+++
title = "पञ्चलक्षणीसर्वस्वम्"
author = "कुरुगण्टिरामशास्त्री"
domain = "दर्शनानि"
sub-domain = "न्यायशास्त्रम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"primary commentator" = "शिरोमणिः"
"commentary name" = "व्याप्तिपञ्चकव्याख्या-विवृतिः चिन्तामणिः दीधितिः गदाधरी"
"serial no." = "Ebharati-4078"
source_url = "https://www.ebharatisampat.in/readbook3.php?bookid=NjE5Njk1Njc2Mjc0MTkz&pageno=MjI0MjQyNjk5NTk="

+++
[[पञ्चलक्षणीसर्वस्वम्	Source: [EB](https://www.ebharatisampat.in/readbook3.php?bookid=NjE5Njk1Njc2Mjc0MTkz&pageno=MjI0MjQyNjk5NTk=)]]

\[



| श्रीगुरुराजो विजयते|

श्रीमद्धनुमद्भीममध्वान्तर्गतरामकृष्णवेदव्यासात्मकलक्ष्मीहयग्रीवाय नमः।



पञ्चलक्षणीसर्वस्वम्

मथुरानाथीयपञ्चलक्षणीव्याख्यानरूपम्



चिन्तामणिः

नन्वनुमितिहेतुव्याप्तिज्ञाने का व्याप्तिः, न तावदव्यभिचरितत्वम्, तद्धि न साध्याभाववदवृत्तित्वम्, साध्यवद्भिन्नसाध्याभाववदवृत्तित्वम्, साध्यवत्प्रतियोगिताका-न्योन्याभावासामानाधिकरण्यम्, सकलसाध्याभाववन्निष्ठाभावप्रतियोगित्वम्, साध्यव-दन्यावृत्तित्वं वा, केवलान्वयिन्यभावात्।



श्रीकुरुगण्टिरामशास्त्रिविरचितं पञ्चलक्षणीसर्वस्वम्

वेमूर्युपाख्यरामब्रह्मासुधीन्द्रं गुरुं शिवं ध्यात्वा।

श्रीरामशास्त्रिणाद्य, क्रियतेऽसौ पञ्चलक्षणीव्याख्या॥

अथ (प्रत्यक्षमेकं चार्वाका इति प्रतीतिः) प्रत्यक्षप्रमाणमात्राङ्गीकर्तृभिः अनुमानत्वेन (

=

परामर्शत्वेन) अनुमितित्वेन कार्यकारणभावमनङ्गीकर्तृभिश्चार्वाकैः

“

अथानुमानं न प्रमाणम् प्रमितिकरणतावच्छेदकधर्मशून्यत्वात्

”

इत्यनुमानेन अनुमाने अप्रामाण्ये प्रसाधिते तन्निराकरणाय परामर्शत्वेनानुमितित्वेन कार्यकारणभाव-मङ्गीकुर्वद्भिः अनुमानेनैवानुमानेऽप्रामाण्यं साधयतश्चार्वाकानाक्षिपद्भिः नैयायिकैः

“

अथ अनुमानं प्रमाणम् प्रमितिकरणतावच्छेदकधर्मवत्त्वात्

”

(प्रमितिकरणताव-च्छेदकधर्मः परामर्शत्वं व्याप्तिज्ञानत्वं वा) इति प्रतिपक्षहेतौ प्रयुक्ते सति नैयायिका-भिमतमनुमानप्रमाणं निराकर्तुमशक्तैश्चार्वाकैः क्रियमाणामाशङ्कां समाधातुं स्वय-मुपादत्ते मणिकारः- नन्वनुमितिहेतुव्याप्तिज्ञाने का व्याप्तिरिति। न तावदिति। तद्धीति। तदिति व्याप्तिपञ्चके सम्बध्यते। हि यस्मात्, व्याप्तिः तत् अव्यभिचरितत्वशब्दप्रति-पाद्यसाध्याभाववदवृत्तित्वादिः न, अतः व्याप्तिः अव्यभिचरितत्वशब्दप्रतिपाद्या नेति अन्वयः कार्यः। तथा च

“

व्याप्तिः अव्यभिचरितत्वशब्दप्रतिपाद्यभिन्ना, अव्यभि-चरितत्वशब्दप्रतिपाद्यसाध्याभाववदवृत्तित्वभेद-अव्यभिचारितत्वशब्दप्रतिपाद्यसाध्य-वद्भिन्नसाध्याभाववदवृत्तित्वादिविशेषभेदकूटवत्त्वात्

”

इत्यनुमानप्रकारो मूलाभिप्रेतः।

\[

साध्याभाववद्वृत्तित्वादेः व्यभिचरितत्वरूपत्वेन (व्यभिचारत्वेन) साध्याभाव-वद्वृत्तित्वाभावादेः अव्यभिचरितत्व(व्यभिचाराभाव)शब्दप्रतिपाद्यत्वं सम्भवति

\]

।

नन्वत्र पक्षतावच्छेदकं व्याप्तित्वं साध्याभाववदवृत्तित्वत्वादिरूपम्, हेतुव्याप-कसाध्यसामानाधिकरण्यत्वरूपं वा

?

नाद्यः, तादृशधर्मावच्छिन्ने अव्यभिचरितत्वशब्द-प्रतिपाद्यभेदाभावरूपसाध्याभावस्य सिद्धत्वेन बाधापत्तेः। न द्वितीयः, तद्धर्मावच्छिन्ने तादृशभेदस्य सिद्धत्वेन सिद्धसाधनदोषापत्तेः। ननु व्याप्तिपदप्रतिपाद्यत्वावच्छिन्नस्य पक्षत्वमङ्गीक्रियत इत्यपि न वाच्यम्, तत्र पक्षतावच्छेदकावच्छेदेन साध्यसाधने साध्या-भाववदवृत्तित्वाद्यन्तर्भावेण पक्षतावच्छेदकसामानाधिकरण्येन बाधनिश्चयस्य प्रति-बन्धकस्य सत्त्वेन निरुक्तानुमित्यनुपपत्तेः। पक्षतावच्छेदकसामानाधिकरण्येन साध्य-साधने तु तत्र सामानाधिकरण्येन सिद्धेरपि प्रतिबन्धकत्वेन हेतुव्यापकसाध्यसामाना-धिकरण्यरूपव्याप्त्यन्तर्भावेण साध्यनिश्चयसत्त्वेनैतदनुमितेः अप्यनुपपत्तेः इति चेन्न, अनुमितिजनकतावच्छेदककिञ्चिद्धर्मावच्छिन्नमुख्यविशेष्यतानिरूपितप्रकारतानिरूपि-तप्रकारताविशिष्टस्य पक्षत्वमङ्गीक्रियते (अनुमितिजनकतावच्छेदकीभूता मुख्यविशे-ष्यता
पक्षतावच्छेदकावच्छिन्ना विशेष्यता, तन्निरूपिता प्रकारता हेतुनिष्ठप्रकारता, तन्निरूपिता प्रकारता व्याप्तित्वावच्छिन्ना प्रकारता, तद्विशिष्टा व्याप्तिः अनुमितिजनक-ज्ञानविषयीभूता व्याप्तिः भवति)। तथा च साध्याभाववदवृत्तित्वं हेतुव्यापकसाध्यसा-मानाधिकरण्यं वा अनुमितिजनकज्ञानविषय इति संदेहस्यैव सत्त्वेन तादृशप्रकारता-विशिष्टे साध्यसंशयस्यैव सत्त्वेन पूर्वोक्तविकल्पसमाप्तद्बाधसिद्धसाधनयोः न प्रसक्तिः।

तथा च

‘

तादृशप्रकारताविशिष्टम् अव्यभिचरितत्वशव्दप्रतिपाद्यभिन्नम्, अव्यभिचरितत्वशब्दप्रतिपाद्यसाध्याभाववदवृत्तित्वादिविशेषभेदकूटवत्त्वात्

’

इति विशे-षाभावकूटेन सामान्याभावस्साध्यते। पक्षे हेतुरस्तु साध्यं मास्त्वित्यप्रयोजकशङ्कायां प्रसक्तायां

‘

यो यदीययावद्विशेषाभाववान् स तत्सामान्याभाववान्

’

इति सामान्यतो गृहीतव्याप्तिप्रतीतिसिद्धस्य व्याप्यव्यापकभावस्य भङ्गप्रसङ्गलक्षणस्तर्कः उपयुज्यते, न तु कार्यकारणभावभङ्गप्रसङ्गलक्षणस्तर्कः, अत्र सामान्याभावविशेषाभावानां नित्यत्वात्।

ननु विशेषाभावकूटेन सामान्याभावसाधने विशेषाभावकूटरूपहेतुसिद्धिः
प्रथममपेक्षितेत्यतस्तादृशविशेषाभावसाधकमनुमानमवतारयति- केवलान्वयिन्यभा-वादिति। अनुमानप्रकारश्च

‘

निरुक्ततादृशप्रकारताविशिष्टम् अव्यभिचरितत्वशब्दप्रति-पाद्यसाध्याभाववदवृत्तित्वादिपञ्चकभिन्नम्

,

(अत्र पूर्वपक्षीयव्याप्तिपञ्चकभेदः प्रत्येकं साधनीयः), केवलान्वयिनिरूपितवृत्तित्वाभावात्

’

इति।

ननु केवलान्वयितद्भिन्नेषु हेतुषु तादृशप्रकारताविशिष्टसत्त्वस्य (अनुमिति-जनकज्ञानविषयव्याप्तिसत्त्वस्य) अवश्यमुपपादनीयतया केवलान्वयिनिरूपितवृत्तित्व-स्यैव सत्त्वेन हेत्वभाववत्पक्षरूपस्वरूपासिद्धिः, तादृशभेदाभावरूपसाध्याभाववति निरुक्तपूर्वपक्षीयव्याप्तौ केवलान्वयिनिरूपितवृत्तित्वाभावरूपहेतोस्सत्त्वेन व्यभि-चारश्चेति चेन्न, केवलान्वयिनिरूपितवृत्तित्वाभावस्य न स्वरूपसम्बन्धेन हेतुत्वम्, किन्तु स्वाभाववत्त्वसम्बन्धेन तदङ्गीक्रियते। तादृशहेतोः साध्याभाववत्यां पूर्वपक्षीय-व्याप्तौ स्वाभाववत्त्वसम्बन्धेनाभावान्न व्यभिचारः, तस्य स्वाभाववत्त्वसम्बन्धेनानु-मितिजनकज्ञानविषयव्याप्तौ सत्त्वेन न स्वरूपासिद्धिः॥

अथवा अव्यभिचरितत्वशब्दप्रतिपाद्यसाध्याभाववदवृत्तित्वादिकं पक्षीकृत्य तादृशप्रकारताविशिष्टभेदस्साधनीयः (पूर्वानुमानसाध्यभेदप्रतियोगिनं पक्षीकृत्य पूर्वा-नुमानपक्षभेदः साधनीयः), केवलान्वयिनिरूपितवृत्तित्वाभावस्य स्वरूपसम्बन्धेनैव हेतुत्वमस्तु, पक्षीभूतपूर्वपक्षीयव्याप्तौ केवलान्वयिनिरूपितवृत्तित्वाभावस्य स्वरूप-सम्बन्धेन सत्त्वेन न स्वरूपासिद्धिः, साध्याभाववत्यामनुमितिजनकज्ञानविषयव्याप्तौ केवलान्वयिनिरूपितवृत्तित्वस्यैव सत्त्वात् न व्यभिचारः।

इदं वाच्यं ज्ञेयत्वादित्यत्र साध्याभावसाध्यवद्भेदयोरप्रसिद्धत्वेन तदन्य-तरघटितनिरुक्तव्याप्तिपञ्चकस्य तत्राव्याप्तिः। अत्रापि हेतुव्यापकसाध्यसामानाधिकर-ण्यरूपसिद्धान्तव्याप्तेस्समन्वयो भवति। तथा हि- हेतुः ज्ञेयत्वम्, तदधिकरणं घटादि, तद्वृत्तिः योऽत्यन्ताभावः पटत्वाद्युदासीनाभावः, तत्प्रतियोगि पटत्वादिकम्, तद-प्रतियोगि यत्साध्यं वाच्यत्वरूपं साध्यं, तदधिकरणं घटादि, तद्वृत्तित्वं ज्ञेयत्वरूपहेतौ वर्तते इति।





मथुरानाथीयपञ्चलक्षणी

प्रथमलक्षणम्

अनुमानप्रामाण्यं निरूप्य व्याप्तिस्वरूपनिरूपणमारभते- नन्वित्यादिना। अनु-मितिहेतु इत्यस्यानुमाननिष्ठप्रामाण्यानुमितिहेत्वित्यर्थः। व्याप्तिज्ञाने इत्यत्र विषयत्वं सप्तम्यर्थः। तथा चानुमाननिष्ठप्रामाण्यानुमितिहेतुव्याप्तिज्ञानविषयीभूता व्याप्तिः का इत्यर्थः। अनुमाननिष्ठप्रामाण्यानुमितिहेत्वित्यनेन व्याप्तेरनुमानप्रामाण्योपपादकत्वकथ-नात् अनुमानप्रामाण्यनिरूपणानन्तरं व्याप्तिस्वरूपनिरूपणे उपोद्घात एव सङ्गतिरिति सूचितम्। उपपादकत्वञ्चात्र ज्ञापकत्वम्।



अनुमाननिष्ठेति। अनुमाननिष्ठप्रामाण्यानुमितिः

‘

अनुमानं प्रामाणम्

’

इति प्रमितिकरणतावच्छेदकधर्महेतुकानुमानोद्देश्यकप्रामाण्य(प्रमितिकरणत्व)विधेयकानु-मितिः, तद्धेतुव्याप्तिज्ञानं प्रामाण्यव्याप्यप्रमितिकरणतावच्छेदकधर्मवदनुमानमिति परामर्शात्मकं व्याप्तिज्ञानम्, तादृशव्याप्तिज्ञानविषयीभूता व्याप्तिः का

=

जिज्ञासा-विषयेत्यर्थः। उपोद्घात एवेति। स्वज्ञानजनकज्ञानविषयत्वमुपोद्घातसङ्गतिः। अत्र व्याप्तौ अनुमानप्रामाण्यसङ्गतिरुपपादनीया। तथा हि, अनुमानप्रामाण्यविषयकं यज्ज्ञानमनु-मानं प्रमाणमित्यनुमितिरूपं ज्ञानं, तज्जनकं ज्ञानं प्रामाण्यव्याप्यप्रमितिकरणताव-च्छेदकधर्मवदनुमानमिति परामर्शरूपं ज्ञानं, तद्विषयत्वं व्याप्तौ वर्तते इति (

‘

चिन्तां प्रकृतसिद्ध्यर्थामुपोद्धातं विदुर्बुधाः

’

इत्युपोद्धातलक्षणम्)। अतः

‘

यन्निरूपणानन्तरं यन्निरूप्यते तत्तन्निरूपितसङ्गतिमत्

’

इति न्यायानुसारेण प्रामाण्यनिरूपणानन्तरं व्याप्तिनिरूपणेन व्याप्तौ प्रामाण्यसङ्गतिप्रदर्शनमुचितमिति भावः। सङ्गतित्वञ्च अनन्तराभिधानप्रयोजकजिज्ञासाजनकस्मरणप्रयोजकनिरूप्यनिष्ठसम्बन्धत्वम्। अत्र अनन्तराभिधानं

=

प्रामाण्यनिरूपणानन्तरं व्याप्तिनिरूपणम्, तत्प्रयोजकीभूता या जिज्ञासा

=

अनुमानप्रामाण्यनिरूपणानन्तरं व्याप्तिनिरूपणं भूयादिति जिज्ञासा, तज्जनकं यत् स्मरणं व्याप्तिस्मरणम्, तत्प्रयोजको निरूप्यनिष्ठो यस्सम्बन्धः उपोद्घात-रूपस्सम्बन्धः, तत्त्वमुपोद्धाते वर्तत इति। अत्र प्रथमं प्रामाण्यनिष्ठोपोद्धातज्ञानं, तदनु एकसम्बन्धिप्रामाण्यज्ञानम्, तदनु एकसम्बन्धिज्ञानम् अपरसम्बन्धिस्मारकमिति न्यायेन अपरसम्बन्धिव्याप्तिविषयकं स्मरणम्, तदनु प्रामाण्यनिरूपणानन्तरं व्याप्ति-निरूपणं भूयादिति जिज्ञासा, तदनु (अनन्तराभिधानं

=

) व्याप्तिनिरूपणमिति क्रमो बोध्यः।

केचित्तु अनुमितिपदमनुमितिनिष्ठेतरभेदानुमितिपरम्, तथाचानुमितिनिष्ठेतर-भेदानुमितौ यो हेतुः प्रागुक्तव्याप्तिप्रकारकपक्षधर्मताज्ञानजन्यज्ञानत्वादिरूपः, तद्धटकं यद्व्याप्तिज्ञानं, तदंशे विशेषणीभूता व्याप्तिः केत्यर्थः, घटकत्वार्थकसप्तमीतत्पुरुष-समासात्। तथा च प्रागुक्तानुमितिलक्षणोपोद्धात एवात्र सङ्गतिरनेन सूचितेत्याहुः।



केचित्त्विति। अयं भावः-

‘

अनुमितौ हेतुः अनुमितिहेतुः, अनुमितिहेतौ व्याप्तिज्ञानम् अनुमितिहेतुव्याप्तिज्ञानम्

’

इति तन्मते समासः। अनुमितावित्यत्र सप्तम्या निरूपितत्वमर्थः, तस्य हेतुपदार्थैकदेशहेतुतायामन्वयः, हेतावित्यत्र सप्तम्या घटक-त्वमर्थः, व्याप्तिज्ञाने इत्यत्र सप्तम्याः स्वांशे विशेषणत्वमर्थः। तथाच अनुमितिनिष्ठेतर-भेदानुमितिहेतुघटकव्याप्तिज्ञानांशे विशेषणीभूता व्याप्तिः जिज्ञासाविषयेत्यर्थः। अत्रा-नुमितिनिष्ठेतरभेदानुमितिः

‘

अनुमितिः इतरभिन्ना, व्याप्तिप्रकारकपक्षधर्मताज्ञान-जन्यज्ञानत्वात्

’

इति हेतुजन्या अनुमित्युद्देश्यकेतरभेदविधेयकानुमितिः, तद्धेतुः व्याप्तिप्रकारकपक्षधर्मताज्ञानजन्यज्ञानत्वरूपहेतुः (इदं ज्ञायमानलिङ्गस्यानुमिति-करणतावादिमते उपपद्यते, अन्यथा हेतुविषयकपरामर्शस्यैवानुमितिहेतुत्वं सम्भवति, न तु तादृशज्ञानत्वस्येति भावः) तद्धटकत्वं, (तद्विषयताव्यापकविषयताकत्वम्) व्याप्ति-ज्ञाने सम्भवति। अनुमितिलक्षणोपोद्धात इति। अनुमितिलक्षणं व्याप्तिप्रकारकपक्ष-धर्मताज्ञानजन्यज्ञानत्वम्। तदुपोद्धातः व्याप्तौ सम्भवति। तथाहि- स्वं

=

निरुक्त-ज्ञानत्वम्, स्वज्ञानम्

= ‘

अनुमितिः व्याप्तिप्रकारकपक्षधर्मताज्ञानजन्यज्ञानम्

’

इत्या-कारकं ज्ञानम्, तज्जनकं यज्ज्ञानं

=

विशिष्टबुद्धिं प्रति विशेषणज्ञानस्य कारणत्वमुद्रया जनकं तद्धटकव्याप्तिज्ञानं, तद्विषयत्वं व्याप्तौ वर्तते इति।



न तावदिति। तावद्वाक्यालङ्कारे। अव्यभिचरितत्वम्

=

अव्यभिचरितत्वशब्द-प्रतिपाद्यम्। हेतुमाह- तद्धीति। हि यस्मात् तत्। अव्यभिचरितत्वशब्दप्रतिपाद्यं नेति सर्वस्मिन्नेव लक्षणे सम्बध्यते। तथा च व्याप्तिः साध्याभाववदवृत्तित्वादि-रूपाव्यभिचरितत्वशब्दप्रतिपाद्यस्वरूपा न, अतोऽव्यभिचरितत्वशब्दप्रतिपाद्यस्वरूपा नेत्यर्थः पर्यवसितः। विशेषाभावकूटस्य सामान्याभावहेतुता प्रसिद्धैवेति विभावनीयम्।



अत्रान्वयप्रकारः चिन्तामणिव्याख्यानावसरे प्रदर्शित इति नात्रोच्यते। सामान्याभावहेतुतापदस्य
सामान्याभावविधेयकानुमितिजनकतावच्छेदकप्रकारता-विशेषाश्रयत्वमित्यर्थो वक्तव्यः, अन्यथा अत्यन्ताभावरूपस्य भेदरूपस्य वा सामान्या-भावस्य नित्यत्वेन विशेषाभावकूटे तद्धेतुताया अभावेनासङ्गत्यापत्तेः।



साध्याभाववदवृत्तित्वमिति। वृत्तं वृत्तिः, भावे निष्ठाप्रत्ययात्। वृत्तस्याभावः अवृत्तम्, वृत्त्यभाव इति यावत्। साध्याभाववतोऽवृत्तं साध्याभाववदवृत्तम्, मत्वर्थी-येन्प्रत्ययात्। तस्य भावस्साध्याभाववदवृत्तित्वम्। तथा च साध्याभाववद्वृत्त्यभाववत्त्व-मिति फलितमिति प्राञ्चः।



वृत्तिः आधेयत्वम्। भावे भावार्थे। निष्ठाप्रत्ययात् अत्र क्तप्रत्ययादित्यर्थः।

‘

क्तक्तवतू निष्ठा

’

इति स्मरणात्।



तदसत्।

‘

न कर्मधारयान्मत्वर्थीयो बहुव्रीहिश्चेत्तदर्थप्रतिपत्तिकर

’

इत्यनु-शासनविरोधात्। तत्र कर्मधारयपदस्य बहुव्रीहीतरसमासपरत्वात्। तच्च

‘

अगुणवत्त्वम्

’

इति गुणसाधर्म्यव्याख्यानावसरे गुणप्रकाशरहस्ये तद्दीधितिरहस्ये च स्फुटम्।

अव्ययीभावसमासोत्तरपदार्थेन समं तत्समासानिविष्टपदार्थान्तरान्वयस्या

\-

व्युत्पन्नत्वाच्च।

‘

भूतलोपकुम्भं

’ ‘

भूतलाघटम्

’

इत्यादौ भूतलवृत्तिकुम्भसमीप-भूतल-वृत्तिघटात्यन्ताभावयोरप्रतीतेः।



न कर्मधारयादिति। मतुवादिप्रत्ययप्रतिपाद्याधिकरणाद्यर्थबोधकबहुव्रीहिर्वर्तते यदि, तदा कर्मधारयसमासात्परतो मत्वर्थीयो न कार्य इत्यनुशासनार्थः।

‘

साध्याभाव-वतो न वृत्तिः (आधेयत्वम्) यत्र सः साध्याभाववदवृत्तिः

’

इति बहुव्रीहिसमासेनैव साध्याभावाधिकरणनिरूपितवृत्तित्वाभावाधिकरणबोधस्य संभवेन

‘

साध्याभाववद-वृत्तमत्रास्ति इति साध्याभाववदवृत्ति

’

इति कर्मधारयोत्तरमत्वर्थीयकरणमसङ्गतमिति भावः।

‘

न कर्मधारयात् मत्वर्थीयः

’

इत्येतावन्मात्रोक्तौ

‘

रामकृष्णवत्पुरं

’ ‘

राजपुरुष-वत्पुरम्

’

इत्यादिप्रयोगानुपपत्तिः, बहुव्रीहीतरसमासात्परत एव मतुपो निषिद्धत्वेन द्वन्द्वाद्युत्तरं तन्निषेधप्रसङ्गात्। (यद्यपि व्यधिकरणबहुव्रीहिसमासाङ्गीकारे

‘

राज्ञः पुरुषो यस्मिन् तत्

’

इति रीत्या बहुव्रीहिसमासकरणे तत्रापि मतुपोऽनुपपत्तिः, तथापि तत्र व्यधिकरणबहुव्रीहेरनङ्गीकारेण

‘

राजपुरुषवत्पुरम्

’

इति तत्रोदाहरणं प्रदर्शितम्)।

‘

बहुव्रीहिश्चेत्तदर्थप्रतिपत्तिकर

’

इति निवेशे तु तदर्थबोधकबहुव्रीहेरत्राभावान्नापत्तिः।

कर्मधारयपदस्य यथाश्रुतकर्मधारयसमासार्थकत्वस्वीकारे

‘

नीलघटवद्भूतलम्

’

इत्यादिमतुबाद्यन्तकर्मधारयप्रयोगाणामेवासाधुत्वमुपवर्णितं स्यात्, न तु मत्वर्थीयान्त-समासान्तराणाम्, इदानीं कर्मधारयोत्तरमतुप एव निषिद्धत्वात्। अतः कर्मधारयपदस्य बहुव्रीहीतरसमासपरत्वमावश्यकम्। अत्र कर्मधारयपदस्य बहुव्रीहीतरसमासार्थकत्वा-नङ्गीकारे (समाससामान्यपरत्वे)

‘

पीताम्बरवद्वैकुण्ठम्

’

इत्यादिप्रयोगानुपपत्तिः, अत्र बहुव्रीहिसमासात्परतो मतुपस्सत्त्वात्। तत्परत्वाङ्गीकारे बहुव्रीहीतरसमासात्परत एव मतुपो निषिद्धत्वेन बहुव्रीह्युत्तरं मतुपस्सत्वेप्यनुपपत्त्यभावात्।

ननु

‘

तदर्थप्रतिपत्तिकरो बहुव्रीहिश्चेत्समासात्परतो मत्वर्थीयो न कार्यः

’

इत्युक्त्यैव

‘

पीताम्बरवद्वैकुण्ठम्

’

इत्यादौ पीताम्बराश्रयविष्ण्वधिकरणबोधकबहुव्रीहे-रभावेनैव निरुक्तापत्तिवारणसम्भवेन कर्मधारयपदस्य बहुव्रीहीतरसमासपरत्वमना-वश्यकमिति चेन्न, सौन्दर्यविशिष्टशुक्लरूपाधिकरणाधिकरणबोधेच्छयोच्चरितस्य

‘

सुन्द-रशुक्लवान् पटः

’

(

‘

सुन्दरशुक्लवत् भूतलम्

’

\[1\]

) इति मत्वर्थीयघटितवाक्यस्य असाधु-त्वापत्तेः (अत्र

‘

सुन्दरः शुक्लः

=

शुक्लरूपं यत्र तत् सुन्दरशुक्लं

=

सौन्दर्यविशिष्टशुक्ल-रूपाधिकरणम्, तदत्रास्तीति सुन्दरशुक्लवान्

’

इति समासः),

‘

सुन्दरशुक्लः

’

इति मत्वर्थीयरहितवाक्येनैव तादृशार्थलाभात् (अत्र

‘

सुन्दरः शुक्लः

=

शुक्लरूपं यत्र सः सुन्दरशुक्लः

’

इति प्रथमं बहुव्रीहिः। एतावता सौन्दर्यविशिष्टशुक्लरूपाधिकरणबोधो भवति, तदनु

‘

सुन्दरः शुक्लः

=

शुक्लरूपविशिष्टः यत्र

’

इति मतुबर्थप्रतिपत्तिकरद्विती-यबहुव्रीहिणा

‘

सौन्दर्यं शुक्लरूपेऽन्वेतु

’

इति विवक्षासहितेन सौन्दर्यविशिष्टशुक्लरूपा-धिकरणाधिकरणविषयकबोधोऽङ्गीकर्तव्य इति)। न च

‘

सकृदुच्चरितश्शब्दस्सकृदेवार्थं गमयति

’

इति न्यायानुसारेण अत्र विद्यमानस्य शुक्लपदस्य शुक्लरूपार्थकत्वं शुक्लरूप-विशिष्टार्थकत्वञ्चानुपपन्नमिति नैतत्समाधानं साधीय इति वाच्यम्।

अत्र समासत्वं नानुगतं, किन्तु कर्मधारयादिषट्कान्यतमत्वरूपं तद्वक्तव्यम्। तथा च अत्र बहुव्रीहीतरपदाभावे बहुव्रीहिसाधारणकर्मधारयादिषट्कान्यमत्वस्य तदनु-शासनबोधितत्वेनाङ्गीकर्तव्यतया गौरवं प्रसज्येत, बहुव्रीहीतरपदप्रवेशने तु बहुव्रीहि-व्यावृत्तकर्मधारयादिपञ्चकान्यतमत्वस्यैव अनुशासनबोधिततया लाघवसम्भवेन बहु-व्रीहीतरपदस्यावश्यकत्वात्। न च कर्मधारयत्वादिविशेषधर्माणामखण्डोपाधित्वा-ङ्गीकारेणानुगत्यङ्गीकारे तुल्ययुक्त्या समासत्वस्याप्यानुगतस्याक्षततया (कर्मधारया-दिषट्कान्यतमत्वरूपत्वस्याभावेन) अत्रापि गौरवाभावेन नैतदपि समाधानं साधीय इति वाच्यम्। कर्मधारयपदस्य (समाससामान्यपरत्वानङ्गीकारेण

\[2\]) बहुव्रीहीतर-समासार्थकत्वाङ्गीकारे तदर्थप्रतिपत्तिकर इति वाक्यस्य

\[3\], तदर्थप्रतिपत्तिकर इति वाक्यसत्त्वे कर्मधारयपदस्य बहुव्रीहीतरसमासार्थकत्वस्य चानर्थक्यस्येष्टत्वात्। तथा च यादृशसमासोत्तरमत्वर्थीयप्रत्ययार्थो बहुव्रीहिणा प्रतिपाद्यते तादृशसमासत्वं बहुव्रीही-तरसमासस्यैवेत्यावेदयितुमेव बहुव्रीहीतरपदस्योपात्तत्वमिति ज्ञेयम्।

गुणसाधर्म्यव्याख्यानावसर इति।

‘

गुणानामभावोऽगुणम्, अगुणमत्रास्ति इति अगुणवान्, अगुणवतो भावोऽगुणवत्त्वम्

’

इति विग्रहप्रकल्पनेन अगुणवत्त्वं गुण-साधर्म्यमिति प्रथममभिहितम्। अत्र च

‘

न कर्मधारयात्

’

इत्यनुशासनविरोधः, तादृशा-नुशासनस्यानित्यत्वमतेऽपि निरुक्तरीत्या विग्रहकरणे गुणसामान्याभाववत्त्वस्यैव लाभात्, तस्य च द्रव्ये उत्पत्तिकालावच्छेदेन सत्त्वादतिव्याप्तिरिति च समालोच्य, तदनु

‘

गुणा अत्र सन्तीति गुणवन्तः, न गुणवन्तः अगुणवन्तः, तेषां भावोऽगुणवत्त्वम्

’

इति रीत्या विग्रहकरणे गुणवद्भिन्नत्वरूपार्थलाभो भवति। तथा च कर्मधारयोत्तरं मतुपो-ऽप्रविष्टत्वान्नानुशासनविरोधः, न वा भेदस्य व्याप्यवृत्तितया गुणवद्भिन्नत्वस्य द्रव्ये विरहादतिव्याप्तिरित्यभिहितमगुणवत्त्वं गुणसाधर्म्यतया गुणप्रकाशरहस्य-तद्दीधिति-रहस्ययोरिति भावः।

‘

कृष्णस्सर्पो यत्र

’

इति मतुबर्थबोधकस्य बहुव्रीहेस्सत्त्वेपि

‘

कृष्णसर्पवद्व-ल्मीकम्

’

इति भाष्यप्रयोगानुसारेण

‘

न कर्मधारयात्

’

इति शास्त्रस्यानित्यत्वमित्यभि-प्रायेण

‘

साध्याभाववदवृत्तमत्रास्तीति साध्याभावदवृत्ति

’

इति मत्वर्थीयादरे दोषान्तर-माह- अव्ययीभावेति। अत्र

‘

वृत्तस्याभावोऽवृत्तम्

’

इति अव्ययीभावसमासोत्तरवृत्त-पदार्थेनाधेयत्वेन समं तत्समासानिविष्टपदान्तरसाध्याभाववत्पदपदार्थस्य निरूपित-त्वसम्बन्धेन, तत्पदान्तषष्ठ्यर्थस्य निरूपितत्वस्य स्वरूपसम्बन्धेन वाऽन्वयस्य निषि-द्धत्वेन तादृशसमासविधानमनुपपन्नमिति भावः।

भूतलोपकुम्भमिति। अव्ययीभावेति नियमानङ्गीकारे (तत्समासानिविष्ट-पदार्थान्तरस्य अव्ययीभावघटकोत्तरपदार्थेनाप्यन्वयस्वीकारे) भूतलोपकुम्भं भूतला-घटम् इत्यादौ भूतलवृत्तिर्यः कुम्भः तत्समीपस्य बोधः, भूतलवृत्तिर्यो घटः तदत्यन्ता-भावस्य च बोधस्स्यात्। (वस्तुतस्तु भूतलोपकुम्भमित्यत्र भूतलवृत्तित्वस्य उपकुम्भ-मित्यव्ययीभावसमासघटकपूर्वपदार्थे कुम्भसामीप्येऽन्वयः, भूतलाघटमित्यत्र भूतल-वृत्तित्वस्य अघटमित्यव्ययीभावसमासघटकपूर्वपदार्थे घटाभावे चान्वयोऽभिमतः। कुम्भस्य समीपे उपकुम्भम्, घटस्याभावोऽघटमिति समासः)। अव्ययीभावसमास-घटकपूर्वपदार्थेन समं पदार्थान्तरान्वयस्याभिमततया उत्तरपदं निविष्टम्। उपकुम्भ-मित्यत्र कुम्भपदार्थस्य तत्समासघटकपूर्वस्थितोपपदार्थसामीप्येऽन्वयाङ्गीकारेण तत्समासानिविष्टपदं निवेशितम्। (

‘

अव्ययीभावसमासघटकोत्तरपदार्थनिष्ठविषयतात्वं यत्र यत्र, तत्र तत्र तत्समासानिविष्टपदार्थान्तरनिष्ठविषयतानिरूपितत्वाभाव

’

इति नियमोऽनेन वाक्येन बोध्यते)।



एतेन

‘

वृत्तेरभावोऽवृत्तीत्यव्ययीभावसमासानन्तरं साध्याभाववतोऽवृत्तिः यत्र इति बहुव्रीहिः

’

इत्यपि प्रत्युक्तम्, वृत्तौ साध्याभाववतोऽनन्वयापत्तेः। अव्ययीभाव-समासस्याप्यव्ययतया तेन समं समासान्तरासम्भवाच्च।

\[4\]निरुपाध्यादिरूपाव्ययविशेषा-णामेव समस्यमानत्वेन परिगणितत्वात्।



अव्ययेन समं समासासम्भवे

‘

निष्प्रत्यूहम्

’ ‘

अधिगृहम्

’

इत्यादिषु निरुपा-ध्याद्यव्ययानां समासघटकत्वमनुपपन्नमित्यत आह- निरुपाधीति। तेषां निरुपाध्यादीनां कतिपयाव्ययानां परिगणितत्वेन न तैस्समं समासानुपपत्तिरिति भावः।



वस्तुतस्तु

‘

साध्याभाववतो न वृत्तिर्यत्र

’

इति त्रिपदव्यधिकरणबहुव्रीह्युत्तरं त्वप्रत्ययः। साध्याभाववत इत्यत्र निरूपितत्वं षष्ठ्यर्थः। अन्वयश्चास्य वृत्तौ। तथा च साध्याभावाधिकरणनिरूपितवृत्त्यभाववत्त्वमव्यभिचरितत्वमिति फलितम्। न च व्यधि-करणबहुव्रीहिः न सर्वत्र साधुरिति वाच्यम्।

‘

अयं हेतुः साध्याभाववदवृत्तिः

’

इत्यादौ व्यधिकरणबहुव्रीहिं विना गत्यन्तराभावेन अत्रापि व्यधिकरणबहुव्रीहेस्साधुत्वात्।



अत्र शाब्दबोधप्रकार इत्थम्— साध्याभाववतः न वृत्तिः यत्र सः साध्याभाववदवृत्तिः। साध्याभाववत इत्यत्र षष्ठ्याः निरूपितत्वम्, वृत्तिः आधेयत्वम्, तादृशनिरूपितत्वस्य स्वरूपसम्बन्धेन वृत्तावन्वयः। तादृशवृत्तित्वस्य प्रतियोगिता-निरूपकत्वसम्बन्धेन नञर्थीभूताभावेऽन्वयः। यत्रेत्यत्र त्रल्प्रत्ययस्याधेयत्वमर्थः। यत्पदार्थस्य निरूपितत्वसम्बन्धेनाधेयतायामन्वयः। तथा च यन्निरूपितवृत्तितावान् साध्याभावाधिकरणनिरूपितवृत्तित्वाभाव इति विग्रहवाक्यजनितो बोधः।

‘

विग्रह-वाक्याद्यादृशविशेष्यविशेषणभावापन्नबोधो जायते समासवाक्यात्तद्विपरीतबोधो जा-यते

’

इति नियमानुसारेण साध्याभावाधिकरणनिरूपितवृत्तित्वाभावाधिकरणमिति बोधः समासवाक्यतो भवति। तदनु भावार्थकत्वप्रत्ययसंयोजने साध्याभावाधिकरण-निरूपितवृत्तित्वाभावाधिकरणत्वम् इत्यर्थो लभ्यते। तादृशाभाववत्त्वस्य

“

प्रकृत्यर्थे प्रकारीभूतधर्मो भावप्रत्ययार्थः

”

इति न्यायेन तादृशाभावरूपत्वेन साध्याभावाधि-करणनिरूपितवृत्तित्वाभावो व्याप्तिरिति फलितम्। पर्वतो वह्निमान् धूमादित्यत्र धूमरूपहेतौ लक्षणसमन्वयः क्रियते। तथाहि- साध्यः वह्निः, तदभावः वह्न्यभावः, तदधिकरणं ह्रदादि। तनिरूपिता वृत्तिता मीनशैवालादिनिष्ठा वृत्तिता, तादृश-वृत्तित्वाभावो धूमरूपहेतौ वर्तत इति। धूमवान् वह्नेरित्यत्र व्यभिचारिहेतौ वह्निस्वरूपे नातिव्याप्तिः। तथाहि- साध्यः धूमः, तदभावो धूमाभावः, तदधिकरणमयोगोलकम्, तन्निरूपितवृत्तित्वमेव वह्नौ वर्तते, वृत्तित्वाभावो वह्नौ नास्तीति।

ननु साध्याभाववदवृत्तिरित्यत्रेव साध्याभाववदित्यत्रापि

‘

साध्यस्याभावो यस्मिन् सः

’

इति व्यधिकरणबहुव्रीहिणैव सध्याभावाधिकरणबोधस्य सम्भवेन

 “

न कर्मधारयान्मत्वर्थीयः

”

इति नियमानुसारेण मत्वर्थीयकरणमसङ्गतमिति वाच्यम्। साध्याभाववदित्यत्र मतुपः न केवलाधिकरणार्थकत्वम्, किन्तु प्रशस्ताधिकरणार्थक-त्वमङ्गीक्रियते। तच्चात्र प्राशस्त्यं साध्यतावच्छेदकातिरिक्तधर्मानवच्छिन्न-साध्यताव-च्छेदकावच्छिन्नप्रतियोगिताकाभावाश्रयत्वरूपम्। तथा च अत्र निरुक्तप्राशस्त्यरूप-मत्वर्थीयार्थबोधकत्वस्य बहुव्रीहावभावेन अत्रत्यमतुपस्तादृशार्थकत्वेनानुपपत्त्यभावात्। न चात्र (साध्यस्याभावः यत्रेति) बहुव्रीहेरपि निरुक्तप्रशस्ताधिकरणबोधकत्वं सम्भ-वतीति मतुपः (नैरर्थक्यं) असाधुत्वं तदवस्थमेवेति वाच्यम्। एकघटवत्यपि भूतले घटाभाववद्भूतलमिति प्रतीत्यनुरोधेन अभावपदसमभिव्याहारस्थले उभयाभावादि-साधारणप्रतियोगितावच्छेदकधर्मावच्छिन्नप्रतियोगिताकाभावत्वावच्छिन्नबोध एवाङ्गी-कर्तव्यः, न तु प्रतियोगितावच्छेदकातिरिक्तधर्मानवच्छिन्नप्रतियोगिताकाभावत्वाव-च्छिन्नबोधः अभावपदसमभिव्याहारस्थलेऽङ्गीक्रियते। तथा चात्र बहुव्रीहिसमासादरे तादृशप्रशस्ताधिकरणबोधकत्वासम्भवेन प्राशस्त्यार्थे मतुबादरणस्य युक्तत्वात्।

न च तर्हि उत्तरत्रापि साध्याभाववतः न वृत्तिः यत्रेति बहुव्रीह्यादरणमयुक्तम्। मत्वर्थीयप्रतिपाद्यतादृशवृत्तितात्वातिरिक्तधर्मानवच्छिन्नप्रतियोगिताकाभावाश्रयत्वरू-पप्राशस्त्यविशिष्टाधिकरणबोधकत्वस्य तत्रापि बहुव्रीहावभावादिति वाच्यम्। एक-घटवति भूतले घटाभावप्रतीतिसत्त्वेपि तादृशभूतले

‘

न घट

’

इति प्रतीत्यभावानुरोधेन सप्तम्यन्तानुयोगिवाचकपदसमभिव्याहृतनञः सामान्याभावार्थकत्वस्यावश्यमभ्युपेय-तया

‘

साध्याभाववतः न वृत्तिः यत्र

’

इत्यत्रापि बहुव्रीहेः नञ्समभिव्याहारबलेन तादृश-प्रशस्ताभावाधिकरणबोधकत्वस्याक्षतत्वेनानुपपत्त्यभावात्। (विशेषणविशेष्यवाचक-पदयोः समानविभक्तिकत्वे समानाधिकरणबहुव्रीहिः, तदभावे व्यधिकरणबहुव्रीहिरिति व्यवस्था ग्राह्या)।



साध्याभावाधिकरणवृत्तित्वाभावश्च तादृशवृत्तित्वसामान्यभावो वक्तव्यः। तेन धूमवान् वह्नेरित्यादौ धूमाभाववज्जलह्रदादिवृत्त्यभावस्य धूमाभाववद्वृत्तित्व-जलत्वोभय-त्वावच्छिन्नाभावस्य च वह्नौ सत्त्वेपि नातिव्याप्तिः।

साध्याभाववद्वृत्तिश्च हेतुतावच्छेदकसम्बन्धेन विवक्षणीया, तेन वह्न्यभाववति धूमावयव-जलह्रदादौ समवाय-कालिकविशेषणतादिना धूमस्य वृत्तावपि न क्षतिः।



वृत्तित्वसामान्याभाव इति। अयं भावः, साध्याभावाधिकरणपदेन ह्रदाद्युपग्रहे तन्निरूपितवृत्तित्वाभावमादाय पर्वतो धूमवान् वह्नेरित्यत्र वह्निरूपहेतावतिव्याप्तिः। अतस्तादृशदोषवारणाय तादृशवृत्तित्वसामान्याभावो निवेश्यः। न च साध्याभावनि-ष्ठावच्छेदकताका अधिकरणत्वनिष्ठावच्छेदकताका याऽधिकरणनिष्ठावच्छेदकता, तन्निरूपिका वृत्तितात्वनिष्ठावच्छेदकतानिरूपिका च या वृत्तित्वनिष्ठा प्रतियोगिता, तन्निरूपकाभावस्य लक्षणत्वस्वीकारेणैव साध्याभावनिष्ठावच्छेदकताकत्वाधिकरणत्व-निष्ठावच्छेदकताकत्वयोः ह्रदरूपाधिकरणनिष्ठावच्छेदकतायामभावेन हृदनिरूपित-वृत्तित्वाभावमादायातिव्याप्तिवारणसम्भवे कृतं वृत्तित्वसामान्याभावनिवेशेनेति वाच्यम् (अयं न्यूनवारकपर्याप्तिनिवेशप्रकारः)। निरुक्तस्थल एव धूमाभावाधिकरणह्रदनिरू-पितवृत्तित्वाभावमादायातिव्याप्तेः सम्भवात्।

ननु साध्याभावनिष्ठावच्छेदकताभिन्ना अधिकरणत्वनिष्ठावच्छेदकताभिन्ना या अवच्छेदकता, तदनिरूपिका या अधिकरणनिष्ठावच्छेदकता, तन्निरूपिका या वृत्ति-त्वनिष्ठा प्रतियोगिता तन्निरूपकाभावो व्याप्तिः। तथा च परम्परया निरुक्ताभावप्रति-योगितानिरूपितह्रदनिष्ठावच्छेदकतायाः साध्याभावनिष्ठावच्छेदकताभिन्नाधिकरण-त्वनिष्ठावच्छेदकताभिन्नह्रदत्वनिष्ठावच्छेदकतानिरूपकत्वेन तदनिरूपकत्वस्य तत्रा-भावेनैवातिव्याप्तिवारणात् निरुक्ताधिकरणनिष्ठावच्छेदकताभिन्नवृ्त्तितात्वनिष्ठावच्छे-दकताभिन्नावच्छेदकत्वानिरूपकवृत्तित्वनिष्ठप्रतियोगिताकाभावार्थकतादृशवृत्तित्वसा-मान्याभावपर्यन्तनिवेशो व्यर्थ इत्यत आह- धूमाभाववद्वृत्तित्व-जलत्वोभयेति। धूमवान् वह्नेरित्यत्र वह्निरूपहेतौ धूमाभाववद्वृत्तित्वस्य सत्त्वेपि जलत्वस्याभावेन एकसत्त्वेपि द्वयं नास्तीति प्रतीत्या तादृशवृत्तित्व-जलत्वोभयाभावस्य सत्त्वादतिव्याप्तिरिति भावः। तादृशवृत्तित्वसामान्याभावनिवेशे तु तादृशवृत्तितात्वनिष्ठावच्छेदकताभिन्ना अधिकरण-निष्ठावच्छेदकताभिन्ना याऽवच्छेदकता, तदनिरूपिका या प्रतियोगिता तन्निरूपकाभावो व्याप्तिरिति फलितम्। अत्रोभयाभावीयप्रतियोगितायाः तादृशावच्छेदकताद्वयभिन्नो-भयत्वनिष्ठावच्छेदकतानिरूपकत्वेन तदनिरूपकत्वस्य तादृशप्रतियोगितायामभावेन न तादृशाभावमादायातिव्याप्तिः।

तथा च साध्यतावच्छेदकावच्छिन्नत्वनिष्ठावच्छेदकताका साध्यतावच्छेदक-सम्बन्धावच्छिन्नत्वनिष्ठावच्छेदकताका प्रतियोगितात्वनिष्ठावच्छेदकताका च या प्रति-योगित्वनिष्ठावच्छेदकता, तन्निरूपिका अभावत्वनिष्ठावच्छेदकतानिरूपिका च या अभावनिष्ठावच्छेदकता, तन्निरूपिका अधिकरणत्वनिष्ठावच्छेदकतानिरूपिका च याऽधिकरणनिष्ठावच्छेदकता, तन्निरूपिका वृत्तितात्वनिष्ठावच्छेदकतानिरूपिका च या वृत्तित्वनिष्ठा प्रतियोगिता, तन्निरूपकाभावो व्याप्तिः। (अयं केवलन्यूनवारकपर्याप्ति-घटितनिवेशप्रकारः)।

साध्यतावच्छेदकधर्मसम्बन्धावच्छिन्नत्वनिष्ठाऽवच्छेदकताभिन्ना प्रतियोगिता-त्वनिष्ठाऽवच्छेदकताभिन्ना च याऽवच्छेदकता तदनिरूपिका या प्रतियोगित्वनिष्ठा-वच्छेदकता, तद्भिन्ना अभावत्वनिष्ठावच्छेदकताभिन्ना च याऽवच्छेदकता तदनिरूपिका या अभावनिष्ठावच्छेदकता, तद्भिन्ना अधिकरणत्वनिष्ठाऽवच्छेदकताभिन्ना च याऽव-च्छेदकता तदनिरूपिका याऽधिकरणनिष्ठाऽवच्छेदकता, तद्भिन्ना वृत्तितात्वनिष्ठा-ऽवच्छेदकताभिन्ना च याऽवच्छेदकता तदनिरूपिका या वृत्तित्वनिष्ठा प्रतियोगिता, तन्निरूपकाभावो व्याप्तिः। (अयं केवलेतरवारकपर्याप्तिनिवेशप्रकारः। एतदुभयमेलनेन न्यूनेतरवारकपर्याप्तिनिवेशप्रकारस्सभवति)

(तादृशवृत्तितात्वातिरिक्तधर्मानवच्छिन्नप्रतियोगिताकाभावो व्याप्तिरितीतर-वारकपर्याप्तिनिवेशप्रकारः कार्यः। अत्र प्रतियोगितायाः तादृशवृत्तितात्वातिरिक्तो-भयत्वरूपधर्मावच्छिन्नप्रतियोगिताकतया नातिव्याप्तिः)।

अथवा साध्याभावाधिकरणनिरूपितवृत्तितात्वघटकसमुदायगतं यत्समुदायत्वं स्वावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकत्वसम्बन्धेन तद्वृत्तिः या प्रतियोगिता, तन्निरूपकाभावो व्याप्तिरिति न्यूनेतरवारकपर्याप्तिनिवेशे पूर्वोक्त-दोषवारणं सम्भवति। तथा हि- अवच्छेदकताः पर्याप्तिसम्बन्धेनाश्रयेषु तद्गतैकत्व-द्वित्व-समुदायत्वावच्छेदेन आश्रयभेदेन वर्तन्ते। तथा च स्वपदेन तादृशोभयाभावीय-तादृशोभयत्वावच्छिन्नप्रतियोगितायाः परिग्रहणे स्वावच्छेदकतात्वावच्छिन्नस्य पर्याप्ति-सम्बन्धेनाधिकरणम् उभयत्वघटितः तादृशवृत्तितात्वघटकसमुदायो भवतीति उभयत्व-घटिततादृशवृत्तितात्वघटकसमुदायगतसमुदायत्वं स्वावच्छेदकतात्वावच्छिन्नप्रतियो-गिताकपर्याप्त्यनुयोगितावच्छेदकं भवति। (स्वावच्छेदकतात्वावच्छिन्नप्रतियोगिताका या पर्याप्तिः उभयत्वघटिततादृशवृत्तितात्वघटकसमुदायानुयोगिनी, तादृशोभयत्वाव-च्छिन्नप्रतियोगितावच्छेदकताप्रतियोगिनी पर्याप्तिः, तदनुयोगी निरुक्तसमुदायः, तदनु-योगितावच्छेदकम् उभयत्वघटिततादृशसमुदायगतसमुदायत्वं भवति)। साध्याभावा-धिकरणनिरूपितवृत्तितात्वघटकसमुदायगतसमुदायत्वन्तु उभयत्वावृत्ति, अतस्तादृश-सम्बन्धेन तादृशवृत्तितात्वघटकसमुदायगतसमुदायत्ववृत्तित्वं न तादृशोभयाभावीय-प्रतियोगितायाः सम्भवति, समुदायत्वयोर्भेदात्। अतस्तादृशप्रतियोगितापदेन धूम-सामान्याभाववद्वृत्तित्वसामान्याभावीयप्रतियोगितैव ग्राह्या। तद्ग्रहणे धूमसामान्या-भाववदयोगोलकनिरूपितवृत्तित्वस्यैव वह्निरूपहेतौ सत्त्वेन तादृशवृत्तित्वसामान्या-भावस्याभावात् नातिव्याप्तिः।

हेतुतावच्छेदकसम्बन्धेनेति। धूमावयवेति। पर्वतो वह्निमानम् धूमादित्यत्र धूम-रूपहेतौ साध्याभावाधिकरणधूमावयवनिरूपितसमवायसम्बन्धावच्छिन्नवृत्तितामादा-याव्याप्तिवारणाय हेतुतावच्छेदकसम्बन्धावच्छिन्नत्वं वृत्तिताविशेषणं देयम्। तन्निवेशे च साध्याभावाधिकरणधूमावयवनिरूपितहेतुतावच्छेदकसंयोगसम्बन्धावच्छिन्नवृत्तिताया धूमे अभावान्नाव्याप्तिः। (धूमान्तरस्य धूमावयवसंयुक्तत्वेपि संयोगेन धूमवान् धूमावयव इति प्रतीत्यभावेन धूमावयवनिरूपितसंयोगसम्बन्धावच्छिन्नसम्बद्धतायास्सत्त्वेपि तन्नि-रूपितलक्षणघटकवृत्तिताया अभावेन नाव्याप्तिप्रसक्तिः)।

ननु स्वाश्रयसमवायिनिरूपित(समवायसम्बन्धावच्छिन्नवृत्तिता)वृत्तिता-भिन्नत्वस्य तादृशवृत्तिताविशेषणत्वाङ्गीकारेणैव धूमावयवनिरूपतवृत्तितायां स्वपद-ग्राह्यतादृशवृत्तिताश्रयधूमसमवायिधूमावयवनिरूपितसमवायसम्बन्धावच्छिन्नवृत्तिता-भिन्नत्वाभावेन अव्याप्तेर्वारणात् तादृशवृत्तितायां हेतुतावच्छेदकसम्बन्धावच्छिन्नत्व-दलनिवेशनस्य वैफल्यम्। न चात्र स्वत्वाननुगमश्शङ्क्यः, स्वाश्रयनिरूपितेत्यादिना आधेयताविशिष्टान्यत्वस्य निरुक्तवृत्तितायां विशेषणीयत्वात्, आधेयता
स्वतादात्म्य-स्वाश्रयसमवायिनिरूपितत्वोभयसम्बन्धेन इत्यत आह- जलह्रदादीति। जन्यानां कालोपाधित्वाङ्गीकारेण साध्याभावाधिकरणजलह्रदादिनिरूपितकालिकसम्बन्धाव-च्छिन्नवृत्तितामादाय वह्निमान् धूमादित्यत्र धूमरूपसद्धेतावव्याप्तिरिति भावः। हेतुतावच्छेदकसम्बन्धावच्छिन्नत्वनिवेशे तु तादृशह्रदादिनिरूपितहेतुतावच्छेदक-संयोगसम्बन्धावच्छिन्नवृत्तिताया धूमेऽभावेन समन्वयसम्भवात्।

हेतुतावच्छेदकसम्बन्धावच्छिन्नत्वञ्च हेतुतानिरूपितससंर्गतावच्छेदकतापर्या-प्त्यधिकरणधर्मावच्छिन्नसंसर्गताकत्वे सति हेतुतानिरूपितसंसर्गतावच्छेदकातिरिक्त-धर्मानवच्छिन्नसंसर्गताकत्वरूपं ग्राह्यम्। अन्यथा पर्वतो वह्निमान् पर्वतानुयोगिक-समवायसम्बन्धेन द्रव्यत्वात् इत्यत्र वह्न्यभावाधिकरणह्रदादिनिरूपितसमवायसम्ब-न्धावच्छिन्नवृत्तितामादायाव्याप्तिः (इदं हेतुतानिरूपितसंसर्गतावच्छेदकतान्यूनवार-कपर्याप्तिनिवेशप्रयोजनम्)।

वह्निमान् धूमादित्यत्र वह्न्यभावाधिकरणनिरूपितकालिकसंयोगान्यतर-सम्बन्धावच्छिन्नवृत्तिमादायाव्याप्तिः, (इदं हेतुतानिरूपितसंसर्गतावच्छेदकतेतरवारक-पर्याप्तिनिवेशप्रयोजनम्)।

ननु चरमोपात्तवृत्तित्वसामान्याभावस्य प्रथमं व्यावृत्तिनिरूपणे, पूर्वोपात्त-वृत्तितायां हेतुतावच्छेदकसम्बन्धावच्छिन्नत्वस्य पश्चाद्व्यावृत्तिनिरूपणे च किं बीज-मिति चेन्न। प्रथमं तादृशसामान्याभावव्यावृत्तेरनिरूपणे ह्रदादिनिरूपितकालिकादि-सम्बन्धावच्छिन्नवृत्तित्वघटत्वोभयाभाव-तद्विशेषाभावादिकमादाय वह्निमान्धूमादित्यत्र समन्वयसम्भवेन तथा निरूपणस्य युक्तत्वात्॥



साध्याभावश्च साध्यतावच्छेदकसम्बन्धावच्छिन्न-साध्यतावच्छेदकावच्छिन्न-प्रतियोगिताको ग्राह्यः। तेन वह्निमान् धूमादित्यादौ समवायादिसम्बन्धेन वह्नि-सामान्याभाववति संयोगसम्बन्धेन तत्तद्वह्नित्व-वह्निजलोभयत्वाद्यवच्छिन्नाभाववति च पर्वतादौ धूमस्य वृत्तावपि न क्षतिः।



अत्र साध्याभावः साध्यनिष्ठप्रतियोगिताकाभावः। तत्र साध्यनिष्ठप्रतियोगि-तायां साध्यतावच्छेदकसम्बन्धावच्छिन्नत्वं विशेषणं देयम्। अन्यथा साध्यनिष्ठसमवाय-सम्बन्धावच्छिन्नप्रतियोगिताकाभाववति पर्वतादौ धूमस्य संयोगसम्बन्धेन वर्तमानतया पर्वतो वह्निमान् धूमादित्यत्र धूमरूपहेतावव्याप्त्यापत्तिः। तन्निवेशे तु

‘

येन सम्बन्धेन यस्य साध्यत्वमभिमन्यते स सम्बन्धः साध्यतावच्छेदकसम्बन्धः

’

इति नियमेन अत्र संयोगसम्बन्धः साध्यतावच्छेदकसम्बन्धो भवति।
तत्सम्बन्धावच्छिन्नसाध्यनिष्ठप्रति-योगिताकाभावः संयोगेन वह्निसामान्याभावः, तदधिकरणे ह्रदादौ हेतोरवृत्त्या नाव्या-प्तिरिति भावः।

यत्तु- अत्र प्रतियोगितायां साध्यतानिरूपितसंसर्गतावच्छेदकतापर्याप्त्यधिक-रणधर्माच्छिन्नसंसर्गताकत्वमिति साध्यतानिरूपितसंसर्गतावच्छेदकतान्यूनवारकपर्या-प्तिः निवेशनीया। अन्यथा

‘

महानसीयवह्न्यभावः महानसीयवह्नित्वावच्छिन्नप्रति-योगितासम्बन्धेन महानसीयवह्निमान्, महानसीयवह्न्यभावत्वात्

’

इत्यत्र हेतावव्या-प्तिः। तथाहि- साध्यतावच्छेदकसम्बन्धावच्छिन्नत्वं साध्यतानिरूपितसंसर्गतावच्छे-दकधर्मावच्छिन्नसंसर्गताकत्वम्। तथा चात्र साध्यतानिरूपितसंसर्गतावच्छेदकधर्मः वह्नित्वावच्छिन्नप्रतियोगितात्वमपि भवति, घटितधर्मावच्छिन्नप्रतियोगितायां घटकध-र्मावच्छिन्नत्वस्याक्षतत्वात्, तद्धर्मावच्छिन्नसंसर्गताकप्रतियोगिताकाभावः

=

वह्नित्वाव-च्छिन्नप्रतियोगितासम्बन्धेन महानसीयवह्न्यभावोपि भवति, वह्नित्वावच्छिन्नप्रति-योगितासम्बन्धस्य वह्नित्वावच्छिन्नस्यैव समानाधिकरणसम्बन्धत्वेन महानसीय-वह्नित्वावच्छिन्नस्य व्यधिकरणसम्बन्धत्वेन व्यधिकरणसम्बन्धावच्छिन्नप्रतियोगिता-काभावस्य केवलान्वयितया तदधिकरणं महानसीयवह्न्यभावोपि भवति, तन्निरूपित-वृत्तित्वं हेतौ वर्तत इति।

अथवा

‘

महानसीयवह्निज्ञानं महानसीयवह्नित्वावच्छिन्नविषयतासम्बन्धेन महानसीयवह्निमत्, महासीनयवह्निविषयकज्ञानत्वात्

’

इत्यत्र हेतावव्याप्तिः। तथा हि- साध्यतानिरूपितसंसर्गतावच्छेदकवह्नित्वावच्छिन्नविषयतात्वावच्छिन्नसंसर्गताकप्रति-योगिताको योऽभावः वह्नित्वावच्छिन्नविषयतासम्बन्धेन महानसीयवह्निः नास्तीति प्रतीतिसिद्धाभावः, अस्य व्यधिकरणसम्बन्धावच्छिन्नप्रतियोगिताकाभावरूपतया तद-धिकरणं महानसीयवह्निविषयकं ज्ञानम्, तन्निरूपितवृत्तित्वं महानसीयवह्निविषयक-ज्ञानत्वहेतौ वर्तत इति,

तत्तुच्छम्। तथा हि महानसीयवह्नित्वावच्छिन्नं महानसीयवह्न्यभावे वह्नित्व-मात्रावच्छिन्नप्रतियोगितासम्बन्धेनैव न वर्तते, न तु वह्नित्वावच्छिन्नप्रतियोगितासम्ब-न्धेन, महानसीयवह्नित्वावच्छिन्नप्रतियोगिताया अपि वह्नित्वावच्छिन्नप्रतियोगिता-रूपत्वेन वह्नित्वावच्छिन्नप्रतियोगितासम्बन्धस्य महानसीयवह्नित्वावच्छिन्नस्य व्यधि-करणसम्बन्धत्वाभावेन निरुक्तरीत्या दोषकथनस्यासङ्गतत्वात्। एवमेव महानसीय-वह्निसाध्यकज्ञानपक्षकस्थलेऽपि वह्नित्वावच्छिन्नविषयतात्वस्य महानसीयवह्नित्वाव-च्छिन्नविषयतासाधारणतया पूर्वोक्तविधया दोषाभावात् इति।

वस्तुतस्तु, संयोगसमवायान्यतरसम्बन्धेन वह्निमान् धूमादित्यत्र साध्यतानि-रूपितसंसर्गतावच्छेदकसमवायत्वावच्छिन्नसंसर्गताकप्रतियोगिताकं समवायेन वह्न्य-भावमादायाव्याप्तिः। साध्यतानिरूपितसंसर्गतावच्छेदकतान्यूनवारकपर्याप्तिनिवेशे तु निरुक्तरीत्या नाव्याप्तिप्रसक्तिः। तथाहि- यथाश्रुते न्यूनवारकपर्याप्तिरत्र साध्यतानिरू-पितसंसर्गतावच्छेदकतापर्याप्त्यधिकरणधर्मावच्छिन्नसंसर्गताकत्वरूपा निवेशनीया। तथा च, साध्यतानिरूपितसंसर्गतावच्छेदकतापर्याप्त्यधिकरणधर्मः प्रकृते संयोगत्व-समवायत्व-तदन्यतरत्वरूपधर्मत्रितयं भवति। पर्याप्तेः यावतामेवाधिकरणानामनुयो-गित्वात्, तादृशधर्मत्रयावच्छिन्नसंसर्गताकप्रतियोगिताकाभावः संयोगसमवायान्यतर-सम्बन्धेन वह्निः नास्तीति प्रतीतिसिद्धाभावः, तदधिकरणं न पर्वत इति नाव्याप्तिः।

न च समुदायः प्रत्येकान्नातिरिच्यते इति नियमेन समुदायस्य तादृश-पर्याप्त्यधिकरणत्वे प्रत्येकस्यापि तदधिकरणत्वस्याङ्गीकर्तव्यतया पुनरपि न्यून-धर्मावच्छिन्नसंसर्गताकप्रतियोगितामादायाव्याप्तितादवस्थ्यमिति वाच्यम्। स्वनिरूपित-संसर्गतावच्छेदकताप्रतियोगिकपर्याप्त्यनुयोगितावच्छेदकत्वसम्बन्धेन साध्यतानिरू-पितसंसर्गतावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकरूपवृत्ति-त्वरूपन्यूनवारकपर्याप्तेः निवेशनीयत्वात्। अत्र साध्यतानिरूपितसंसर्गतावच्छेदकता-त्वावच्छिन्नप्रतियोगिताकपर्याप्त्यनुयोगितावच्छेदकं संयोगत्वसमवायत्वैतदुभयगतं द्वि-त्वं भवति, निरुक्तप्रतियोगितानिरूपितसंसर्गतावच्छेदकतात्वावच्छिन्नप्रतियोगिता-कपर्याप्त्यनुयोगितावच्छेदकन्तु केवलसमवायत्वगतैकत्वं भवतीति धर्मयोर्भेदेन तादृश-सम्बन्धेन तद्वृत्तित्वस्य तादृशप्रतियोगितायामभावेन तादृशप्रतियोगितामादाय पूर्वाक्त-स्थले नाव्याप्तिः। (एवमेव विषयत्वप्रतियोगित्वादिसम्बन्धेन पदार्थसाध्यकस्थलेषु पूर्वनिर्दिष्टेष्वपि अव्याप्त्यसम्भवो ग्राह्यः)।

अत्रैव प्रतियोगितायां साध्यतानिरूपितसंसर्गतावच्छेदकतेतरवारकर्याप्तिरपि निवेशनीया। अन्यथा पर्वतो वह्निमान् धूमादित्यत्र महानसानुयोगिकसंयोगसम्बन्धेन (तत्तद्वह्निप्रतियोगिकसंयोगसम्बन्धेन, संयोगसमवायोभयसम्बन्धेन) वह्निः नास्तीति प्रतीतिसिद्धाभावाधिकरणपर्वतादौ धूमस्य संयोगेन वृत्त्याऽव्याप्तिः। अथवा,

‘

वह्न्य-भावो वह्नित्वावच्छिन्नप्रतियोगितासम्बन्धेन वह्निमान्, वह्न्यभावत्वात्

’

इत्यत्र हेताव-व्याप्तिः। तथा हि- महानसीयवह्नित्वावच्छिन्नप्रतियोगितासम्बन्धावच्छिन्नप्रतियोगि-तायामपि 

‘

अधिकस्य प्रविष्टत्वेपि न तद्धानिः

’

इति नियमेन तादृशन्यूनवारक-पर्याप्तेरक्षततया
व्यधिकरणसम्बन्धावच्छिन्नतादृशप्रतियोगिताकाभाववति वह्न्यभावे हेतोरक्षतत्वादिति।

यद्वा, वह्नित्वावच्छिन्नविषयतासम्बन्धेन वह्निसाध्यकस्थले वह्निविषयक-ज्ञानत्वस्य हेतुतायामव्याप्तिः। महानसीयवह्नित्वावच्छिन्नविषयतासम्बन्धेन वह्न्यभा-वाधिकरणे केवलवह्निविषयकज्ञाने हेतोर्वृत्तेरिति। इतरवारकपर्याप्तिनिवेशे तु नाव्याप्तिः। तथाहि- सा हि साध्यतावच्छेदकसम्बन्धातिरिक्तसम्बन्धानवच्छिन्नत्वरूपा। निरुक्तो-भयसम्बन्धावच्छिन्नप्रतियोगितायाः तदतिरिक्तसमवायसम्बन्धावच्छिन्नत्वेन न तादृशा-भावमादायाव्याप्तिः।

 न च महानसाद्यनुयोगिकसंयोगस्य तदतिरिक्तत्वाभावेन निरुक्तविधया-ऽव्याप्तिः तदवस्थैवेति वाच्यम्। साध्यतानिरूपितसंसर्गतावच्छेदकातिरिक्तधर्मानव-च्छिन्नसंसर्गताकत्वरूपा सा निवेश्यते। तथा च निरुक्तप्रतियोगितानां साध्यतानिरू-पितसंसर्गतावच्छेदकातिरिक्तमहानसीयत्वादिधर्मावच्छिन्नसंसर्गताकतया न तादृशा-भावानादाय तत्र तत्राव्याप्तिसम्भवः।

न च साध्यतानिरूपितसंसर्गतावच्छेदकातिरिक्तधर्मानवच्छिन्नत्वमित्यत्र तद-नवच्छिन्नत्वस्य तदवच्छिन्नत्वसामान्याभावरूपत्वे तस्यापि तदवच्छिन्नत्वत्वाद्यति-रिक्तधर्मानवच्छिन्नप्रतियोगिताकाभावरूपत्वेन परिष्करणीयतयाऽनवस्थाप्रसङ्गः। तद-नवच्छिन्नत्वस्य तदवच्छिन्नत्वनिष्ठप्रतियोगिताकाभावरूपत्वे विशेषाभावादिसाधा-रण्येन विशिष्टाभावोभयाभावादिकमादाय पूर्वोक्तस्थलेष्वव्याप्तितादवस्थ्यमिति वाच्यम्। स्वनिरूपितसंसर्गतावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकत्व-सम्बन्धेन साध्यतानिरूपितसंसर्गतावच्छेदकताप्रतियोगिकपर्याप्त्यनुयोगितावच्छेदक-रूपवृत्तित्वरूपसंसर्गतावच्छेदकेतरवारकपर्याप्तिगर्भनिवेशे दोषप्रसक्त्यभावात्। स्वनि-रूपितसंसर्गतावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकधर्मः म-हानसीयत्वादिघटितसमुदायगतसमुदायत्वरूपधर्मः, साध्यतानिरूपितसंसर्गतावच्छे-दकताप्रतियोगिकपर्याप्त्यनुयोगितावच्छेदकधर्मः स्थलभेदेन संयोगत्वगतैकत्व-केवलवह्नित्वावच्छिन्नप्रतियोगितात्व-केवलवह्नित्वावच्छिन्नविषयतात्वादिगतं समुदा-यत्वं भवति, इति धर्मभेदसद्भावेन न तादृशप्रतियोगितामादाय पूर्वोक्तस्थलेष्वव्याप्ति-प्रसक्तिः।

स्वनिरूपितसंसर्गतावच्छेदकतात्वावच्छिन्नप्रतियोगिताकपर्याप्त्यनुयोगिताव-च्छेदकत्वसम्बन्धेन साध्यतानिरूपितसंसर्गतावच्छेदकतात्वावच्छिन्नप्रतियोगिताक-पर्याप्त्यनुयोगितावच्छेदकरूपवृत्तिरिति साध्यतानिरूपितसंसर्गतावच्छेदकतान्यूने-तरवारकपर्याप्तिद्वयनिवेशप्रकारो ग्राह्यः। (पर्याप्तिनिवेशप्रकारस्सर्वोप्येषः मदीयपारि-भाषिकपदार्थसङ्ग्रहे द्रष्टव्यः)।

साध्यतावच्छेदकधर्मावच्छिन्नत्वस्थलेपि न्यूनेतरवारकपर्याप्तिनिवेशः कार्य इति सूचयति- वह्नित्वजलत्वोभयेति। अत्र प्रतियोगितायां साध्यनिष्ठत्वानिवेशे घटाभाव-वद्वृत्तितामादाय वह्निमान् धूमादित्यत्राव्याप्तिः। साध्यनिष्ठत्वनिवेशे तु घटाभावस्या-तादृशतया नाव्याप्तिः। साध्यनिष्ठत्वस्य प्रतियोगितायां निवेशेपि महानसीयवह्न्यादि-गततत्तद्व्यक्तित्वावच्छिन्नाभाव(तद्व्यक्तिर्नास्ति, एतद्व्यक्तिः नास्तीति प्रतीति-सिद्धाभाव)मादाय पुनस्तत्रैवाव्याप्तिरिति साध्यनिष्ठप्रतियोगितायां साध्यतावच्छे-दकावच्छिन्नत्वं निवेशनीयम्। तन्निवेशे तत्तद्व्यक्तित्वावच्छिन्नप्रतियोगितायां साध्य-तावच्छेदकवह्नित्वाद्यवच्छिन्नत्वाभावान्नाव्याप्तिः।

नन्वेवमपि

‘

महानसीयवह्नित्वावच्छिन्नविषयतासम्बन्धेन महानसीयवह्निमत्, महानसीयवह्निविषयकज्ञानत्वात्

’

इत्यत्र महानसीयवह्नित्वावच्छिन्नविषयतासम्बन्धेन वह्निसामान्याभावाधिकरणे महानसीयवह्निविषयकज्ञाने हेतोर्वृत्त्याव्याप्तिः।

‘

महा-नसीयवह्नित्वावच्छिन्नप्रतियोगितासम्बन्धेन महानसीयवह्निमान् महानसीयवह्न्य-भावत्वात्

’

इत्यत्र महानसीयवह्नित्वावच्छिन्नप्रतियोगितासम्बन्धेन वह्निसामान्या-भावाधिकरणे महानसीयवह्न्यभावे हेतोर्वृत्त्याऽव्याप्तिश्चेति चेन्न। साध्यतावच्छेदकता-पर्याप्त्यधिकरणधर्मावच्छिन्नत्वस्य निवेशनीयत्वात्। न च

‘

समुदायः प्रत्येकान्नाति-रिच्यते

’

इति न्यायेन समुदायस्य प्रत्येकाभिन्नतया प्रत्येकस्यापि साध्यतावच्छेदकता-पर्याप्त्यधिकरणधर्मतया निरुक्ताव्याप्तिः तदवस्थैवेति वाच्यम्। साध्यतावच्छेदकता-त्वावच्छिन्नप्रतियोगिताकपर्याप्त्यनुयोगितावच्छेदकरूपावच्छिन्नानुयोगिताकपर्याप्तिप्र-तियोग्यवच्छेदकताकत्वस्य प्रतियोगितायां निवेशनीयत्वात्। अत्र साध्यतावच्छेदक-तात्वावच्छिन्नप्रतियोगिताकपर्याप्त्यनुयोगितावच्छेदकं महानसीयत्व-वह्नित्वैतदुभय-गतद्वित्वं भवति। तदवच्छिन्नानुयोगिताकपर्याप्तिप्रतियोग्यवच्छेदकताका वह्निसामान्या-भावीयप्रतियोगिता न भवति, तस्याः वह्नित्वगतैकत्वावच्छिन्नानुयोगिताकपर्याप्ति-प्रतियोग्यवच्छेदकताकत्वात्, अतो वह्निसामान्याभावमादाय नाव्याप्तिः।

अत्र प्रतियोगितायां साध्यतावच्छेदकातिरिक्तधर्मानवच्छिन्नत्वं निवेशनीयम्, अन्यथा पर्वतो वह्निमान् धूमादित्यत्र साध्यतावच्छेदकतापर्याप्त्यधिकरणवह्नित्व-धर्मावच्छिन्नप्रतियोगिताकमहानसीयवह्न्यभावं पूर्वक्षणवृत्तित्वविशिष्टवह्न्यभावं वह्नि-घटत्वोभयाभावञ्चादायाव्याप्तिः। अथवा

‘

वह्निज्ञानं विषयतासम्बन्धेन वह्निमत्, वह्नि-विषयकनिश्चयत्वात्

’

इत्यत्र,

‘

वह्न्यभावः प्रतियोगितासंबन्धेन वह्निमान्, वह्न्य-भावत्वात्

’

इत्यत्र च विषयतासम्बन्धेन महानसीयवह्निसामान्याभावाधिकरणे वह्नि-विषयकज्ञाने, प्रतियोगितासम्बन्धेन महानसीयवह्निसामान्याभावाधिकरणे वह्नि-सामान्याभावे च निरुक्तहेत्वोः क्रमेण सत्त्वादव्याप्तिश्च। तन्निवेशे नाव्याप्तिः। साध्य-तावच्छेदकातिरिक्तधर्मानवच्छिन्नत्वञ्च स्वावच्छेदकतात्वावच्छिन्नप्रतियोगिताकपर्या-प्त्यनुयोगितावच्छेदकत्वसम्बन्धेन साध्यतावच्छेदकताप्रतियोगिकपर्याप्त्यनुयोगिता-वच्छेदकरूपवृत्तित्वरूपं ग्राह्यम्। अन्यथा समुपदर्शितदोषग्रासप्रसङ्गात्।

अत्र न्यूनेतरवारकपर्याप्तिद्वयमेलने स्वावच्छेदकतात्वावच्छिन्नप्रतियोगि-ताकपर्याप्त्यनुयोगितावच्छेदकत्वसम्बन्धेन साध्यतावच्छेदकतात्वावच्छिन्नप्रतियोगि-ताकपर्याप्त्यनुयोगितावच्छेदकरूपवृत्तिर्या प्रतियोगितेति लक्षणं लभ्यते।

न च निरुक्तरीत्या पर्याप्तिद्वयमनिवेश्य प्रतियोगितायां प्रकृतसाध्यावच्छेद-कव्याप्यत्वनिवेशेनैव महानसीयवह्निसाध्यकस्थले वह्निसामान्याभावीयप्रतियोगितां, वह्निमान्धूमादित्यत्र वह्निघटत्वोभयत्वावच्छिन्नप्रतियोगित्वादिकमादायाव्याप्तिवारणात् कृतं पर्याप्तिद्वयनिवेशेनेति वाच्यम्। वह्निमान् धूमादित्यत्र महानसीयवह्नित्वावच्छिन्न-प्रतियोगितामादायाव्याप्तेः। न च साध्यतावच्छेदकव्यापकत्वमपि प्रतियोगितायां निवे-श्यते इति वाच्यम्। तार्णातार्णदहनोभयं नास्तीति प्रतीतिसिद्धाभावीयोभयत्वाव-च्छिन्नप्रतियोगितामादाय वह्निमान् धूमादित्यादावव्याप्तिसम्भवात्।

न चेतरवारकपर्याप्तिमात्रनिवेशेनैव तार्णातार्णदहनोभयत्वावच्छिन्नप्रति-योगितामादाय दोषवारणसम्भवात् न्यूनवारकपर्याप्तिनिवेशस्य वैफल्यमेवेति वाच्यम्। विषयितासम्बन्धेन
महानसीयवह्निसाध्यकस्थले महानसीयवह्निज्ञानत्वहेतौ वह्नि-सामान्याभावमादायाव्याप्तेः। न च साध्यतावच्छेदकव्याप्तत्वनिवेशेनैव वह्निसामान्या-भावीयप्रतियोगिताया वारणात् न्यूनवारकर्याप्तिनिवेशो विफल एवेति वाच्यम्।

‘

प्रमेयवान् धूमात्

’

इत्यत्र साध्यतावच्छेदकाभावस्याप्रसिद्धतया तद्धटितव्याप्यत्व-निवेशस्य कर्तुमशक्यत्वात्। न च व्याप्यत्वस्य स्वव्यापकतत्कत्वरूपस्य निवेशेनैवा-प्रसिद्धिवारणसम्भवात् न्यूनवारकवैफल्यं दुर्वारमेवेति वाच्यम्। वह्निधूमान्यतरवान् वह्नेरित्यत्र धूमत्वावच्छिन्नप्रतियोगितायाः साध्यतावच्छेदकव्याप्यतया तन्निरूपका-भावद्वृत्तिताया वह्नौ सत्त्वादव्याप्तेः। अत्र साक्षात्परम्परया साध्यविशेषणानामपि साध्यतावच्छेदकत्वाङ्गीकारेण वह्नित्व-धूमत्व-तदन्यतरत्वानां त्रयाणामपि साध्यताव-च्छेदकतया धूमत्वावच्छिन्नप्रतियोगितायाः साध्यतावच्छेदकातिरिक्तधर्मावच्छिन्नत्व-प्रसक्त्यभावात्।

न च वैशिष्ट्य-व्यासज्यवृत्तिधर्मानवच्छिन्नत्वयोः प्रतियोगितायां निवेशादेव वह्निमान्धूमादित्यत्र महानसीयत्वविशिष्टवह्नित्वावच्छिन्नायाः पूर्वक्षणवृत्तित्वविशिष्ट-वह्नित्वावच्छिन्नायाः वह्निघटत्वोभयत्वावच्छिन्नायाश्च प्रतियोगिताया वारणादितर-वारकपर्याप्तिनिवेशो व्यर्थ इति वाच्यम्। महानसीयत्वविशिष्टवह्निमान् धूमात् इत्यत्र तादृशप्रतियोगितायाः नियतं वैशिष्ट्यावच्छिन्नतया, वह्निधूमोभयवान् धूमादित्यत्र तादृशप्रतियोगिताया नियतम् उभयत्वरूपव्यासज्यवृत्तिधर्मावच्छिन्नतया उभयत्रा-व्याप्तिसम्भवेन वैशिष्ट्यव्यासज्यवृत्तिधर्मानवच्छिन्नत्वयोः लक्षणे निवेशयितुमशक्यतया इतरवारकपर्याप्तेरावश्यकत्वात्। न च साध्यतावच्छेदकातिरिक्तवैशिष्ट्यव्यासज्यवृत्ति-धर्मानवच्छिन्नत्वयोरेवात्र निवेशनीयतया निरुक्तस्थलयोः वैशिष्ट्योभयत्वयोः साध्य-तावच्छेदकरूपतया तदतिरिक्तवैशिष्ट्यव्यासज्यवृत्तिधर्मानवच्छिन्नत्वस्य साध्यताव-च्छेदकतापर्याप्त्यधिकरणधर्मावच्छिन्नपूर्वोक्तप्रतियोगितायामक्षततयाऽव्याप्त्योः वार-णात् इतरवारकपर्याप्तिनिवेशस्य प्रयोजनं नास्त्येवेति वाच्यम्। साध्यतावच्छे-दकातिरिक्तवैशिष्ट्यव्यासज्यवृत्तिधर्मानवच्छिन्नत्वापेक्षया साध्यतावच्छेदकातिरिक्त-धर्मानवच्छिन्नत्वस्यैव लघुत्वात्। किञ्च वैशिष्ट्यव्यासज्यवृत्तिधर्मानवच्छिन्नत्वस्थले अवच्छिन्नत्वसामान्याभाव-अवच्छिन्नत्वनिष्ठप्रतियोगिताकाभावविकल्पोपदर्शितदोष-वारणञ्च दुश्शकम्। साध्यतावच्छेदकातिरिक्तधर्मानवच्छिन्नत्वनिवेशे तु स्वावच्छेदक-तात्वावच्छिन्नेत्यादिनिरुक्तरीत्या निवेशकरणे बाधकाभावात् इति।

 अत्र साध्यतावच्छेदकावच्छिन्नत्वं साध्यतावच्छेदकनिष्ठावच्छेदकतानिरूप-कत्वम्। अत्र साध्यतावच्छेदकनिष्ठावच्छेदकतायां साध्यतावच्छेदकतावच्छेदकसंब-न्धावच्छिन्नत्वं विशेषणं देयम्। अन्यथा वह्नित्वविशिष्टस्य संयोगेन साध्यतायां धूम-रूपसद्धेतावव्याप्तिः। विषयतासम्बन्धेन वह्नित्वविशिष्टाभाववति पर्वतादौ धूमस्य सत्त्वात्। तन्निवेशे तु अत्र वह्नित्वनिष्ठावच्छेदकताया विषयतासम्बन्धावच्छिन्नतया साध्यतावच्छेदकतावच्छेदकसमवायसम्बन्धावच्छिन्नत्वाभावेन न तादृशाभावमादाया-व्याप्तिः।

अत्र साध्यतावच्छेदकतावच्छेदकसम्बन्धावच्छिन्नत्वञ्च साध्यतावच्छेदकता-निरूपितसंसर्गतावच्छेदकतापर्याप्त्यधिकरणधर्मावच्छिन्नसंसर्गताकत्वम्। अत्र न्यून-वारकपर्याप्त्यनिवेशे विषयत्व-समवायान्यतरसम्बन्धेन वह्नित्वविशिष्टस्य साध्यतायां धूमादेर्हेतुतायां विषयतासम्बन्धेन वह्नित्वविशिष्टं नास्तीति प्रतीतिसिद्धाभावमादाया-व्याप्तिः। स्वाभाववन्निरूपितसंयोगसम्बन्धावच्छिन्नाधेयत्वसम्बन्धेन वह्निविशिष्टस्य साध्यतायां जलादेर्हेतुतायां संयोगसम्बन्धावच्छिन्नाधेयत्वसम्बन्धेन वह्निविशिष्टं नास्तीति प्रतीतिसिद्धाभावञ्चादायाव्याप्तिः। न्यूनवारकपर्याप्तिनिवेशे तु तदन्यतरसम्ब-न्धेन वह्नित्वविशिष्टस्य वह्नेः पर्वते सत्त्वेन, तादृशाधेयतासम्बन्धेन वह्निविशिष्टस्य मीन-शैवालादेश्च जलह्रदादौ सत्त्वेन च न निरुक्ताभावमादायाव्याप्तिः।

 इतरवारकपर्याप्त्यनिवेशे वह्निमान् धूमादित्यत्र महानसीयवह्न्यनुयोगिक-समवायसम्बन्धेन वह्नित्वविशिष्टाभाववति पर्वतादौ धूमस्य सत्त्वेनाव्याप्तिः। इतरवारक-पर्याप्तिनिवेशे तु महानसीयवह्न्यनुयोगिकत्वस्य साध्यतावच्छेदकतानिरूपितसंसर्ग-तावच्छेदकातिरिक्तस्य प्रतियोगितावच्छेदकतानिरूपितसंसर्गतावच्छेदककुक्षिप्रविष्टत्वेन न तादृशाभावमादायाव्याप्तिः।

 ननु रूपत्वव्याप्यजातिमत्त्वान् रूपादित्यत्राव्याप्तिः। तथाहि- अत्र रूपत्व-व्याप्यानां नीलत्वपीतत्वादिजातीनां साध्यतावच्छेदकतया साध्यतावच्छेदकावच्छिन्न-प्रतियोगिताकाभावरूपस्य नीलो नास्तीत्याकारकप्रतीतिसिद्धाभावस्याधिकरणे पीत-पटादौ रूपस्य सत्त्वात् इति चेन्न। साध्यतावच्छेदकतावच्छेदकधर्मावच्छिन्नाव-च्छेदकताकप्रतियोगिताकाभावस्य लक्षणघटकत्वाङ्गीकारेण रूपत्वव्याप्यजातिमान्ना-स्ति इति प्रतीतिसिद्धाभावस्यैव घटकतया तादृशाभावमादाय दोषाभावात्। न च वह्नित्वविशिष्टवान् धूमादित्यत्र वह्नित्वस्योल्लिख्यमानतया साध्यतावच्छेदकतावच्छे-दकस्य प्रसिद्धत्वेपि वह्निमान् धूमादित्यत्र निरवच्छिन्नसाध्यतावच्छेदककस्थले साध्य-तावच्छेदकतावच्छेदकस्य अप्रसिद्ध्याऽव्याप्तिरिति वाच्यम्। रूपत्वव्याप्यजातिमत्त्वान् रूपात् इत्यत्र न समवायसम्बन्धेन रूपत्वव्याप्यजातेः साध्यतावच्छेदकत्वम्, किन्तु स्वाश्रयसमवायसम्बन्धेन रूपत्वव्याप्यजातित्वस्यैव साध्यतावच्छेदकत्वमङ्गीक्रियते। तथा च साध्यतावच्छेदकतावच्छेदकसम्बन्धावच्छिन्नसाध्यतावच्छेदकनिष्ठावच्छेद-कताकप्रतियोगिताकाभावः स्वाश्रयसमवायसम्बन्धेन रूपत्वव्याप्यजातित्वविशिष्टं नास्तीति प्रतीतिसिद्धाभावः, तदधिकरणं गुणादिरेव, तन्निरूपितवृत्तित्वाभावो हेतौ वर्तते एवेति नाव्याप्तिः। (तथा च) साध्यतावच्छेदकतावच्छेदकधर्मावच्छिन्नावच्छेद-कताकप्रतियोगिताकाभावस्य लक्षणेऽनिविष्टत्वेन न वह्निमान् धूमादित्यादावव्याप्ति-प्रसक्तिः।

न च तथापि द्रव्यं गुणकर्मान्यत्वविशिष्टसत्त्वादित्यत्र निरवच्छिन्नसाध्यकस्थले साध्यतावच्छेदकस्यैवाप्रसिद्धतया साध्यतावच्छेदकावच्छिन्नप्रतियोगिताकाभावघटित-लक्षणस्य अव्याप्तिरिति वाच्यम्। लक्ष्यभेदेन लक्षणभेदात् द्रव्यं विशिष्टसत्त्वादिति निरवच्छिन्नसाध्यकस्थले द्रव्येतरावृत्तित्वस्यैव लक्षणत्वेन न साध्यतावच्छेदका-प्रसिद्धिनिबन्धनाव्याप्तिः।

 ननु सम्भवति लघौ धर्मे गुरौ तदभावादिति नियमेन लघुधर्मे प्रति-योगितावच्छेदकत्वस्य सम्भवे गुरुधर्मे तस्यानङ्गीकृतत्वेन प्रमेयवह्निः नास्तीत्याकारक-प्रतीतिसिद्धाभावप्रतियोगितावच्छेदकत्वस्य वह्नित्वरूपातिप्रसङ्गानापादकलघुधर्मे एव स्वीकृतत्वेन गुरौ प्रमेयत्वविशिष्टवह्नित्वे तस्य स्वीकारे प्रयोजनाभावेन प्रमेयवह्निमान् धूमादित्यत्र साध्यतावच्छेदकतापर्याप्त्यधिकरणप्रमेयत्ववह्नित्वरूपधर्मद्वयावच्छिन्न-प्रतियोगिताया अप्रसिद्ध्याऽव्याप्तिः। (अत्र साध्यतावच्छेदकातिरिक्तधर्मानवच्छिन्न-प्रतियोगिता वह्नित्वावच्छिन्ना प्रसिद्धैव)।

किञ्च कम्बुग्रीवादिमान्नास्तीत्याकारकप्रतीतिसिद्धाभावप्रतियोगितावच्छेद-कत्वस्य घटावयवसंयोगविशेषरूपकम्बुग्रीवासु स्वीकारे गौरवेण अतिप्रसङ्गानापादक-लघुधर्मरूपे घटत्व एव स्वीकारेण साध्यतावच्छेदकतापर्याप्त्यधिकरणकम्बु-ग्रीवादिमत्त्वावच्छिन्नायाः प्रतियोगितायाः घटत्वावच्छिन्नप्रतियोगितायाः साध्यताव-च्छेदकातिरिक्तघटत्वरूपधर्मावच्छिन्नतया तदनवच्छिन्नायास्साध्यप्रतियोगितायाश्च अप्रसिद्ध्याऽव्याप्तिरिति चेन्न। साध्यतावच्छेदकावच्छिन्नव्यापकतावच्छेदकप्रतियो-गिताकाभावस्यैव साध्याभावशब्दार्थत्वोपगमेन दोषाभावात्। तथाहि- प्रमेयवह्निमान् धूमादित्यत्र साध्यतावच्छेदकप्रमेयवह्नित्वावच्छिन्नाधिकरणे महानसादौ वह्निसामान्या-भावीयप्रतियोगिताविशिष्टं नास्तीत्याकारकप्रतीतिसिद्धाभावस्यासत्त्वेन वह्नित्वाव-च्छिन्ना सामान्याभावीया प्रतियोगिता तद्वृत्त्यभावप्रतियोगितानवच्छेदिकेति तन्निरू-पकवह्निसामान्याभावाधिकरणनिरूपितवृत्तित्वसामान्याभावस्य हेतौ सत्त्वान्नाव्याप्तिः। कम्बुग्रीवादिमत्त्वान् घटत्वादित्यत्र साध्यतावच्छेदकावच्छिन्नस्य कम्बुग्रीवादिमतः साध्यतावच्छेदकतादात्म्यसम्बन्धेनाधिकरणे घटे घटत्वावच्छिन्नप्रतियोगिताविशिष्टस्य सत्त्वेन तद्वृत्त्यभावप्रतियोगितानवच्छेदकघटत्वावच्छिन्नप्रतियोगिताकभेदाधिकरण-पटादिनिरूपितवृत्तित्वाभावस्य घटत्वहेतौ सत्त्वात्समन्वयः। वह्निमान् धूमादित्यादौ वह्निसामान्याभावमादाय समन्वयः। न चैवमपि वह्निमान् धूमादित्यादौ साध्याधिकरणे घटादिवृत्तित्वविशिष्टद्रव्यत्वत्वावच्छिन्नप्रतियोगिताविशिष्टस्य घटत्वद्रव्यत्वोभयाभा-वीयप्रतियोगिताविशिष्टस्य द्रव्यत्वस्य विद्यमानतया घटादिवृत्तित्वविशिष्टद्रव्यत्वाभाव-द्रव्यत्वघटत्वोभयाभावयोः लक्षणघटकत्वेन तदधिकरणपर्वतादिनिरूपितवृत्तिताम् आदायाव्याप्तिरिति वाच्यम्। साध्यव्यापकतावच्छेदकप्रतियोगितायां वैशिष्ट्यव्यासज्य-वृत्तिधर्मानवच्छिन्नत्वयोः निवेशनीयत्वेन पूर्वोक्तविधया दोषाभावात्।

 न चैवमपि महानसीयत्वविशिष्टवह्निमान् महानसीयधूमादित्यत्र विशिष्ट-साध्यकस्थले, वह्निधूमोभयवान् धूमादित्यत्र व्यासज्यवृत्तिधर्मावच्छिन्नसाध्यकस्थले विशिष्टाभावोभयाभावात्मकसाध्याभावयोरेव लक्षणघटकतया तत्र वैशिष्टयव्यासज्य-वृत्तिधर्मानवच्छिन्नत्वाभावेनाव्याप्तिरिति वाच्यम्। वह्निसामान्याभाव-द्रव्यत्वसामान्या-भावादिकमादाय समन्वयसम्भवात्। न च विशिष्टसाध्यकव्यभिचारिणि महानसीय-वह्निमान् धूमादित्यत्र, वह्निधूमोभयवान् वह्नेरित्यत्र व्यभिचारिणि च वैशिष्ट्य-व्यासज्यवृत्तिधर्मानवच्छिन्नप्रतियोगिताकत्वाभावेन साध्याभावयोरघटकत्वेन द्रव्यत्वा-द्यभावानां लक्षणघटकत्वेपि तद्वन्निरूपितवृत्तित्वाभावस्य निरुक्तहेत्वोरक्षतत्वेन च अतिव्याप्तिसम्भव इति वाच्यम्। आद्यस्थले पर्वतभेदाभावरूपं, द्वितीयस्थलेऽयोगोल-कभेदाभावरूपञ्च व्यभिचारनिरूपकान्यत्वाभावं धूमाभावञ्चादायातिव्याप्तिवारणात्। न च निरुक्तप्रतियोगितायां वैशिष्ट्यव्यासज्यवृत्तिधर्मानवच्छिन्नत्वयोः निवेशे गौरवमिति वाच्यम्। साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभा-वस्य लक्षणघटकसाध्याभावपदेन विवक्षणीयत्वात्। वह्निमान् धूमादित्यादौ घटादि-वृत्तित्वविशिष्टद्रव्यत्वत्व-घटत्वद्रव्यत्वोभयत्वयोः साध्यव्यापकतावच्छेदकत्वाभावेन न तादृशाभावानादायाव्याप्तिप्रसक्तिः।

यदि साध्यव्यापकतावच्छेदकद्रव्यत्वत्वावच्छिन्नप्रतियोगिताकनिरुक्तविशिष्टा-भावोभयाभावादिकमादाय पुनरप्यव्याप्तिस्सम्भाव्यते, तदा साध्याधिकरणवृत्त्यभावीय-प्रतियोगितावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकं यद्रूपं, स्वावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकत्वसम्बन्धेन तद्रूपा-वृत्तिप्रतियोगिताकाभावस्य विवक्षणीयत्वेन दोषाभावात्। एवञ्च प्रमेयवह्निमान् धूमादित्यत्र वह्निसामान्याभावं, कम्बुग्रीवादिमत्त्वान् घटत्वादित्यत्र घटभेदञ्चादाय समन्वयसम्भवात्। न च अत्र व्यापकत्वकुक्षौ प्रतियोगिवैयधिकरण्य प्रवेशे प्रयोजन-विरहेण कपिसंयोगाभावस्य लक्षणाघटकतया उत्तरत्र कपिसंयोगी एतद्वृक्षत्वादित्यत्रा-व्याप्तिदानमसङ्गतमिति वाच्यम्। तद्ग्रन्थस्य यथाश्रुतसाध्याभावघटितलक्षणाभि-प्रायकत्वात्। न च ज्ञेयत्वत्वेन वाच्यत्वं नास्तीति प्रतीतिसिद्धाभावस्यापि एतादृश-साध्याभावरूपतया तदधिकरणस्य जगतः प्रसिद्धत्वेन इदं वाच्यं ज्ञेयत्वादित्यादि-केवलान्वयिसाध्यकस्थले साध्याभावाप्रसिद्धिनिबन्धनाव्याप्तिप्रदर्शनम् असङ्गतमिति वाच्यम्। अत्र ग्रन्थे व्यधिकरणधर्मावच्छिन्नप्रतियोगिताकाभावस्य प्रसक्त्यभावेन साध्यसामान्याभावस्याप्रसिद्धतया वक्ष्यमाणग्रन्थोपपत्तेः।



 ननु तथापि गुणत्ववान् ज्ञानत्वात्, सत्त्ववान् जातेरित्यादौ विषयत्वा-व्याप्यत्वादिसम्बन्धेन तादृशसाध्याभाववति ज्ञानादौ ज्ञानत्वादेर्वर्तमानत्वादव्याप्तिः। न च साध्याभावाधिकरणत्वमभावीयविशेषणताविशेषेण विवक्षितमिति वाच्यम्। तथा सति घटत्वात्यन्ताभाववान् घटान्योन्याभाववान् पटत्वादित्यादौ साध्याभावस्य घटत्वादेः विशेषणताविशेषसम्बन्धेनाधिकरणत्वाप्रसिद्ध्याऽव्याप्तिरिति चेन्न।

\[5\]

साध्यतावच्छेदकसम्बन्धावच्छिन्नसाध्याभाववृत्ति-साध्यसामान्यीयप्रतियोगि-तावच्छेदकसम्बन्धेन साध्याभावाधिकरणत्वस्य विवक्षितत्वात्। वृत्त्यन्तं प्रतियोगिता-विशेषणण्। तादृशसम्बन्धो वह्निमान् धूमादित्यादिभावसाध्यकस्थले विशेषणताविशेष एव। घटत्वाभाववान् पटत्वादित्याद्यभावसाध्यकस्थले तु समवायादिरेव।

समवायविषयत्वादिसम्बन्धेन प्रमेयत्वादिसाध्यकज्ञानत्वादिहेतौ साध्यताव-च्छेदकसमवायादिसम्बन्धावच्छिन्नप्रतियोगिताकप्रमेयाद्यभावस्य कालिकसम्बन्धेन यः अभावः, सोपि प्रमेयतया साध्यान्तर्गतः, तदीयप्रतियोगितावच्छेदककालिकादि-सम्बन्धेन साध्याभावाधिकरणे ज्ञानत्वादेर्वृत्तेरव्याप्तिवारणाय सामान्यपदोपादानम्।

साध्यसामान्यीयत्वञ्च यावत्साध्यनिरूपितत्वम्। स्वानिरूपकसाध्यकभिन्नत्व-मिति यावत्। अस्यैकोक्तिमात्रतया गौरवस्यादोषत्वात्।

कारणतावच्छेदके च भावसाध्यकस्थले अभावीयविशेषणताविशेषेण साध्या-भावाधिकरणत्वम्, अभावसाध्यकस्थले च यथायथं समवायादिसम्बन्धेन साध्याभावा-धिकरणत्वमुपादेयम्, साध्यभेदेन कार्यकारणभावभेदात्।



 गुणत्ववान् ज्ञानत्वादिति। गुणत्वाभावरूपसाध्याभावनिष्ठविषयतानिरूप-कत्वसम्बन्धावच्छिन्नाधेयतानिरूपिताधिकरणतावज्ज्ञाननिरूपितवृत्तित्वस्य, गुणत्वा-भावनिष्ठाव्याप्यत्व(व्यभिचारित्व)सम्बन्धावच्छिन्नाधेयतानिरूपिताधिकरणतावज्ज्ञा-नवृत्तित्वस्य च ज्ञानत्वहेतौ सत्त्वात् अव्याप्तिः। तथाहि अव्याप्यत्वं व्याप्यत्वाभावः, व्याप्यत्वस्य तदभाववदवृत्तित्वरूपत्वेन अव्याप्यत्वं तदभाववदवृत्तित्वाभावरूपं भवति, तादृशावृत्तित्वाभावस्य तादृशवृत्तित्वरूपत्वेन व्यभिचाररूपं भवति। तथा च गुणत्वा-भावनिष्ठस्वाभाववद्वृत्तित्वसम्बन्धावच्छिन्नाधेयतानिरूपिताधिकरणतावत् ज्ञानं भवति। तथाहि, स्वपदेन गुणत्वाभावो ग्राह्यः, स्वाभावः गुणत्वाभावाभावः गुणत्वरूपः, तद-धिकरणं ज्ञानं, तन्निरूपिततादात्म्यसम्बन्धावच्छिन्नवृत्तित्वं ज्ञाने वर्तते इति स्वाभाव-वद्वृत्तित्वसम्बन्धावच्छिन्नगुणत्वाभावनिष्ठाधेयतानिरूपिताधिकरणतावज्ज्ञाननिरूपि-तवृत्तित्वस्य ज्ञानत्वहेतौ सत्त्वादव्याप्तिरिति भावः।

 सत्तावान् जातेरिति। सत्ताऽभावरूपसाध्याभावनिष्ठविषयतासम्बन्धावच्छि-न्नाधेयतानिरूपिताधिकरणतावत्सत्ताभावविषयकज्ञाननिरूपितवृत्तित्वस्य सत्ताऽ-भावनिष्ठाव्याप्यत्वरूपस्वाभाववद्वृत्तित्वसम्बन्धावच्छिन्नाधेयतानिरूपिताधिकरणताव-ज्ज्ञानादिनिरूपितवृत्तित्वस्य जातिरूपहेतौ सत्त्वादव्याप्तिः। तथाहि- स्वं सत्ताऽभावः, स्वाभावः सत्ताऽभावाभावः सत्तास्वरूपः, तदधिकरणमात्मा, तन्निरूपितवृत्तित्वं ज्ञानेच्छादौ वर्तत इति भावः

\[6\]। न च पर्वतो वह्निमान् धूमादित्यादावेव कालिक-सम्बन्धावच्छिन्नसाध्याभावाधिकरणपर्वतादिवृत्तितामादाय अव्याप्तिसम्भवे गुणत्ववान् ज्ञानत्वादित्यादिस्थलान्तरानुसरणं व्यर्थमिति वाच्यम्। जन्यानां कालोपाधित्व-नियमानङ्गीकाराभिप्रायेण स्थलान्तरस्यानुसृतत्वात्।

 न च गुणत्वान् ज्ञानत्वादित्यत्रापि निरुक्तरीत्या विषयतासम्बन्धमादायाव्या-प्तिसम्भवेऽव्याप्यत्वसम्बन्धपर्यन्तानुसरणं व्यर्थमेवेति वाच्यम्। विषयतासम्बन्धस्य वृत्त्यनियामकतावादिनये तत्सम्बन्धावच्छिन्नाधेयताया अप्रसिद्धत्वेन न तमादाया-व्याप्तिस्सम्भवतीति अव्याप्यत्वसम्बन्धपर्यन्तस्यानुसृतत्वात्। न च स्वाभाववद्वृत्तित्वस्य परम्परासम्बन्धतया न तस्यापि वृत्तिनियामकत्वमिति वाच्यम्। इहोपाधिः नेहो-पाधिरिति प्रतीत्याऽव्याप्यत्वसम्बन्धस्य वृत्तिनियामकत्वस्यावश्यमङ्गीकर्तव्यत्वात्। तथा हि इह धूमवान् वह्नेरित्यत्र वह्निरूपहेतौ स्वाभाववद्वृत्तित्वसम्बन्धेनार्द्रेन्धनसंयो-गरूपोपाधिः वर्तते, इह वह्निमान्धूमादित्यत्र धूमरूपहेतौ नोपाधिः निरुक्तसम्बन्धेन उपाधिः आर्द्रेन्धनसंयोगरूपो न वर्तते इत्यर्थः। तथा च इहोपाधिरिति प्रतीत्या तादृश-सम्बन्धावच्छिन्नोपाधित्वावच्छिन्नाधेयताऽङ्गीकर्तव्या। कथञ्चिदेतत्प्रतीतौ तत्सम्बन्धा-वच्छिन्नसम्बद्धताया विषयत्वाङ्गीकारेपि नेहोपाधिरिति प्रतीत्यां तत्सम्बन्धावच्छिन्न-प्रतियोगिताकाभावस्य तद्विषयत्वस्याङ्गीकर्तव्यतया अस्य वृत्त्यनियामकत्वे तत्प्रतीतेः भ्रमत्वस्यानिवार्यतया तस्याः प्रमात्वानुरोधेन तत्सम्बधस्य वृत्तिनियामकत्वस्य स्वीकार्यत्वात्।

न च तथापि गुणत्ववान् ज्ञानत्वादित्यत्राव्याप्तिसम्भवे सत्तावान् जातेरिति स्थलान्तरानुसरणे किं बीजमिति वाच्यम्। तत्र साध्याभावनिष्ठवृत्त्यनियामकविषयता-सम्बन्धावच्छिन्नाधेयताया अप्रसिद्धत्वेन स्वाभाववद्वृत्तित्वसम्बन्धावच्छिन्नायाः तस्याः प्रसिद्धत्वेपि अत्र स्वाभाववद्वृत्तिताया वृत्त्यनियामकतादात्म्यसम्बन्धावच्छिन्नाया एव ज्ञाने वर्तमानतया तादृशतादात्म्यसम्बन्धावच्छिन्नवृत्तिताघटितस्वाभाववद्वृत्तित्वसम्ब-न्धस्यापि वृत्त्यनियामकसम्बन्धघटितत्वेन वृत्त्यनियामकतया तत्सम्बन्धावच्छिन्न-साध्याभावनिष्ठाधेयताया अप्रसिद्धत्वेन अत्राव्याप्तेरसम्भवेन सत्तावान् जातेरिति स्थलान्तरानुसरणस्य युक्तत्वात्। सत्तावान् जातेरित्यत्र तु स्वपदग्राह्यसत्ताऽभावस्य योऽभावस्सत्तारूपः तदधिकरणे आत्मनि ज्ञानस्य समवायसम्बन्धेनैव विद्यमानतया वृत्तिनियामकसमवायसम्बन्धावच्छिन्नवृत्तिताघटितस्वाभाववद्वृत्तित्वसम्बन्धावच्छिन्ना-धेयतायाः प्रसिद्धत्वेन तत्सम्बन्धावच्छिन्नाधेयतानिरूपिताधिकरणतावति आत्मनि जातेस्सत्त्वेनाव्याप्तेरुपपन्नत्वात्।

अभावीयविशेषणताविशेषेणेति। साध्याभावनिष्ठाधेयतायां स्वरूपसम्बन्धा- वच्छिन्नत्वनिवेशे तु गुणत्वाभावनिष्ठस्वरूपसम्बन्धावच्छिन्नाधेयतानिरूपिताधिकर-णतावति द्रव्यादौ ज्ञानत्वस्याविद्यमानतया गुणत्ववान् ज्ञानत्वादित्यत्र नाव्याप्ति-स्समन्वयश्च। सत्तावान् जातेरित्यत्र तु स्वरूपसम्बन्धेन सत्ताऽभावाधिकरणे सामा-न्यादौ जातेरवर्तमानतया नाव्याप्तिः। न च तत्र साध्याभावाधिकरणसामान्यादि-निरूपितहेतुतावच्छेदकसम्बन्धावच्छिन्नवृत्तिताया अप्रसिद्ध्या अव्याप्तिस्तदवस्थैवेति वाच्यम्, मथुरानाथेन तस्या उत्तरत्र वक्ष्यमाणत्वात्।

घटत्वात्यन्ताभाववानिति। साध्याभावनिष्ठाधेयतायां स्वरूपसम्बन्धावच्छि-न्नत्वस्य निवेशे घटत्वात्यन्ताभाववान् घटभिन्नं वा पटत्वात् इत्यत्र घटत्वाभावाभावा-त्मकस्य घटभेदाभावात्मकस्य घटत्वरूपस्य साध्याभावस्य स्वरूपसम्बन्धे-नाधि-करणाप्रसिद्ध्याऽव्याप्तिरिति भावः।

 साध्याभाववृत्तिसाध्यसामान्यीयेति। न च समवायसम्बन्धेन साध्याभावा-धिकरणत्वनिवेशेनैव पूर्वोक्तदोषवारणसम्भवात् एतादृशगुरुतरसम्बन्धानुसरणं व्यर्थ-मिति वाच्यम्। वह्निमान्धूमादित्यत्राव्याप्तेः, समवायेन वह्न्यभावाधिकरणत्वस्याप्रसि-द्धत्वात्। न च स्वरूप-समवायान्यतरसम्बन्धेन साध्याभावस्याधिकरणत्वविवक्षणेनैव निरुक्तदोषवारणसम्भव इति वाच्यम्। तथा सत्यपि आत्मत्वप्रकारकप्रमाविशेष्यत्वा-भावसाध्यक-आत्मत्वहेतुके आत्मत्वप्रकारकप्रमाविशेष्यत्वरूपस्य साध्याभावस्य निरुक्तान्यतरान्तर्गतेन (अन्यतमान्तर्गतेन) स्वरूपसम्बन्धेन अधिकरणे आत्मनि हेतोरात्मत्वस्य वृत्तेरुक्तकल्पस्य शङ्कितुमशक्यत्वात्। तन्निवेशे तु भावसाध्यकस्थले स्वरूपसम्बन्ध एव तादृश इति नाव्याप्तिः। अभावसाध्यकस्थले तादा-त्म्यातिरिक्तयद्यत्सम्बन्धावच्छिन्नप्रतियोगिताकाभावानां साध्यत्वं तेषामेव सम्बन्धानां प्रायशस्तत्र तत्र साध्याभाववृत्ति-साध्यसामान्यीयप्रतियोगितावच्छेदकसम्बन्धरूपत्वेन तेन तेन सम्बन्धेन साध्याभावाधिकरणत्वप्रसिद्ध्या तत्र तत्र नाव्याप्तिः। तथाहि वह्निमान् धूमादित्यत्र समन्वयप्रकार इत्थम्- साध्याभावो वह्न्यभावः, तद्वृत्तिः साध्य-सामान्यीया या प्रतियोगिता वह्न्यभावनिष्ठा वह्न्यभावाभावात्मकवह्निसामान्यीया प्रतियोगिता, तत्प्रतियोगितावच्छेदकसम्बन्धः स्वरूपसम्बन्धो भवति, तेन सम्बन्धेन साध्याभावाधिकरणस्य प्रसिद्धत्वान्नाव्याप्तिः।

 घटत्वात्यन्ताभाववान् पटत्वावदित्यत्र घटत्वरूपसाध्याभाववृत्तिः प्रतियोगिता घटत्वत्वावच्छिन्नप्रतियोगिताकाभावरूपसाध्यसामान्यनिरूपिता समवायसम्बन्धाव-च्छिन्ना प्रतियोगिता भवति, तत्प्रतियोगितावच्छेदकसमवायसम्बन्धेन घटत्वरूप-साध्याभावाधिकरणस्य प्रसिद्ध्या नाव्याप्तिः। घटभिन्नं पटत्वादित्यत्र साध्याभावः घटभेदाभावो घटत्वरूपः, समनैयत्यात्, तद्वृत्तिः साध्यसामान्यीया या प्रति-योगितेत्युक्तौ घटभेदरूपसाध्यसामान्यनिरूपिता प्रतियोगिता न भवति, तदीय-प्रतियोगिताया घटे एव सत्त्वात्, किन्तु तदभावाभावस्य तत्स्वरूपत्वन्यायेन घटभेदस्य घटभेदाभावाभावरूपत्वेन साध्यसामान्यपदेन घटभेदाभावाभावो ग्राह्यः, तथा च घट-भेदाभावस्य घटत्वरूपतया साध्याभावात्मकघटत्वनिष्ठप्रतियोगितायाः समवाय-सम्बन्धावच्छिन्नतया तत्प्रतियोगितावच्छेदकसमवायसम्बन्धेन लक्षणघटकघटत्वरूप-साध्याभावाधिकऱणघटनिरूपितवृत्तित्वाभावस्य हेतौ सत्वात्समन्वयः। एवमन्यत्रापि साध्याभावाधिकरणप्रसिद्ध्या नाव्याप्तिः।

वृत्त्यन्तं प्रतियोगिताविशेषणमिति। साध्याभाववृत्तित्वं साध्यसामान्यीयप्रति-योगिताविशेषणं भवतीत्यर्थः। साध्याभाववृत्तित्वस्य प्रतियोगिताविशेषणत्वाभावे आत्मत्वप्रकारकप्रमाविशेष्यतात्वावच्छिन्नकालिकसम्बन्धावच्छिन्नप्रतियोगिताकाभा-वस्य स्वरूपसम्बन्धेन साध्यतायां आत्मत्वस्य हेतुतायामव्याप्तिः (आत्मत्वप्रकारक-प्रमाविशेष्यत्वं कालिकेन जन्ये वर्तते, जन्यानां कालोपाधित्वमिति न्यायात्, तत्कालिकेन नास्तीत्याकारकप्रतीतिसिद्धाभावः आत्मनि वर्तते, नित्येषु कालिकायोग इति न्यायात्, अतस्साधनाश्रये साध्यसद्भावेनास्य हेतोस्सद्धेतुत्वमुपपद्यते)। तथाहि- आत्मत्वप्रकारकप्रमाविशेष्यतात्वावच्छिन्नकालिकसम्बन्धावच्छिन्नप्रतियोगिताकाभा-वत्वावच्छिन्नकालिकसम्बन्धावच्छिन्नप्रतियोगिताकाभावत्वावच्छिन्नस्वरूपसम्बन्धाव-च्छिन्नप्रतियोगिताकाभावः आत्मत्वप्रकारकप्रमाविशेष्यतात्वावच्छिन्नकालिकसम्ब-न्धावच्छिन्नप्रतियोगिताकाभावत्वावच्छिन्नस्वरूपसम्बन्धावच्छिन्नप्रतियोगिताकाभाव-त्वावच्छिन्नकालिकसम्बन्धावच्छिन्नप्रतियोगिताकाभावश्च आत्मत्वप्रकारकप्रमा-विशेष्यतात्वावच्छिन्नकालिकसम्बन्धावच्छिन्नप्रतियोगिताकाभावरूपसाध्यरूप एव।

स्वप्रतियोगिमत्ताग्रहविरोधिताघटकसम्बन्धावच्छिन्नस्वनिष्ठप्रतियोगिताकाभावस्य स्वप्रतियोगिरूपत्वमिति नियमात्। न तु समनैयत्यात्साध्यरूपत्वं निरुक्त-स्वरूपसंबन्धावच्छिन्नप्रतियोगिताकाभावरूपस्य प्रथमाभावस्य संभवति, अत्र साध्यस्य नित्य एव वर्तमानत्वेन तत्र साध्यनिष्ठकालिकसम्बन्धावच्छिन्नप्रतियोगिताकाभावस्यैव स्वरूपसम्बन्धेन सत्त्वेन तन्निष्ठस्वरूपसम्बन्धावच्छिन्नप्रतियोगिताकाभावस्य तत्रा-सत्त्वात्।

 स्वप्रतियोगिमत्ताग्रहविरोधिताघटकेत्यत्र स्वपदं यत्प्रतियोगिताकाभावस्य तत्प्रतियोगिरूपत्वमुपपाद्यते तत्परं ग्राह्यम्। यथा- संयोगसम्बन्धावच्छिन्नघटत्वाव-च्छिन्नप्रतियोगिताकाभावाभावस्य घटरूपत्वे उपपादनीये संयोगसम्बन्धावच्छिन्नघट-त्वावच्छिन्नप्रतियोगिताकाभावः स्वपदेन ग्राह्यः। स्वप्रतियोगिमत्ताग्रहविरोधिता-घटकसम्बन्धो नाम स्वप्रतियोगितावच्छेदकसम्बन्धावच्छिन्नस्वप्रतियोगितावच्छेदकाव-च्छिन्नप्रकारताशालिबुद्धित्वावच्छिन्नप्रतिबध्यतानिरूपितप्रतिबन्धकतावच्छेदकप्रकार-तावच्छेदकसम्बन्ध इत्यर्थः। स्वपदेन संयोगेन घटाभावस्य परिग्रहणे स्वप्रति-योगितावच्छेदकसम्बन्धावच्छिन्नस्वप्रतियोगितावच्छेदकावच्छिन्नप्रकारताशालिबुद्धि-त्वावच्छिन्ना या प्रतिबध्यता संयोगसम्बन्धावच्छिन्नघटत्वावच्छिन्नप्रकारतानिरूपित-किञ्चिद्धर्मावच्छिन्नविशेष्यताशालिबुद्धित्वावच्छिन्ना प्रतिबध्यता, तन्निरूपिता या प्रति-बन्धकता संयोगसम्बन्धावच्छिन्नघटत्वावच्छिन्नप्रतियोगिताकाभावत्वावच्छिन्नस्व-रूपसम्बन्धावच्छिन्नप्रकारतानिरूपिततद्धर्मावच्छिन्नविशेष्यताशालिनिश्चयत्वावच्छिन्ना प्रतिबन्धकता, तदवच्छेदकप्रकारतावच्छेदकसम्बन्धः स्वरूपसम्बन्धः, तत्सम्बन्धाव-च्छिन्नघटाभावत्वावच्छिन्नप्रतियोगिताकाभावो घटस्वरूप इत्यर्थः।

तथा चात्मत्वप्रकारकप्रमाविशेष्यतात्वावच्छिन्नकालिकसम्बन्धावच्छिन्नप्र-तियोगिताकाभावरूपसाध्यनिष्ठकालिकसम्बन्धावच्छिन्नप्रतियोगिताकाभावत्वावच्छि-न्नस्वरूपसम्बन्धावच्छिन्नप्रतियोगिताकाभावः साध्यरूप एव। तस्य स्वपदग्राह्यसाध्य-निष्ठकालिकसम्बन्धावच्छिन्नप्रतियोगिताकाभाव(रूप)प्रतियोगिमत्ताग्रहविरोधिताघ-टकस्वरूपसम्बन्धावच्छिन्नप्रतियोगिताकाभावरूपत्वात्। कालिकसम्बन्धेन तादृश-साध्यवानिति बुद्धिं प्रति तादृशसाध्यं कालिकेन नास्तीतिप्रतीतिसिद्धाभावस्य स्वरूप-सम्बन्धेन निश्चयस्यैव प्रतिबन्धकत्वात्। एवं तादृशसाध्यनिष्ठस्वरूपसम्बन्धाव-च्छिन्नप्रतियोगिताकाभावत्वावच्छिन्नकालिकसम्बन्धावच्छिन्नप्रतियोगिताकाभावोपि तादृशसाध्यरूप एव। स्वरूपसम्बन्धेन तादृशसाध्यवानिति बुद्धिं प्रति तादृशसाध्यं स्वरूपसम्बन्धेन नास्तीत्याकारकप्रतीतिसिद्धाभावस्य कालिकसम्बन्धेन निश्चयस्यैव प्रतिबन्धकत्वात्। तस्य स्वपदग्राह्यसाध्यनिष्ठस्वरूपसम्बन्धावच्छिन्नप्रतियोगिताका-भाव(रूप)प्रतियोगिमत्ताग्रहविरोधिताघटककालिकसम्बन्धावच्छिन्नप्रतियोगिताका-भावरूपत्वात्। तथा च साध्यसामान्यपदेन साध्यनिष्ठकालिकसम्बन्धावच्छिन्नप्रतियो-गिताकाभावत्वावच्छिन्नस्वरूपसम्बन्धावच्छिन्नप्रतियोगिताकाभावपरिग्रहणे तत्प्रति-योगितावच्छेदकस्वरूपसम्बन्धावच्छिन्नात्मत्वप्रकारकप्रमाविशेष्यत्वरूपसाध्याभावनि-ष्ठाधेयतानिरूपिताधिकरणतावदात्मनिरूपितवृत्तित्वस्य आत्मत्वहेतौ सत्त्वात् अव्या-प्तिरिति।

साध्याभाववृत्तित्वस्य साध्यसामान्यीयप्रतियोगितायां विशेषणत्वाङ्गीकारे तु साध्यनिष्ठकालिकसम्बन्धावच्छिन्नप्रतियोगिताकाभावत्वावच्छिन्नप्रतियोगितायाः सा-ध्याभाववृत्तित्वाभावान्नाव्याप्तिः।

 न च साध्यनिष्ठकालिकसम्बन्धावच्छिन्नप्रतियोगिताकाभावत्वावच्छिन्नप्रति-योगिताया अपि साध्याभाववृत्तित्वादव्याप्तिः तदवस्थैवेति वाच्यम्। साध्यतावच्छेदक-सम्बन्धावच्छिन्नसाध्याभाववृत्तित्वस्य प्रतियोगिताविशेषणत्वाङ्गीकारात्। निरुक्त-स्वरूपसम्बन्धावच्छिन्नप्रतियोगितायाः आत्मत्वप्रकारकप्रमाविशेष्यत्वानात्मकसाध्य-निष्ठकालिकसम्बन्धावच्छिन्नप्रतियोगिताकाभाववृत्तित्वेन तदात्मकसाध्यतावच्छेदक-स्वरूपसम्बन्धावच्छिन्नसाध्यतावच्छेदकावच्छिन्नप्रतियोगिताकाभाववृत्तित्वाभावेन सा-ध्याभाववृत्तिसाध्यसामान्यीयप्रतियोगितापदेन न स्वरूपसम्बन्धावच्छिन्ना पूर्वगृहीता प्रतियोगिता धर्तुं शक्यते। किन्तु आत्मत्वप्रकारकप्रमाविशेष्यतात्वावच्छिन्नकालिक-सम्बन्धावच्छिन्नप्रतियोगिताकाभावीया कालिकसम्बन्धावच्छिन्ना प्रतियोगितैव आत्म-त्वप्रकारकप्रमाविशेष्यत्वात्मकसाध्याभावनिष्ठा ग्राह्या, तत्प्रतियोगितावच्छेदक-कालिकसम्बन्धेन साध्याभावाधिकरणजन्यनिरूपितवृत्तित्वाभावस्य आत्मत्वहेतौ सत्त्वान्नाव्याप्तिः। तथा च साध्यतावच्छेदकसम्बन्धावच्छिन्नत्वस्य साध्यनिष्ठप्रति-योगितायामनिवेशेऽयमेव दोषस्सम्भवतीति।

\[7\]

अत्र साध्यतावच्छेदकसम्बन्धावच्छिन्नत्वञ्च साध्यतानिरूपितसंसर्गताव-च्छेदकतापर्याप्त्यधिकरणधर्मावच्छिन्नसंसर्गताकत्वे सति साध्यतानिरूपितसंसर्गता-वच्छेदकातिरिक्तधर्मानवच्छिन्नसंसर्गताकत्वरूपं ग्राह्यम्। अत्र न्यूनवारकपर्याप्त्यनिवेशे अतीतघटत्वावच्छिन्न-कालिकसम्बन्धावच्छिन्नप्रतियोगिताकाभावस्य तद्धटानुयोगिक-स्वरूपसम्बन्धेन साध्यतायां तद्घटत्वस्य हेतुतायामव्याप्तिः, (तद्धटत्वमतीतघटा-समानकालिकघटवृत्ति ग्राह्यम्)। तथाहि- सम्बन्धघटकसाध्यतावच्छेदकसम्बन्धाव-च्छिन्नप्रतियोगिताकाभावपदेन अतीतघटस्वरूपः अतीतघटत्वावच्छिन्नकालिकसम्ब-न्धावच्छिन्नप्रतियोगिताकाभावत्वावच्छिन्नशुद्धस्वरूपसम्बन्धावच्छिन्नप्रतियोगिताका-भावो गृह्यते, तद्वृत्तिः साध्यसामान्यीया या प्रतियोगितेत्युक्तौ अतीतघटत्वावच्छिन्न-कालिकसम्बन्धावच्छिन्नप्रतियोगिताकाभावरूपसाध्यसामान्यीया कालिकसम्बन्धा-वच्छिन्ना प्रतियोगिता गृह्यते, तत्प्रतियोगितावच्छेदककालिकसम्बन्धेन अतीत-घटत्वावच्छिन्नकालिकसम्बन्धावच्छिन्नप्रतियोगिताकाभावत्वावच्छिन्नतद्घटानुयोगिक-स्वरूपसम्बन्धावच्छिन्नप्रतियोगिताकाभावरूपस्यातिरिक्तस्य लक्षणघटकसाध्या-भावस्याधिकरणे तद्धटे तद्धटत्वहेतोर्वृत्तेः। न्यूनवारकपर्याप्तिनिवेशे तु अतीतघटः कालिकेन नास्तीत्यभावस्य तद्धटानुयोगिकस्वरूपसम्बन्धेनाभावस्य अतीतघटाना-त्मकस्यैव सम्बन्धघटकसाध्याभावरूपतया तत्र निरुक्तसाध्यसामान्यीयप्रतियोगिताया असत्त्वेन, तादृशसाध्यसामान्यीयप्रतियोगितापदेन अतीतघटस्य कालिकेन योऽभावः तस्य तद्धटानुयोगिकस्वरूपेण योऽभावः तस्य स्वरूपेण योऽभावः तदीयस्वरूप-सम्बन्धावच्छिन्नप्रतियोगिताया एव ग्राह्यतया तत्प्रतियोगितावच्छेदकस्वरूपसम्बन्धेन लक्षणघटकस्यातिरिक्तस्य साध्याभावस्याधिकरणेऽतीतघटादौ तद्धटत्वहेतोरसत्त्वान्ना-व्याप्तिः।

अत्र साध्यतानिरूपितसंसर्गतावच्छेदकतेतरवारकपर्याप्त्यनिवेशे आत्मत्व-प्रकारकप्रमाविशेष्यतात्वावच्छिन्नकालिकसम्बन्धावच्छिन्नप्रतियोगिताकाभावस्य स्व-रूपेण साध्यतायामात्मत्वस्य हेतुतायामव्याप्तिः। तथाहि अत्र सम्बन्धघटकसाध्या-भावपदेन आत्मत्वप्रकारकप्रमाविशेष्यतात्वावच्छिन्नकालिकसम्बन्धावच्छिन्नप्रति-योगिताकाभावत्वावच्छिन्नात्मानुयोगिकस्वरूपसम्बन्धावच्छिन्नप्रतियोगिताकाभावरूपोऽतिरिक्तसाध्याभावो गृह्यते, तद्वृत्तिसाध्यसामान्यीयप्रतियोगितापदेन आत्मत्व-प्रकारकप्रमाविशेष्यत्वस्य कालिकेन योऽभावः तस्य आत्मानुयोगिकस्वरूपेण योऽभावः तस्य स्वरूपेण योऽभावः तदीया स्वरूपसम्बन्धावच्छिन्ना प्रतियोगिता गृह्यते, तत्प्रतियोगितावच्छेदकस्वरूपसम्बन्धेन आत्मत्वप्रकारकप्रमाविशेष्यत्वा-त्मकस्य लक्षणघटकस्य साध्याभावस्याधिकरणे आत्मनि आत्मत्वहेतोस्सत्त्वादिति। इतरवारकपर्याप्तिनिवेशे तु आत्मत्वप्रकारकप्रमाविशेष्यत्वस्य कालिकेन योभावः तस्य स्वरूपेणाभाव एव आत्मत्वप्रकारकप्रमाविशेष्यत्वरूपः सम्बन्धघटकसाध्याभावपदेन ग्राह्यः, तद्वृत्तिसाध्यसामान्यीयप्रतियोगितापदेन आत्मत्वप्रकारकप्रमाविशेष्यत्वस्य कालिकेन योऽभावः तदीया कालिकसम्बन्धावच्छिन्ना प्रतियोगितैव ग्राह्या, तत्प्रति-योगितावच्छेदककालिकसम्बन्धेन लक्षणघटकसाध्याभावाधिकरणे जन्ये आत्मत्व-हेतोरवृत्तेः नाव्याप्तिः।

 एवं सम्बन्धघटकसाध्याभावीयप्रतियोगितायां साध्यतावच्छेदकतान्यूनेतर-वारकपर्याप्तिद्वयं निवेशनीयम्। अत्र न्यूनवारकपर्याप्त्यनिवेशे अभावत्वावच्छिन्न-कालिकसम्बन्धावच्छिन्नप्रतियोगिताकाभावत्वावच्छिन्नकालिकसम्बन्धावच्छिन्नप्रति-योगिताकाभावस्य कालिकेन साध्यतायां जन्यत्वहेतावव्याप्तेः। तथाहि सम्बन्धघटक-साध्याभावपदेन साध्यतावच्छेदकैकदेशाभावत्वमात्रावच्छिन्नप्रतियोगिताकः अभाव-त्वावच्छिन्नकालिकसम्बन्धावच्छिन्नप्रतियोगिताकाभावो गृह्यते। तद्वृत्तिसाध्यसामा-न्यीयप्रतियोगितापदेन अभावस्य कालिकेन योऽभावः, तस्य कालिकेन योऽभावः तद्रूपप्रकृतसाध्यसामान्यनिरूपिता कालिकसम्वन्धावच्छिन्ना प्रतियोगिता गृह्यते, तत्प्रतियोगितावच्छेदककालिकसम्बन्धेन लक्षणघटकसाध्याभावरूपस्य अभावत्वाव-च्छिन्नकालिकसम्बन्धावच्छिन्नप्रतियोगिताकाभावत्वावच्छिन्नकालिकसम्बन्धावच्छिन्न-प्रतियोगिताकाभावत्वावच्छिन्नकालिकसम्बन्धावच्छिन्नप्रतियोगिताकाभावस्य अधिक-रणे जन्ये जन्यत्वस्य सत्त्वात्। न्यूनवारकपर्याप्तिनिवेशे तु सम्बन्धघटकसाध्याभावपदेन अभावस्य कालिकेन योऽभावः तस्य कालिकेनाभावो ग्राह्यः, तद्वृत्तिसाध्य-सामान्यीयप्रतियोगितापदेन अभावस्य कालिकेन योऽभावः यस्य कालिकेन योऽभावः तस्य कालिकेन योऽभावः तस्य स्वरूपेण योऽभावः तदीया स्वरूपसम्बन्धावच्छिन्ना प्रतियोगिता ग्राह्या, तत्प्रतियोगितावच्छेदकस्वरूपसम्बन्धेन पूर्वनिर्दिष्टस्य लक्षण-घटकसाध्याभावस्याधिकरणे नित्ये जन्यत्वहेतोरवृत्त्या नाव्याप्तिः।

 साध्यतावच्छेदकतेतरवारकपर्याप्त्यनिवेशे आत्मत्वप्रकारकप्रमाविशेष्यता-त्वावच्छिन्नकालिकसम्बन्धावच्छिन्नप्रतियोगिताकाभावस्य स्वरूपसम्बन्धेन साध्यता-यामात्मत्वहेतावव्याप्तिः। तथाहि- सम्बन्धघटकसाध्याभावपदेन अतिरिक्तः आत्म-वृत्तित्वविशिष्टो यः आत्मत्वप्रकारकप्रमाविशेष्यतात्वावच्छिन्नकालिकसम्बन्धाव-च्छिन्नप्रतियोगिताकाभावः तस्य स्वरूपेणाभावो गृह्यते, तद्वृत्तिसाध्यसामान्यीय-प्रतियोगितापदेन आत्मवृत्तित्वविशिष्टो यः आत्मत्वप्रकारकप्रमाविशेष्यत्वाभावः तस्य स्वरूपेण योऽभावः तस्य स्वरूपेण योऽभावः तदीया स्वरूपसम्बन्धावच्छिन्ना प्रति-योगिता गृह्यते, तत्प्रतियोगितावच्छेदकस्वरूपसम्बन्धेन आत्मत्वप्रकारकप्रमा-विशेष्यत्वात्मकसाध्याभावाधिकरणे आत्मनि आत्मत्वहेतोर्वृत्तेः। इतरवारकपर्याप्ति-निवेशे तु सम्बन्धघटकसाध्याभावपदेन आत्मत्वप्रकारकप्रमाविशेष्यतारूपः साध्याभाव एव ग्राह्यः, तद्वृत्तिसाध्यसामान्यीयप्रतियोगितापदेन आत्मत्वप्रकारकप्रमाविशेष्य-तात्वावच्छिन्नकालिकसम्बन्धावच्छिन्नप्रतियोगिताकाभावरूपप्रकृतसाध्यसामान्यीया प्रतियोगितैव ग्राह्या, तत्प्रतियोगितावच्छेदककालिकसम्बन्धेन साध्याभावाधिकरणे जन्ये आत्मत्वस्य अवृत्त्या नाव्याप्तिः।

समवायविषयत्वादिसम्बन्धेनेति। साध्यसामान्यीयेत्यत्र सामान्यपदाभावे समवायसम्बन्धेन प्रमेयवान् ज्ञानत्वादित्यत्राव्याप्तिः। तथाहि- सम्बन्धघटकसाध्या-भावः समवायसम्बन्धावच्छिन्नप्रमेयत्वावच्छिन्नप्रतियोगिताकाभावः। तद्वृत्तिः साध्यीया या प्रतियोगितेत्युक्तौ प्रमेयमात्रस्यात्र साध्यत्वेन सर्वस्यापि पदार्थस्य साध्यताव-च्छेदकप्रमेयत्वधर्माक्रान्ततया समवायसम्बन्धावच्छिन्नप्रमेयत्वावच्छिन्नप्रतियोगिता-काभावत्वावच्छिन्नकालिकसम्बन्धावच्छिन्नप्रतियोगिताकाभावरूपसाध्यविशेषनिरूपि-ता कालिकसम्बन्धावच्छिन्ना प्रतियोगिता गृह्यते, तत्प्रतियोगितावच्छेदककालिक-सम्बन्धेन समवायसम्बन्धावच्छिन्नप्रमेयत्वावच्छिन्नप्रतियोगिताकाभावरूपलक्षण-घटकसाध्याभावाधिकरणे जन्यज्ञाने ज्ञानत्वस्य वृत्तेः। एवं विषयतासम्बन्धेन प्रमेय-साध्यकज्ञानत्वहेतावपि साध्याभावत्वावच्छिन्नकालिकविषयतासम्बन्धावच्छिन्नप्रति-योगिताकाभावरूपसाध्यविशेषनिरूपितप्रतियोगितामादायाव्याप्तिः। सामान्यपदनिवेशे तु स्वप्रतियोगिमत्ताग्रहविरोधिताघटकसम्बन्धावच्छिन्नस्वनिष्ठप्रतियोगिताकाभावस्यैव स्वप्रतियोगिसामान्यरूपत्वाङ्गीकारेण प्रमेयाभावनिष्ठकालिकविषयत्वसम्बन्धाव-च्छिन्नप्रतियोगिताकाभावयोः स्वप्रतियोगिसामान्यरूपत्वानङ्गीकारेण साध्यसामान्य-पदेन प्रमेयाभावनिष्ठस्वरूपसम्बन्धावच्छिन्नप्रतियोगिताकाभावस्यैव ग्राह्यतया तत्प्रति-योगितावच्छेदकस्वरूपसम्बन्धेन साध्याभावाधिकरणे सामान्यादौ ज्ञानत्वस्यावृत्तेः नाव्याप्तिः।

ननु समवायसम्बन्धेन प्रमेयसाध्यकस्थले सामान्यपदव्यावृत्तिमनुक्त्वा विषयतासम्बन्धेन तत्साध्यकस्थलानुसारेण किं बीजमिति चेन्न। साध्यतावच्छेदक-सम्बन्धावच्छिन्नवृत्तिताश्रयत्वस्य साध्ये विशेषणत्वाङ्गीकारेण प्रमेयाभावनिष्ठकालि-कसम्बन्धावच्छिन्नप्रतियोगिताकाभावस्यातिरिक्तत्वेन साध्यतावच्छेदकसम्बन्धाव-च्छिन्नवृत्तित्वविरहेणैव तादृशाभावमादाय दोषवारणसम्भवात् सामान्यदस्य वैयर्थ्य-प्रसक्त्या विषयतया प्रमेयसाध्यकस्थलानुसरणस्य युक्तत्वात्। विषयतया तत्साध्यक-स्थले तु सर्वस्यापि पदार्थस्य विषयतया कुत्रचित् ज्ञाने विद्यमानतया साध्यतावच्छेदक-विषयतासम्बन्धावच्छिन्नवृत्तित्वस्य तादृशसाध्यविशेषरूपाभावेऽप्यक्षततयाऽत्र दोषोप-पत्तिः सम्भवति। जन्यानां कालोपाधित्वनियमाङ्गीकारे प्रमेयाभावनिष्ठकालिक-सम्बन्धावच्छिन्नप्रतियोगिताकाभावं, तन्नियमानङ्गीकारे प्रमेयाभावनिष्ठविषयता-सम्बन्धावच्छिन्नप्रतियोगिताकाभावञ्चादाय निरुक्तस्थलेऽव्याप्तिः वक्तव्या। न च तर्हि साध्याभावनिष्ठवृत्त्यनियामकविषयतासम्बन्धावच्छिन्नाधेयताया अप्रसिद्ध्याऽव्याप्ति-दानम् असङ्गतमिति वाच्यम्। विषयतासम्बन्धावच्छिन्नघटत्वावच्छिन्नप्रतियोगिताका-भावसाध्यकघटत्वादिहेतुकस्थले साध्याभाववृत्तिसाध्यसामान्यीयप्रतियोगितावच्छेद-कविषयतासम्बन्धावच्छिन्नसाध्याभावनिष्ठाधेयताया अप्रसिद्ध्याऽव्याप्तिवारणाय साध्याभावनिष्ठसम्बद्धतानिरूपितसम्बन्धिताया एव लक्षणे निवेशनीयतया प्रमेय-साध्यकस्थलेपि प्रमेयाभावनिष्ठविषयतासम्बन्धावच्छिन्नसम्बद्धतानिरूपितसम्बन्धि-तावज्ज्ञाननिरूपितवृत्तित्वस्य ज्ञानत्वे सत्त्वादव्याप्त्युपपत्तेः।

एतद्रूपवानेतद्रसादित्यत्र साध्ये यावत्त्वाप्रसिद्ध्याऽव्याप्तिरित्याशङ्कायामाह- स्वानिरूपकेति। स्वानिरूपकं यत्साध्यं तत्कं यद्यत्स्वं तद्भिन्नत्वमित्यर्थः। वह्निमान् धूमादित्यादौ स्वपदेन स्वरूपसम्बन्धानवच्छिन्नवह्न्यभावत्वावच्छिन्नप्रतियोगित्व-घटाभावत्वावच्छिन्नप्रतियोगित्वादेः परिग्रहणे स्वनिरूपकः स्वरूपसम्बन्धानव-च्छिन्नवह्न्यभावत्वावच्छिन्नाभाव-घटाभावाभावादिः, स्वानिरूपकं यत्साध्यं वह्न्य-भावाभावात्मकं वह्निरूपं साध्यं, तत्कं यद्यत्स्वं निरुक्तवह्न्यभावप्रतियोगित्व-घटा-भावप्रतियोगित्वादिः, तद्भिन्नत्वं स्वरूपसम्बन्धावच्छिन्नवह्न्यभावत्वावच्छिन्नप्रति-योगितायां वर्तते इति समन्वयो ग्राह्यः। (निरूपितत्वसम्बन्धावच्छिन्नस्वनिष्ठावच्छेद-कताकप्रतियोगिताकभेदवत्त्वसम्बन्धेन साध्यविशिष्टान्या या साध्याभावनिष्ठा प्रति-योगितेत्यनुगमप्रकारो ग्राह्यः)। एतद्रूपवानेतद्रसादित्यत्रापि साध्यसामान्यीयप्रति-योगितापदेन एतद्रूपाभावत्वावच्छिन्नप्रतियोगितामादाय समन्वयो ग्राह्यः।

गौरवस्यादोषत्वादिति। व्याप्यहेतुसामान्यलक्षणे साध्यतावच्छेदकधर्मसम्ब-न्धावच्छिन्नसाध्याभाववृत्तिसाध्यसामान्यीयप्रतियोगितावच्छेदकसम्बन्धप्रवेशेन लक्ष-णगौरवसम्भवेपि भावसाध्यकानुमितिं प्रति स्वरूपसम्बन्धावच्छिन्नसाध्याभावाधि-करणताघटितव्याप्तिनिर्णयस्य, अभावसाध्यकानुमितिं प्रति स्थलभेदेन समवाय-संयोगादिसम्बन्धावच्छिन्नसाध्याभावाधिकरणताघटितनिर्णयस्य च कारणत्वमिति कार्यकारणभावाङ्गीकारेण कार्यकारणभावे गौरवाभावेन न कापि क्षतिरित्यभिप्रायः।



न च तथापि घटान्योन्याभाववान् पटत्वादित्यन्योन्याभावसाध्यके घटत्वादि-रूपसाध्याभावे न साध्यीयं प्रतियोगित्वम्, न वा समवायसम्बन्धस्तदवच्छेदकः, तादा-त्म्यस्यैव तदवच्छेदकत्वात् इत्यव्याप्तिस्तदवस्थैवेति वाच्यम्। अत्यन्ताभावाभावस्य प्रतियोगिरूपत्वेन घटभेदस्य घटभेदात्यन्ताभावत्वावच्छिन्नसमवायसम्बन्धावच्छिन्न-प्रतियोगिताकाभावरूपतया घटभेदात्यन्ताभावरूपस्य प्रतियोगितावच्छेदकीभूत-घटत्वस्यापि समवायसम्बन्धेन घटभेदरूपाभावप्रतियोगित्वात्।



न साध्यीयं प्रतियोगित्वमिति। घटभिन्नं पटत्वादित्यत्र घटभेदाभावरूप-साध्याभावो घटत्वस्वरूपः, समनैयत्यात्। साध्यसामान्यरूपघटभेदप्रतियोगित्वस्य घटे एव सत्त्वेन घटत्वरूपसाध्याभावे न साध्यीयं प्रतियोगित्वं सम्भवतीति भावः। सर्वत्र भेदाभावस्य भेदप्रतियोगितावच्छेदकरूपत्ववत् भेदप्रतियोगिरूपत्वस्याप्यङ्गीकृत्वेन घटरूपसाध्याभावे घटभेदरूपसाध्यप्रतियोगित्वस्य सम्भवेन

‘

न साध्यीयं प्रतियोगि-त्वम्

’

इत्यनुपपन्नमित्यत आह- न वा समवायसम्बन्ध इति। तादात्म्येति। अव्या-प्तिरिति। पूर्वोक्तरीत्या घटभेदरूपसाध्यप्रतियोगित्वस्य साध्याभावे घटस्वरूपे सम्भवेपि तादात्म्यस्यैव तत्प्रतियोगितावच्छेदकसम्बन्धत्वेन तेन सम्बन्धेन घटघटत्वान्य-तरात्मकसाध्याभावाधिकरणे घटे घटत्वे वा पटत्वहेतोरवर्तमानतयाऽव्याप्त्यसम्भवेपि घटभिन्नं घटत्वत्वादित्यत्र घटरूपसाध्याभाववृत्तिसाध्यसामान्यीयप्रतियोगितावच्छेद-कतादात्म्यसम्बन्धेन घटत्वात्मकसाध्याभावाधिकरणे घटत्वे घटत्वत्वहेतोस्सत्त्वाद-व्याप्तिरिति भावः। (घटभेदाभावो घटरूपो घटत्वरूप इति चाभिप्रायः)।

अत्यन्ताभावस्येति। अत्यन्ताभावाभावस्य अत्यन्ताभावप्रतियोगिरूपत्वा-ङ्गीकारेण घटभेदाभावाभावस्यापि घटभेदरूपत्वाङ्गीकारेण साध्यसामान्यपदेन घटभेद-रूपघटभेदाभावाभावपरिग्रहणे साध्याभावात्मकघटभेदाभावरूपघटत्वस्यापि तादृश-साध्यप्रतियोगित्वेन
तादृशप्रतियोगितावच्छेदकसमवायसम्बन्धेन लक्षणघटकसाध्या-भावाधिकरणे घटादौ घटत्वत्वस्याभावात् नाव्याप्तिरिति भावः। न च सम्बन्धघटक-साध्याभावपदेन घटरूपसाध्याभावपरिग्रहणे तद्वृत्तिप्रकृतसाध्यसामान्यीयप्रति-योगितावच्छेदकतादात्म्यसम्बन्धेन साध्याभावाधिकरणतामादायाव्याप्तिः तदवस्थैवेति वाच्यम्। उत्तरत्र साध्यसामान्यीयप्रतियोगितायाम् अत्यन्ताभावत्वरूपानुयोगिता-निरूपितत्वस्य तादात्म्यसम्बन्धानवच्छिन्नत्वपर्यवसितस्य विशेषणीयतया निरुक्त-भेदीयप्रतियोगितायां तादात्म्यसम्बन्धावच्छिन्नत्वरूपस्य अन्योन्याभावत्वरूपानु-योगितानिरूपितत्वस्य सत्त्वेपि अत्यन्ताभावत्वरूपानुयोगितानिरूपितत्वाभावेन न तां प्रतियोगितामादायाव्याप्तिः। अत्यन्ताभावत्वनिरूपितप्रतियोगितायाः परिग्रहणे तदव-च्छेदकत्वस्य समवाये एव सत्त्वेन तत्सम्बन्धेन साध्याभावाधिकरणे घटादौ पटत्व-घटत्वत्वादिहेतोरभावेनाव्याप्त्यभावात्।



न चान्यत्रात्यन्ताभावाभावस्य प्रतियोगिरूपत्वेपि घटभेदात्यन्ताभावाभावो न घटभेदस्वरूपः, किन्तु प्रतियोगितावच्छेदकीभूतघटत्वात्यन्ताभाव एवेति सिद्धान्त इति वाच्यम्। यथाहि घटत्वावच्छिन्नघटवत्ताग्रहे घटात्यन्ताभावाग्रहात् घटात्यन्ताभावा-भावव्यवहाराच्च घटात्यन्ताभावाभावो घटस्वरूपः, तथा घटभेदवत्ताग्रहे घटभेदात्यन्ता-भावाग्रहात्, घटभेदात्यन्ताभावाभावव्यवहाराच्च घटभेद एव तदत्यन्ताभावत्वाव-च्छिन्नप्रतियोगिताकात्यन्ताभाव इति तत्सिद्धान्तो न युक्तिसहः। विनिगमनाविरहेण घटस्य घटत्वावच्छिन्नप्रतियोगिताकात्यन्ताभावाभावत्ववत् घटभेदस्यापि घटभेदा-त्यन्ताभावाभावत्वसिद्धेरप्रत्यूहत्वाच्च। अत एव तादृशसिद्धान्तो नोपाध्यायसम्मतः। अत एव च

“

अभावविरहात्मत्वं वस्तुनः प्रतियोगिता

”

इत्याचार्याः। अन्यथा घटभेदात्यन्ताभावप्रतियोगिनि घटभेदे तल्लक्षणस्याव्याप्त्यापत्तेः। अन्योन्याभावप्रति-योगितावच्छेदकाभावे चातिव्याप्त्यापत्तेश्च।

न चैवं घटत्वत्वावच्छिन्नप्रतियोगिताकघटत्वात्यन्ताभावस्यापि घटभेद-स्वरूपत्वापत्तिरिति वाच्यम्। तदत्यन्ताभावत्वावच्छिन्नप्रतियोगिताकात्यन्ताभावस्यैव तत्स्वरूपत्वाभ्युपगमात्। तद्वत्ताग्रहे तादृशतदत्यन्ताभावाभावस्यैव व्यवहारात्। उपा-ध्यायैः घटत्वत्वावच्छिन्नप्रतियोगिताकघटत्वात्यन्ताभावस्यापि घटभेदस्वरूपत्वाभ्यु-पगमाच्च।



 न चान्यत्रेति। अन्यत्र भेदात्यन्ताभावाभावातिरिक्तस्थले। घटत्वात्यन्ताभाव एवेति। घटभेदाभावस्य घटत्वरूपतया घटत्वरूपतया घटभेदात्यन्ताभावाभावः घटत्वात्यन्ताभावरूप इत्यर्थः। तथा च घटभेदाभावाभावस्य घटत्वात्यन्ताभावरूपतया साध्यसामान्यपदेन न घटभेदाभावो ग्रहीतुं शक्यते इत्यर्थः। अत एव तादृशसिद्धान्त इति। अत एव विनिगमनाविरहेणैव (एकपक्षसाधकयुक्त्यभावेन) भेदाभावाभावस्यापि भेदरूपत्वसिद्धेरेव। अत एव चाभावविरहेति। अत एव भेदस्य भेदाभावाभावत्वसिद्धेरेव। आचार्या इति। वस्तुनिष्ठप्रतियोगित्वम् प्रतियोग्यभावाभावत्वरूपमित्युदयनाचार्या-शयः। अन्यथेति। अन्यथा घटभेदस्य घटभेदाभावाभावरूपत्वानङ्गीकारे, घटभेदे घट-भेदाभावप्रतियोगिलक्षणस्याव्याप्तेः। अतिव्याप्त्यापत्तेश्चेति। घटभेदाभावप्रतियोगि-लक्षणस्य घटत्वाभावे सत्वादतिव्याप्त्यापत्तेः, घटभेदाभावस्य घटत्वरूपत्वेन तदभाव-त्वस्य घटत्वाभावेक्षतत्वात्। न चैवमिति। घटभेदाभावाभावस्य घटभेदरूपत्वेन घटत्वा-त्यन्ताभावरूपत्वेन च वक्तव्यतया

“

तदभिन्नाभिन्नस्य तत्स्वरूपत्वम्

”

इति न्यायेन घटत्वात्यन्ताभावाभिन्नेन घटभेदाभावाभावेन घटभेदस्याभिन्नत्वेन घटत्वात्यन्ताभाव-घटभेदयोरभेद आपाद्यत इति भावः। उपाध्यायैरिति। धर्मिभेदधर्मात्यन्ताभावयो-रैक्याभ्युपगमेन घटभेद-घटात्यत्यन्ताभावयोरभेदाङ्गीकरणमुचितमेवेति

\[8\]गङ्गेशोपा-ध्यायाभिप्रायः।



न चैवं साध्यसामान्यीयप्रतियोगितावच्छेदकसम्बन्धेनैव साध्याभावा-धिकरणत्वं विवक्ष्यताम्, किं साध्यतावच्छेदकसम्बन्धावच्छिन्नसाध्याभाववृत्तित्वस्य प्रतियोगिताविशेषणत्वेनेति वाच्यम्। कालिकसम्बन्धावच्छिन्नात्मत्वप्रकारकप्रमा-विशेष्यत्वाभावस्य विशेषणताविशेषेण साध्यत्वे आत्मत्वादिहेतावव्याप्त्यापत्तेः। कालिकसम्बन्धावच्छिन्नसाध्याभावस्य विशेषणताविशेषसम्बन्धेन योऽभावः तस्यापि साध्यरूपतया कालिकसम्बन्धवत् विशेषणताविशेषोपि साध्यीयप्रतियोगितावच्छेदक-सम्बन्धः। तेन सम्बन्धेनात्मत्वप्रकारकप्रमाविशेष्यत्वरूपसाध्याभाववत्यात्मनि हेतो-रात्मत्वस्य वृत्तेः।



 साध्याभाववृत्तिसाध्यसामान्यीयप्रतियोगितावच्छेदकसम्बन्धेन साध्याभावा-धिकरणत्वविवक्षणस्थलेऽस्य विषयस्य निरूपितत्वेन नेह पुनः निरूप्यते।



प्रतियोगितावच्छेदकवत् प्रतियोग्यप्यन्योन्याभावाभावः। तेन तादात्म्य-सम्बन्धेन साध्यतायां साध्यतावच्छेदकसम्बन्धावच्छिन्नसाध्याभाववृत्तिसाध्यीयप्रति-योगित्वस्य नाप्रसिद्धिः।



 प्रतियोगितावच्छेदकवदिति। स्वप्रतियोगिप्रतियोगितावच्छेदकधर्मवत् स्व-प्रतियोगिप्रतियोग्यप्यन्योन्याभावाभावः भवति। (स्वपदम् अन्योन्याभावाभावपरम्)। अतो घटभेदाभावो घटत्वरूप इव घटरूपोपि भवतीत्यर्थः। तादात्म्यसम्बन्धेन साध्य-तायामिति। अन्यथा तादात्म्यसम्बन्धेन (कम्बुग्रीवादिमत्त्वान्) घटवान् घटत्वा-दित्यत्राव्याप्तिः, साध्याभावात्मकघटभेदे घटभेदाभावनिरूपितप्रतियोगितायास्सत्त्वेपि घटभेदाभावस्य घटरूपसाध्यसामान्यरूपत्वानङ्गीकारे साध्याभाववृत्तिसाध्यसामा-न्यीयप्रतियोगिताया अत्राप्रसिद्धत्वात्।



इत्थञ्च अत्यन्ताभावत्वनिरूपितत्वेनापि साध्यसामान्यीयप्रतियोगिता विशेष-णीया। अन्यथा घटान्योन्याभाववान् घटत्वत्वादित्यादावव्याप्तेस्तादवस्थ्यात्। तादा-त्म्यसम्बन्धस्यापि निरुक्तसाध्याभाववृत्तिसाध्यीयप्रतियोगितावच्छेदकसम्बन्धत्वात्।



 इत्थञ्चेति। साध्यसामान्यीयप्रतियोगितायाम् अत्यन्ताभावत्वरूपानुयोगिता-निरूपितत्वं विशेषणं देयम्। अन्यथा घटभिन्नं घटत्वत्वादित्यादावव्याप्तिः। तथाहि- अत्र साध्याभावः घटभेदाभावः घटस्वरूपो गृह्यते, घटभेदाभावस्य घटघटत्वस्वरूपत्व-स्याङ्गीकार्यत्वात्, तद्वृत्तिः साध्यसामान्यीया प्रतियोगिता घटभेदरूपप्रकृतसाध्य-निरूपिता तादात्म्यसम्बन्धावच्छिन्ना प्रतियोगिता ग्राह्या, तत्प्रतियोगितावच्छेदक-तादात्म्यसम्बन्धेन लक्षणघटकघटत्वात्मकसाध्याभावाधिकरणघटत्वनिरूपितवृत्ति-त्वस्य घटत्वत्वे सत्त्वात्। तन्निवेशे तु पूर्वगृहीतघटभेदनिरूपिता प्रतियोगिता अन्योन्या-भावत्वरूपानुयोगितानिरूपितैव, नात्यन्ताभावत्वरूपानुयोगितानिरूपिता। (अन्यो-न्याभावत्वनिरूपितत्वञ्च तादात्म्यसम्बन्धावच्छिन्नत्वमेव। अत्यन्ताभावत्वनिरूपि-तत्वञ्च तादात्म्यभिन्नसम्बन्धावच्छिन्नत्वम्)। अतोऽत्यन्ताभावत्वरूपानुयोगिता-निरूपितप्रतियोगितापदेन घटभेदाभावाभावत्वरूपानुयोगितानिरूपिता समवाय-सम्बन्धावच्छिन्ना प्रतियोगिता ग्राह्या, तत्प्रतियोगितावच्छेदकसमवायसम्बन्धावच्छि-न्नसाध्याभावाधिकरणतामादाय समन्वयः।

 न च घटभेद-घटभेदाभावाभावयोरैक्यात् घटभेदनिरूपितप्रतियोगितायाम-प्यत्यन्ताभावत्वनिरूपितत्वमक्षतमिति वाच्यम्। वस्त्वैक्येपि भेदपदसमभिव्याहार-स्थलीयायां तादात्म्यसम्बन्धावच्छिन्नप्रतियोगितायां भेदत्वनिरूपितत्वस्य, अत्यन्ता-भावपदसमभिव्याहारस्थलीयायां तादात्म्यसम्बन्धानवच्छिन्नायां प्रतियोगितायामत्य-न्ताभावत्वनिरूपितत्वस्य चाङ्गीकारेण निरुक्तभेदीयप्रतियोगिताया धर्तुमशक्यतया घटभेदाभावत्वावच्छिन्नसमवायसम्बन्धावच्छिन्नप्रतियोगितामादायैव समन्वयो ग्राह्यः।



यद्वा, साध्यतावच्छेदकसम्बन्धावच्छिन्नसाध्याभाववृत्ति-साध्यसामान्यीयनि-रुक्तप्रतियोगित्व-तदवच्छेदकत्वान्यतरावच्छेदकसम्बन्धेनैव साध्याभावाधिकरणत्वं वि-वक्षणीयम्। वृत्त्यन्तमन्यतरविशेषणम्। एवञ्च घटान्योन्याभाववान् घटत्वत्वादित्यादौ साध्याभावस्य घटत्वादेः साध्यप्रतियोगिकत्वविरहेऽपि न क्षतिः। तादृशान्यतरस्य प्रतियोगितावच्छेदकत्वस्यैव तत्र सत्त्वात्।



 ननु घटभिन्नं घटत्वत्वादित्यत्राव्याप्तिः। घटभेदाभावाभावस्य घटत्वाभाव-रूपत्वेन घटभेदरूपत्वाभावेन घटत्वरूपघटभेदाभावात्मकसाध्याभाववृत्तिसाध्य-सामान्यीयप्रतियोगित्वाप्रसिद्धेः
इत्याशङ्कायां कल्पान्तरमवतारयति- यद्वेति। घटभिन्नं घटत्वत्वादित्यत्र घटत्वरूपसाध्याभावे घटभेदरूपप्रकृतसाध्यीयप्रतियोगिताया असत्त्वेन घटभेदाभावाभावीयप्रतियोगितायास्तत्र सत्त्वेपि घटभेदाभावाभावस्य घटत्वाभाव-रूपतया साध्यरूपत्वाभावेन निरुक्तसाध्याभाववृत्तिसाध्यसामान्यीयप्रतियोगित्वा-प्रसिद्ध्याऽव्याप्तिसम्भवेऽपि घटत्वात्मकसाध्याभावे प्रकृतसाध्यीयप्रतियोगिताव-च्छेदकतायाः समवायसम्बन्धावच्छिन्नायास्सत्त्वेन नाव्याप्तिः। साध्याभाववृत्तिसाध्य-सामान्यीयप्रतियोगित्वमात्रोक्तौ निरुक्तरीत्या घटभेदसाध्यकसद्धेतावव्याप्तिः। साध्या-भाववृत्तिसाध्यीयप्रतियोगितावच्छेदकत्वमात्रोक्तौ वह्निमान् धूमादित्यत्र साध्याभावे वह्न्यभावाभावात्मकसाध्यीयप्रतियोगिताया एव सत्त्वेन तत्प्रतियोगितावच्छेदकताया असत्त्वेनाव्याप्तिप्रसङ्गः, अतोऽन्यतरपर्यन्तानुसरणम्।

 न च वह्निमान् धूमादित्यत्रापि वह्न्यभाववद्भेदरूपसाध्यसामान्यीय-प्रतियोगितावच्छेदकतायाः साध्याभावे सत्त्वेन समन्वयसम्भवेनान्यतरपर्यन्तानुसरणं व्यर्थमेवेति वाच्यम्। तथा सति कपिसंयोगी एतद्वृक्षत्वादित्यत्राव्याप्तेः, कपिसंयोगा-भावस्य केवलान्वयितया तद्वद्भेदस्याप्रसिद्धतया साध्यपदेन कपिसंयोगाभाववद्भेदस्य धर्तुमशक्यत्वात्। अन्यतरनिनिवेशे तु तदन्यतरान्तर्गतकपिसंयोगाभावाभावीयप्रति-योगितां साध्याभाववृत्तिमुपादाय समन्वयसम्भवात्। न च कपिसंयोगाभावस्य केवला-न्वयित्वेन कपिसंयोगाभावाभावस्याप्यप्रसिद्धेः कपिसंयोगाभावाभावीयप्रतियोगिता-मादाय कथं समन्वय इति वाच्यम्।

“

अभावविरहात्मत्वं वस्तुनः प्रतियोगिता

”

इत्याचार्यमतानुसारेण कपिसंयोगनिष्ठायाः प्रतियोगितायाः कपिसंयोगाभावाभावत्व-रूपत्वेन वक्तव्यतया तत्सिद्धेरङ्गीकार्यत्वात्। अथवा, स्वात्यन्ताभावसामानाधि-करण्यस्याव्याप्यवृत्तित्वरूपत्वेन कपिसंयोगाभावनिष्ठस्वाभिमताव्याप्यवृत्तित्वानुरोधेन कपिसंयोगाभावाभावस्य अवश्यम् अभ्युपेयत्वात्। 

 अत्रापि कल्पे तादात्म्यसम्बन्धेन साध्यतायामव्याप्तिवारणाय प्रतियोगिताव-च्छेदकवत्प्रतियोग्यप्यन्योन्याभावाभाव इत्यङ्गीकर्तव्यम्। घटभेदसाध्यकसद्धेतौ साध्या-भाववृत्तिप्रकृतसाध्यीयप्रतियोगितावच्छेदकतादात्म्यसम्बन्धमादायाव्याप्तिवारणाय सा-ध्यीयप्रतियोगितायाम् अत्यन्ताभावत्वनिरूपितत्वं निवेशनीयमेव। वृत्त्यन्तमन्यतर-विशेषणमिति। साध्याभाववृत्तित्वस्य साध्यीयप्रतियोगित्व-साध्यीयप्रतियोगिताव-च्छेदकत्वयोः पृथग्विशेषणत्वाङ्गीकारे घटभेदसाध्यकसद्धैतौ तादृशप्रतियोगित्वा-प्रसिद्ध्या, कपिसंयोगी एतद्वृक्षत्वादित्यत्र तादृशप्रतियोगितावच्छेदकत्वाप्रसिद्ध्या च अव्याप्तिरिति वृत्त्यन्तस्यान्यतरविशेषणत्वमभ्युपगतम्। तथा विशेषणत्वस्वीकारे निरुक्तस्थलद्वयेपि तादृशान्यतरत्त्वावच्छिन्नस्य यस्य कस्यचित् साध्याभावे सत्त्वेन नाव्याप्तिप्रसक्तिः।



 न च तथापि कपिसंयोगी एतद्वृक्षत्वादित्याद्यव्याप्यवृत्तिसाध्यकसद्धेताव-व्याप्तिरिति वाच्यम्। निरुक्तसाध्याभावत्वविशिष्टनिरूपिता या निरुक्तसंसर्गकनिरव-च्छिन्नाधिकरणता तदाश्रयावृत्तित्वस्य विवक्षितत्वात्। गुणकर्मान्यत्वविशिष्टसत्ता-ऽभाववान् गुणत्वात् इत्यादौ सत्ताऽत्मकसाध्याभावाधिकरणत्वस्य गुणादिवृत्तित्वेपि साध्याभावत्वविशिष्टनिरूपिताधिकरणत्वस्य गुणावृत्तित्वान्नाव्याप्तिः। न चैवं कपि-संयोगाभाववान् सत्त्वादित्यादौ निरवच्छिन्नसाध्याभावाधिकरणत्वाप्रसिद्ध्याऽव्याप्तिरिति वाच्यम्। केवलान्वयिन्यभावात् इत्यनेन ग्रन्थकृतैव तद्दोषस्य वक्ष्यमाणत्वात्।



कपिसंयोगीति। कपिसंयोगी एतद्वृक्षत्वादित्यत्राव्याप्तिः,

‘

अग्रे वृक्षः कपि-संयोगी मूले न

’

इति प्रतीत्या मूलावच्छेदेन कपिसंयोगाभावाधिकरणत्वाद्वृक्षस्येति भावः। साध्याभावत्वविशिष्टनिरूपिता

=

साध्याभावत्वावच्छिन्नाधेयतानिरूपितेत्यर्थः। निरुक्तसंसर्गकनिरवच्छिन्नाधिकरणता

=

साध्यतावच्छेदकसम्बन्धावच्छिन्नसाध्याभा-ववृत्ति-साध्यसामान्यीयप्रतियोगितावच्छेदकसम्बन्धावच्छिन्नाधेयतानिरूपितनिरव-च्छिन्नाधिकरणतेत्यर्थः। तथा च कपिसंयोगाभावस्य वृक्षे मूलावच्छेदेनैव वर्तमानतया तदधिकरणताया मूलावच्छिन्नतया निरवच्छिन्नत्वाभावेन नाव्याप्तिः।

 ननु स्वप्रतियोगिमत्ताग्रहविरोधिताघटकसम्बन्धावच्छिन्नस्वनिष्ठप्रतियोगिता-काभावस्यैव गत्यन्तराभावेन स्वप्रतियोगिरूपत्वस्य वक्तव्यतया कपिसंयोगी एतद्वृ-क्षत्वादित्यत्र साध्याभावाधिकरणत्वेन वृक्षमादायाव्याप्तिदानमसङ्गतम्। तथाहि- साध्यसामान्यपदेनात्र कपिसंयोगाभावत्वावच्छिन्ननिरवच्छिन्नस्वरूपसम्बन्धावच्छिन्न-प्रतियोगिताकाभावो ग्राह्यः। तस्यैव स्वप्रतियोगिमत्ताग्रहविरोधिताघटकसम्बन्धाव-च्छिन्नस्वनिष्ठप्रतियोगिताकाभावरूपत्त्वात्, समवायेन कपिसंयोगवत्ताबुद्धिं प्रति कपि-संयोगाभावनिष्ठशुद्धस्वरूपसम्बन्धावच्छिन्नप्रकारताकनिश्चयस्य विषयविरोधाभावे-नाविरोधितया निरवच्छिन्नस्वरूपसम्बन्धावच्छिन्नकपिसंयोगाभावत्वावच्छिन्नप्रका-रताशालिनिश्चयस्यैव प्रतिबन्धकत्वेन निरवच्छिन्नस्वरूपसम्बन्धस्यैव स्वप्रतियोगि-मत्ताग्रहविरोधिताघटकसम्बन्धत्वात्। तथा च साध्याभाववृत्तिसाध्यसामान्यीयप्रति-योगितापदेन निरवच्छिन्नस्वरूपसम्बन्धावच्छिन्ना कपिसंयोगाभावत्वावच्छिन्ना प्रति-योगितैव ग्राह्या, तत्प्रतियोगितावच्छेदकनिरवच्छिन्नस्वरूपसम्बन्धेन साध्याभावा-धिकरणत्वस्य वृक्षेऽभावात् इति चेन्न। कपिसंयोगवत्तावुद्धिं प्रति कपिसंयोगाभावत्वाव-च्छिन्ननिरवच्छिन्नस्वरूपसम्बन्धावच्छिन्नप्रकारताशालिनिश्चयस्येव अव्याप्यवृत्तित्व-ज्ञानानास्कन्दितशुद्धस्वरूपसम्बन्धावच्छिन्नकपिसंयोगाभावत्वावच्छिन्नप्रकारताशा-लिनिश्चयस्यापि प्रतिबन्धकत्वाङ्गीकारेण एतन्मते शुद्धस्वरूपसम्बन्धावच्छिन्नकपि-संयोगाभावत्वावच्छिन्नप्रतियोगिताकाभावस्यापि स्वप्रतियोगिमत्ताग्रहविरोधिता-घटकसम्बन्धावच्छिन्नस्वनिष्ठप्रतियोगिताकाभावरूपत्वेन साध्यसामान्यपदेन ग्राह्यतया तत्प्रतियोगितावच्छेदकशुद्धस्वरूपसम्बन्धेन साध्याभावाधिकरणवृक्षनिरूपितवृत्ति-तामादायाव्याप्त्यभिधानस्य सङ्गतत्वात्।

अत्र साध्याभावनिष्ठाधेयतायां साध्याभावत्वावच्छिन्नत्वं विशेषणं देयम्। अन्यथा गुणकर्मान्यत्वविशिष्टसत्ताऽभाववान् गुणत्वादित्यत्राऽव्याप्तिः। तथाहि- साध्याभावः गुणकर्मान्यत्वविशिष्टसत्ताभावाभावः, स च तादृशसत्तास्वरूपः,

“

विशिष्टं शुद्धान्नातिरिच्यते

”

इति न्यायेन विशिष्टसत्तायाश्शुद्धसत्तायाश्चैक्यात् साध्याभाव-निष्ठाधेयतापदेन सत्तात्वावच्छिन्नाधेयता गृह्यते, तन्निरूपिताधिकरणतावद्गुण-निरूपितवृत्तित्वस्य गुणत्वे सत्त्वादिति। तन्निवेशे तु गुणे विशिष्टसत्ता-भावाभावत्वावच्छिन्नाधिकरणता नास्ति,

‘

गुणकर्मान्यत्त्वविशिष्टसत्ताऽभाववान् गुण

’

इति प्रतीत्या तादृशविशिष्टसत्ताऽभावस्यैव तद्विरोधिनो गुणे सत्त्वात्, अतो न तत्रा-व्याप्तिः। कपिसंयोगाभाववानिति। कपिसंयोगाभाववान् सत्त्वादित्यत्र साध्याभावस्य कपिसंयोगस्याग्रावच्छेदेनैव वर्तमानतया कपिसंयोगरूपसाध्याभावस्य निरवच्छिन्ना-धिकरणताया अप्रसिद्धत्वादव्याप्तिरिति भावः। केवलान्वयिनीति। केवलान्वयिकपि-संयोगाभावादिसाध्यकस्थलीयहेतावव्याप्तेः

‘

केवलान्वयिन्यभावात्

’

इत्यनेन ग्रन्थकृतैव मूले वक्ष्यमाणतया तद्दोषवारणस्य आवश्यकत्वाभावादित्यर्थः।

 अत्र केचित् प्रेक्षावद्बुद्धिवैशद्याय कांश्चन विकल्पप्रकारानाचक्षते। तथाहि- साध्याभावनिष्ठाधेयतायां साध्यवत्ताग्रहविरोधिताघटकसम्बन्धावच्छिन्नत्वं विशेषणं देयम्। साध्यवत्ताग्रहविरोधिताघटकत्वञ्च साध्यतावच्छेदकसम्बन्धावच्छिन्नसाध्यता-वच्छेदकावच्छिन्नप्रकारताशालिबुद्धित्वावच्छिन्नप्रतिवध्यतानिरूपितप्रतिबन्धकताव-च्छेदकप्रकारतावच्छेदकत्वरूपम्। तथा च गुणत्ववान् ज्ञानत्वात्, सत्तावान् जाते-रित्यादौ नाव्याप्तिः। तथाहि-

‘

ज्ञानं गुणत्ववत्

’

इति बुद्धिं प्रति

‘

स्वरूपसम्बन्धेन गुणत्वाभाववत् ज्ञानम्

’

इति निश्चयस्य

‘

घटस्सत्तावान्

’

इति बुद्धिं प्रति

‘

स्वरूप-सम्बन्धेन सत्ताऽभाववान् घट

’

इति निश्चयस्य प्रतिबन्धकत्वेन उभयत्रापि साध्य-वत्ताग्रहविरोधिताघटकस्वरूपसम्बन्धेन साध्याभावाधिकरणे सामान्यादौ ज्ञानत्वादेः अवर्तमानतया नाव्याप्तिः। घटत्वात्यन्ताभाववान् घटभिन्नं वा पटत्वादित्यादौ साध्य-वत्ताग्रहविरोधिताघटकसमवायेन साध्याभावाधिकरणे घटे पटत्वादेरसत्त्वेन नाव्याप्तिः। आत्मत्वप्रकारकप्रमाविशेष्यतात्वावच्छिन्नकालिकसम्बन्धावच्छिन्नप्रतियोगिताकाभा-ववान् आत्मत्वात् इत्यत्रापि साध्यवत्ताग्रहविरोधिताघटककालिकसम्बन्धेन साध्या-भावाधिकरणे जन्ये आत्मत्वहेतोरसत्त्वेन नाव्याप्तिः।

कपिसंयोगी एतद्वृक्षत्वादित्यत्रापि नाव्याप्तिः। तथाहि- वृक्षः कपिसंयोगीति बुद्धिं प्रति विषयविरोधाभावेन स्वरूपसम्बन्धेन कपिसंयोगाभाववत्तानिश्चयस्य अप्रतिबन्धकत्वेपि निरवच्छिन्नस्वरूपसम्बन्धेन कपिसंयोगाभाववत्तानिश्चयस्य प्रति-बन्धकतया तादृशप्रकारतावच्छेदकनिरवच्छिन्नस्वरूपसम्बन्धेन साध्याभावाधिकरणे गुणादौ हेतोरसत्त्वेन नाव्याप्तिः। यदि कपिसंयोगवत्ताबुद्धिं प्रति अव्याप्यवृत्तित्व-ज्ञानानास्कन्दितकपिसंयोगाभाववत्तानिश्चयस्य प्रतिबन्धकत्वमङ्गीक्रियते, तथा च स्वरूपसम्बन्ध एव तादृशविरोधिताघटक इत्यव्याप्तितादवस्थ्यमित्युच्यते, तदा निरुक्त-लक्षण इव साध्याभावाधिकरणतायां निरवच्छिन्नत्वं निवेश्यैवाव्याप्तिर्वारणीया। कपिसंयोगाभाववान् सत्त्वात्, कपिसंयोगिभिन्नं गुणत्वादित्यादौ दोषवारणप्रकारस्तु साध्याभाववृत्तिसाध्यसामान्यीयप्रतियोगिताघटितकल्प इव बोध्यः।

यद्वा स्वप्रतियोगिमत्ताग्रहविरोधिताघटकसम्बन्धावच्छिन्नत्वं साध्याभाव-निष्ठाधेयतायां विशेषणं देयम्। स्वप्रतियोगित्ताग्रहविरोधिताघटकत्वञ्च स्वप्रति-योगितावच्छेदकसम्बन्धावच्छिन्नस्वप्रतियोगितावच्छेदकावच्छिन्नप्रकारताशालिबुद्धि-त्वावच्छिन्नप्रतिबध्यतानिरूपितप्रतिबन्धकतावच्छेदकप्रकारतावच्छेदकत्वरूपं ग्राह्यम्, स्वपदं साध्याभावपरम्, पूर्वोक्तस्थलेषु पूर्वोक्तरीत्यैव दोषवारणं ग्राह्यम्।

अथवा स्वप्रतियोग्यनधिकरणं यत्साध्याभावाधिकरणं तन्निरूपितवृत्तित्वा-भावो व्याप्तिरिति वक्तव्यम्। अत्र साध्याभावाधिकरणत्वं सम्बन्धसामान्येनैव ग्राह्यम्। प्रतियोग्यनधिकरणत्वन्तु साध्यतावच्छेदकसम्बन्धावच्छिन्नस्वप्रतियोगितावच्छेदकाव-च्छिन्नाधेयतानिरूपिताधिकरणतावद्भिन्नत्वरूपं ग्राह्यम्। गुणत्ववान् ज्ञानत्वात्, सत्ता-वान् जातेरित्यादौ निरुक्तसाध्याभावाधिकरणज्ञानादेः स्वपदग्राह्यसाध्याभावस्य प्रति-योगिनः साध्यतावच्छेदकसम्बन्धेनाधिकरणत्वेन न तत्राव्याप्तिः। घटत्वात्यन्ताभाववान् घटान्योन्याभाववान् पटत्वादित्यादौ स्वप्रतियोग्यनधिकरणसाध्याभावाधिकरणघटादौ हेतोरवृत्तित्वेन नाव्याप्तिः। आत्मत्वप्रकारकप्रमाविशेष्यतात्वावच्छिन्नकालिकसम्ब-न्धावच्छिन्नप्रतियोगिताकाभाववान् आत्मत्वादित्यत्र आत्मत्वप्रकारकप्रमाविशेष्यत्वा-भावरूपस्वप्रतियोगिनः साध्यतावच्छेदकस्वरूपसम्बन्धेनानधिकरणे साध्याभावस्य कालिकसम्बन्धेनाधिकरणे जन्ये आत्मत्वहेतोरसत्त्वेन नाव्याप्तिः। कपिसंयोगी एतद्वृ-क्षत्वादित्यत्र स्वप्रतियोगिकपिसंयोगाधिकरणमेव साध्याभावाधिकरणवृक्षो भवति, तदनधिकरणन्तु वृक्षो न भवति, भेदस्य व्याप्यवृत्तित्वेन व्याप्यवृत्तेरवच्छेदकसद्भावे प्रमाणाभावेन च तदधिकरणभेदस्य वृक्षे निरूपयितुमशक्यत्वात्, किन्तु तादृशं गुणादि, तत्र हेतोरवृत्तेः नाव्याप्तिः। अत्र साध्याभावाधिकरणतायां साध्याभावत्वावच्छिन्नत्वं न निवेशनीयम्, गुणकर्मान्यत्वविशिष्टसत्ताऽभाववान् गुणत्वादित्यत्र स्वप्रतियोगिगुण-कर्मान्यत्वविशिष्टसत्ताऽभावत्वावच्छिन्नस्याधिकरणमेव साध्याभावाधिकरणगुणो भव-ति, अतस्तादृशसाध्याभावाधिकरणद्रव्यनिरूपितवृत्तित्वाभावस्य गुणत्वहेतौ सत्त्वा-न्नाव्याप्तिः।

कपिसंयोगिभिन्नं गुणत्वादित्यत्र स्वप्रतियोगिकपिसंयोगिभेदस्यानधिकरणे साध्याभावाधिकरणे वृक्षे गुणत्वस्यावृत्तेः नाव्याप्तिः। (अत्र कल्पे निरवच्छिन्नसाध्या-भावाधिकरणतायाः प्रवेशो नाऽस्ति)। कपिसंयोगाभाववान् सत्त्वादित्यत्र तु मूलोक्त-गतिरेवानुसन्धेया। अत्र कल्पे साध्याभावस्साध्यतावच्छेदकावच्छिन्नप्रतियोगिताको ग्राह्यः। अन्यथा विशिष्टाभावोभयाभावादिकमादाय वह्निमान् धूमादित्यादावव्याप्तिः। प्रतियोगिवैयधिकरण्यघटकस्वप्रतियोगितावच्छेदकावच्छिन्नाधेयतायां साध्यतावच्छे-दकसम्बन्धावच्छिन्नत्वानिवेशे समवायेन वह्न्यभावमादाय वह्निमान् धूमात् इत्यादा-व्याप्तिः। अत्र आधेयतायां स्वप्रतियोगितावच्छेदकसम्बन्धावच्छिन्नत्वनिवेशेप्ययमेव दोषो ग्राह्यः। साध्यतावच्छेदकावच्छिन्नप्रतियोगितायां साध्यातावच्छेदकसम्बन्धाव-च्छिन्नत्वं न निवेशनीयम्, प्रयोजनाभावात्। साध्यातावच्छेदकसम्बन्धावच्छिन्ना-धेयतायां स्वप्रतियोगितावच्छेदकावच्छिन्नत्वानिवेशे गुणकर्मान्यत्वविशिष्टसत्तावान् जातेरित्यत्रातिव्याप्तिर्ग्राह्या। स्वप्रतियोग्यनधिकरणत्वमत्र स्वप्रतियोग्यधिकरणभिन्नत्व-रूपमेव वाच्यम्, न तु स्वप्रतियोग्यधिकरणत्वाभावरूपं तत्, तथात्वे अव्याप्यवृत्त्य-धिकरणता नाव्याप्यवृत्तिरिति नियमाङ्गीकारपक्षे दोषाभावेपि अव्याप्यवृत्त्यधि-करणताया अव्याप्यवृत्तित्वाङ्गीकर्तृमते कपिसंयोग्येतद्वृक्षत्वादित्यत्राव्याप्तिस्सम्भवत्येव। तस्य प्रतियोग्यधिकरणभिन्नत्वरूपत्वे तु भेदस्य व्याप्यवृत्तित्वेन अधिकरणभेदघटित-लक्षणे नाव्याप्त्यवकाशप्रसङ्गः।

यदि तु अव्याप्यवृत्तिमद्भेदस्याऽव्याप्यवृत्तित्वमभिमन्यते, तदा स्वप्रति-योग्यनधिकरणत्वमित्यनेन स्वप्रतियोग्यधिकरणत्वसमानाधिकरणोभयावृत्तिधर्माव-च्छिन्नप्रतियोगिताकभेदकूटवत्त्वं विवक्षणीयम्, अतो नाव्याप्यवृत्तिसाध्यकदोषावकाश इति सर्वं समञ्जसम्।

 ननु हेत्वनधिकरणं यत्साध्याभावाधिकरणं तन्निरूपितवृत्तित्वाभाव एव व्याप्तिरस्तु, प्रतियोग्यनधिकरणत्वघटितलक्षणापेक्षया लाघवात्, कपिसंयोगी एतद्वृ-क्षत्वात् इत्यादावव्याप्त्यनवकाशाच्चेति चेन्न, धूमवान् वह्नेरित्यादावतिव्याप्त्यापत्तेः।



 न च तथापि कपिसंयोगिभिन्नं गुणत्वादित्यादौ निरवच्छिन्नसाध्याभावाधि-करणाप्रसिद्ध्याऽव्याप्तिः, अन्योन्याभावस्य व्याप्यवृत्तितानियमवादिनये अन्योन्याभावा-त्यन्ताभावस्य प्रतियोगितावच्छेदकरूपत्वेपि अव्याप्यवृत्तिमदन्योन्याभावाभावस्य व्याप्यवृत्तिस्वरूपस्य अतिरिक्तस्याभ्युपगमात्। तच्चाग्रे स्फुटीभविष्यति।



 न च तथापीति। कपिसंयोगिभिन्नं गुणत्वादित्यत्र लक्षणघटकसाध्याभावा-त्मककपिसंयोगिभेदाभावरूपकपिसंयोगस्य निरवच्छिन्नाधिकरणाप्रसिद्ध्याऽव्याप्ति-रिति भावः। अव्याप्यवृत्तिमदिति। कपिसंयोगादिमद्भेदाभावो नाव्याप्यवृत्तिकपि-संयोगादिरूपः, किन्तु तादृशाभावो व्याप्यवृत्तिरतिरिक्त इत्यभ्युपेयते। तथा च व्याप्य-वृत्तेरतिरिक्तस्य तस्य निरवच्छिन्नाधिकरणस्य प्रसिद्ध्या नाव्याप्तिरिति भावः। तच्चाग्रे स्फुटीभविष्यतीति। चतुर्थलक्षणेऽव्याप्यवृत्तिमद्भेदाभावस्य भेदप्रतियोगितावच्छेदका-नात्मकत्वेन व्याप्यवृत्तित्वानभ्युपगमे वृक्षादौ

“

मूलावच्छेदेन कपिसंयोगिभेदाभाव-भानानुपपत्तेः

”

इत्यादिना वक्ष्यमाणत्वादिति भावः।



 ननु तथापि समवायादिना गगनादिहेतुके इदं वह्निमत् गगनादि-त्यादावतिव्याप्तिः। वह्न्यभाववति हेतुतावच्छेदकसमवायसम्बन्धेन गगनादेरवृत्तेः। न च तल्लक्ष्यमेव, हेतुतावच्छेदकसम्बन्धेन पक्षधर्मत्वाभावाच्चासद्धेतुत्वव्यवहार इति वाच्यम्। तत्रापि व्याप्तिभ्रमेणैवानुमितेरनुभवसिद्धत्वात्। अन्यथा धूमवान् वह्नेरित्यादावपि लक्ष्यत्वस्य सुवचत्वात्।

एवं द्रव्यं गुणकर्मान्यत्वविशिष्टसत्त्वादित्यादावव्याप्तिः, विशिष्टसत्त्वस्य केवल- सत्ताऽनतिरिक्ततया द्रव्यत्वाभाववति गुणादौ तस्य वृत्तेः, गुणे गुणकर्मान्यत्वविशिष्ट-सत्तेति प्रतीतेः सर्वसिद्धत्वात्।

सत्तावान् द्रव्यत्वादित्यादावव्याप्तेश्च, सत्ताऽभाववति सामान्यादौ हेतुताव-च्छेदकसमवायसम्बन्धेन वृत्तेरप्रसिद्धेरिति चेन्न।

हेतुतावच्छेदकावच्छिन्नहेत्वधिकरणताप्रतियोगिकहेतुतावच्छेदकसम्बन्धाव-च्छिन्नाधेयतानिरूपितविशेषणताविशेषसम्बन्धेन निरुक्तसाध्याभावत्वविशिष्टनिरू-पितनिरुक्तसंसर्गकनिरवच्छिन्नाधिकरणताश्रयवृत्ति(त्व)सामान्याभावस्य विवक्षितत्वात्। वृत्तिश्च न हेतुतावच्छेदकसम्बन्धेन विवक्षणीया। अस्ति च सत्तावान् द्रव्यत्वादित्यादौ सत्ताऽभावाधिकरणतावद्वृत्तेः हेतुतावच्छेदकसमवायसम्बन्धावच्छिन्नाधेयतानिरूपित-विशेषणताविशेषसम्बन्धेन सामान्याभावो द्रव्यत्वादौ, समवायसम्बन्धावच्छिन्नाधेयता-निरूपितविशेषणताविशेषसम्बन्धावच्छिन्नप्रतियोगिताकसत्ताऽभावाधिकरणतावद्वृत्त्य-भावस्य व्यधिकरणसम्बन्धावच्छिन्नाभावतया संयोगसम्बन्धावच्छिन्नगुणाभावादेरिव केवलान्वयित्वात्। द्रव्यं सत्त्वादित्यादौ च द्रव्यत्वाभावाधिकरणगुणादिवृत्तित्वस्यैव समवायसम्बन्धावच्छिन्नाधेयतानिरूपितविशेषणताविशेषसम्बन्धेन सत्तायां सत्त्वेन नातिव्याप्तिः। द्रव्यं विशिष्टसत्त्वादित्यादावव्याप्तेर्वारणाय

\[9\]प्रतियोगिताकान्तमाधेयता-विशेषणम्।

वस्तुतस्तु, एतल्लक्षणकर्तृनये विशिष्टसत्त्वं विशिष्टनिरूपिताधारतासम्बन्धेनैव द्रव्यत्वव्याप्यम्, न तु समवायसम्बन्धेन। तथा च प्रतियोगिताकान्तमाधेयताविशेषणम् अनुपादेयमेव। तदुपादाने हेतुतावच्छेदकभेदेन कार्यकारणभावभेदापत्तेः। हेतुताव-च्छेदकसम्बन्धेन सम्बन्धित्वे सतीत्यनेनापि विशेषणात् वह्निमान् गगनादित्यादौ नातिव्याप्तिः।



गगनादित्यादावतिव्याप्तिरिति। साध्यासमानाधिकरणत्वेनास्य हेतोर्विरुद्ध-हेतुत्वाभिप्रायेण अतिव्याप्तिकथनम्। न च तल्लक्ष्यमिति। तत्

=

गगनरूपं साधनं लक्ष्यमेव, अस्याः व्याप्तेः लक्ष्यमेवेत्यर्थः। व्याप्यहेतूनां व्याप्तेर्लक्षणत्वेन गगनहेतोरपि पूर्वपक्षीयव्याप्तिविशिष्टत्वेन लक्ष्यत्वस्याव्याहतत्वादिति भावः। असद्धेतुताव्यवहार इति। व्याप्तिपक्षधर्मत्वोभयाभाववतोऽसद्धेतुत्वव्यवहारभाजनत्वेन हेतुतावच्छेदकसम्बन्धाव-च्छिन्नाधेयताघटितपक्षधर्मताया अत्राभावेन पक्षधर्मत्वाभावप्रयुक्तोभयाभावस्य सत्त्वेन असद्धेतुताव्यवहारस्य न व्याहतिः, व्याप्तेस्सत्त्वेन लक्ष्यत्वञ्चाव्याहतमिति भावः। केवलव्याप्त्यभावस्यैवासद्धेतुताव्यवहारप्रयोजकत्वाङ्गीकारे ह्रदो वह्निमान् धूमादित्यत्र धूमेपि व्याप्तेस्सत्त्वेन तदभावस्याभावेन असद्धेतुताव्यवहाराभावप्रसङ्गः। अतस्तादृशो-भयाभावस्यैव असद्धेतुताव्यवहारप्रयोजकत्वमङ्गीकार्यम्। तथाच अत्रापि तादृश-व्यवहारोपपत्तिस्सम्भवतीति भावः। व्याप्तिभ्रमेणैवेति। अत्र भवदुक्तरीत्या व्याप्तेरङ्गीकारे एतदनुमितेः व्याप्त्यंशेपि प्रमाजन्यत्वेन

‘

अत्रानुमितिः व्याप्तिभ्रमजन्या

’

इत्यनु-भवस्यानुपपत्तिः, अतोऽत्र व्याप्तिरपि नाङ्गीकार्येति भावः। (इदञ्च साध्याभाव-वदवृत्तित्वे सति साध्यसामानाधिकरण्यरूपव्याप्तेः सिद्धान्तव्याप्तेर्वा आश्रये हेतावेव व्याप्यहेतुत्वमङ्गीकार्यम्, नान्यत्रेत्याशयेनोच्यते)।

 अन्यथेति। अन्यथा यद्धेतुकानुमितौ व्याप्तिभ्रमजन्यत्वमनुभवसिद्धं तद्धेतोः व्याप्यलक्षणलक्ष्यत्वाभ्युपगमे, धूमवान् वह्नेः द्रव्यत्वाद्वा इत्यत्रापि हेतुतावच्छेदक-धर्माक्रान्ते पर्वतीयवह्न्यादौ धूमाभाववदवृत्तित्वरूपव्याप्तेस्सत्त्वेन अस्य हेतोरपि लक्ष्यत्वप्रसङ्ग इति भावः। एवं द्रव्यमिति। द्रव्यं गुणकर्मान्यत्त्वविशिष्टसत्त्वादित्यत्रा-व्याप्तिः। (अन्यत्त्वं भेदः, स्वरूपसमवायोभयघटितसामानाधिकरणसम्बन्धेन गुणकर्म-भेदवैशिष्ट्यं सत्तायां ज्ञेयम्)। तथाहि- द्रव्यत्वाभावरूपसाध्याभावाधिकरणे गुणे तादृशविशिष्टसत्तायास्सत्वात्,

“

विशिष्टं शुद्धान्नातिरिच्यते

”

इति न्यायेन विशिष्ट-सत्तायाश्शुद्धसत्तायाश्चैक्यात् सत्तायास्तत्र सत्त्वाङ्गीकारे विशिष्टसत्ताया अपि तत्रा-ङ्गीकर्तव्यत्वात्। अत एव गुणे गुणकर्मान्यत्वविशिष्टसत्तेति प्रतीत्युपपत्तिश्च सम्भवति। सत्तावान् द्रव्यत्वादिति। सामान्यादौ कस्यापि समवायेनासत्त्वेन साध्याभावाधिकरण-सामान्यादिनिरूपितसमवायसम्बन्धावच्छिन्नवृत्तित्वाप्रसिद्ध्या तत्राव्याप्तिरिति भावः। हेतुतावच्छेदकावच्छिन्नेति। हेतुतावच्छेदकावच्छिन्नहेत्वधिकरणताप्रतियोगिकहेतुता-वच्छेदकसम्बन्धावच्छिन्नाधेयतानिरूपितविशेषणताविशेषसम्बन्धो नाम हेतुतावच्छे-दकावच्छिन्नाधेयतानिरूपिताधिकरणतानिरूपितहेतुतावच्छेदकसम्बन्धावच्छिन्नवृत्ति-त्वप्रतियोगिकस्वरूपसम्बन्धः। तथा च तादृशवृत्तित्वप्रतियोगिकस्वरूपसम्बन्धेन निरुक्तसाध्याभाववन्निरूपितवृत्तित्वं नास्तीति प्रतीतिसिद्धाभावो व्याप्तिरिति पर्यवसि-तम्। (तादृशस्वरूपसम्बन्धावच्छिन्ना या साध्याभाववद्वृत्तित्वनिष्ठा प्रतियोगिता तन्निरूपकाभावो व्याप्तिरित्यर्थः)।

 अत्र कल्पे साध्याभाववद्वृत्तितायां हेतुतावच्छेदकसम्बन्धावच्छिन्नत्वं न देयमेव, प्रयोजनाभावात्, सत्तावान् जातेरित्यादावव्याप्तेश्च। द्रव्यं विशिष्टसत्त्वादित्यत्र समन्वयप्रकारस्त्वित्थम्- साध्याभाववद्गुणादिवृत्तित्वस्य विशिष्टसत्तायां सत्त्वेपि तस्य तादृशगुणादिनिरूपितवृत्तित्वप्रतियोगिकस्वरूपसम्बन्धेनैव विद्यमानतया हेतुताव-च्छेदकविशिष्टसत्तात्वावच्छिन्नाधेयतानिरूपिताधिकरणतानिरूपितहेतुतावच्छेदकसम-वायसम्बन्धावच्छिन्नवृत्तित्वस्य द्रव्यनिरूपितवृत्तितारूपतया तत्प्रतियोगिकस्वरूप-सम्बन्धस्य गुणादिनिरूपितवृत्तित्वस्य व्यधिकरणतया संयोगसम्बन्धेन गुणो नास्तीति प्रतीतिसिद्धाभावस्येव हेतुतावच्छेदकावच्छिन्नाधेयतानिरूपितहेतुतावच्छेदकसम्ब-न्धावच्छिन्नवृत्तित्वप्रतियोगिकस्वरूपसम्बन्धेन साध्याभावाधिकरणगुणादिनिरूपित-वृत्तित्वं नास्तीति प्रतीतिसिद्धाभावस्य केवलान्वयितया हेतौ सत्त्वात्समन्वयः। द्रव्यं सत्त्वादित्यत्र तु हेत्वधिकरणसाध्याभावाधिकरणयोः गुणादिरूपतया तादृशसम्बन्धेन साध्याभाववद्गुणादिवृत्तिताया एव सत्तायां सत्त्वान्नातिव्याप्तिः। सत्तावान् द्रव्य-त्वादित्यादौ सत्ताऽभाववत्सामान्यादिनिरूपितस्वरूपसम्बन्धावच्छिन्नवृत्तित्वस्य प्रमे-यत्वादौ सत्त्वेपि हेत्वधिकरणद्रव्यनिरूपितसमवायसम्बन्धावाच्छिन्नवृत्तित्वप्रतियोगि-कस्वरूपसम्बन्धेन तस्य हेतावभावान्नाव्याप्तिः। प्रतियोगिकान्तमाधेयताविशेषणमिति।

हेतुतावच्छेदकसम्बन्धावच्छिन्नवृत्तित्वप्रतियोगिकस्वरूपसम्बन्धेन साध्याभा-ववद्वृत्तित्वाभाववत्त्वमात्रोक्तौ द्रव्यं विशिष्टसत्त्वादित्यत्र द्रव्यत्वाभाववद्गुणादिनिरू-पितसमवायसम्बन्धावच्छिन्नवृत्तित्वस्य समवायसम्बन्धावच्छिन्नवृत्तित्वप्रतियोगिक-स्वरूपसम्बन्धेन हेतौ सत्त्वादव्याप्तिः। तन्निवेशे तु हेतुतावच्छेदकतापर्याप्त्यधिकरण-गुणकर्मान्यत्ववैशिष्ट्यसत्तात्वरूपधर्मद्वयावच्छिन्नाधेयतानिरूपिताधिकरणतानिरूपि-तवृत्तित्वस्य द्रव्यनिरूपितवृत्तितारूपतया एतदधिकरणतानिरूपितहेतुतावच्छेदक-सम्बन्धावच्छिन्नवृत्तित्वप्रतियोगिकस्वरूपसम्बन्धेन गुणादिवृत्तित्वं नास्तीत्यभावस्य हेतौ सत्त्वात्समन्वय इति।

‘

गुणे गुणकर्मान्यत्वविशिष्टसत्ता

’

इति प्रतितेस्सत्त्वेपि

‘

गुणकर्मान्यत्वविशिष्टसत्तावान् गुण

’

इति प्रतीत्यभावेन तादृशविशिष्टसत्तात्वाव-च्छिन्नाधेयतानिरूपिताधिकरणता गुणे नाङ्गीक्रियते, किन्तु द्रव्य एव, अतो द्रव्यं विशिष्टसत्त्वादित्यादौ नाव्याप्तिः। न च विशिष्टसत्तायाश्शुद्धसत्तायाश्चैकत्वेन विषया-बाधात्,

‘

गुणकर्मान्यत्वविशिष्टसत्तावान् गुण

’

इति प्रतीतिः

‘

सत्तावान् गुण

’

इति प्रतीतिरिव कुतो न जायते इति वाच्यम्।

‘

गुणे गुणकर्मान्यत्वविशिष्टसत्ता

’

इति प्रतीतौ गुणनिरूपितसत्तात्वावच्छिन्नवृत्तिताया एव भानाङ्गीकारेण तत्र तादृशविषयबाधाभावेन तादृशप्रतीतिरस्तु नाम,

‘

गुणकर्मान्यत्वविशिष्टसत्तावान् गुण

’

इति प्रतीतौ

“

विशेषण-विशेष्योभयं यत्र, तत्र विशिष्टाधिकरणता

”

इति न्यायेन विशेष्यीभूतसत्तायाः गुणे सत्त्वेऽपि विशेषणस्य गुणकर्मभेदस्य गुणेऽसम्भवेन न तादृशव्यवहारप्रसङ्गः। अथवा तत्प्रतीतौ गुणकर्मान्यत्वत्वावच्छिन्नाधेयतानिरूपिताधिकरणतायाः सत्तात्वावच्छिन्ना-धेयतानिरूपिताधिकरणतायाश्च (तदधिकरणताद्वयस्य) भानाङ्गीकारेण गुणे गुण- कर्मान्यत्त्वत्वावच्छिन्नाधेयतानिरूपिताधिकरणताया अभावेन न तादृशव्यवहारप्रसङ्गः।

वस्तुतस्त्विति। द्रव्यं विशिष्टसत्त्वादित्यत्र विशिष्टसत्तायाः स्वनिष्ठविशिष्ट-सत्तात्वावच्छिन्नाधेयतानिरूपिताधिकरणतासम्बन्धेनैव हेतुत्वमेतन्मतेऽङ्गीक्रियते। तथा च साध्याभावाधिकरणे गुणादौ तादृशसम्बन्धेन हेतोर्वर्तमानतया नाव्याप्तिः। विशिष्ट-निरूपिताधारतासम्बन्धेन

=

गुणकर्मान्यत्वविशिष्टसत्तात्वावच्छिन्नाधेयतानिरूपि-ताधिकरणतासम्बन्धेनेत्यर्थः।
द्रव्यत्वव्याप्यं

=

द्रव्यत्वसाधकम्।

\[10\]

प्रतियोगिताकान्तामाधेयताविशेषणमिति। हेत्वधिकरणतानिरूपितत्व-पर्यन्तस्य आधेयताविशेषणत्वमनावश्यकमिति भावः। हेतुतावच्छेदकभेदेनेति। अयं भावः- 

‘

पर्वतो वह्निमान्

’

इत्यनुमितिं प्रति

‘

(वह्निव्याप्यवान्) वह्न्यभाववदवृत्तिमान् पर्वत

’

इति निश्चयस्य व्याप्यतावच्छेदकधूमत्वाद्यनवगाह्यनेकहेतुविषयकपरामर्श-साधारण्येन लाघवात्कारणत्वं क्लृप्तम्। प्रतियोगितानिरूपकान्तस्य निवेशे तु हेत्वधिकरणस्य घटकतया धूमालोकादितत्तद्धेतुभेदेन कार्यकारणभावभेदापत्तिः। पृथ-क्पृथक् धूमालोकादिविषयकपरामर्शानां वह्न्यनुमितिकारणत्वस्वीकारे धूमादि-विषयकपरामर्शोत्तरमालोकादिलिङ्गकानुमित्यापत्तिवारणाय तत्तत्परामर्शाव्यवहितो-त्तरत्वं तत्तत्परामर्शकार्यतावच्छेदककोटौ निवेशनीयम्। तथाच धूमहेतुकपरामर्शा-व्यवहितोत्तरजायमानानुमितित्वावच्छिन्नं प्रति धूमविषयकपरामर्शस्य, आलोक-विषयकपरामर्शाव्यवहितोत्तरजायमानानुमितित्वावच्छिन्नं प्रति आलोकविषयकपरा-मर्शस्य च कारणत्वमङ्गीकार्यम्, एवमन्यत्रापि हेतुभेदेन कार्यकारणभावभेदोङ्गीकार्यः, तथा च महद्गौरवं प्रसज्यते। तथा च प्रतियोगितानिरूपकान्तविशेषणपरित्यागः, विशिष्टसत्तायाः
विशिष्टनिरूपिताधारतासम्बन्धेन हेतुतास्वीकारश्च समुचितः।

नन्वेवमपि वह्निमद्गगनादित्यत्रातिव्याप्तिर्दुर्वारेत्यत आह- हेतुतावच्छेदकेति। तथा च हेतुतावच्छेदकसम्बन्धावच्छिन्नसम्बद्धताश्रयत्वस्य पृथग्दलस्य निवेशे गगनस्य समवायेन असम्बद्धत्वान्नातिव्याप्तिः। न चैवं कालिकसम्बन्धेन गगनस्य हेतुतायामति-व्याप्तिर्दुर्वारेति वाच्यम्। तदा साध्याभाववदवृत्तित्वदलाभावादेवातिव्याप्तेर्वारणात्, तस्य साध्याभाववति ह्रदादौ कालिकसम्बन्धेन सम्बन्धित्वात्।

 हेतुतावच्छेदकसम्बन्धावच्छिन्नसम्बन्धाश्रयत्वदलेनैव वह्निमद्गगनादित्यादौ दोषवारणात् द्रव्यं विशिष्टसत्त्वादितिस्थलान्तरमनुसृतम्। साध्याभाववद्वृत्तितानव-च्छेदकं यद्धेतुतावच्छेदकं तद्वत्त्वं व्याप्तिरित्युक्त्यैव द्रव्यं विशिष्टसत्त्वादित्यत्राव्याप्ति-वारणात् सत्तावान् जातेरिति स्थलान्तरानुसरणं कृतम्।



 ननु तथापि

“

उभयत्वमुभयत्रैव पर्याप्तं, न तु एकत्र

”

इति सिद्धान्तादरे घटत्ववान् घटपटोभयत्वादित्यादौ पर्याप्त्याख्यसम्बन्धेनोभयत्वहेतुकेऽतिव्याप्तिः, घटत्वाभाववति हेतुतावच्छेदकसम्बन्धेन हेतोरवृत्तेः, पटो न घटपटोभयमिति प्रतीते-रिति चेन्न।

तादृशसिद्धान्तादरे हेतुतावच्छेदकसम्बन्धेन साध्यसमानाधिकरणत्वे सतीत्य-नेनैव विशेषणीयत्वादिति। अत एव

“

निविशतां वा वृत्तिमत्त्वं, साध्यसमानाधि-करणत्वं वा

”

इति केवलान्वयिग्रन्थे दीधितिकृतः।



 ननु तथापीति। घटत्ववान् घटपटोभयत्वादित्यत्र विरुद्धेतावतिव्याप्तिः। तथाहि- साध्याभावाधिकरणे पटे घटपटोभयत्वस्य हेतुतावच्छेदकपर्याप्तिसम्बन्धेना-सत्त्वात्, उभयत्वस्य उभयत्रैव पर्याप्तत्वात्, तदाश्रयप्रत्येकैकैकपदार्थे तेन सम्बन्धेना-सत्त्वात्। पटो न घटपटोभयमितीति। पटो न घटपटोभयम् इति प्रतीतौ समवायेनो-भयत्वस्य भानाङ्गीकारे पटेपि तादृशोभयत्वस्य सत्त्वाद्विषयबाधेन तस्य प्रमात्वानुप-पत्तिप्रसङ्गेन पर्याप्तिसम्बन्धेनैव तत्प्रतीतौ उभयत्वस्य भानमङ्गीकार्यम्। तथाच पर्याप्तिः उभयत्वाश्रययावत्पदार्थानुयोगिनी, उभयत्वादिप्रतियोगिनी चेति सिद्धमिति भावः। साध्यसमानाधिकरणत्वेति। साध्याधिकरणनिरूपितहेतुतावच्छेदकसम्बन्धावच्छिन्न-वृत्तित्वस्य दलान्तरस्य निवेशे साध्याधिकरणघटनिरूपितपर्याप्तिसम्बन्धावच्छिन्न-वृत्तित्वस्य तादृशोभयत्वेऽसत्त्वान्नातिव्याप्तिः। समवायसम्बन्धेन निरुक्तोभयत्वहेतुक-स्थले साध्याभाववत्पटादिवृत्तित्वस्यैव हेतौ सत्त्वेन नातिव्याप्तिप्रसक्तिः।

न च समुदायस्य प्रत्येकानतिरिक्तत्वेन उभयवृत्त्युभयत्वे प्रत्येकपटादिवृत्ति-त्वस्याप्यव्याहतत्वेन साध्याभाववद्वृत्तित्वस्यैव सत्त्वेन पूर्वोक्तस्थलेऽतिव्याप्तिदान-मेवासङ्गतमिति वाच्यम्। एकधर्मावच्छिन्नाधेयताया ऐक्याङ्गीकारेण वह्न्यभाववद्ध्र-दादिनिरूपितद्रव्यत्वावच्छिन्नवृत्तितामादाय अव्याप्तिवारणाय साध्याभावन्निष्ठैकत्वाव-च्छिन्ननिरूपकताकवृत्तित्वस्य निवेशनीयतया प्रकृते घटत्वाभाववत्पटनिष्ठैकत्वाव-च्छिन्ननिरूपकताकवृत्तित्वस्य पूर्वोक्तोभयत्वहेतावभावेनातिव्याप्तिसङ्गतेः। तथाहि- वह्निमान् धूमादित्यदौ वह्न्यभावाधिकरणह्रदादिनिरूपितद्रव्यत्वावच्छिन्नवृत्तितानि-रूपकतावच्छेदकत्वस्य तादृशनिरूपकताया अन्यूनानतिप्रसक्ते द्रव्यत्वादावेवाङ्गीकारेण सध्याभाववद्ध्रदादिगतैकत्वस्य तदनवच्छेदकतया तादृशैकत्वावच्छिन्ननिरूपकताक-वृत्तित्वाभावस्य धूमे सत्त्वात्समन्वयः। एकत्वावच्छेदेन उभयत्वस्याविद्यमानतया साध्याभाववत्पटनिष्ठैकत्वावच्छिन्ननिरूपकताकवृत्तित्वाभावस्य घटपटोभयत्वे सत्त्वेन घटत्ववान् घटपटोभयत्वादित्यत्रातिव्याप्तिसङ्गतिः। न च धूमवान् वह्नेरित्यत्र धूमाभाव-वदयोगोलकनिष्ठैकत्वावच्छिन्ननिरूपकताकवृत्तित्वाभावस्य धूमे सत्वादतिव्याप्तिः। वह्नित्वावच्छिन्नवृत्तितानिरूपकतावच्छेदकत्वस्य अयोगोलकनिष्ठैकत्वादावनङ्गीका-रादिति वाच्यम्। तादृशायोगोलकनिष्ठैकत्वावच्छिन्ननिरूपकताकां तद्वह्नित्वावच्छिन्न-वृत्तितामादायातिव्याप्तेर्वारणात्। एवं द्रव्यं सत्त्वादित्यत्रापि तद्गुणवृत्तित्वविशिष्ट-सत्तात्वावच्छिन्नाधेयतामादायातिव्याप्तिः वारणीया।

न च साध्याभाववन्मात्रवृत्तिधर्मावच्छिन्ननिरूपकताकवृत्तित्वाभावस्य व्याप्तित्वाङ्गीकारेणैव द्रव्यत्वावच्छिन्नाधेयतामादाय वह्निमान् धूमादित्यादावव्याप्ते-र्वारणात् साध्याभाववन्निष्ठैकत्वावच्छिन्ननिरूपकताघटितलक्षणानुसारणे किं बीजमिति वाच्यम्। ह्रदत्वादेरपि साध्याभाववदितरनिरूपितप्रमेयत्वावच्छिन्नवृत्तिताश्रयत्वेन साध्याभाववन्मात्रवृत्तिधर्माप्रसिद्ध्या असम्भवप्रसङ्गात्।

न चैवं साध्यसामानाधिकरण्यनिवेशेपि समुदायस्य प्रत्येकानतिरिक्ततया घटत्ववान् घटपटोभयत्वादित्यत्र साध्याधिकरणघटनिरूपितवृत्तितामादायातिव्याप्ति-तादवस्थ्यमिति वाच्यम्। साध्यवन्निष्ठैकत्वावच्छिन्ननिरूपकताकवृत्तित्वस्यैव तदर्थ-त्वात्, तत्र तस्याभावान्नातिव्याप्तिः। न च पृथिवी घटपटोभयत्वादित्यत्राव्याप्तिः, साध्यवद्धटादिनिष्ठैकत्वावच्छिन्ननिरूपकताकवृत्तितायाः तादृशोभयत्वहेतावभावादिति वाच्यम्। साध्यवन्मात्रवृत्तिधर्मावच्छिन्ननिरूपकताकवृत्तित्वस्यैव तदर्थत्वात्। अत्र साध्यवन्मात्रवृत्तित्वं न साध्यवदितरावृत्तित्वम्, साध्यवदितरनिरूपितप्रमेयत्वाव-च्छिन्नवृत्तितामादाय साध्यवन्मात्रवृत्तित्वस्याप्रसिद्धत्वात्। किन्तु साध्यवन्मात्रवृत्तित्वं साध्याभाववन्निष्ठैकत्वावच्छिन्ननिरूपकताकवृत्तित्वाभावरूपम्। तथा च पृथिवी घट-पटोभयत्वादित्यत्र पृथिवीत्वाभाववन्निष्ठैकत्वावच्छिन्ननिरूपकताकवृत्तित्वाभावव-द्धटपटोभयत्वं भवति, तदवच्छिन्ननिरूपकताकवृत्तित्वं हेतौ वर्तते इति समन्वयः।

न चैवं घटत्ववान् घटपटोभयत्वादित्यत्रातिव्याप्तिस्तदवस्थैव, घटत्वाभाव-निष्ठैकत्वावच्छिन्ननिरूपकताकवृत्तित्वाभाववद्धटपटोभयत्वावच्छिन्ननिरूपकताकवृत्ति-त्वस्य हेतावक्षतत्वादिति वाच्यम्। साध्यवन्मात्रवृत्तिधर्मेऽव्यासज्यवृत्तित्वस्य विशेषणी-यत्वात्, तादृशोभयत्वं व्यासज्यवृत्त्येवेति नातिव्याप्तिः। न च तर्हि पृथिवी घटपटो-भयत्वादित्यत्राव्याप्तिः, साध्यवन्मात्रवृत्तेरव्यासज्यवृत्तेरुभयत्वरूपस्य तादृशधर्मस्य असम्भवादिति वाच्यम्। तादृशधर्मस्य घटपटान्यतरत्वस्य प्रसिद्धत्वेन तद्धर्मावच्छिन्न-निरूपकताकवृत्तितायास्तादृशोभयत्वे सत्त्वेनाव्याप्त्यभावात्। अव्यासज्यवृत्तेरन्य-तरत्वादेरपि उभयत्वनिष्ठवृत्तितानिरूपकतावच्छेदकत्वमङ्गीकृतम्। (अन्यथा, घटत्वा-वच्छिन्नानुयोगिताकपर्याप्तिसम्बन्धेन घटत्वावच्छिन्ने द्वित्वप्रकारकस्य घटाविति प्रत्य-यस्य प्रमात्वं स्यात्)

उभयत्वमुभयत्रैव पर्याप्तं न त्वेकत्रेति वाक्यस्यार्थक्रम इत्थम्

—

उभयत्व-मुभयानुयोगिकपर्याप्तिप्रतियोग्येव, न तु तदाश्रयप्रत्येकानुयोगिकपर्याप्तिप्रतियोगीति यथाश्रुतोऽर्थः। समुदायस्य प्रत्येकानतिरिक्ततामङ्गीकुर्वतां प्राचां सिद्धान्ते उभयत्व-मुभयत्रैव पर्याप्तमित्यस्य उभयत्वमुभयत्वावच्छिन्नानुयोगिताकपर्याप्तिप्रतियोगीत्यर्थः, न त्वेकत्रेत्यस्य एकत्वावच्छिन्नानुयोगिताकपर्याप्तिप्रतियोगित्वाभाववदुभयत्वमित्यर्थो ग्राह्यः।



\[11\]

केचित्तु- निरुक्तसाध्याभावत्वविशिष्टनिरूपिता या विशेषणताविशेषसम्ब-न्धेन यथोक्तसम्बन्धेन वा निरवच्छिन्नाधिकरणता, तदाश्रयव्यक्त्यवर्तमानं हेतुताव-च्छेदकसम्बन्धावच्छिन्नयद्धर्मावच्छिन्नाधिकरणत्वं तद्धर्मवत्त्वं विवक्षितम्। धूमवान् वह्ने-रित्यादौ पर्वतादिनिष्ठवह्न्यधिकरणताव्यक्तेः धूमाभावाधिकरणावृत्तित्वेपि अयोगोलक-निष्ठवह्न्यधिकरणताव्यक्तेरतथात्वान्नातिव्याप्तिरित्याहुः।



यद्धर्मावच्छिन्नाधिकरणत्वमिति। यद्धर्मावच्छिन्नाधिकरणतासामान्यमित्यर्थः। सामान्यपदाभावे पर्वतादिनिष्ठवह्न्यधिकरणतायां धूमाभावाधिकरणावृत्तित्वसत्त्वेन धूमवान् वह्नेरित्यादावतिव्याप्तिः। तन्निवेशे तु अयोगोलकनिष्ठवह्न्यधिकरणताव्यक्तेरपि सामान्यान्तर्गततया नातिव्याप्तिः। इदं वह्निमद्गनादित्यत्र हेतुतावच्छेदकसमवाय-सम्बन्धावच्छिन्नगगनत्वावच्छिन्नाधेयतानिरूपिताधिकरणताया अप्रसिद्ध्यैव नाति-व्याप्तिः। विशिष्टसत्तात्वावच्छिन्नाधिकरणतासामान्यस्य साध्याभाववद्गुणाद्यवृत्तित्वेन द्रव्यं विशिष्टसत्त्वादित्यत्र नाव्याप्तिः। द्रव्यत्वाधिकरणतासामान्यस्य सत्ताऽभावा-धिकरणसामान्याद्यवृत्तित्वेन सत्तावान् द्रव्यत्वादित्यत्र नाव्याप्तिः। घटत्ववान् घट-पटोभयत्वादित्यत्र पर्याप्तिसम्बन्धावच्छिन्नतादृशोभयत्वत्वावच्छिन्नाधेयतानिरूपिता-धिकरणतायाः साध्याभाववत्पटाद्यवृत्तित्वेनातिव्याप्तिवारणाय साध्यसामानाधिकरण्यं निवेशनीयमेव। कपिसंयोगाभाववान् कपिसंयोगिभिन्नं वा गुणत्वादित्यादौ पूर्वोक्त-स्थलान्तरेषु च दोषतत्समाधानादिकं पूर्ववदेव ग्राह्यम्। तादृशवृत्तित्वप्रतियोगिक-स्वरूपसम्बन्धावच्छिन्नत्वं साध्याभाववद्वृत्तित्वनिष्ठप्रतियोगितायां न निवेशनीयम्, तद्वारणीयदोषाणामभावात्। तथा च सामान्यपदस्य व्यापकत्वार्थकतया यद्धर्माव-च्छिन्नाधिकरणतात्वव्यापकः साध्याभाववद्वृत्तित्वाभावः तद्धर्मवत्त्वं निष्कृष्टलक्षणं ग्राह्यम्। अन्यथा एतद्रूपवानेतद्रसादित्यादौ एकव्यक्तिहेतुकस्थले क्षणभेदेनाधि-करणताभेदानङ्गीकर्तृमते तदधिकरणतासामान्याप्रसिद्ध्याऽव्याप्तिः स्यात्।





\[12\]

अन्ये तु- हेतुतावच्छेदकसम्बन्धावच्छिन्नहेतुतावच्छेदकावच्छिन्नस्वाधिक-रणताश्रयवृत्ति यन्निरवच्छिन्नाधिकरणत्वं, तदवृत्ति निरुक्तसाध्याभावत्वविशिष्टयथोक्त-सम्बन्धावच्छिन्नाधिकरणतात्वकत्वमिति विशेषणविशेष्यभावव्यत्यासे तात्पर्यम्। स्वपदं हेतुपरम्। इत्थञ्च कपिसंयोगाभाववान् सत्त्वात्, कपिसंयोगिभिन्नं गुणत्वादित्यादावपि नाव्याप्तिरित्याहुरिति संक्षेपः।

इति प्रथमलक्षणं समाप्तम्



अन्येत्विति। हेतुतावच्छेदकसम्बन्धावच्छिन्नहेतुतावच्छेदकावच्छिन्नस्वनिष्ठा-धेयतानिरूपिताधिकरणताश्रयवृत्ति यन्निरवच्छिन्नाधिकरणत्वं तदवृत्ति यत् साध्याभाव-वृत्ति-साध्यसामान्यीयप्रतियोगितावच्छेदकसम्बन्धावच्छिन्नसाध्याभावत्वावच्छिन्नाधे-यतानिरूपिताधिकरणतात्वं तत्कं यत् स्वं तत्त्वं लक्षणं बोध्यम्। वह्निमान् धूमादित्यत्र हेत्वधिकरणवृत्तिनिरवच्छिन्नाधिकरणत्वं घटाभावाद्यधिकरणत्वमेव, (न तु वह्न्य-भावाधिकरणत्वम्) तत्र वह्न्यभावाधिकरणतात्वस्यासत्त्वेन समन्वयः। धूमवान् वह्ने-रित्यत्र हेत्वधिकरणायोगोलकवृत्तिनिरवच्छिन्नाधिकरणत्वं धूमाभावाधिकरणत्वमेव, तत्र साध्याभावाधिकरणतात्वस्य सत्त्वेन नातिव्याप्तिः। कपिसंयोगाभाववान् सत्त्वात्, कपिसंयोगिभिन्नं गुणत्वात् इत्यादौ हेत्वधिकरणगुणादिनिष्ठनिरवच्छिन्नाधिकरणत्वं घटाभावाधिकरणत्वमेव, तत्र कपिसंयोगात्मकसाध्याभावाधिकरणतात्वस्यासत्त्वेन समन्वयः। वह्निमद्गगनादित्यत्र हेतुतावच्छेदकसम्बन्धेन हेत्वधिकरणस्यैवाप्रसिद्ध्या नातिव्याप्तिः। सत्तावान् द्रव्यत्वादित्यत्र हेत्वधिकरणद्रव्यवृत्तिगुणत्वाभावाधिकर-णतायां सत्ताऽभावाधिकरणतात्वस्यासत्त्वात्समन्वयः। द्रव्यं विशिष्टसत्त्वादित्यत्र हेत्व-धिकरणद्रव्यनिष्ठगुणत्वाभावाधिकरणतायां द्रव्यत्वाभावाधिकरणतात्वस्याभावेन सम-न्वयः। घटभिन्नं घटत्वाभाववान् पटत्वादित्यादौ पटादिनिष्ठाधिकरणतायां घटत्वाधि-करणतात्वाभावेन नाव्याप्तिः। घटत्ववान् घटपटोभयत्वादित्यादौ हेतुतावच्छेदक-पर्याप्तिसम्बन्धेन हेत्वधिकरणे तदुभयत्वावच्छिन्ने घटत्वाभावाधिकरणताया असत्त्वेन अन्याधिकरणतायां घटत्वाभावाधिकरणतात्वस्याभावेनातिव्याप्तिवारणाय साध्यसामा-नाधिकरण्यं निवेशनीयमेव। न चैवं लक्षणकरणे कपिसंयोगाभाववान् सत्त्वादित्यादि-केवलान्वयिस्थलेपि समन्वयसम्भवेन केवलान्वयिन्यभावादित्युत्तरग्रन्थविरोध इति वाच्यम्। तत्र केवलान्वयिपदस्य व्याप्यवृत्तिज्ञेयत्व-वाच्यत्वादिकेवलान्वयिसाध्यक-हेतुपरत्वेन व्याख्येयतयाऽसङ्गत्यभावात्। व्याप्यवृत्तिकेवलान्वयिसाध्यकस्थलेषु सा-ध्याभावाप्रसिद्ध्या उत्तरग्रन्थसङ्गतेः।

इति श्रीमत्कुरुगण्ट्युपाख्यश्रीरामशास्त्रिविरचिते

पञ्चलक्षणीसर्वस्वे प्रथमलक्षणं समाप्तम्।

\[13\]

द्वितीयलक्षणम्



लक्षणान्तरमाह- साध्यवद्भिन्नेति।



पूर्वपूर्वकल्पेषु दोषप्रसक्तौ तद्वारणायोत्तरोत्तरकल्पानुसरणं शास्त्रे दृश्यते, अत्र पूर्वलक्षणे दोषप्रसक्त्यभावेनाह- लक्षणान्तरमिति। तथा चात्र ग्रन्थे व्याप्यहेतूनां पञ्चापि लक्षणानि सम्भवन्तीत्याशयेनैव लक्षणपञ्चकमुपदर्श्यते, न तु पूर्वपूर्वलक्षणेषु दोषोद्भावनयेति भावः। जगदीशीयपञ्चलक्षण्यादिषु दीधितिकृन्मतानुसारेण पूर्वपूर्व-लक्षणेषु दोषोद्भावनेनैव उत्तरोतरलक्षणानुसरणं कृतम्, यथा प्रथमलक्षणे कपिसंयोगी एतद्वृक्षत्वादित्यत्र अव्याप्तिप्रदर्शनपूर्वकं द्वितीयलक्षणानुसरणं कृतम्, अधिकरण-भेदेनाभावभेदानङ्गीकारेण पूर्वोक्तस्थल एवाव्याप्तिं प्रदर्श्य तृतीयलक्षणमनुसृतम्, एवमेवोत्तरलक्षणद्वयानुसरणे च बीजमुपदर्शितम्। मथुरानाथेन तु प्रथमलक्षणे साध्या-भावाधिकरणतायां निरवच्छिन्नत्वनिवेशनेन पूर्वोक्तस्थलेऽव्याप्तेर्वारणेन नात्र पूर्वत्र लक्षणे दोषप्रसक्त्या उत्तरलक्षणानुसरणमिति वक्तुं शक्यते। एवमेवोत्तरत्रापि ग्राह्यम्।



साध्यवद्भिन्नो यस्साध्याभाववान् तदवृत्तित्वमित्यर्थः। कपिसंयोगी एतद्वृक्ष-त्वादित्याद्यव्यावृत्तिसाध्यकस्थलेऽव्याप्तेर्वारणाय साध्यवद्भिन्नेति साध्याभाववतो विशे-षणमिति प्राञ्चः। तदसत्, साध्याभाववदित्यस्य व्यर्थताऽपत्तेः। साध्यवद्भिन्नावृत्तित्व-स्यैव सम्यक्त्वात्।



साध्याभाववतो विशेषणमिति। कपिसंयोगाभावस्याव्याप्यवृत्तित्वेन कपि-संयोगाभावाधिकरणवृक्षवृत्तितामादाय कपिसंयोग्येतद्वृक्षत्वादित्यत्राव्याप्तेर्वारणाय साध्यवद्भिन्नत्वं साध्यभाववतो विशेषणं कार्यम्। तथाचाव्याप्यवृत्तेरभावस्याव्याप्य-वृत्तित्वेपि अव्याप्यवृत्तिमद्भेदस्य व्याप्यवृत्तितया वृक्षे तस्यासत्त्वान्नाव्याप्तिरिति। तथा चात्र लक्षणे साध्याभावाधिकरणतायां निरवच्छिन्नत्वमनुपादेयमिति भावः।

तदसदिति। तथा चात्र कर्मधारयसमासेन साध्यवद्भिन्नाभिन्नो यस्साध्या-भाववान् तन्निरूपितवृत्तित्वाभावो व्याप्तिरिति लभ्यते। तथा च साध्यवद्भिन्ननिरूपित-वृत्तित्वाभावरूपलक्षणस्यात्र लक्षणेऽनुप्रविष्टत्वेन साध्याभाववत्पदस्य व्यर्थतया साध्यवद्भिन्नसाध्याभावघटितलक्षणे व्यर्थविशेषणघटितत्वरूपदोषापत्तिः। तथाहि स्व-समानाधिकरणव्याप्यतावच्छेदकधर्मान्तरघटितत्वं व्यर्थविशेषणघटितत्वम्। स्वसमाना-धिकरणः स्वभिन्नो यस्साध्यव्याप्यतावच्छेदकधर्मः तद्धटितत्वमित्यर्थः। यथा वह्निमान् नीलधूमादित्यत्र नीलधूमत्वसमानाधिकरण-नीलधूमत्वभिन्न-वह्निव्याप्यतावच्छेदक-धूमत्वघटितत्वेन नीलधूमत्वस्य व्यर्थविशेषणघटितत्वं, तथाऽत्रापि साध्यवद्भिन्ना-भिन्नसाध्याभाववद्वृत्तित्वाभावत्वस्य एतत्समानाधिकरणेन एतद्भिन्नेन व्याप्यहेतुनिष्ठे-तरभेदरूपसाध्यव्याप्यतावच्छेदकेन (

‘

व्याप्यहेतवः इतरभिन्नाः, साध्यवद्भिन्ननिरू-पितवृत्तित्वाभावात्

’

इत्यनुमानप्रयोगोऽत्र ग्राह्यः) साध्यवद्भिन्ननिरूपिवृत्तित्वाभावत्वेन घटितत्वात् साध्यवद्भिन्नसाध्याभावघटितप्रथमाभावत्वस्य व्यर्थविशेषणघटितत्वमुप-पद्यत इति भावः। न च साध्यवद्भिन्नस्याभेदसम्बन्धेन साध्याभाववत्येव विशेषणत्वेन साक्षाद्वृत्तितायामविशेषणत्वेन साध्यवद्भिन्नाभिन्नसाध्याभाववद्वृत्तित्वाभावत्वापेक्षया साध्यवद्भिन्ननिरूपितवृत्तित्वाभावत्वस्य भिन्नतया स्वसामानाधिकरण्यविरहेण नास्य व्यर्थविशेषणघटितत्वोपपत्तिरिति वाच्यम्, साध्यवद्भिन्ननिष्ठावच्छेदकताभिन्ना साध्या-भावानिष्ठावच्छेदकताभिन्ना याऽवच्छेदकता तदनिरूपिका साध्यवद्भेदनिष्ठावच्छेदक-तानिरूपिका याऽधिकरणनिष्ठाऽवच्छेदकता तद्भिन्ना वृत्तितात्वनिष्ठावच्छेदकताभिन्ना याऽवच्छेदकता तदनिरूपिका या वृत्तित्वनिष्ठा प्रतियोगिता तन्निरूपकाभावस्य व्याप्तित्वाङ्गीकारेण तादृशाभावत्वस्योभयसाधारण्येन सामानाधिकरण्यस्याक्षततया साध्याभावघटिताभावत्वस्य व्यर्थविशेषणघटितत्वोपपत्तेः।



 नव्यास्तु- साध्यवद्भिन्ने साध्याभावः साध्यवद्भिन्नसाध्याभावः, तद्वदवृत्तित्व-मिति सप्तमीतत्पुरुषोत्तरं मतुप्प्रत्ययः। तथा च साध्यवद्भिन्नवृतिर्यस्साध्याभावः तद्वद-वृत्तित्वमित्यर्थः। एवञ्च साध्यवद्भिन्नवृत्तीत्यनुक्तौ संयोगी द्रव्यत्वादित्यादावव्याप्तिः, संयोगाभाववति द्रव्ये द्रव्यत्वस्य वृत्तेः। तदुपादाने च साध्यवद्भिन्नवृत्तिस्संयोगाभावो गुणादिवृत्तिसंयोगाभाव एव, अधिकरणभेदेनाभावभेदात्, तद्वदवृत्तित्वान्नाव्याप्तिः।



 साध्यवद्भिन्नसाध्यभाव इत्यत्र सप्तमीतत्पुरुषसमासमङ्गीकृत्य साध्यवद्भिन्न-साध्याभावघटिताभावत्वस्य व्यर्थविशेषणघटितत्वं वारयति- नव्या इति। साध्यवद्भि-न्नवृत्तिसाध्याभाववद्वृत्तित्वाभावत्वे साध्यवद्भिन्नवृत्तित्वाभावत्वस्य कथञ्चिदप्यप्रविष्ट-त्वेन न व्यर्थविशेषणघटितत्वमित्याशयः। (प्रथमाभावत्वे साध्यवद्भिन्नवृत्तित्वस्य सा-ध्याभावविशेषणत्वेन द्वितीयाभावत्वे साध्यवद्भिन्नवृत्तित्वस्याभावविशेषणत्वेन अभाव-योर्भेदात्सामानाधिकरण्यं तदभावत्वयोः न घटत इति न व्यर्थविशेषणघटितत्वप्रस-क्तिः)। अधिकरणभेदेनेति। अधिकरणभेदेनाभावभेदाङ्गीकारेण साध्यवद्भिन्नगुणादि-वृत्तिसाध्याभावाधिकरणं गुणादिकमेवेति नाव्याप्तिरिति भावः। ननु साध्यवद्भिन्न-वृत्तित्वस्य तादृशवृत्तित्वविशिष्टत्वस्य वा साध्याभावविशेषणत्वेन अधिकरणभेदेना-भावभेदानङ्गीकरणपक्षेपि गुणादिकमादाय समन्वयसम्भवे अधिकरणभेदेनाभावभेदा-ङ्गीकरणेनैव समन्वयसम्भवप्रतिपादनमनुचितमिति चेन्न, साध्यवद्भिन्नवृत्तित्वस्य साध्याभावं प्रति विशेषणत्वे उपलक्षणत्वे वा समन्वयसम्भवप्रतिपादनार्थं तथोप-पादनस्योचितत्वात्। न चैवमुपलक्षणत्वपक्षे निरुक्तरीत्या लक्षणस्य व्यर्थविशेषण-घटितत्वसम्भव इति वाच्यम्, साध्यभावघटितलक्षणे साध्यवद्भिन्नवृत्तित्वस्य साध्या-भावांशे उपलक्षणत्वेन, तदघटितलक्षणे साध्यवद्भिन्नवृत्तित्वस्याभावविशेषणत्वेन च द्वयोर्भेदे न पूर्वोक्तानुपपत्त्यभावात्।

अथवा अत्र लक्षणे साध्याभावपदवैयर्थप्रसङ्गेन साध्यवद्भिन्नवृत्तित्वस्य विशे-षणत्वं न सङ्गच्छते एवेति नानुपपत्तिः।



 न च तथापि साध्यवद्भिन्नावृत्तित्वमेवास्तु, किं साध्याभाववदित्यनेनेति वाच्यम्, यथोक्तलक्षणे तस्याप्रवेशेन वैयर्थ्याभावात्, तस्यापि लक्षणान्तरत्वात्।



वैयर्थ्याभावादिति। प्रकृतलक्षणघटकविशेषणानां सर्वेषामपि सप्रयोजनतया व्याप्यहेत्वितरभेदानुमाने हेतुतावच्छेदकतया निर्दिष्टस्य प्रकृतलक्षणतावच्छेदकस्य न व्यर्थविशेषणघटितत्वावकाश इति भावः। ननु साध्यवद्भिन्नावृत्तित्वरूपलघुलक्षणा-ङ्गीकारेणैव सामञ्जस्ये साध्याभावघटितस्यास्य लक्षणत्वे गौरवमित्यत आह- लक्षणा-न्तरत्वादिति। तादृशस्य तृतीयस्य पञ्चमस्य च लक्षणान्तरस्य वक्ष्यमाणत्वेन न तेनास्य व्यर्थविशेषणघटितत्वशङ्कावकाशः।



न च तथापि साध्यवद्भिन्नवृत्तिर्यः तद्वदवृत्तित्वमेवास्तु, किं साध्याभावपदेनेति वाच्यम्, हेतोस्तादृशद्रव्यत्वादिमद्वृत्तित्वादसम्भवापत्तेः।

 साध्याभावेत्यत्र

\[14\] साध्यपदमप्यत एव, द्रव्यत्वादेरपि द्रव्यत्वाभावाभावत्वात्, भावरूपाभावस्य अधिकरणभेदेन भेदाभावात्।

 अत एवेति। साध्यवद्भिन्नवृत्तिर्योऽभाव इत्युक्तौ द्रव्यत्ववारणेपि अधिकरण-भेदेन भेदरहितं द्रव्यत्वरूपभावात्मकद्रव्यत्वाभावाभावमादायाव्याप्तेर्वारणाय साध्य-प्रतियोगिताकत्वमभावे निवेशनीयमिति भावः। भावभिन्नाभावस्याधिकरणभेदेन भेदा-ङ्गीकारेण सध्यवद्भिन्नह्रदादिवृत्तेः समवायेन वह्न्यभावादेः महानसीयवह्न्यभावादेर्वा ह्रदादेरेवाधिकरणत्वेन वह्निमान्धूमादित्यादावव्याप्त्यसम्भवेन प्रतियोगितायां साध्य-तावच्छेदकधर्मसम्बन्धावच्छिन्नत्वनिवेशस्यावश्यकत्वाभावेन साध्यप्रतियोगिकत्वमात्र-मेवाभावे निवेशनीयमिति भावः।

साध्यवद्भेदः

=

साध्यनिष्ठावच्छेदकताकप्रतियोगिताकभेदः, तत्र साध्यनिष्ठा-वच्छेदकतायां साध्यतावच्छेदकधर्म-सम्बन्धावच्छिन्नत्वे विशेषणीये, अन्यथा संयोगेन द्रव्यस्याप्यव्याप्यवृत्तितया समवायेन वह्निमद्भिपर्वतादौ वर्तते यस्संयोगेन वह्न्यभावः तमुपादाय, तथैव महानसीयवह्निमद्भिन्ने पर्वतादौ वर्तते यस्संयोगेन वह्न्यभावः तमु-पादाय च वह्निसाध्यकधूमहेतावव्याप्तिः। साध्यनिष्ठावच्छेदकतायां न्यूनेतरवारक-पर्याप्तिघटितमेव साध्यतावच्छेदकावच्छिन्नत्वं निवेशनीयम्, न्यूनवारकानिवेशे घटत्व-संयोगान्यतरसाध्यके द्रव्यत्वहेतौ घटत्वद्भिन्ने पटादौ विद्यमानं साध्याभावमादाया-व्याप्तिः, अतस्तन्निवेशः। इतरवारकपर्याप्त्यनिवेशे संयोगसाध्यके द्रव्यत्वहेतौ घट-संयोगवद्भिन्ने वर्तमानं संयोगाभावमादायाव्याप्तिः, अतस्तन्निवेशः। एवमेव तत्र साध्य-तावच्छेदकसम्बन्धावच्छिन्नत्वमपि न्यूनेतरवारकपर्याप्तिघटितं बोध्यम्, न्यूनवारका-निवेशे विषयत्व-समवायान्यतरसम्बन्धेन संयोगसाध्यके द्रव्यत्वहेतौ विषयतासम्बन्धेन संयोगवज्ज्ञानभिन्ने घटादौ विद्यमानं संयोगाभावमादायाव्याप्तिः, अतस्तदुपादानम्। इतरवारकानिवेशे संयोगी द्रव्यत्वादित्यत्र पटानुयोगि समवायेन संयोगवद्भिन्ने वृक्षे विद्यमानं संयोगाभावमादायाव्याप्तिः, अतस्तन्निवेशः।



 ननु तथापि घटाकाशसंयोग-घटत्वान्यतराभाववान् गगनत्वादित्यत्र घटानधिकरणदेशावच्छेदेन घटाकाशसंयोगाभावस्य गगने सत्त्वात्सद्धेतुतयाऽव्याप्तिः। साध्यवद्भिन्ने घटे वर्तमानस्य साध्याभावस्य घटाकाशसंयोगरूपस्य गगने सत्त्वात् तत्र च हेतोर्वृत्तेः। न च साध्यवद्भिन्नवृत्तित्वविशिष्टसाध्याभाववत्त्वं विवक्षितमिति वाच्यम्। साध्याभावपदवैयर्थ्यापत्तेः, साध्यवद्भिन्नवृत्तित्वविशिष्टवदवृत्तित्वस्यैव सम्यक्त्वादिति चेन्न। अभावाभावस्यातिरिक्ततामतेन एतल्लक्षणकरणात्। तथा च अधिकरण-भेदेनाभावभेदात्साध्यवद्भिन्ने घटे वर्तमानस्य साध्याभावस्य प्रतियोगिव्यधिकरणस्य प्रतियोगिमति गगनेऽसत्त्वादव्याप्तेरभावात्।





यद्धेत्वधिकरणे सर्वत्रापि साध्यं वर्तते स हेतुस्सद्धेतुः। हेत्वधिकरणे गगने घटत्वाभावः स्वतस्सिद्ध एव, घटाकाशसंयोगस्य सत्त्वेपि तस्याव्याप्यवृत्तितया घटान-धिकरणदेशावच्छेदेन घटाकाशसंयोगाभावोपि गगनेऽस्तीति तदन्यतराभावस्य तत्राक्ष-ततयाऽत्र गगनत्वस्य सद्धेतुत्वमिति भावः। अत्र तादृशान्यतरान्तर्गतस्य घटत्वस्य नियतं घटे सत्त्वेन तादृशान्यतराभाववद्भेदाधिकरणे घटे विद्यमानस्य भावरूपस्य तद-न्यतराभावाभावस्य तदन्यतरस्वरूपत्वेन तदन्यतरान्तर्गतघटाकाशसंयोगस्याधिकरणे गगने हेतोस्सत्त्वादव्याप्तिरिति भावः।

साध्यतावच्छेदककोटौ घटाकाशसंयोगस्याप्रवेशे (घटत्वाभावमात्रस्य सा-ध्यत्वे) घटत्वाभाववद्भिन्ने घटे गगनत्वहेतोरवृत्त्या नाव्याप्तिरिति घटाकाशसंयोगस्य तत्र प्रवेशः। अत्र साध्यकोटौ घटत्वस्याप्रवेशे तत्राव्याप्तेः केवलान्वयिन्यभावादित्यनेन ग्रन्थकृतैव वक्ष्यमाणतया इदानीं तदुद्भावनासङ्गतेः।

 ननु गगनस्य विभुतया साध्यवद्भिन्ने घटे घटसंयोगस्य आकाशसंयोगस्य वा (घटाकाशसंयोगरूपस्य) सत्त्वेन घटसंयोगघटत्वान्यतराभावाभाव-आकाशसंयोग-घटत्वान्यतराभावाभावयोः सिद्धत्वेन तदधिकरणे गगने हेतोर्वृत्तेरेवाव्याप्तिसम्भवेन केवलघटसंयोगस्य केवलाकाशसंयोगस्य वा साध्यकोटावनुप्रवेशेनैव सामञ्जस्ये घटाका-शपर्यन्तानुसरणं व्यर्थमिति चेन्न, केवलस्य प्रवेशेपि घटाकाशसंयोगमादायैव दोषो वक्तव्य इत्याशयेनैव तस्य साध्यकोटावनुप्रवेशात्।

 साध्यवद्भिन्नवृत्तित्वविशिष्टेति। घटवृत्तित्वविशिष्टसाध्याभावाधिकरणं घट एवेति तत्र हेतोरवृत्त्या नाव्याप्तिरिति भावः। अभावाभावस्यातिरिक्ततेति। तथा च तदन्यतराभावाभावस्यातिरिक्तत्वेऽधिकरणभेदेनाभावभेदाङ्गीकरणेन साध्यवद्भिन्न-घटवृत्तिसाध्याभावाधिकरणं घट एवेति नाव्याप्तिरिति भावः।



 न चैवं साध्याभावेत्यत्र साध्यपदवैयर्थ्यम्, अभावाभावस्यातिरिक्तत्वेन द्रव्यत्वादेरभावाभावत्वविरहात्, साध्यवद्भिन्नवृत्तिघटाभावादेस्तु हेतुमत्यसत्त्वात्, अधि-करणभेदेनाभावभेदादिति वाच्यम्। यत्र प्रतियोगिसमानाधिकरणत्व-प्रतियोगिव्यधि-करणत्वलक्षणविरुद्धधर्माध्यासः, तत्रैवाधिकरणभेदेनाभावभेदाभ्युपगमो, न तु सर्वत्र। तथा च साध्यवद्भिन्नवृत्तिघटाभावादेः हेतुमत्यसत्त्वादसम्भववारणाय साध्यपदो-पादानात्।





न चैवमिति। एवम् अभावाभावस्यातिरिक्तत्वाङ्गीकारे। अभावाभावस्याति-रिक्तत्वेनेति। द्रव्यत्वाभावाभावस्यातिरिक्तत्वेन द्रव्यत्वादावभावत्वविरहेण भावभिन्नस्य घटाभावादेः अधिकरणभेदेन भेदस्य सुतरामङ्गीकृतत्वेन च साध्यवद्भिन्नवृत्त्यभावपदेन द्रव्यत्वाभावाभावं घटाभावादिकं वा आदायाप्त्यभावेन अभावे साध्यप्रतियोगिकत्व-निवेशनमनर्थकमित्याशयः। विरुद्धधर्माध्यास इति। प्रतियोगिसमानाधिकरणत्व-प्रति-योगिव्यधिकरणत्व(प्रतियोग्यनधिकरणवृत्तित्व)लक्षणविरुद्धधर्माध्यासस्थल एवाधि-करणभेदेनाभावभेदाभ्युपगमेन कपिसंयोगाभावाद्यव्याप्यवृत्त्यभावेष्वेव निरुक्तविरुद्ध-धर्माध्याससम्भेन अव्याप्यवृत्त्यभावानामेवाधिकरणभेदेन भेदोङ्गीक्रियते, न तु घटा-भावादिव्याप्यवृत्त्यभावानाम्, अतस्साध्यवद्भिन्नवृत्त्यभावपदेन घटाभावादिकमादाया-व्याप्तिवारणाय साध्यपदमुपादेयमिति भावः।



 यद्वा, घटाकाशसंयोग-घटत्वान्यतराभावाभावोऽतिरिक्तः, घटाकाशसंयोग-घटत्वादीनामननुगतत्वात्। घटत्वद्रव्यत्वाद्यभावाभावस्तु नातिरिक्तः, घटत्व-द्रव्यत्वा-दीनामनुगतत्वात्। तथा च द्रव्यत्वादिकमादायासम्भववारणायैव साध्यपदमित्याहु-रित्यास्तां विस्तरः।

इति द्वितीयलक्षणं समाप्तम्॥



प्रकारान्तरेण द्रव्यत्वादिकमादायैव साध्यपदं सार्थकयति- यद्वेति। अन-नुगततयेति। घटाकाशसंयोग-घटत्वान्यतराभावाभावस्य तदन्यतररूपत्वेन वक्तव्यतया तदन्यतरस्य चानन्ततत्संयोगघटत्वरूपतया नानुगतत्वं (नैकपदार्थरूपत्वं), अननु-गतत्वेन तदन्यतराभावाभावस्यातिरिक्तात्वमेवाङ्गीक्रियते, अतस्तदभावस्याधिकरण-भेदेन भेदः। द्रव्यत्वाभावाभावादीनान्तु द्रव्यत्वाद्यनुगतधर्मरूपतयाऽतिरिक्तत्वाभावेना-धिकरणभेदेन भेदानङ्गीकारेण द्रव्यत्वाभावादिकमादायाव्याप्तिवारणाय साध्यपदस्य सार्थक्यं वक्तव्यमिति भावः।

श्रीमत्कुरुगण्ट्युपाख्यश्रीरामशास्त्रिविरचिते पञ्चलक्षणीसर्वस्वे द्वितीयलक्षणं समाप्तम्॥



तृतीयलक्षणम्

साध्यवत्प्रतियोगिकान्योन्याभावेति। हेतौ साध्यवत्प्रतियोगिताकान्योन्या-भावाधिकरणवृत्तित्वाभाव इत्यर्थः।

 अन्योन्याभावश्च प्रतियोग्यवृत्तित्वेन विशेषणीयः। तेन साध्यवतो व्यासज्य-वृत्तिधर्मावच्छिन्नप्रतियोगिताकान्योन्याभाववति हेतोर्वृत्तावपि नासम्भवः।



 साध्यवद्भेदे प्रतियोग्यवृत्तित्वविशेषणाभावे वह्निमान्धूमादित्यादौ केवला-न्वयिनं महानस(वह्निमद्)घटोभयभेदादिकमादायासम्भवप्रसङ्ग इति भावः। तन्निवेशे तूभयभेदादेः केवलान्वयितया प्रतियोगिन्यपि सत्त्वेन नासम्भवः।



 नन्वेवमपि नानाधिकरणसाध्यके वह्निमान्धूमादित्यादौ साध्याधिकरणीभूत-तत्तद्व्यक्तित्वावच्छिन्नप्रतियोगिताकान्योन्याभाववति हेतोर्वृत्तेरव्याप्तिर्दुर्वारा। प्रतियोग्य-वृत्तित्वम् अपहाय साध्यवत्त्वावच्छिन्नप्रतियोगिताकान्योन्याभावविवक्षणे तु पञ्चमेन लक्षणेन सह पौनरुक्त्यमिति चेन्न, वक्ष्यमाणकेवलान्वय्यव्याप्तिवदस्याप्यत्र दोषत्वात्।



तत्तद्व्यक्तीति। तथा च वह्निमान्धूमादित्यत्र प्रतियोग्यवृत्तिं तादृशं महानसा-दितत्तद्व्यक्तिभेदमादायाव्याप्तिः, तस्यापि वस्तुतः साध्यवन्निष्ठप्रतियोगिताकभेद-त्वादिति भावः। साध्यवत्त्वावच्छिन्नेति। ननु साध्यवत्त्वावच्छिन्न(साध्यनिष्ठावच्छेदक-ताक)प्रतियोगिताकभेदविवक्षणेपि साध्यवद्धटोभयभेदादिकमादाय पुनरप्यसम्भव-सम्भवेन तद्वारणाय प्रतियोग्यवृत्तित्वस्य अवश्यकत्वेन

‘

प्रतियोग्यवृत्तित्वमपहाय

’

इति कथनमसङ्गतमिति वाच्यम्। साध्यवद्भेदपदेन साध्यनिष्ठावच्छेदकताभिन्नावच्छेद-कत्वानिरूपकप्रतियोगिताकभेदस्य विवक्षणीयतया उभयभेदादेः तदतिरिक्तोभयत्वा-दिनिष्ठावच्छेदकतानिरूपकत्वेन निरुक्तोभयभेदादिकमादाय दोषवारणसम्भवेन प्रति-योग्यवृत्तित्वदलस्यानावश्यकत्वेन तत्परित्यागकथनस्य समञ्जसत्वात्। न च साध्य-निष्ठावच्छेदकताभिन्नावच्छेदकत्वानिरूपकत्वपर्यन्तस्य निवेशे प्रयोजनाभावेन निरुक्तो-भयभेदमादाय दोषवारणाय प्रतियोग्यवृत्तित्वदलावश्यकताऽस्त्येवेति वाच्यम्। तद्वह्नि-मान्न (महानसीयवह्निमान्न) इत्यादिभेदमादाय दोषवारणाय तादृशावच्छेदकत्वा-निरूपकत्वपर्यन्तस्यावश्यकत्वेन प्रतियोग्यवृत्तित्वदलवैयर्थ्यस्य दुर्वारत्वात्। साध्य-निष्ठावच्छेदकतायां साध्यतावच्छेदकधर्म-सम्बन्धावच्छिन्नत्वयोः सार्थक्यं वह्निमान् धूमादित्यादौ समवायेन वह्निमान्-महानसीयवह्निमान्नेत्यादिभेदमादाय दोषवारणेन बोध्यम्। न्यूनेतरवारकपर्याप्तिप्रयोजनं चोक्तप्रायम्। अस्याप्यत्र दोषत्वादिति। पञ्चसु लक्षणेषु केवलान्वयिन्यव्याप्तिरिव तृतीयलक्षणे नानाधिणकरणसाध्यकाव्याप्तेरपि दोषत्वादिति भावः।



 न च तथापि साध्यवत्प्रतियोगिताकान्योन्याभावमात्रस्यैवैतल्लक्षणघटकत्वे वक्ष्यमाणकेवलान्वय्यव्याप्तिरत्रासङ्गता, केवलान्वयिसाध्यकेऽपि साध्याधिकरणीभूत- तत्तद्व्यक्तित्वावच्छिन्नान्योन्याभावस्य प्रसिद्धत्वादिति वाच्यम्, तत्रापि तादृशान्योन्या-भावस्य प्रसिद्धत्वेपि तद्वति हेतोर्वृत्तेरेवाव्याप्तेर्दुर्वारत्वात्।



  केवलान्वयीति। इदं वाच्यं ज्ञेयत्वादित्यादिकेवलान्वयिस्थले घटादीनामपि साध्यवत्त्वेन घटो नेत्यादिभेदानां प्रसिद्धतया केवलान्वयिन्यव्याप्तिरित्युत्तरग्रन्थो न सङ्गच्छत इति भावः। तत्रापीति। साध्यवन्निष्ठप्रतियोगिताकभेदस्यैव लक्षणघटकत्वेन साध्यवद्भेदरूपघटादिभेदानां प्रसिद्धत्वेन साध्याभावाप्रसिद्धिनिबन्धनाव्याप्त्यसम्भवेपि तदधिकरणवृत्तिताया एव हेतौ सत्त्वेन प्रकारान्तरेणाव्याप्तिस्सम्भवतीति भावः।



 यद्वा, साध्यवत्प्रतियोगिताकान्योन्याभावपदेन साध्यवत्त्वावच्छिन्नप्रतियोगि-ताकान्योन्याभाव एव विवक्षितः। न चैवं पञ्चमाभेदः, तत्र साध्यवत्प्रतियोगिकान्योन्या- भाववत्वेन प्रवेशः, अत्र तु तादृशान्योन्याभावाधिकरणत्वेन, इत्यधिकरणत्वप्रवेशा-प्रवेशाभ्यामेव भेदात्। अखण्डाभावघटकतया च नाधिकरणत्वांशस्यात्र वैयर्थ्यमिति न कोपि दोष इति दिक्।

इति तृतीयलक्षणं समाप्तम्।





साध्यवत्त्वावच्छिन्नेति। साध्यतावच्छेदकसम्बन्धावच्छिन्नसाध्यतावच्छेदक-धर्मावच्छिन्नसाध्यनिष्ठावच्छेदकताकप्रतियोगिताकान्योन्याभावो विवक्षणीय इत्यर्थः। (न्यूनेतरवारकपर्याप्तिगर्भनिवेशोप्यावश्यक इति भावः)। प्रवेशाप्रवेशाभ्यामेवेति। साध्यवद्भेदवन्निरूपितवृत्तित्वाभावः पञ्चमलक्षणम् (तत्र भेदवत्त्वेनैव भेदाधिकरणस्य प्रवेशः, नत्वधिकरणत्वेनेति भावः), साध्यवद्भेदाधिकरणनिरूपितवृत्तित्वाभावः तृतीयलक्षणम् (अत्र भेदाधिकरणत्वेनाधिकरणस्य प्रवेशः, न तु भेदवत्त्वेन) इत्य-धिकरणत्वप्रवेशाप्रवेशाभ्यां तृतीयपञ्चमयोः भेदः। (न चात्र विनिगमकाभावः, तृतीयस्मिन् भेदाधिकरणत्वेन प्रवेशः, पञ्चमे भेदवत्त्वेन प्रवेश इत्यत्र किं विनिगमकम्, वैपरीत्यं कुतो न स्यात् इति वाच्यम्। प्रायशः अन्तिमलक्षणे असति बाधके लाघवकल्पनौचित्यस्यैव विनिगमकत्वात्)।

ननु एतल्लक्षणप्रविष्टस्याधिकरणत्वांशस्य वैयर्थ्यमित्यत आह- अखण्डाभाव-घटकतयेति। प्रतियोगितावच्छेदककुक्षिप्रवेशबलेन तादृशाभावसंपादनमेव फलमिति भावः। तृतीयलक्षणरूपाधिकरणत्वघटिताभावे पञ्चमलक्षणरूपाभावस्याननुप्रविष्टत्वेन न तेनास्य व्यर्थविशेषणघटितत्वमिति भावः। तथा च साध्यवद्भेदनिष्ठावच्छेदकताका अधिकरणत्वनिष्ठावच्छेदकताका याऽधिकरणनिष्ठाऽवच्छेदकता तन्निरूपिका वृत्तिता-त्वनिष्ठावच्छेदकताका या वृत्तित्वनिष्ठा प्रतियोगिता तन्निरूपकाभावः तृतीयलक्षणम्। (अत्राधिकरणत्वनिष्ठावच्छेदकताप्रवेशः पञ्चमलक्षणाद्विशेषः)। साध्यवद्भेदनिष्ठावच्छे-दकताका या अधिकरणनिष्ठावच्छेदकता तन्निरूपिका वृत्तितात्वनिष्ठावच्छेदकता-निरूपिका या वृत्तित्वनिष्ठप्रतियोगिता तन्निरूपकाभावः पञ्चमलक्षणम् (अत्राधि-करणत्वनिष्ठावच्छेदकतायाः प्रवेशो नास्तीति भेदः)।

श्रीमत्कुरुगण्ट्युपाख्यश्रीरामशास्त्रिविरचिते पञ्चलक्षणीसर्वस्वे तृतीयलक्षणं समाप्तम्॥



चतुर्थलक्षणम्

 सकलेति। साकल्यं साध्याभाववति विशेषणम्, तथा च यावन्ति साध्याभावा-धिकरणानि तन्निष्ठाभावप्रतियोगित्वं हेतौ व्याप्तिरित्यर्थः। धूमाद्यभाववद्ध्रदादिनिष्ठाभा-वप्रतियोगित्वाद्वह्न्यादेरतिव्याप्तिरिति यावदिति साध्याभाववतो विशेषणम्। साध्या-भावविशेषणत्वे तत्तद्ध्रदाद्यवृत्तित्वादिरूपेण यो वह्न्यभावः तस्यापि सकलसाध्याभाव-मध्ये प्रवेशात्तावदधिकरणाप्रसिद्ध्याऽसम्भवापत्तेः।



 सकलेतीति। सकलसाध्याभाववन्निष्ठाभावप्रतियोगित्वं लक्षणम्। सकल-साध्याभाववन्तो ह्रदादयः, तन्निष्ठधूमाभावप्रतियोगित्वस्य धूमे सत्त्वात्समन्वयः। वह्न्यभावस्य सकलसाध्याभाववदन्तर्गतायोगोलकनिष्ठत्वाभावेन तत्प्रतियोगित्वमादाय धूमवान् वह्नेरित्यत्र हेतौ नातिव्याप्तिः। धूमवान् वह्नेरित्यत्रातिव्याप्तिवारणेन साकल्यं सार्थकयति- यावदिति। साकल्यस्य साध्याभावविशेषणत्वे तद्ध्रत्वरूपस्य तद्ध्रदा-वृत्तिः नास्तीति प्रतीतिसिद्धाभावस्य एतद्ध्रदत्वरूपस्य एतद्ध्रदावृत्तिर्नास्तीति प्रती-तिसिद्धाभावस्य एतादृशानामन्येषाञ्च साध्यप्रतियोगिकानाञ्च सकलसाध्याभावान्त-र्गततया तावदधिकरणाप्रसिद्ध्याऽव्याप्तिः। तथाहि- तद्ध्रदनिरूपितस्वरूपसम्ब-न्धावच्छिन्नवृत्तित्वाभाववान् स्वरूपेण नास्तीति प्रतीतिसिद्धाभावः तद्ध्रदावृत्तित्वाव-च्छिन्नप्रतियोगिताकाभावः, स तद्ध्रदत्वरूपः, कुतः, तद्ध्रदनिरूपितस्वरूपसम्ब-न्धावच्छिन्नवृत्तित्वाभाववान् तद्ध्रदभेदः, स स्वरूपसम्बन्धेन नास्तीति प्रतीति-सिद्धाभावस्य तद्ध्रद एव सत्त्वात्। इत्थञ्च तद्ध्रदनिरूपितस्वरूपसम्बन्धावच्छि-न्नवृत्तित्वाभाववान् वह्न्यादिरपि भवतीति साध्यप्रतियोगिकोपि भवति, अन्ये एत-द्ध्रदत्व-तत्तद्ध्रदत्वादिरूपाभावा अप्येतादृशा एव, अतस्तेषां साध्यप्रतियोगिका-भावानामधिकरणाप्रसिद्ध्याऽव्याप्तिरिति। साकल्यस्य साध्याभाववद्विशेषणत्वे तु साध्याभाववतामेव सकलानामनुप्रवेशेन न सकलसाध्याभावाधिकरणाप्रसिद्धिनिब-न्धनाव्याप्तिरिति भावः।

न च उत्तरत्र साध्याभावस्य साध्यतावच्छेदकावच्छिन्नप्रतियोगिताका-भावरूपत्वेन वक्ष्यमाणतया तत्तद्ध्रदावृत्तित्वावच्छिन्नप्रतियोगिताकाभावानां कथं लक्षणघटकत्वमिति वाच्यम्, यथाश्रुतसाध्यप्रतियोगिताकाभावघटितलक्षणाभिप्रायेण तदुक्तेः। न च तर्हि साध्यतावच्छेदकावच्छिन्नत्वादिघटितलक्षणे साकल्यं साध्याभाव एव विशेषणीक्रियते न तु साध्याभाववति, पूर्वोक्तदोषाभावादिति वाच्यम्। न्यूनेतर-वारकपर्याप्तिघटितलक्षणे वह्निमान् धूमादित्यादौ वह्निसामान्याभावस्यैकस्यैव ग्राह्यतया तत्र साकल्या(यावत्त्वा)प्रसिद्ध्याऽव्याप्तिः, द्रव्यत्वाभाववान् गुणत्वादित्यादौ द्रव्यत्व-रूपसाध्याभावे साकल्याप्रसिद्ध्याऽव्याप्तेश्च। न च साध्याभाववति साकल्यनिवेशेपि एतद्रूपाभाववान् गुणत्वादित्यादौ साध्याभावाधिकरणस्यैकत्वेन तत्र यावत्त्वा-प्रसिद्ध्याऽव्याप्तिर्दुर्वारेति वाच्यम्, तादृशदोषप्रसक्ति-तत्समाधानयोः वस्तुतस्त्वित्या-दिना उत्तरत्र वक्ष्यमाणत्वात्।



 न च द्रव्यं सत्त्वादित्यादौ द्रव्यत्वाभाववति गुणादौ सत्तादेर्विशिष्टाभावादि-सत्त्वादतिव्याप्तिरिति वाच्यम्, तादृशाभावप्रतियोगितावच्छेदकहेतुतावच्छेदकस्येह विवक्षितत्वात्।



 न च द्रव्यमिति। द्रव्यं सत्त्वादित्यत्र व्यभिचारिहेतौ साध्याभावाधिकरण-गुणादिनिष्ठविशिष्टसत्ताऽभावप्रतियोगित्वस्य सत्तायां सत्त्वादतिव्याप्तिः,

 ‘

विशिष्टं शुद्धान्नातिरिच्यते

’

इति न्यायेन विशिष्टसत्तायाश्शुद्धसत्तायाश्चैक्येन विशिष्टसत्ता-ऽभावप्रतियोगित्वात्सत्ताया इति भावः। विवक्षितत्वादिति। साध्याभावाधिकरण-वृत्त्यभावप्रतियोगितावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकं यत् हेतुतावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकं तदवच्छिन्नाव-च्छिन्नत्वं लक्षणमिति फलितम्। तथा च तादृशयोः वैशिष्ट्यसत्तात्वोभयगतद्वित्व- सत्तात्वगतैकत्वयोः भेदेन नातिव्याप्तिः।



 प्रतियोगिता च हेतुतावच्छेदकसम्बन्धावच्छिन्ना ग्राह्या, तेन द्रव्यत्वाभाववति गुणादौ सत्तादेस्संयोगसम्बन्धावच्छिन्नाभावसत्त्वेपि नातिव्याप्तिः।



 अत्र हेतुतानिरूपितसंसर्गतावच्छेदकतेतरवारकपर्याप्त्यनिवेशे द्रव्यं सत्त्वा-दित्यत्रैव संयोगसमवायोभयसम्बन्धेन घटाद्यनुयोगिकसमवायसम्बन्धेन वा सत्ता नास्तीति प्रतीतिसिद्धाभावप्रतियोगितामादायातिव्याप्तिः। न्यूनवारकपर्याप्त्यनिवेशे द्रव्यत्वसाध्यके संयोगसमवायान्यतरसम्बन्धेन सत्ताहेतुकस्थले संयोगसम्बन्धेन सत्ताऽभावप्रतियोगितामादायातिव्याप्तिः।



 साध्याभावश्च साध्यतावच्छेदकावच्छिन्नसाध्यतावच्छेदकसम्बन्धावच्छिन्न-प्रतियोगिताको बोध्यः। अन्यथा पर्वतादेरपि वह्न्यादेर्विशिष्टाभावादिमत्त्वेन समवायादि-सम्बन्धावच्छिन्नवह्न्यादिसामान्याभाववत्त्वेन च यावदन्तर्गततया तन्निष्ठाभावप्रति-योगित्वाभावाद्धूमस्यासम्भवस्स्यात्।



 अत्र साध्यनिष्ठप्रतियोगितायां साध्यतावच्छेदकतान्यूनेतरवारकपर्याप्तिनिवेशो ग्राह्यः। अन्यथा वह्निधूमान्यतरवान् वह्नेः, वह्निमान्धूमादित्यादौ यावदन्तर्गतधूमा-भावाधिकरणायोगोलकनिष्ठाभावप्रतियोगित्वाभावाद्वह्नेः, यावदन्तर्गतमहानसीय-वह्न्यभावाधिकरणपर्वतादिनिष्ठाभावप्रतियोगित्वाभावाद्धूमस्य चाव्याप्तिः। अत्र साध्य-तानिरूपितसंसर्गतावच्छेदकतान्यूनेतरवारकपर्याप्तिनिवेशोपि कार्यः। अन्यथा संयोग-समवायान्यतरसम्बन्धेन वह्निमान् धूमादित्यादौ, संयोगेन वह्निमान् धूमादित्यादौ च यावदन्तर्गते समवायेन वह्न्यभावाधिकरणे संयोगसमवायोभयसम्बन्धेन वह्न्य-भावाधिकरणे च पर्वतादौ धूमस्य वृत्त्याऽव्याप्तिः।



 नच कपिसंयोगी एतद्वृक्षत्वादित्यादौ वृक्षस्यापि तादृशसाध्याभाववत्त्वेन यावदन्तर्गततया तन्निष्ठाभावप्रतियोगित्वाभावादेतद्वृक्षत्वस्याव्याप्तिरिति वाच्यम्, किञ्चि-दनवच्छिन्नायास्साध्याभावाधिकरणताया इह विवक्षितत्वात्। इत्थञ्च किञ्चिदनवच्छि-न्नायाः कपिसंयोगाभावाधिकरणताया गुणादावेव सत्त्वात् तत्र च हेतोरप्यभावसत्त्वा-न्नाव्याप्तिः।



 अत्र सर्वं सुगमम्।



 न च कपिसंयोगाभाववान् सत्त्वादित्यादौ साध्याभावस्य कपिसंयोगादेर्निरव-च्छिन्नाधिकरणाप्रसिद्ध्याऽव्याप्तिरिति वाच्यम्। केवलान्वयिन्यभावादित्यनेन ग्रन्थकृतैव तद्दोषस्य वक्ष्यमाणत्वात्।



 न च कपिसंयोगाभावाभाववति वृक्षादौ सत्तायास्सत्त्वेन व्यभिचारप्रसङ्ग इति वाच्यम्, साध्याभाववद्वृत्तित्वरूपव्यभिचारघटकसाध्याभावाधिकरणतायामपि निरव-च्छिन्नत्वस्य निवेशितत्वेन नास्य हेतोर्व्यभिचारप्रसक्तिः। अन्यत्सर्वं सुस्पष्टम्।



 न च पृथिवी कपिसंयोगादित्यादौ पृथिवीत्वाभाववति यावत्येव कपिसंयोगा-भावसत्त्वादतिव्याप्तिरिति वाच्यम्। तन्निष्ठपदेन तत्र निरवच्छिन्नवृत्तिमत्त्वस्य विवक्षि-तत्वात्। इत्थञ्च पृथिवीत्वाभावाधिकरणे जलादौ यावदन्तर्गते निरवच्छिन्नवृत्तिमानभावः न कपिसंयोगाभावः, किन्तु घटात्यन्ताभाव एव, तत्प्रतियोगित्वस्य हेतावसत्त्वान्ना-तिव्याप्तिः।

 अत्रापि सर्वं सुगमम्।



 नचैवमन्योन्याभावस्य व्याप्यवृत्तितानियमनये द्रव्यत्वाभाववान् संयोगव-द्भिन्नत्वादित्यादेरपि सद्धेतुतया तत्राव्याप्तिः, संयोगवद्भिन्नत्वाभावस्य संयोगस्य निरव-च्छिन्नवृत्तेरप्रसिद्धेः इति वाच्यम्, अन्योन्याभावस्य व्याप्यवृत्तितानियमनये अन्योन्या-भावस्याभावो न प्रतियोगितावच्छेदकस्वरूपः, किन्तु अतिरिक्तो व्याप्यवृत्तिः, अन्यथा मूलावच्छेदेन कपिसंयोगिभेदाभावभानानुपपत्तेः, इति संयोगवद्भिन्नत्वाभावस्यापि निरवच्छिन्नवृत्तिमत्त्वात्।



 अप्रसिद्धेरिति। स्ववद्भेदाभावस्य स्वस्वरूपत्वाङ्गीकाराभिप्रायेण संयोगव-द्भेदाभावस्यापि संयोगरूपत्वस्याक्षततया तत्र निरवच्छिन्नवृत्तित्वमप्रसिद्धमिति भावः। अन्यथेति। अव्याप्यवृत्तिमद्भेदाभावस्य स्वप्रतियोगितावच्छेदकस्वरूपत्वाङ्गीकारे। मूलावच्छेदेनेति। मूलावच्छेदेन कपिसंयोगिभेदाभावभाने तु मूलावच्छेद्यत्वं कपिसंयो-गिभेदाभावे एव भासते, न तु भेदे। तथा च कपिसंयोगिभेदाभावस्य कपिसंयोगरूपत्वे तत्र मूलावच्छेद्यत्वाभावेन अभ्रान्तपुरुषस्य तादृशप्रतीत्यनुपपत्तिः स्यात्। यदि तस्य कपिसंयोगतोऽतिरिक्तत्वमभ्युपेयेत तर्हि व्याप्यवृत्तेरवच्छेदकसद्भावनये कपिसंयोगाति-रिक्तस्य निरुक्ताभावस्य मूलावच्छेद्यत्वमप्यक्षतमिति न तज्ज्ञानस्य भ्रमत्वमित्याशयः।

केचित्तु मूलावच्छेदेनेत्यस्य निरवच्छिन्नवृत्तिकत्वेनेत्यर्थं स्वीकुर्वन्ति, कपि-संयोगरूपत्वे तस्य तादृशवृत्तिकत्वमपि न सम्भवतीति तदाशयः।



 वस्तुतस्तु सकलपदमत्राशेषपरं, न त्वनेकपरम्, तथा सति तद्घटत्वाभाववान् पटत्वादित्येकव्यक्तिविपक्षके साध्याभावाधिकरणस्य यावत्त्वाप्रसिद्ध्याऽव्याप्त्यापत्तेः। तथा च किञ्चिदनवच्छिन्नाया निरवच्छिन्नसाध्याभावाधिकरणताया व्यापकीभूतो योऽ-भावः हेतुतावच्छेदकसम्बन्धावच्छिन्नतत्प्रतियोगितावच्छेदकहेतुतावच्छेदकवत्त्वं लक्ष-णार्थः।



 अशेषपरमिति।

‘

यद्धर्मावच्छिन्नवाचकपदसमभिव्याहारस्थले यावत्पदं (यावदर्थकपदं) श्रूयते तद्धर्मव्यापकत्वं विधेयांशे भासते

’

इति नियमानुसारेण साध्या-भाववत्पदसमभिव्याहृतसकलपदबलानुसारेण साध्याभावव्यापकत्वं विधेयहेत्वभावे भासते इति साध्याभावव्यापकीभूताभावप्रतियोगित्वं लक्षणमिति फलितम्। एवञ्च तद्धटत्वाभाववान् पटत्वादित्यत्र तद्धटरूपस्य साध्याभावाधिकरणस्यैकत्वेपि न यावत्त्वाप्रसिद्धिनिबन्धनाव्याप्तिः।



 न च सत्तादिसामान्याभावस्यापि प्रमेयत्वादिना निरुक्तसाध्याभावाधिकरणता-व्यापकत्वात् द्रव्यं सत्त्वादित्यादावतिव्याप्तिः। तद्वन्निष्ठान्योन्याभावप्रतियोगितानव-च्छेदकत्वं व्यापकत्वमित्युक्तौ तु निर्धूमत्ववान् निर्वह्नित्वादित्यादावव्याप्तिः, निर्वह्नित्वा-भावानां वह्निव्यक्तीनां सर्वासामेव चालिनीन्यायेन निर्धूमत्वाभावाधिकरणतावन्निष्ठा-न्योन्याभावप्रतियोगितावच्छेदकत्वादिति वाच्यम्, तादृशाधिकरणताव्यापकतावच्छेदकं हेतुतावच्छेदकसम्बन्धावच्छिन्नयद्धर्मावच्छिन्नाभावत्वं तद्धर्मवत्त्वस्य विवक्षितत्वात्।



 द्रव्यं सत्त्वादिति। तत्समानाधिकरणात्यन्ताभावप्रतियोगितानवच्छेदकधर्म-वत्त्वस्य तद्व्यापकत्वरूपत्वाभिप्रायेण प्रमेयत्वादिधर्मेण व्यापकत्वं सत्ताऽभावे सम्भ-वतीत्युक्तम्। व्यापकत्वमित्युक्ताविति। अयं भावः, साध्याभावाधिकरणे गुणादौ सत्ता-ऽभाववद्भेदस्याक्षततया तादृशभेदप्रतियोगितावच्छेदकत्वमेव सत्ताऽभावे सम्भवतीति न द्रव्यं सत्त्वादित्यत्र दोषः। (निर्धूमत्वं धूमाभावः, निर्वह्नित्वं वह्न्यभावः)। व्यापकताव-च्छेदकमिति। निरुक्तस्थले हेत्वभावस्य तत्तद्वह्न्यादिरूपतया साध्याभावाधिकरणे चालिनीन्यायेन तत्तद्वह्निमद्भेदसम्भवेन निरुक्तव्यापकत्वासम्भवेपि यद्धर्मस्य हेतुताव-च्छेदकधर्मपरतया वह्न्यभावाभावत्वरूपयद्धर्मावच्छिन्नाभावत्वे तादृशाधिकरणता-व्यापकतावच्छेदकत्वं सम्भवति, साध्याभावाधिकरणे पर्वतादौ वह्न्यभावाभावो नास्तीत्यभावस्यासम्भवात्।



 व्यापकतावच्छेदकत्वन्तु तद्वन्निष्ठात्यन्ताभावप्रतियोगितानवच्छेदकत्वम्, न तु तद्वन्निष्ठप्रतियोगिव्यधिकरणाभावप्रतियोगितानवच्छेदकत्वम्, तद्वति निरवच्छिन्नवृत्ति-मान् योऽभावस्तत्प्रतियोगितानवच्छेदकत्वं वा, प्रकृतव्यापकतायां प्रतियोगिवैयधि-करण्यस्य निरवच्छिन्नत्वस्य वा प्रवेशे प्रयोजनविरहात्। तेन पृथिवी कपिसंयोगादि-त्यादौ नातिव्याप्तिः, कपिसंयोगाभावत्वस्य निरुक्तव्यापकतावच्छेदकत्वाभावादित्येव परमार्थः।

इति चतुर्थलक्षणं समाप्तम्।

श्रीमत्कुरुगण्ट्युपाख्यश्रीरामशास्त्रिविरचिते पञ्चलक्षणीसर्वस्वे चतुर्थलक्षणं समाप्तम्।



पञ्चमलक्षणम्

साध्यवदन्येति। अत्रापि प्रथमलक्षणोक्तरीत्या हेतौ साध्यवदन्यवृत्तित्वाभाव इत्यर्थः।

 तादृशवृत्तित्वाभावश्च तादृशवृत्तित्वसामान्याभावो बोध्यः। तेन धूमवान् वह्नेः इत्यादौ धूमवदन्यजलह्रदादिवृत्तित्वाभावस्य धूमवदन्यवृत्तित्व-जलत्वोभयाभावस्य हेतौ सत्त्वेपि नातिव्याप्तिः।



 एतत्कल्पद्वयनिर्दिष्टो विषयः प्रथमलक्षणोक्तदिशा ग्राह्यः।



 साध्यवदन्यत्वञ्च अन्योन्याभावत्वनिरूपितसाध्यवत्त्वावच्छिन्नप्रतियोगिताका-भाववत्त्वम्, तेन वह्निमान्धूमादित्यादौ तत्तद्वह्निमदन्यस्मिन् धूमादेर्वृत्तावपि नाव्याप्तिः। न वा वह्निमत्त्वावच्छिन्नप्रतियोगिताकात्यन्ताभावस्य स्वावच्छिन्नभिन्नभेदरूपस्याधि-करणे पर्वतादौ धूमस्य वृत्तावप्यव्याप्तिः, तस्यास्साध्यवत्त्वावच्छिन्नप्रतियोगिताया अत्यन्ताभावत्वनिरूपितत्वेन अन्योन्याभावत्वनिरूपितत्वविरहात्। अन्योन्याभावत्व-निरूपितत्वञ्च तादात्म्यसम्बन्धावच्छिन्नत्वमेव।



 साध्यनिष्ठावच्छेदकतायां साध्यतावच्छेदकावच्छिन्नत्वनिवेशनस्य प्रयोजन-माह- तत्तद्वह्निमदिति। तत्प्रतियोगितायामन्योन्याभावत्वनिरूपितत्वनिवेशनस्य प्रयो-जनमाह- स्वावच्छिन्नभिन्नेति। अत्र स्वपदं वह्निमदत्यन्ताभावपरम्। अत्र साध्यवन्निष्ठ-प्रतियोगिताकभेदपदेन वह्निमान्नास्तीति प्रतीतिसिद्धात्यन्ताभावो गृह्यते, तथाहि- निरुक्तात्यन्ताभावे साध्यवन्निष्ठप्रतियोगिताकत्वं निर्विवादम्। वह्निमदत्यन्ताभावस्य वह्निमदभाववद्भिन्नभेदस्य च समनैयत्येनैक्याङ्गीकारेण तदभावे भेदत्वञ्च सिध्यति। तन्निवेशे तु तादृशात्यन्ताभावीयप्रतियोगितायां तादात्म्यसम्बन्धावच्छिन्नत्वरूपा-न्योन्याभावत्वनिरूपितत्वविरहान्नोक्तरीत्या दोषः।



 साध्यवत्त्वञ्च साध्यतावच्छेदकसम्बन्धेन बोध्यम्, तेन वह्निमान्धूमादित्यादौ वह्निमत्त्वावच्छिन्नप्रतियोगिताकस्य समवायेन वह्निमतोऽन्योन्याभावस्याधिकरणपर्व-तादौ धूमादेर्वृत्तावपि नाव्याप्तिः।





अत्र वह्निमान्धूमादित्यत्र महानसानुयोगिकसंयोगेन वह्निमान्नेतिप्रतीति-सिद्धभेदं महानसीयवह्निमान्नेति प्रतीतिसिद्धभेदञ्चादायाव्याप्तिवारणाय साध्यता-निरूपितसंसर्गतावच्छेदकतेतरवारकपर्याप्तिगर्भनिवेशः साध्यतावच्छेदकतेतरवारक-पर्याप्तिगर्भनिवेशश्च कार्यः। संयोगसमवायान्यतरसम्बन्धेन वह्निमान्धूमादित्यत्र सम-वायेन वह्निमद्भेदमादाय वह्निधूमान्यतरवान् वह्नेरित्यत्र धूमवद्भेदमादाय चाव्याप्ति-वारणाय साध्यतानिरूपितसंसर्गतावच्छेदकतान्यूनवारकपर्याप्तिगर्भनिवेशः साध्यताव-च्छेदकतान्यूनवारकपर्याप्तिगर्भनिवेशश्च कार्यः।



 सर्वमन्यत् प्रथमलक्षणोक्तदिशाऽवसेयम्। यथा च न तृतीयलक्षणाभेदस्तथा तत्रैवोक्तम् इति समासः।

इति पञ्चमलक्षणं समाप्तम्।



साध्यवद्भिन्नवृत्तितायां हेतुतावच्छेदकसम्बन्धावच्छिन्नत्वनिवेशादिकं प्रथम-लक्षणवत् ग्राह्यम्॥

इति श्रीमत्कुरुगण्ट्युपाख्यश्रीरामशास्त्रिविरचिते पञ्चलक्षणीसर्वस्वे

पञ्चमलक्षणं समाप्तम्।



पञ्चलक्षणीदूषणम्

 सर्वाण्येव लक्षणानि केवलान्वयिन्यव्याप्त्या दूषयति- केवलान्वयिन्यभावा-दिति। पञ्चानामेव लक्षणानाम् इदं वाच्यं ज्ञेयत्वादित्यादिव्याप्यवृत्तिकेवलान्वयि-साध्यके, द्वितीयादिलक्षणचतुष्टयस्य तु कपिसंयोगाभाववान् सत्त्वादित्याद्यव्याप्यवृत्ति-केवलान्वयिसाध्यकेपि च अभावादित्यर्थः। साध्यतावच्छेदकसम्बन्धावच्छिन्न-साध्यता-वच्छेदकावच्छिन्नप्रतियोगिताकसाध्याभावस्य साध्यतावच्छेदकसम्बन्धेन साध्यवत्त्वाव-च्छिन्नप्रतियोगिताकान्योन्याभावस्य चाप्रसिद्धत्वात्। कपिसंयोगाभाववान् सत्त्वादि-त्यादौ निरवच्छिन्नसाध्याभावाधिकरणत्वस्याप्रसिद्धत्वाच्चेति भावः। तृतीयलक्षणस्य केवलान्वयिसाध्यकासत्त्वञ्च तद्व्याख्यानावसर एव प्रपञ्चितम्।



 पञ्चानामपि लक्षणानाम् इदं वाच्यं ज्ञेयत्वादित्यादिकेवलान्वयिसाध्यक-स्थलेऽव्याप्तिप्रकारः मन्दाधिकारिणां
बोधसौकर्याय निरूप्यते। तथाहि- प्रथम-चतुर्थलक्षणयोः विशिष्टसाध्याभावासिद्धिः, द्वितीयपञ्चमयोः विशिष्टसाध्यवद्भेदाप्र-सिद्धिः, तृतीये साध्यवन्निष्ठप्रतियोगिताकभेदस्य लक्षणघटकत्वेपि तादृशस्य घटादि-भेदस्य प्रसिद्धत्वेपि तादृशभेदाधिकरणे पटादौ हेतोर्वृत्त्याऽव्याप्तिः। कपिसंयोगाभाववान् सत्त्वादित्याद्यव्याप्यवृत्तिसाध्यकस्थले प्रथमचतुर्थयोः निरवच्छिन्नसाध्याभावाधि-करणत्वाप्रसिद्ध्या, द्वितीय-पञ्चमयोः तादृशसाध्यवद्भेदाप्रसिद्ध्या चाव्याप्तिः, तृतीयलक्षणे तु पूर्वोक्तरीत्याऽव्याप्तिः। प्रथमलक्षणस्यान्तेऽन्येत्वित्यादिना परिष्कृतत्वेन तस्य कपिसंयोगाभाववान् सत्त्वादित्यत्र दोषाप्रसक्त्या द्वितीयादिलक्षणचतुष्टयस्य इत्युक्तम्।



 एतच्चोपलक्षणम्, द्वितीये कपिसंयोग्येतद्वृक्षत्वादित्यादावव्याप्तिः, अधिकरण-भेदेनाभावभेदे मानाभावात् कपिसंयोगवद्भिन्नवृत्तिकपिसंयोगाभावो द्रव्यवृत्तिकपिसंयो-गाभाव एव, तद्वद्वृत्तित्वादेतद्वृक्षत्वस्य। न च साध्यवद्भिन्नवृत्तित्वविशिष्टसाध्याभाव-वदवृत्तित्वं वक्तव्यम्। एवञ्च वृक्षस्य विशिष्टाधिकरणत्वाभावान्नाव्याप्तिरिति वाच्यम्, साध्याभावपदवैयर्थ्यापत्तेः, साध्यवद्भिन्नवृत्तित्वाविशिष्टवदवृत्तित्वस्यैव सम्यक्त्वात्, सद्धेतौ हेत्वधिकरणे विशिष्टाधिकरणत्वाभावादेवासम्भवाभावात्।

इति पञ्चलक्षणी।

श्रीमत्कुरुगंट्युपाख्यश्रीरामशास्त्रिविरचिते पञ्चीलक्षणीसर्वस्वे

पञ्चलक्षणीदूषणं समाप्तम्।



सिंहलक्षणम्

चिन्तामणिः

नापि साध्यासामानाधिकरण्यानधिकरणत्वम्, साध्यवैयधिकरण्यानधि-करणत्वम्, तदुभयमपि साध्यानधिकरणानधिकरणत्वम्, तच्च तत्र यत्किञ्चित्साध्यान-धिकरणाधिकरणे धूमे चाप्रसिद्धम्।

माथुरी

 नापीति। अत्र साध्यासामानाधिकरण्यं न साध्याधिकरणवृत्तित्वाभावः, द्रव्यं सत्त्वादित्यादावतिव्याप्तेः, द्रव्यत्वाधिकरणवृत्तित्वाभावानधिकरणत्वात्सत्तायाम्। नापि साध्यवद्भिन्नवृत्तित्वम्, द्वितीयेन पुनरुक्त्यापत्तेः। किन्तु साध्याधिकरणत्वाभाववद्वृत्ति-त्वम्, तदनधिकरणत्वञ्च तद्वद्भिन्नत्वम्, अधिकरणत्वप्रवेशे प्रयोजनविरहात्, तथा च साध्याधिकरणत्वाभाववद्वृत्तिभिन्नत्वं हेतोरव्यभिचरितत्वमिति फलितम्। अव्याप्य-वृत्तिसाध्यकाव्याप्तिवारणायाधिकरणत्वप्रवेशः, अव्याप्यवृत्तेरधिकरणता तु नाव्याप्य-वृत्तिः।



 साध्यासामानाधिकरण्यमिति। समानम् अधिकरणं ययोस्तौ समानाधि-करणौ, तयोर्भावस्सामानाधिकरण्यम्, साध्यस्य सामानाधिकरण्यं साध्यसामानाधि-करण्यम्, साध्यसामानाधिकरण्यस्याभावस्साध्यासामानाधिकरण्यम्, नञः मध्ये प्रवे-शोपि व्युत्पत्तिसिद्ध एव, तस्याधिकरणं साध्यासामानाधिकरण्याधिकरणं, तस्य भावः तादृशाधिकरणत्वं, तस्याभावः साध्यासामानाधिकरण्यानधिकरणत्वं, साध्यस्या-धिकरणेऽन्वये साध्याधिकरणनिरूपितवृत्तित्वाभाव इति लभ्यते। द्वितीयेनेति। व्याघ्र-लक्षणेनेत्यर्थः। अन्यत्सुगमम्।



 साध्याधिकरणत्वञ्च साध्यतावच्छेदकधर्मावच्छिन्नं साध्यतावच्छेदकसम्ब-न्धावच्छिन्नं च ग्राह्यम्, अन्यथा गुणधर्मान्यत्वविशिष्टसत्तावान् जातेरित्यादौ सत्ताया एव साध्यत्वेन साध्याधिकरणत्वाभाववत् सामान्याद्येव, तदवृत्तित्वाज्जातेरतिव्याप्तिः स्यात्। स्याच्च समवायेन वह्न्यादौ साध्ये संयोगेन धूमादिहेतावतिव्याप्तिः, वह्न्य-धिकरणत्वाभाववज्जलह्रदाद्येव, तदवृत्तित्वाद्धूमादेः। इत्थञ्च साध्यतावच्छेदकविशिष्ट-सत्तात्वावच्छिन्नसाध्याधिकरणत्वाभाववद्गुणादि तद्वृत्तित्वाज्जातेः, साध्यतावच्छेदक-समवायसम्बन्धावच्छिन्नवह्न्यधिकरणत्वाभाववत् पर्वताद्यपि, धूमस्य तद्वृत्तित्वा-न्नातिव्याप्तिः।

 साध्यनिष्ठाधेयतायां साध्यतावच्छेदकतापर्याप्त्यधिकरणधर्मावच्छिन्नत्वनिवे-शस्यावश्यकतां दर्शयति- गुणकर्मान्यत्वेति। साध्यतावच्छेदकतेतरवारकपर्याप्त्यनिवेशे द्रव्यं सत्वादित्यत्र द्रव्यत्वसत्त्वान्यतरत्वावच्छिन्नाधेयतामादायातिव्याप्तिर्बोध्या। जन्या-नां कालोपाधित्वानङ्गीकाराभिप्रायेणाह- जलह्रदादीति। अन्यथा ह्रदादेरपि कालिकेन साध्याधिकरणत्वेन तथा कथनस्यानुचितत्वप्रसङ्गात्। अत्र साध्यतानिरूपितसंस-र्गतावच्छेदकतान्यूनवारकपर्याप्त्यनिवेशे महानसानुयोगिकसंयोगसम्बन्धेन वह्निमान् धूमादित्यत्र संयोगेन वह्न्याधिकरणत्वाभाववति जलह्रदादौ धूमस्यावृत्त्याऽतिव्याप्तिः। साध्यतानिरूपितसंसर्गतावच्छेदकतेतरवारकपर्याप्त्यनिवेशे समवायेन वह्निमान्धूमा-दित्यत्र संयोगसमवायान्यतरसम्बन्धेन वह्न्यधिकरणत्वाभाववति जलादौ धूम-स्यावृत्त्याऽतिव्याप्तिः बोध्या।



 वृत्तिश्च हेतुतावच्छेदकसम्बन्धेन विवक्षणीया, तेन तादृशवह्न्यधिकरण-त्वाभाववति धूमावयवे समवायेन धूमस्य वृत्तावपि न क्षतिः। न चैवं सत्तावान् द्रव्यत्वादित्यादावव्याप्तिः, सत्ताधिकरणत्वाभाववति सामान्यादौ हेतुतावच्छेदकसम-वायसम्बन्धेन वृत्तेरेवाप्रसिद्धेरिति वाच्यम्, तादृशसाध्याधिकरणत्वाभावव्यापका-न्योन्याभावप्रतियोगितावच्छेदकत्वमिति विवक्षितत्वात्। साध्याधिकरणत्वाभावसामा-नाधिकरण्येत्युक्तौ धूमवान् वह्नेरित्यादौ धूमाधिकरणत्वाभाववति जलह्रदादौ वह्निमद-न्योन्याभावसत्त्वादतिव्याप्तिः, अतो व्यापकत्वानुधावनम्।

अन्योन्याभावप्रतियोगितावच्छेदकत्वं हेतुतावच्छेदकसम्बन्धावच्छिन्नं हेतु-तावच्छेदकावच्छिन्नञ्च ग्राह्यम्, अन्यथा वह्निमान्धूमादित्यादौ वह्न्यधिकरणत्वाभाववति धूमावयवे धूमवदन्योन्याभावसत्त्वादतिव्याप्तिरस्यात्। स्याच्च द्रव्यं जातेरित्यादौ घटत्व-पटत्वादितत्तज्जातिमतोऽन्योन्याभावस्य द्रव्यत्वाधिकरणत्वाभावव्यापकत्वेनातिव्या-प्तिः। अव्याप्यवृत्तिमतोऽन्योन्याभावस्तु नाव्याप्यवृत्तिरिति पृथिवी संयोगादित्याद्य-व्याप्यवृत्ति-हेतुके व्यभिचारिणि नातिव्याप्तिरिति संक्षेपः।

इति सिंहलक्षणं समाप्तम्।

अत्र आधेयतायां हेतुतानिरूपितसंसर्गतावच्छेदकतेतरवारकपर्याप्त्यनिवेशे वह्निमान्धूमादित्यत्रैव तादृशधूमावयवनिरूपितसंयोगसमवायान्यतरसम्बन्धावच्छिन्न- वृत्तितामादायाऽव्याप्तिः। तादृशसंसर्गतावच्छेदकतान्यूनवारकपर्याप्त्यनिवेशे महान-सीयवह्निमान् महानसानुयोगिकसंयोगसम्बन्धेन धूमादित्यत्र साध्याधिकरणत्वाभाव-वत्पर्वतादिनिरूपितसंयोगसम्बन्धावच्छिन्नवृत्तितामादायाव्याप्तिः। विवक्षितत्वादिति। सत्तावान् जातेरित्यत्र साध्याधिकरणत्वाभाववति सामान्यादावपि जातिमद्भेदस्याक्षत-तया तदीयप्रतियोगितावच्छेदकत्वस्य जातित्वावच्छिन्ने सत्त्वेन साध्याधिकरणत्वाभाव-व्यापकान्योन्याभावप्रतियोगितावच्छेदकत्वस्याक्षततया समन्वयः। वह्निमान् धूमा-दित्यादाविति। समवायेन धूमहेतुकस्थल इत्यर्थः। धूमवदन्योन्याभावेति। संयोगेन धूमवान्नेति भेदसत्त्वादित्यर्थः।



अत्रान्योन्याभावप्रतियोगितावच्छेदकतायां हेतुतानिरूपितसंसर्गतावच्छेदक-तान्यूनेतरवारकपर्याप्तिद्वयं निवेशनीयम्। अन्यथा संयोगेन वह्निमान् संयोगसम-वायान्यतरसम्बन्धेन धूमादित्यत्र साध्याधिकरणत्वाभाववति धूमावयवेपि विद्यमानस्य संयोगेन धूमवान्नेत्यन्योन्याभावस्य प्रतियोगितावच्छेदकत्वस्य धूमे सत्त्वादतिव्याप्तिः, महानसीयवह्निमान्धूमादित्यत्र साध्याधिकरणत्वाभाववति पर्वतादावपि महानसानु-योगिकसंयोगादिसम्बन्धेन धूमवान्नेतिभेदस्य सत्त्वेन तत्प्रतियोगितावच्छेदकत्वस्य धूमे सत्त्वेन चातिव्याप्तिः।

 तत्र हेतुतावच्छेदकधर्मावच्छिन्नत्वं सार्थकयति- द्रव्यं जातेरिति। साध्याधि-करणत्वाभाववति गुणादौ (यावति) घटत्वपटत्वादिजातिमद्भेदसत्त्वेन तत्प्रतियोगि- तावच्छेदकतामादायातिव्याप्तिसङ्गतिरिति भावः। (ननु हेतुतावच्छेदकावच्छेदेन व्याप्ते-र्विवक्षितत्वेन गुणत्वकर्मत्वजात्योः तादृशावच्छेदकत्वविरहेणैवातिव्याप्तिवारणादत्र अतिव्याप्तिकथनमसङ्गतमिति चेन्न, अत्रावच्छेदकावच्छेदेन व्याप्तेरविवक्षणात्)। हेतु-तावच्छेदकावच्छिन्नत्वस्य तादृशावच्छेदकतायां निवेशे तु निरुक्तघटत्वादिनिष्ठावच्छे-दकताया हेतुतावच्छेदकजातित्वानवच्छिन्नत्वेन जातिमदभावस्य तत्रासत्त्वेन च नाति-व्याप्तिः। अत्रापि
हेतुतावच्छेदकतापर्याप्त्यधिकरणधर्मावच्छिन्नत्वं तादृशावच्छेदकतायां निवेशनीयम्, अन्यथा द्रव्यं सत्त्वघटत्वान्यतरस्मादित्यत्र साध्याधिकरणत्वाभाववति गुणादावपि वर्तमानं घटत्ववद्भेदमादायातिव्याप्तिः। इतरवारकपर्याप्त्यनिवेशे पूर्वोक्त-स्थल एव (पूर्वक्षणवृत्तित्वविशिष्टसत्त्व-घटत्वाद्यन्यतरवान्नेति

\[15\]) घटत्वादिजाति-मान्नेति भेदमादायातिव्याप्तिः।

इति श्रीमत्कुरुगण्ट्युपाख्यश्रीरामशास्त्रिविरचिते पञ्चलक्षणीसर्वस्वे सिंहसक्षणं समाप्तम्।



व्याघ्रलक्षणम्



 साध्यवैयधिकरण्यमिति। साध्यवैयधिकरण्यं साध्यवद्भिन्नवृत्तित्वम्। साध्य-वदवृत्तित्वपरत्वे द्रव्यं सत्त्वादित्यादावतिव्याप्तिः। अव्याप्यवृत्तिमतोऽन्योन्याभावस्तु नाव्याप्यवृत्तिरित्यव्याप्यवृत्तिसाध्यकसद्धेतौ नाव्याप्तिः। अनधिकरणत्वमित्यत्राधिकर-णत्वांशस्य प्रवेशात् न साध्यवदन्यावृत्तित्वमित्यनेन यथाश्रुतस्य पौनरुक्त्यम्। अखण्डा-भावघटकतया च नाधिकरणत्वांशस्य वैयर्थ्यम्।



 विरुद्धमधिकरणं यस्य स व्यधिकरणः, साध्यस्य व्यधिकरणः साध्यव्यधि-करणः, तस्य भावस्साध्यवैयधिकरण्यम्, तस्याधिकरणं साध्यवैयधिकरण्याधिकरणम्, तस्य भावः तादृशाधिकरणत्वम्, तस्याभावस्साध्यवैयधिकरण्यानधिकरणत्वम्, इत्थञ्च साध्याधिकरणनिरूपितवृत्तित्वाभावानधिकरणत्वमिति लभ्यते। द्रव्यं सत्त्वादिति। साध्याधिकरणनिरूपितवृत्तितायास्सत्ताहेतौ सत्त्वेन तादृशलक्षणस्य तत्राव्याहततया तत्राव्याप्तिरिति भावः। साध्यवद्भिन्नवृत्तित्वानधिकरणत्वस्य लक्षणत्वे तु सत्तायां साध्यवद्भिन्नगुणादिनिरूपितवृत्तित्वाधिकरणताया एव हेतौ सत्त्वान्नातिव्याप्तिः। न पौनरुक्त्यमिति। साध्यवद्भिन्नवृत्तित्वाधिकरणत्वाभावरूपप्रकृतलक्षणे तादृशवृत्तित्व-तदधिकरणतात्वादीनां प्रतियोगितावच्छेदककोटौ प्रवेशः, साध्यवद्भिन्नवृत्तित्वाभाव-रूपपञ्चमलक्षणे तु न तथेति भेदः। ननु प्रकृतलक्षणे प्रविष्टस्य तादृशवृत्तित्वाधि-करणत्वस्य वैयर्थ्यमित्यत आह- न वैयर्थ्यमिति। प्रकृतलक्षणे पञ्चमलक्षणस्याप्रवि-ष्टत्वेन स्वसमानाधिकरणव्याप्यतावच्छेदकधर्मान्तरघटितत्वरूपव्यर्थविशेषणघटितत्वं न सम्भवतीति भावः।



 साध्यवद्भिन्नत्वञ्च साध्यतावच्छेदकसम्बन्धावच्छिन्नसाध्यतावच्छेदकावच्छि-न्नप्रतियोगितावच्छेदकताकं ग्राह्यम्, तेन वह्निमान्धूमादित्यादौ धूमस्य समवायेन वह्निमतो भिन्ने यत्किञ्चित्साध्यवद्भिन्ने च पर्वतादौ वृत्तित्वेपि न क्षतिः। तादृशसाध्यव-द्भिन्नत्वव्यापकान्योन्याभावप्रतियोगितावच्छेदकत्वमिति समुदायार्थनिष्कर्षः, अन्यथा पूर्ववत्साध्यवद्भिन्नवृत्तित्वमित्यत्र वृत्तेर्हेतुतावच्छेदकसम्बन्धेनैव वाच्यतया सत्तावान् द्रव्यत्वादित्यादावव्याप्त्यापत्तेः। शेषं पूर्ववत्।



 साध्यनिष्ठावच्छेदकतायां साध्यतावच्छेदकतान्यूनेतरवारकपर्याप्तिद्वयगर्भ-निवेशस्य साध्यतानिरूपितसंसर्गतावच्छेदकतान्यूनेतरवारकपर्याप्तिद्वयगर्भनिवेशस्य च सार्थक्यं पञ्चमलक्षणोक्तदिशा तादृशस्थलेषु दोषवारणेनैव ग्राह्यम्। समुदायार्थ इति। साध्यवद्भिन्नसामान्यादिषु सर्वत्रापि द्रव्यत्ववद्भेदस्याक्षततया साध्यवद्भिन्नत्वव्यापका-न्योन्याभावप्रतियोगितावच्छेदकत्वस्य सत्त्वेन सत्तावान् जातेरित्यत्र समन्वयो ग्राह्यः। शेषं पूर्ववदिति। अत्राप्यन्योन्याभावप्रतियोगितावच्छेदकत्वं हेतुतावच्छेदकसम्बन्धा-वच्छिन्नं हेतुतावच्छेदकधर्मावच्छिन्नं ग्राह्यम्, अन्यथा पूर्वोक्तस्थलेषु दोषो ग्राह्य इति भावः।



 लक्षणद्वयमेकदैव दूषयति- तदुभयमपीति। साध्यानधिकरणानधिकरणत्वम्

=

साध्यानधिकरणानधिकरणत्वनियतम्, साध्यानधिकरणावृत्तित्वव्याप्यमिति यावत्। तच्च

=

व्यापकीभूतं साध्यानधिकरणावृत्तित्वञ्च। तत्र

=

केवलान्वयिसाध्यके अप्रसिद्धमिति अन्वयः। साध्यानधिकरणत्वस्य साध्याधिकरणत्वावच्छिन्नप्रतियोगिताकभेदवत्त्वस्य तत्राप्रसिद्धेः। यत्किञ्चिदिति। यदि च साध्यानधिकरणत्वं न तत्सामान्यभेदः, किन्तु साध्याधिकरणप्रतियोगिताकभेदवत्त्वमात्रं, तदा वह्निमान्धूमादित्यत्र यत्किञ्चि-द्वह्न्यनधिकरणे पर्वतादौ वर्तमाने धूमेप्यप्रसिद्धमित्यर्थः। अप्यर्थकचकारात्केवलान्वयि-साध्यकसमुच्चयः। तथा च व्यापकाभावाद्व्याप्यीभूतं तदुभयलक्षणमप्युभयत्राप्रसिद्धमिति भावः। साध्यानधिकरणानधिकरणत्वमिति यथाश्रुतन्तु न सङ्गच्छते, यथोक्तलक्षण-द्वयस्य तत्स्वरूपत्वाभावादिति ध्येयम्।



  अत्रत्यो विषयस्सुगमः।





\[16\]भट्टाचार्यानुयायिनस्तु। तदुभयमपि

=

तदुभयलक्षणवाक्यमपि। साध्यानधि-करणानधिकरणत्वं

=

साध्यानधिकरणानधिकरणत्वबोधजनकम्। साध्याधिकरणत्व-सामान्याभाववद्वृत्तित्वाभाव-साध्यवत्सामान्यभिन्नवृत्तित्वाभावान्यतरबोधजनकमिति यावत्। तच्च

=

तादृशान्यतराभाववत्त्वञ्च। तत्र

=

केवलान्वयिसाध्यके अप्रसिद्धमित्य-न्वयः, साध्याधिकरणत्वसामान्याभावादेरप्रसिद्धत्वादिति भावः।

ननु तदुभयवाक्यं न प्रागुक्तान्यतरविषयकबोधजनकम्, अपि तु साध्याधि-करणत्वप्रतियोगिकाभाववद्वृत्तिभिन्नत्व-साध्यवत्प्रतियोगिकभेदवद्वृत्तित्वसामान्याभावा-न्यतरबोधजनकमेव। साध्याधिकरणत्वप्रतियोगिकाभाव-साध्यवत्प्रतियोगिकभेदौ च केवलान्वयिन्यपि प्रसिद्धावित्यत आह- यत्किञ्चिदिति। शेषं पूर्ववदित्याहुः।

इति शशिधरमणिधरलक्षणव्याख्यानं समाप्तम्॥



 अन्यतरबोधजनकमिति। साध्यस्याधिकरणं साध्याधिकरणम्, साध्या-धिकरणं न भवतीति साध्यानधिकरणम् इति व्युत्पत्त्या साध्याधिकरणभिन्नमित्यर्थो लभ्यते। विवक्षया साध्याधिकरणत्वाभाववानित्यर्थलाभः, साध्यानधिकरणम् अधि-करणं यस्य स इति विग्रहवाक्येन यन्निरूपिताधिकरणतावत्साध्यानधिकरणमिति बोधे जाते समासवाक्यात् साध्यानधिकरणनिरूपितवृत्तितावान् इति समासवाक्यजनितो बोधः। तस्य भावः साध्यानधिकरणाधिकरणत्वम्, तस्याभावस्साध्यानधिकरणानधि-करणत्वमिति क्रमेण निरुक्तान्यतरविषयकबोधजनकत्वं साध्यानधिकरणानधि-करणपदस्य सम्भवतीति बोध्यम्।

इतिश्रीमत्कुरुगण्ट्युपनामकश्रीरामशास्त्रिविरचिते पञ्चलक्षणीसर्वस्वे

व्याघ्रलक्षणं समाप्तम्।



सार्वभौमलक्षणम्



 हेतुतावच्छेदकसम्बन्धेन हेत्वधिकरणे तेनैव सम्बन्धेन साध्यवद्वृत्तित्वस्याभावः तदनधिकरणत्वं व्याप्तिरिति दीधितिः।



 हेत्वधिकरण इत्यत्र सप्तम्यर्थोऽवच्छिन्नत्वम्, तस्याभावेऽन्वयः, उभयत्र तृती-याया अवच्छिन्नत्वमर्थः, तस्य हेतुनिष्ठाधेयतायां साध्यवद्वृत्तितायाञ्चान्वयः। पर्वते धूमे वह्निसामानाधिकरण्यमिति प्रतीत्या हेत्वधिकरणावच्छिन्नत्वस्यैव साध्यसामानाधि-करण्ये सत्त्वेन सत्त्वेन हेत्वधिकरणावच्छिन्नतादृशाभावानाधिकरणत्वस्याक्षतत्वा-द्वह्निमान् धूमादित्यत्र समन्वयः। अयोगोलके वह्नौ न धूमसामानाधिकरण्यमिति प्रतीत्या वह्नौ हेत्वधिकरणावच्छिन्नतादृशाभावस्य सत्त्वान्नातिव्याप्तिः। हेत्वधिकरणाव-च्छिन्नत्वनिवेशाभावे द्रव्यं सत्त्वादित्यादावतिव्याप्तिः। तन्निवेशे तु सामानाधि-करण्यस्याव्याप्यवृत्तितया सत्तायां गुणे न द्रव्यत्वसामानाधिकरण्यमिति प्रतीत्या हेत्वधिकरणगुणावच्छिन्नस्य तादृशाभावस्यैव हेतौ सत्त्वान्नातिव्याप्तिः। हेतुनिष्ठा-धेयतायां हेतुतावच्छेदकसम्बन्धावच्छिन्नत्वानिवेशे धूमे धूमावयवे न वह्निसामानाधि-करण्यमिति प्रतीत्या समवायेन हेत्वधिकरणधूमावयवावच्छिन्नस्य तादृशाभावस्यैव धूमे सत्त्वाद्वह्निमान्धूमादित्यादावव्याप्तिः। साध्यवद्वृत्तितायां हेतुतावच्छेदकसम्बन्धावच्छि-न्नत्वानिवेशे धूमे पर्वते न वह्न्यधिकरणनिरूपितसमवायसम्बन्धावच्छिन्नवृत्तित्वमिति प्रतीत्या पर्वतावच्छिन्नतादृशाभावस्य हेतौ सत्त्वाद्वह्निमान्धूमादित्यत्राव्याप्तिः। तदनधि-करणत्वं तदधिकरणभिन्नत्वं वक्तव्यम्, न तु तदधिकरणत्वाभावः, अन्यथा अव्याप्य-वृत्त्यधिकरणताया अव्याप्यवृत्तितया सत्तायां गुणावच्छेदेन द्रव्यत्वसामानाधि-करण्याभावस्य सत्त्वेपि द्रव्यावच्छेदेन तत्सामानाधिकरण्याभावाभावस्य सत्त्वात् द्रव्यं सत्त्वादित्यादावतिव्याप्तिः, तन्निवेशे तु भेदस्य व्याप्यवृत्तितया तदवच्छेदकस्याप्रसिद्ध्या नातिव्याप्तिः।

 कालो घटादिति महाकालानुयोगिककालिकसम्बन्धेन घटादिहेतुकस्थले हेत्वधिकरणमहाकालावच्छेदेन साध्यसामानाधिकरण्याभावस्य हेतावप्रसिद्धतयाऽ-व्याप्तिप्रसङ्गेन इदं सार्वभौमलक्षणं दुष्टमित्यवधेयम्।

इति श्रीमत्कुरुगण्ट्युपाख्यश्रीरामशास्त्रिविरचिते पञ्चलक्षणीसर्वस्वे

सार्वभौमलक्षणं समाप्तम्।



चतुर्दशलक्षणनिरूपणम्



१. यत्समानाधिकरणाः साध्यतावच्छेदकावच्छिन्नव्यापकतावच्छेदकप्रति-योगिताका यावन्तोऽभावाः स्वविशिष्टहेत्वधिकरणावच्छेदेन प्रतियोगिसमानाधिकरणाः तत्त्वं व्याप्तिः।



समन्वयस्तु- पूर्वपक्षीयव्याप्तिनिरूपणप्रसक्त्या प्रसक्तानां दीधितिकृता निरूपितानां चतुर्दशानां व्याप्तीनां स्वरूपं समन्वयश्च व्युत्पित्सूपयोगाय प्रदर्श्यते। एषां लक्षणानां वाच्यं ज्ञेयत्वादित्यादिव्याप्यवृत्तिकेवलान्वयिसाध्यकस्थलेष्वपि सौन्दल-मताभिमतान् व्यधिकरणधर्मावच्छिन्नाभावानादाय लक्षणसमन्वयः कार्यः। सौन्दलमते व्यधिकरणधर्मावच्छिन्नाभावप्रतीतिस्थले तृतीयान्तेनोल्लिख्यमानधर्मस्यैव प्रतियोगि-तावच्छेदकत्वं, न तु प्रतियोग्यंशे भासमानधर्मस्य तदङ्गीक्रियते, तथा च घटत्वेन पटो नास्तीत्यादौ घटत्वादेरेव प्रतियोगितावच्छेदकत्वं सम्भवति, न तु पटत्वस्य तत्। प्रति-योगितायां व्यधिकरणधर्मावच्छिन्नत्वञ्च स्वावच्छिन्नत्व-स्वसामानाधिकरण्योभयसम्ब-न्धेन धर्मविशिष्टान्यत्वम्। घटात्वादिना पटादीनां कुत्राप्यविद्यमानतयाऽयमभावः केव-लान्वयी भवति। तथा च वह्निमान्धूमादित्यादौ वह्निद्रव्यसामान्याभाव-घटत्वाद्यव-च्छिन्नवह्निनिष्ठप्रतियोगिताकाभावादीनां लक्षणघटकतया, वाच्यं ज्ञेयत्वादित्यादौ घट-त्वाद्यवच्छिन्नवाच्यत्वादिनिष्ठप्रतियोगिताकाभावप्रभृतिव्यधिकरणधर्मावच्छिन्नाभावा-दीनां लक्षणघटकतया समन्वयो भवति। धूमवान् वह्नेरित्यादिव्यभिचारिहेतुकस्थले धूमसामान्याभावात्मकसाध्यसामान्याभावायोगोलकभेदाभावात्मकव्यभिचारनिरूप-कान्यत्वाभावादीनां लक्षणघटकतया नातिव्याप्तिः (इदं प्रथमस्वलक्षणमुच्यते)।



 २. यत्समानाधिकरणाः साध्यतावच्छेदकावच्छिन्नव्यापकतावच्छेदकरूपाव-च्छिन्नप्रतियोगिताका यावन्तोऽभावाः स्वविशिष्टहेत्वधिरणावच्छेदेन प्रतियोगितावच्छे-दकावच्छिन्नसमानाधिकरणाः तत्त्वं व्याप्तिः।



 वह्निमान्धूमादित्यादौ वह्नि(द्रव्य)सामान्याभाव-वह्नित्वाद्यवच्छिन्नघटादि निष्ठप्रतियोगिताकाभावादीनादाय, वाच्यं ज्ञेयत्वादित्यादौ वाच्यत्वत्वाद्यवच्छिन्न- ज्ञेयत्वादिनिष्ठप्रतियोगिताकाभावादीनादाय च समन्वयः कार्यः। व्यभिचारिस्थले साध्यसामान्याभाव-व्याभिचारनिरूपकान्यत्वाभावादीनादाय च नातिव्याप्तिः (इदं द्वितीयस्वलक्षणमित्युच्यते)।



अथ चक्रवर्तिलक्षणत्रयम्

३. व्याप्यवृत्तिर्हेतुसमानाधिकरणो यस्साध्याभावः (साध्यनिष्ठप्रतियोगिताका- भावः) तत्प्रतियोगितानवच्छेदकं यत्साध्यतावच्छेदकं तदवच्छिन्नसामानाधिकरण्यं व्याप्तिः।



 वह्निमान्धूमादित्यादौ घटत्वाद्यवच्छिन्नवह्निनिष्ठप्रतियोगिताकाभावानादाय, वाच्यं ज्ञेयत्वादित्यादौ ज्ञेयत्वत्वाद्यवच्छिन्नवाच्यत्वनिष्ठप्रतियोगिताकाभावानादाय च समन्वयः कार्यः। व्यभिचारिस्थले साध्यसामान्याभावमादायैव नातिव्याप्तिः (इदं प्रथमचक्रवर्तिलक्षणमित्युच्यते)।



४. हेतुसमानाधिकरणो व्याप्यवृत्तिर्योऽभावः तत्प्रतियोगितासमानाधिकरणं तत्प्रतियोगितावच्छेदकञ्च यद्यत्, तद्भिन्नं (स्वसामानाधिकरण्य-स्वावच्छेदकत्वोभय- सम्बन्धेन तादृशप्रतियोगिताविशिष्टान्यत्) यत्साध्यतावच्छेदकं तदवच्छिन्नसामाना-धिकरण्यं व्याप्तिः।



 अत्र व्यधिकरणधर्मावच्छिन्नाभावो न ग्रहीतुं शक्यते, तदीयप्रतियोगितायाः सामानाधिकरण्येनावच्छेदकस्याप्रसिद्धत्वात्, किन्तु घटादिसामान्याभावमादाय सद्धेतुस्थले समन्वयः। व्यभिचारिणि साध्यसामान्याभावमादाय नातिव्याप्तिः (इदं द्वितीयचक्रवर्तिलक्षणमुच्यते)।



५. हेतुसमानाधिकरणः प्रतियोगिव्यधिकरणो योऽभावः तत्प्रतियोगितासमा-नाधिकरणं तत्प्रतियोगितावच्छेदकं यद्यत्, तद्भिन्नं यत्साध्यतावच्छेदकं तदवच्छिन्न- सामानाधिकरण्यं व्याप्तिः।



 सद्धेतुस्थले घटादिसामान्याभावमादाय समन्वयः। साध्यसामान्याभावमादाय व्यभिचारिणि नातिव्याप्तिः (इदं तृतीयचक्रवर्तिलक्षणमित्युच्यते)।



अथ प्रगल्भलक्षणत्रयम्

६. यद्धर्मावच्छिन्नसमानाधिकरणसाध्याभावत्वावच्छेदेन साध्यतावच्छेदकाव-च्छिन्नसाध्यसामानाधिकरण्यं तद्धर्मवत्त्वं व्याप्तिः।



(यद्धर्मतद्धर्मपदे हेतुतावच्छेदकधर्मपरे) वह्निमान्धूमादित्यादौ वह्नित्वादिना घटाभावादिकं, वाच्यं ज्ञेयत्वादित्यादौ वाच्यत्वत्वादिना ज्ञेयत्वाभावादिकञ्चादाय सम-न्वयः कार्यः। व्यभिचारिणि साध्यसामान्याभावं व्यभिचारनिरूपकान्यत्वाभावं च आदायातिव्याप्तेर्वारणम् (इदं प्रथमप्रगल्भलक्षणम्)।



७. यत्समानाधिकरणसाध्याभावप्रमासामान्ये साध्यवत्ताज्ञानप्रतिबन्धकत्वं नास्ति तत्त्वं व्याप्तिः।



पूर्वलक्षणनिर्दिष्टाभावानादायैव समन्वयोऽतिव्याप्तिवारणञ्च ग्राह्यम्, (इदं द्वितीयं प्रगल्भलक्षणम्)।



८. यन्निष्ठसाध्याभाववद्वृत्तित्वविषयतासामान्यं प्रकृतानुमितिप्रतिबन्धकता-वच्छेदकत्वाभाववत् तत्त्वं व्याप्तिः।



पूर्वलक्षणनिर्दिष्टाभावा एव लक्षणघटकाः, अतस्समन्वयोऽतिव्याप्तिवारणञ्च। प्रगल्भपक्षत्रयेपि साध्याभावः साध्यतावच्छेदकावच्छिन्नव्यापकतावच्छेदकरूपावच्छि-न्नप्रतियोगिताकाभावो ग्राह्यः। (इदं तृतीयप्रगल्भलक्षणमित्युच्यते)।



अथ मिश्रलक्षणत्रयम्

९.यावन्तस्साध्याभावाः प्रत्येकं तत्तत्सजातीया ये तत्तदधिकरणवृत्तित्वाभावाः तद्वत्त्वं व्याप्तिः।



वाच्यत्वत्वाद्यवच्छिन्नज्ञेयत्वादिनिष्ठप्रतियोगिताकाभावान् तत्सजातीयान् तादृशाभावाधिकरणवृत्तित्वं घटत्वेन नास्तीत्याकारकप्रतीतिसिद्धांश्चाभावानादाय वाच्यं ज्ञेयत्वादित्यादौ समन्वयः। वह्निमान्धूमादित्यादौ वह्निसामान्याभावः तदधि-करणवृत्तित्वसामान्याभावश्च तत्सजातीयो घटक इति समन्वयः। व्यभिचारिणि सा-ध्यसामान्याभाव-व्यभिचारनिरूपकान्यत्वाभावादिसाध्याभावाधिकरणवृत्तित्वसामा-न्याभावोपि घटक इति नातिव्याप्तिः। (इदं प्रथमं मिश्रलक्षणमुच्यते)।



१०. यावन्तस्तादृशास्साध्याभावाः प्रत्येकं तेषां सजातीयस्य व्यापकीभूतस्य व्याप्यवृत्तेरभावस्य प्रतियोगितावच्छेदकं यद्रूपावच्छिन्नव्यापकतावच्छेदकं तद्रूपाव-च्छिन्नत्वं व्याप्तिः।



वह्निमान्धूमादित्यादौ वह्निसामान्याभाववह्नित्वरूपव्यधिकरणधर्मावच्छिन्न-प्रतियोगिताकाभावप्रभृतिसाध्याभावान् तत्सजातीयांस्तानेवाभावानादाय समन्वयः कार्यः।

वाच्यं ज्ञेयत्वादित्यादौ वाच्यत्वत्वादिव्यधिकरणधर्मावच्छिन्नप्रतियोगिताका- भावांश्चादाय समन्वयः कार्यः। व्यभिचारिणि साध्यसामान्याभावव्यभिचारनिरू-पकान्यत्वाभावप्रभृतिसाध्याभावसजातीयांस्तानेवाभावानादाय अतिव्याप्तिर्वारणीया (इदं द्वितीयमिश्रलक्षणम्)।



११. यावन्तस्तादृशास्साध्याभावाः प्रत्येकं तत्प्रतियोगितावच्छेदकं यद्रूपा-वच्छिन्नव्यापकतावच्छेदकं तद्रूपावच्छिन्नत्वं व्याप्तिः।



व्यापकत्वसाजात्यव्याप्यवृत्तित्वपरित्यागेन लघुलक्षणमाह- यावन्त इति। समन्वयः व्यभिचारिणि दोषवारणञ्च पूर्वलक्षण इव ग्राह्यम्। मिश्रलक्षणत्रयेपि साध्या-भावः प्रगल्भलक्षण इव ग्राह्यः। अत्र लक्षणत्रये साजात्यञ्च समानाधिकरणधर्माव-च्छिन्नप्रतियोगिताकत्वव्यधिकरणधर्मावच्छिन्नप्रतियोगिताकत्वान्यतररूपेण ग्राह्यम्। (इदं तृतीयं मिश्रलक्षणम्)।



अथ सार्वभौमलक्षणत्रयम्

१२. वृत्तिमद्वृत्तयो यावन्तस्तत्तत्साध्याभाववद्वृत्तित्वाभावास्तद्वत्त्वं व्याप्तिः।



(इदं कूटाघटितलक्षणमुच्यते) वह्निमान्धूमादित्यादौ वह्निसामान्याभाव-वद्वृत्तित्वसामान्याभाववह्नित्वाद्यवच्छिन्नघटादिनिष्ठप्रतियोगिकाभाववद्वृत्तित्वनिष्ठघट-त्वाद्यवच्छिन्नप्रतियोगिताकाभावप्रभृतीनामभावानां वृत्तिमद्धूमादिवृत्तीनां हेतौ सत्त्वा-त्समन्वयः। वाच्यं ज्ञेयत्वादित्यादौ व्यधिकरणधर्मावच्छिन्नसाध्याभाववद्वृत्तित्वनिष्ठ-व्यधिकरणधर्मावच्छिन्नप्रतियोगिताकाभावानां हेतौ सत्त्वात्समन्वयः। व्यभिचारिणि साध्यसामान्याभाव(व्यभिचारनिरूपकान्यत्वाभाव)वद्वृत्तित्वसामान्याभावमादाय नातिव्याप्तिः।



१३. वृत्तिमद्वृत्तयो यावन्तस्साध्याभावसमुदायाधिकरणवृत्तित्वाभावास्तद्वत्त्वं व्याप्तिः।



इदं कूटघटितलक्षणमुच्यते। वह्निमान्धूमादित्यादौ वह्निसामान्याभावघटित- कूटाधिकरणवृत्तित्वसामान्याभावतादृशवृत्तित्वनिष्ठव्यधिकरणधर्मावच्छिन्नप्रतियोगि-ताकाभावप्रभृतीनां वृत्तिमद्धूमादिवृत्तीनामभावानां हेतौ सत्त्वात्समन्वयः। वाच्यं ज्ञेय-त्वादित्यादौ व्यधिकरणधर्मावच्छिन्नप्रतियोगिताकसाध्याभावसमुदायाधिकरणवृत्ति-त्वनिष्ठव्यधिकरणधर्मावच्छिन्नप्रतियोगिताकाभावप्रभृतीनां हेतौ सत्त्वात्समन्वयः। व्य-भिचारिणि साध्यसामान्याभावघटितकूटाधिकरणनिरूपितवृत्तित्वसामान्याभावस्या-सत्त्वान्नातिव्याप्तिः। अत्र साध्याभावः साध्यतावच्छेदकसमनियतप्रतियोगिताको ग्राह्यः।



१४.वृत्तिमद्वृत्तयो यावन्तस्साध्यतावच्छेदकावच्छिन्नव्यापकतावच्छेदकरूपा-वच्छिन्नप्रतियोगिताकाव्याप्यवृत्तिस्वसमानाधिकरणयावदभावाधिकरणवृत्तित्वाभावाः तद्वत्त्वं व्याप्तिः।



इदं तृतीयसार्वभौमलक्षणम्। सद्धेतुस्थले समन्वयो दोषवारणञ्च कूटघटित-लक्षण इव ग्राह्यम्।

अथ पूर्वपक्षीयव्याप्तिदूषणम्

इदं वाच्यं ज्ञेयत्वादित्यादिकेवलान्वयिन्याद्यानां पञ्चलक्षणानां साध्याभावाद्य- प्रसिद्ध्याऽव्याप्तिः। सिंहव्याघ्रलक्षणयोरपि केवलान्वयिनि वह्निमान्धूमादित्यादौ चाव्याप्तिः मणिकारेणैवाभिहिता। सार्वभौमलक्षणे कालो घटादित्यत्राव्याप्तिरभिहिता। प्रतियोग्यवृत्तिधर्मस्य प्रतियोगितावच्छेदकत्वानङ्गीकारेण व्याधिकरणधर्मावच्छिन्ना-भावस्यासिद्धतया पूर्वनिर्दिष्टानां चतुर्दशलक्षणानाम् इदं वाच्यं ज्ञेयत्वादित्यादि- केवलान्वयिन्यव्याप्तिः, अतो निर्दुष्टं सिद्धान्तलक्षणं वक्ष्यते।

पूर्वपक्षीयव्याप्तिदूषणञ्च समाप्तम्॥





सिद्धान्तलक्षणम्

हेतुव्यापकसाध्यसामानाधिकरण्यं व्याप्तिः।

तच्च हेत्वधिकरणवृत्त्यत्यन्ताभावाप्रतियोगिसाध्याधिकरणवृत्तित्वम्। वह्निमा-न्धूमादित्यादौ हेतुव्यापकवह्न्यात्मकसाध्यसामानाधिकरण्यसत्त्वात्समन्वयः। धूमवान् वह्नेरित्यादौ साध्यीभूतधूमेऽयोगोलकान्तर्भावेण वह्निव्यापकत्वव्यभिचारान्नातिव्याप्तिः। न च वह्निमान्धूमादित्यादौ विशिष्टाभावोभयाभावादिकमादाय साध्ये हेतुव्यापकत्व-व्यभिचारादव्याप्तिरिति वाच्यम्, हेतुसमानाधिकरणाभावीयप्रतियोगितायां वैशिष्ट्य-व्यासज्यवृत्तिधर्मानवच्छिन्नत्वयोः निवेशनीयत्वात्। न च महानसीयवह्निमान् वह्नि-धूमोभयवान् द्रव्यत्वादित्यादावतिव्याप्तिः, तादृशाभावीयसाध्यतावच्छेदकावच्छिन्न-प्रतियोगिताया वैशिष्ट्य-व्यासज्यवृत्तिधर्मावच्छिन्नत्वादिति वाच्यम्। तादृशप्रतियोगि-तानवच्छेदकसाध्यतावच्छेदकपर्यन्तनिवेशाभावेन वह्निसामान्याभावमादायैवातिव्या-प्तिवारणात्। न च निरुक्तवस्तुसाध्यकवह्निहेतुकस्थलेऽतिव्याप्तिर्दुर्वारेति वाच्यम्, सा-ध्यतावच्छेदकाश्रयीभूतमहानसीयवह्न्यादिगततत्त्वावच्छिन्नप्रतियोगिताकं तन्नास्तीत्य-भावमादायातिव्याप्तेर्वारणात्।

न च वह्निमान्धूमादित्यादौ तन्नास्तीत्यद्यभावमुपादायैव चालिनीन्यायेन वह्निमात्रस्य तादृशाभावप्रतियोगित्वादव्याप्तिरिति वाच्यम्, तादृशप्रतियोगितानव-च्छेदकसाध्यतावच्छेदकपर्यन्तस्य विवक्षणीयत्वात्। न च तथापि वह्निमान्धूमादित्यादौ विशिष्टाभावोभयाभावादिकमादायाव्याप्तिवारणाय तत्प्रतियोगितायां वैशिष्ट्यव्यास-ज्यवृत्तिधर्मानवच्छिन्नत्वस्य निवेशनीयतया निरुक्तव्यभिचारिहेतावतिव्याप्तिर्दुर्वारेति वाच्यम्। साध्यतावच्छेदकातिरिक्तवैशिष्ट्यव्यासज्यवृत्तिधर्मानवच्छिन्नत्वस्य तत्र निवे-श्यत्वात्। अथवा हेतुसमानाधिकरणाभावप्रतियोगितावच्छेदकतात्वावच्छिन्नप्रतियो-गिताकपर्याप्त्यनुयोगितानवच्छेदकं यत्साध्यतावच्छेदकतात्वावच्छिन्नप्रतियोगिता-कपर्याप्त्यनुयोगितावच्छेदकं तदवच्छिन्नसामानाधिकरण्यस्य व्याप्तित्वेन न पूर्वोक्त-स्थलेष्वव्याप्तिरतिव्याप्तिर्वा।

हेतुसमानाधिकरणाभावीयप्रतियोगितायां साध्यतावच्छेदकसम्बन्धावच्छिन्नत्वं विशेषणं देयम्, अन्यथा वह्निमान्धूमादित्यत्र समवायेन वह्न्यभावमादायाव्याप्तिः। हेतुनिष्ठाधेयतायां हेतुतावच्छेदकधर्मसम्बन्धावच्छिन्नत्वे निवेशनीये, अन्यथा वह्नि-मान्धूमादित्यत्र समवायेन धूमाधिकरणतां द्रव्यत्वावच्छिन्नाधिकरणताञ्चादायाव्याप्तिः। तत्रैव हेतुतावच्छेदकतान्यूनेतरवारकपर्याप्तिगर्भनिवेशोपि कार्यः, अन्यथा द्रव्यं विशिष्ट-सत्त्वादित्यत्र सत्तात्वावच्छिन्नाधेयतामादाय वह्निमान्धूमादित्यादौ धूमजलान्यतरत्वाव-च्छिन्नाधेयतामादाय चाव्याप्तिर्बोध्या। तत्रैव हेतुतानिरूपितसंसर्गतावच्छेदकतान्यूने-तरवारकपर्याप्तिगर्भनिवेशोपि कार्यः, अन्यथा महानसीयवह्निमान् महानसानुयोगिक-संयोगेन धूमादित्यत्र केवलसंयोगेन धूमाधिकरणपर्वतादिकमादाय वह्निमान्धूमादित्यादौ संयोग-समवायान्यतरसम्बन्धेन धूमाधिकरणपर्वतादिकमादाय चाव्याप्तिः।

हेत्वधिकरणनिरूपितवृत्तितायां स्वप्रतियोगिमत्ताग्रहविरोधिताघटकसम्ब-न्धावच्छिन्नत्वं निवेशनीयम्, अन्यथा वह्निमान्धूमादित्यत्र कालिकसम्बन्धावच्छिन्न-वृत्तितामादायाव्याप्तिः, तत्र स्वरूपसम्बन्धावच्छिन्नत्वनिवेशे तु घटत्वाभाववान् द्रव्य-त्वादित्यत्रातिव्याप्तिः। न च रूपत्वव्याप्यजातिमत्त्वान् रूपादित्यत्र सर्वस्यापि साध्य-तावच्छेदकस्य चालिनीन्यायेन तादृशाभावप्रतियोगितावच्छेदकत्वादव्याप्तिरिति वा-च्यम्, तादृशाभावप्रतियोगितावच्छेदकतानवच्छेदकं यत्साध्यतावच्छेदकतावच्छेदकं त-दवच्छिन्नावच्छिन्नसामानाधिकरण्यस्य विवक्षितत्वात्। न च वह्निमान्धूमादित्यत्र निर-वच्छिन्नसाध्यतावच्छेदकस्थले साध्यतावच्छेदकतावच्छेदकस्याप्रसिद्ध्याऽव्याप्तिरिति वाच्यम्, अवच्छिन्न-निरवच्छिन्नसाध्यतावच्छेदकस्थलभेदेन लक्षणभेदात्। न च द्रव्यं विशिष्टसत्त्वादित्यादौ साध्यतावच्छेदकस्यैव अप्रसिद्ध्याऽव्याप्तिरिति वाच्यम्, अवच्छिन्न-निरवच्छिन्नसाध्यकस्थलभेदेनापि लक्षणभेदस्याङ्गीकर्तव्यत्वात्।

न चैवं कपिसंयोग्येतद्वृक्षत्वादित्यत्राव्याप्यवृत्तिकपिसंयोगाभावमादाया-व्याप्तिः, हेतुसमानाधिकरणाभावे स्वप्रतियोग्यनधिकरणवृत्तित्वनिवेशेपि तत्रैवाव्याप्ति-रिति वाच्यम्, हेतुसमानाधिकरणाभावे स्वप्रतियोग्यधिकरणावृत्तित्वस्य विवक्षितत्वात्। न चैवं कपिसंयोगी सत्त्वादित्यत्र तुल्ययुक्त्याऽतिव्याप्तिरिति वाच्यम्, हेत्वधिकरणे स्वप्रतियोग्यनधिकरणत्वस्य विवक्षितत्वात्। स्वप्रतियोग्यनधिकरणत्वञ्च साध्यताव-च्छेदकसम्बन्धावच्छिन्नस्वप्रतियोगितावच्छेदकधर्मावच्छिन्नाधेयतानिरूपिताधिकरण-तावद्भिन्नत्वरूपं (हेतुसमानाधिकरणाभावीयप्रतियोगितायाम् अधुना साध्यतावच्छेद-कसम्बन्धावच्छिन्नत्वनिवेशावश्यकता नास्ति) वाच्यम्, तेन ज्ञानवान् सत्त्वात्, विशिष्टसत्तावान् जातेरित्यादौ च विषयतासम्बन्धेन ज्ञानाधिकरणतामादाय सत्तात्वावच्छिन्नाधिकरणतामादाय च नातिव्याप्तिः। (अत्र प्रतियोग्यनधिकरणत्वञ्च प्रतियोगितावच्छेदकावच्छिन्नसामान्यानधिकरणत्वमेव। अभावाधिकरणकाभावस्या-धिकरणरूपत्वाभावेन विशिष्टस्य शुद्धातिरेकेण च न वह्निमान्धूमादित्यादौ अन्यत्र वा कथमप्यव्याप्तिः)।

ननु कालो घटवान् कालपरिमाणादित्यत्राव्याप्तिः, हेत्वधिकरणमहाकालस्य हेतुसमानाधिकरणाभावप्रतियोगितावच्छेदकावच्छिन्नस्य घटादेः साध्यतावच्छेदक-कालिकसम्बन्धेन अधिकरणत्वात् इति वाच्यम्, तादृशाभावपदेन महाकालान्यत्त्व-विशिष्टघटाभावस्य ग्राह्यत्वात्, महाकाले केवलघटादेस्सत्त्वेपि महाकालभेदस्यासत्त्वेन महाकालभेदविशिष्टघटत्वावच्छिन्नानधिकरणत्वस्याक्षततया नाव्याप्तिः।

नच कम्बुग्रीवादिमत्त्वान् द्रव्यत्वादित्यत्र लघुधर्मस्य घटत्वस्य कम्बुग्रीवादि-मदभावप्रतियोगितावच्छेदकत्वसम्भवेन कम्बुग्रीवादेर्हेतुसमानाधिकरणाभावप्रतियोगि-तानवच्छेदकत्वेनातिव्याप्तिरिति वाच्यम्। अत्र प्रतियोगितावच्छेदकत्वं न स्वरूप-सम्बन्धरूपम्, किन्तु त्वनतिरिक्तवृत्तित्वरूपं तन्निवेश्यते, तथा च तादृशप्रतियो-गितानतिरिक्तवृत्तित्वेन साध्यतावच्छेदकस्य तद्भिन्नत्वाभावेन नातिव्याप्तिः।

न च वह्निधूमोभयवान् वह्नेरित्यत्रातिव्याप्तिः, हेतुसमानाधिकरणाभावीय-धूमत्वावच्छिन्नप्रतियोगित्वाभाववद्वह्निवृत्तित्वात्साध्यतावच्छेदकोभयत्वस्येति वाच्यम्, स्वानतिरिक्तवृत्तित्वसंबन्धेन तादृशप्रतियोगिताविशिष्टान्यत्वस्य साध्यतावच्छेदके वि-वक्षणीयत्वात्, तादृशोभयत्वावच्छिन्नप्रतियोगिताविशिष्टत्वस्यैव साध्यतावच्छेदके सत्त्वान्नातिव्याप्तिः।

इतिश्रीमत्त्रिलिङ्गदेशविराजमानगुण्टूरुमण्डलान्तर्वर्तिकृष्णातटिनीसमीपवर्तिवेमूरुग्रामवास्तव्येन श्रीन्यायवेदान्ततन्त्रसमुपलब्धनिरवधिकप्रज्ञाविशेषवेमूर्युपनामकश्रीरामब्रह्मसुधीन्द्रगुरु

वरपदपङ्कजसेवासमधिगतशास्त्रविज्ञानेन गुण्टूरुमण्डलान्तर्वर्तिश्रीतेनालि

संस्कृतकलाशालायां तर्कालंकारशास्त्राध्यापकेन कुरुगण्ट्युपनामक श्रीसूर्यनारायणशास्त्रिद्वितीयतनूभवेन तर्कसंग्रहसर्वस्व

कृता श्रीरामशास्त्रिणा विरचिते श्रीमथुरानाथीय

पञ्चलक्षणीव्याख्यानरूपे पञ्चलक्षणीसर्वस्वे

सिद्धान्तलक्षणं समाप्तम्।

॥ सर्वं श्रीपरमेश्वरार्पणमस्तु ॥



 व्युत्पित्सुसुखबोधाय प्रणीतेस्मिन्प्रमादतः।

मुद्रणादिषु ये दोषाः क्षन्तव्यास्तेखिला बुधैः।

\[17\]



परिशिष्टम्

पञ्चलक्षणीसर्वस्वे पारिभाषिकपदार्थसङ्ग्रहप्रारम्भः

अथ पर्याप्तिगर्भनिवेशप्रकारः

साध्यतावच्छेदकतान्यूनवारकपर्याप्तिगर्भनिवेशप्रकारस्तु साध्यतावच्छेदकता-पर्याप्त्यधिकरणधर्मावच्छिन्नत्वमिति वा साध्यतावच्छेदकतात्वावच्छिन्नप्रतियोगिताक-पर्याप्त्यनुयोगितावच्छेदकरूपावच्छिन्नानुयोगिताकपर्याप्तिप्रतियोग्यवच्छेदकताकत्वमिति वा स्वावच्छेदकताप्रतियोगिकपर्याप्त्यनुयोगितावच्छेदकत्वसम्बन्धेन साध्यताव-च्छेदकतात्वावच्छिन्नप्रतियोगिताकपर्याप्त्यनुयोगितावच्छेदकरूपवृत्तित्वमिति वा ग्रा-ह्यः॥

साध्यतावच्छेदकतेतरवारकपर्याप्तिगर्भनिवेशप्रकारस्तु साध्यतावच्छेदकाति-रिक्तधर्मानवच्छिन्नत्वमिति वा साध्यतावच्छेदकताप्रतियोगिकपर्याप्त्यनुयोगितावच्छे-दकरूपावच्छिन्नानुयोगिताकस्वावच्छेदकतात्वावच्छिन्नप्रतियोगिताकपर्याप्तिप्रतियोग्यवच्छेदकताकत्वमिति वा, स्वावच्छेदकतात्वावच्छिन्नप्रतियोगिताकपर्याप्त्यनुयोगिता-वच्छेदकत्वसम्बन्धेन साध्यतावच्छेदकताप्रतियोगिकपर्याप्त्यनुयोगितावच्छेदकरूप-वृत्तित्वमिति वा ग्राह्यः॥

साध्यतावच्छेदकतान्यूनेतरवारकपर्याप्तिद्वयगर्भनिवेशप्रकारस्तु साध्यताव-च्छेदकतापर्याप्त्यधिकरणधर्मावच्छिन्नत्वे सति साध्यतावच्छेदकातिरिक्तधर्मानवच्छि-न्नत्वमिति वा, साध्यतावच्छेदकतात्वावच्छिन्नप्रतियोगिताकपर्याप्त्यनुयोगितावच्छेद-करूपावच्छिन्नानुयोगिताकस्वावच्छेदकतात्वावच्छिन्नप्रतियोगिताकपर्याप्तिप्रतियोग्यव-च्छेदकताकत्वमिति वा, स्वावच्छेदकतात्वावच्छिन्नप्रतियोगिताकपर्याप्त्यनुयोगिताव-च्छेदकत्वसम्बन्धेन साध्यतावच्छेदकतात्वावच्छिन्नप्रतियोगिताकपर्याप्त्यनुयोगिताव-च्छेदकरूपवृत्तित्वमिति वा ग्राह्यः। एवमेव हेतुतावच्छेदकत्वादिन्यूनेतरवारकपर्याप्ति-गर्भनिवेशप्रकारोपि ग्राह्यः॥

अथ साध्यतानिरूपितसंसर्गतावच्छेदकतान्यूनवारकपर्याप्तिगर्भनिवेशप्रकारस्तु साध्यतानिरूपितसंसर्गतावच्छेदकतापर्याप्त्यधिकरणधर्मावच्छिन्नसंसर्गताकत्वमिति वा, साध्यतानिरूपितसंसर्गतावच्छेदकतात्वावच्छिन्नप्रतियोगिताकपर्याप्त्यनुयोगिता-वच्छेदकरूपावच्छिन्नानुयोगिताकपर्याप्तिकावच्छेदकताकसंसर्गताकत्वमिति वा, स्वनि-रूपितसंसर्गतावच्छेदकताप्रतियोगिकपर्याप्त्यनुयोगितावच्छेदकत्वसम्बन्धेन साध्यता-निरूपितसंसर्गतावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकरूप-वृत्तित्वमिति वा ग्राह्यः॥

साध्यतानिरूपितसंसर्गतावच्छेदकतेतरवारकपर्याप्तिगर्भनिवेशप्रकारस्तु सा-ध्यतानिरूपितसंसर्गतावच्छेदकातिरिक्तधर्मानवच्छिन्नसंसर्गताकत्वमिति वा, साध्यता-निरूपितसंसर्गतावच्छेदकताप्रतियोगिकपर्याप्त्यनुयोगितावच्छेदकरूपावच्छिन्नानुयो-गिताकस्वनिरूपितसंसर्गतावच्छेदकतात्वावच्छिन्नप्रतियोगिताकपर्याप्तिप्रतियोग्यवच्छेद-कताकसंसर्गताकत्वमिति वा, स्वनिरूपितसंसर्गतावच्छेदकतात्वावच्छिन्नप्रतियोगि-ताकपर्याप्त्यनुयोगितावच्छेदकत्वसम्बन्धेन साध्यतानिरूपितसंसर्गतावच्छेदकताप्रति-योगिकपर्याप्त्यनुयोगितावच्छेदकरूपवृत्तित्वमिति वा ग्राह्यः॥

साध्यतानिरूपितसंसर्गतावच्छेदकतान्यूनेतरवारकपर्याप्तिद्वयगर्भनिवेशप्रका-रस्तु साध्यतानिरूपितसंसर्गतावच्छेदकतापर्याप्त्यधिकरणधर्मावच्छिन्नसंसर्गताकत्वे सति साध्यतानिरूपितसंसर्गतावच्छेदकातिरिक्तधर्मानवच्छिन्नसंसर्गताकत्वमिति वा, साध्यतानिरूपितसंसर्गतावच्छेदकतात्वावच्छिन्नप्रतियोगिताकपर्याप्त्यनुयोगितावच्छे-दकरूपावच्छिन्नानुयोगिताकस्वनिरूपितसंसर्गतावच्छेदकतात्वावच्छिन्नप्रतियोगिताक-पर्याप्तिप्रतियोग्यवच्छेदकताकसंसर्गताकत्वमिति वा, स्वनिरूपितसंसर्गतावच्छेदक-तात्वावच्छिन्नप्रतियोगिताकपर्याप्त्यनुयोगितावच्छेदकत्वसंबन्धेन साध्यतानिरूपित-संसर्गतावच्छेदकतात्वावच्छिन्नप्रतियोगिताकपर्याप्त्यनुयोगितावच्छेदकरूपवृत्तित्वमिति वा ग्राह्यः। अत्र स्वपदानि स्थलभेदेन आधेयत्व-प्रतियोगित्वादिपराणीति ज्ञेयम्। एवमेव हेतुतानिरूपितसंसर्गतावच्छेदकत्वादिन्यूनेतरवारकपर्याप्तिगर्भनिवेशप्रकारोपि ग्राह्यः। तथा च सम्बन्धावच्छिन्नास्वाधेयताप्रभृतिषु तत्तद्दोषवारणाय निरुक्तरीत्या सन्दर्भभेदेन पर्याप्तिगर्भनिवेशः कार्यः इति सिद्धम्।



अथ भावरूपाभावनिरूपणम्

घटाभावाभावो घटस्वरूपः, घटाभाववद्भेदोपि घटस्वरूपः, घटवद्भिन्नभेदो घटस्वरूपः, घटवद्भेदाभावो घटस्वरूपः, समनैयत्यात्। (घटध्वंसप्रागभावः घट-प्रागभावध्वंसश्च धटस्वरूप एव)। घटभिन्नभेदो घटत्वरूपः, घटभेदाभावो घटत्वरूपः, धर्मिभेदधर्मात्यन्ताभावानामैक्यात्समनैयत्याच्च। घटावृत्तिर्नास्तीति प्रतीतिसिद्धाभावो घटत्वरूपः, स च घटनिरूपितस्वरूपसम्बन्धावच्छिन्नवृत्तित्वाभाववान् स्वरूपेण नास्तीत्याकारकप्रतीतिसिद्धाभाव एव। पूर्वक्षणवृत्तित्वविशिष्टघटाभावाभावोपि घटरूप एव, विशिष्टं शुद्धान्नातिरिच्यत इति न्यायेन विशिष्टशुद्धयोरैक्यात्। जलादिवृत्तित्व-विशिष्टो यः पटाभावादिः तदभावस्यापि घटे सत्त्वेन अभावप्रतियोगिकाभावस्य अधि-करणरूपत्वाङ्गीकर्तृमते सोपि घटरूप एव। घटाभावस्तज्ज्ञानरूपः तज्ज्ञानकाल-स्वरूपः तदधिकरणरूप इति च केचन मन्यन्ते, तन्मते ज्ञानकालातीन्द्रियाधिकरणानां चक्षुरादिग्रहणायोग्यतया घटाद्यभावस्यापि चक्षुराद्यग्राह्यत्वप्रसङ्गरूपातिप्रसक्तयो दुर्वाराः॥



प्रकारविशेष्यनिर्णयः।

इदमादिसर्वनामपदाभिलापस्थले इदमादिपदार्थो विशेष्यं भवति, यथा अयं पुरुषः, एष स्थाणुः, असौ राजा इत्यादाविदंपदार्थैतत्पदार्थादःपदार्थानां विशेष्यत्वं, स्थाणुत्वादीनां प्रकारत्वं ज्ञेयम्। पृथक्प्रकारबोधकपदानभिलापस्थले अयम् इत्यादौ इदंपदार्थो विशेष्यम्, इदंत्वं प्रकारः। घट इति ज्ञाने घटो विशेष्यं, घटत्वं प्रकारः। मतुपः इन्प्रत्ययस्य वा प्रकारबोधकपदेऽनुप्रवेशे तत्प्रत्ययप्रकृत्यर्थः प्रकारो भवति, यथा घटवद्भूतलं, धनी पुरुषः इत्यादौ तत्प्रत्ययप्रकृत्यर्थयोः घटधनयोः प्रकारत्वं ग्राह्यम्। एवं विशिष्टपदस्य युक्तपदस्य अधिकरणादिपदानां वा प्रकारबोधनस्थले विद्यमानत्वे तत्पदपूर्ववर्तिपदार्थः प्रकार इति ग्राह्यम्, यथा घटविशिष्टं, घटयुक्तं, घटाधिकरणं भूतलम् इत्यादिषु तत्तत्पदपूर्ववर्तिघटपदार्थः प्रकारो भवति। पूर्वोक्तप्रत्ययद्वयस्य विशिष्टादिपदानां वा अनुपादाने तत्तत्पदप्रतिपाद्यतावच्छेदकधर्मः प्रकारो ग्राह्यः, यथा घटोऽनित्यः नीलो घट इत्यादौ अनित्यत्वनीलत्वयोस्तादृशयोः प्रकारत्वम्। एषा रीतिः भेदसम्बन्धेन वस्तुसाध्यकानुमितिस्थलेपि ग्राह्या। यथा- पर्वतो वह्निमान् चैत्रो धनीत्यत्र वह्निधनयोः, शब्दोऽनित्यः कार्यत्वात् इत्यादौ तादृशस्यानित्यत्वस्य च साध्यता ग्राह्या। अभेदसम्बन्धेन वस्तुसाध्यकानुमितिस्थले अयं गौः सास्नावत्त्वादित्यादौ कुत्रचि-न्निरुक्तप्रत्ययाद्यभावेपि साध्यवाचकपदप्रतिपाद्यतावच्छेदकाश्रयो गौरेव साध्यतया-ङ्गीक्रियते। किन्तु कम्बुग्रीवादिमत्त्वान् घटत्वादित्यादावभेदसम्बन्धेन वस्तुसाध्यक-स्थलेपि पूर्वोक्तविधया कम्बुग्रीवादिमत एव साध्यत्वं ग्राह्यम्। शाब्दज्ञानस्थले तु पर्वतो वह्निमान्, चैत्रो धनी, घटविशिष्टं भूतलम् इत्यादौ निपातातिरिक्तनामार्थयोरभेद-सम्बन्धेनान्वय इति नियमानुसारेण वह्निमदभिन्नः पर्वतः, धनस्वाम्यभिन्नश्चैत्रः, घटविशिष्टाभिन्नं भूतलमिति तत्तद्विशिष्टानामेवाभेदसम्बन्धेन प्रकारत्वं सम्भवति। मतुबादिप्रत्ययानां विशिष्टादिपदानां च भेदसम्बन्धेन शब्दबोधौपयिकाकाङ्क्षोपयोगि-तावादिनये अनुमित्यादिस्थलेष्विव तत्तत्प्रत्ययादिपूर्वभाविनामेव प्रकारत्वं ग्राह्यम्। मतुबादिविरहस्थले नीलो घटः, घटोऽनित्य इत्यादौ तु नीलाभिन्नो घटः, अनित्या-भिन्नो घट इत्यभेदसम्बन्धेन प्रकारबोधकपदप्रतिपाद्यतावच्छेदकावच्छिन्नस्यैव प्रकारत्वं ग्राह्यम्।

सदसद्धेतुनिरूपणम्

व्याप्तिपक्षधर्मताविशिष्टत्वं सद्धेतूनां लक्षणम्। व्याप्तिपक्षधर्मत्वोभयाभाव-वत्त्वमसद्धेतूनां लक्षणम्, व्याप्त्यभाववत्त्वमात्रोक्तौ ह्रदो वह्निमान्धूमात् इत्यत्र हेताव-व्याप्तिः, पक्षधर्मत्वाभाववत्त्वमात्रोक्तौ पर्वतो धूमवान् वह्नेः इत्यत्राव्याप्तिः, तदुभया-भावनिवेशे तु

“

एकसत्त्वे द्वयं नास्ति

”

इति प्रतीत्या निरुक्तस्थलद्वयेपि तदुभया-भावस्याक्षततया नाव्याप्तिः। न च उत्पत्तिकालावच्छिन्नघटो गन्धवान् पृथिवीत्वात् इत्यत्र हेतौ व्याप्तेः पक्षधर्मतायाश्च सत्त्वादव्याप्तिरिति वाच्यम्, पक्षधर्मतायाः साध्या-श्रयपक्षवृत्तित्वरूपत्वेन विवक्षिततया दोषाभावात्। न च तथापि निरुक्तपृथिवीत्वहेतौ सद्धेतुलक्षणस्यातिव्याप्तिरिति वाच्यम्, तत्रापि पक्षधर्मतायाः साध्याश्रयपक्ष-वृत्तितारूपाया विवक्षितत्वात्। अथवा सव्यभिचाराद्यन्यतमत्वस्य असद्धेतुलक्षणत्वेन तदभाववत्त्वस्य
सद्धेतुलक्षणत्वेन च विवक्षणे निरुक्तपृथिवीत्वहेतोर्बाधितत्वेन नाव्याप्ति-रतिव्याप्तिर्वा।

कृत्स्नन्यायशास्त्राध्ययनेन चिरकालाभ्यासेन समधिगम्याः अन्ये एतादृशाः बहवः पारिभाषिकपदार्थाः मदीयतर्कसङ्ग्रहसर्वस्वे पारिभाषिकपदार्थसङ्ग्रहे बहुधा दशोत्तरशताधिकपुटेषु निरूपिताः, व्युत्पित्सुभिस्ते तत्र द्रष्टव्याः।







अथ गादाधरीव्याप्तिपञ्चकप्रकरणम्



प्रथमद्वितीयलक्षणे

चिन्तामणिः

नन्वनुमितिहेतुव्याप्तिज्ञाने का व्याप्तिः

?

न तावदव्यभिचारितत्वम्,

तद्धि न साध्याभाववदवृत्तित्वं, साध्यवद्भिन्नसाध्याभाववदवृत्तित्वं, साध्यवत्प्रतियोगिकान्यो-न्याभावासामानाधिकरण्यं, सकलसाध्याभाववन्निष्ठाभावप्रतियोगित्वं, साध्यवदन्यावृ-त्तित्वं वा, केवलान्वयिन्यभावात्।

दीधितिः

समारब्धानुमानप्रामाण्यपरीक्षाकारणीभूतव्याप्तिग्रहोपायप्रतिपादननिदानं व्या-प्तिस्वरूपनिरूपणमारभते- नन्वित्यादिना। साध्यभाववदवृत्तित्वस्याप्यव्याप्यवृत्तिसा-ध्यकसद्धेतावव्याप्तिमाशङ्क्याह- साध्यवद्भिन्नेति। साध्यवद्भिन्ने यः साध्याभावस्तद्व-दवृत्तित्वमर्थः।

गादाधरी

अनुमानप्रामाण्योपपादकतया व्याप्तिग्रहोपायस्यैवेदानीमभिधातुमुचितत्वात्

‘

वक्ष्यते

’

इत्यनेन तत्प्रतीक्षां विधाय व्याप्तिस्वरूपनिरूपणमयुक्तमित्याशङ्कां परिजि-हीर्षुस्तत्प्राथम्ये तस्य व्याप्तिग्रहोपायप्रतिपादनौपयिकत्वरूपबीजं दर्शयन्

‘

नन्वि-त्यादि

’

ग्रन्थमवतारयति- समारब्धेति। व्याप्तिग्रहोपायाकथनेन प्रामाण्यव्यवस्थापन-स्यानिष्पन्नत्वात्

‘

समारब्धेति

’

परीक्षाविशेषणम्। परीक्षा

=

परमतनिराकरणपूर्वक-स्वमतव्यवस्थापनम्।

‘

कारणीभूतेति

’

प्रतिपादनविशेषणम्। यद्यपि व्यप्तिग्रहोपाय-प्रतिपादनस्यानुमानप्रामाण्यव्यवस्थापकत्वकथनं न तस्यावश्यकत्वप्रदर्शनाय

‘

व्याप्तिग्रहोपायश्च वक्ष्यते

’

इत्येतद्‌ग्रन्थावतारणाद् व्याप्तिग्रहोपायस्यानुमानप्रामा-ण्योपपादकतालाभेनैव तल्लाभात्

,

तथापि प्रामाण्यव्यवस्थापननिर्वाहकतया भवतु व्याप्तिग्रहोपायस्येदानीमाकाङ्क्षितत्वम्

,

एवमपि तन्न व्याप्तिस्वरूपनिरूपणं विना संभवतीति प्रथमत एव तदेवोचितमित्येतत्सूचनायैतदभिहितम्। निदानमिति। व्याप्तिघटकीभूताव्यभिचारांशभाने बाधाभावमुद्रया व्यभिचारज्ञानाभावो हेतुः। साध्यसमानाधिकरणवृत्तिहेतुतावच्छेदकांशग्रहे च विशेषणज्ञानमुद्रया सहचारग्रहो हेतुरितिक्रमेण व्याप्तिग्रहोपायप्रतिपादनस्य व्याप्तिस्वरूपमप्रतिपाद्याशक्यत्वादिति भावः। प्रथमतः पूर्वक्षस्यैवाभिधानेन निरूपयतीत्यसङ्गतमत आरभत इत्युक्तम्

,

निरू-पणस्य परमतनिराकरणपूर्वकस्वसिद्धान्तकथनरूपतया पूर्वपक्षाभिधानतत्खण्ड-नयोरपि तदारम्भतेति ध्येयम्।

मूले न तावदव्यभिचारितत्वमिति ।

‘

व्याप्तिरिति

’

प्रश्नस्थमनुषज्यते।

तथा चाव्यभिचारपदार्थो नानुमितिजनकज्ञानविषय इत्यर्थः। अनुमितिजनकत्वं नाव्यभि-चारपदार्थावच्छिन्नहेतुविषयताघटितधर्मवच्छिन्नमिति तु पर्यवसितम्। अत्र हेतुमाह-

तद्धि न साध्यभाववदवृत्तित्वमित्यादि।

हि यतः साध्याभाववदवृत्तित्वादिरूपं तत् अव्यभिचरितत्वं न व्याप्तिरित्यनुषङ्गेणान्वयः। तथा च साध्याभाववदवृत्तित्वादिरूपा ये येऽव्यभिचारपदार्थास्तत्तदवच्छिन्नहेतुविषयताघटितधर्मावच्छिन्नत्वाभावकूटवत्त्वादिति निरुक्तपर्यवसितसामान्याभावसाधकः फलितो हेतुः। न चाप्रयोजकत्वम्

,

विशेषाभाव-कूटस्य सामान्याभावव्याप्यतायामविवादात्। अत्र साध्याभाववदवृत्तित्वादिरूपा ये पञ्च अव्यभिचारपदार्थास्तदवच्छिन्नविषयताघटितधर्मानवच्छिन्नत्वकूटस्य प्रत्येकसाधकं हेतुं वक्ष्यति- केवलान्वयिन्यभावादिति। साध्येऽत्यन्ताभावाप्रतियोगित्वान्योन्याभावप्रति-योगितानवच्छेदकत्वरूपकेवलान्वयित्वग्रहदशायामत्यन्तान्योन्याभावयोः साध्यतदव-च्छिन्न

\[18\]प्रतियोगिताकत्वभानासम्भवेन प्रतियोगितया साध्यतदाश्रयविशेषितात्यन्ता-न्यो-न्याभाववदवृत्तित्वत्वावच्छिन्नविषयतायास्तादृशदशाविशेषीयानुमितिजनकज्ञाने-ऽभावात् इत्यर्थः। एवञ्च तादृशविषयताशून्यवृत्तित्वमेवानुमितिजनकतायां दर्शित-साध्यसाधको हेतुरभिमत इति नासिद्ध्यादिः। ईदृशदिशा अग्रिमहेतवोऽपि परि-ष्करणीयाः।

दीधितौ अव्याप्येति। कपिसंयोगी एतत्त्वादित्यादावित्यर्थः। अव्याप्तीति। तत्र हेत्वधिकरणे एतद्वृक्षादावप्यन्यदेशकालावच्छेदेन कपिसंयोगाद्यभावसत्त्वादिति भावः। साध्यवद्भिन्नो यः साध्याभाववानिति कर्मधारयेऽभेदसम्बन्धेन साध्यवद्भिन्नीयं यत् साध्याभावाधिकरणं तदवृत्तित्वमित्यर्थः स्यात्। तथा सति तद्घटकीभूतस्याभेद-सम्बन्धेन साध्यवद्भिन्नीयं यत्तदवृत्तित्वस्यैव लक्षणत्वसंभवात् साध्याभाववत्त्वांशस्य वैयर्थ्यमतः सप्तमीतत्पुरुषं व्याचष्टे- साध्यवद्भिन्ने इति। तथा च साध्यवद्भिन्नवृत्तिर्यः साध्याभावस्तद्वदवृत्तित्वमर्थः।

तत्र पूर्ववदभेदेन साध्यवद्भिन्नपदार्थविशेषितधर्मिवृत्ति-त्वादेर्न घटकता, तादृशपदार्थस्य धर्मिण्यविशेषणत्वाद्‌

\[19\], वृत्त्यादिविशेषणतयैव साध्यवद्भिन्नस्य निवेशादिति न साध्याभावांशवैयर्थ्यमिति भावः। अभावे साध्यी-यत्वानिवेशे हृदादिवृत्तिगगनाद्यभाववति पर्वतादौ धूमादेर्वृत्तेरसंभव इति तद्वारणाय साध्यपदसार्थक्यम्। न चाधिकरणभेदेनाभावभेदमत एवैतल्लक्षणकारणात्पर्वतादेर्न ह्रदादिवृत्त्यभाववत्त्वमिति वाच्यम्। अव्याप्यवृत्तिप्रतियोगिताकाभावस्य व्याप्यवृत्तित्वा-व्याप्यवृत्तित्वादिरूपविरुद्धधर्माध्यासेन भेदस्य लक्षणकर्तृसंमतत्वात् आकाशाभावादे-र्भेदकाभावेन तस्यैक्यात्।

अत एवोक्तधर्माणां भेदकत्वम्

‘

एतानि च न भेदकानि

’

इत्यनेन दीधितिकृन्निराकरिष्यति।

 अथवा साध्याभावपदमनुयोगिताविशेषसम्बन्धेन साध्यीयपरम्,

अभावीय-विलक्षणानुयोगितालाभायैवाभावपदम्। न त्वभावत्वमपि निवेश्यते, प्रयोजनाभावात्। तादृशविलक्षणसम्बन्धेन यः साध्यीयस्तद्वदवृत्तित्वमर्थः। तत्र च साध्यस्य यत्पदार्था-विशेषणत्वे हृदादिवृत्तिप्रमेयत्वादिमति पर्वतादौ हेतोर्वृत्तेरसंभवः स्यादिति तन्निवेशः।

अत्र च साध्याभावः साध्यतावच्छेदकावच्छिन्नप्रतियोगिताको बोध्यः, अन्यथा वह्निमान् धूमादित्यादौ ह्रदादिनिष्ठमहानसीयवह्नित्वाद्यवच्छिन्नप्रतियोगिताक-वह्न्याद्यभावस्य धूमवति सत्त्वेन, पृथिवीत्वाभावद्रव्यत्वाभावान्यतरवान् जलत्वा-दित्यादौ साध्यवद्भिन्नपृथिव्यादिनिष्ठस्य द्रव्यत्वाद्यात्मकस्य साध्यप्रतियोगिकाभावस्य जलादौ सत्त्वेन चाव्याप्त्यापत्तेः। साध्यतावच्छेदकसम्बन्धावच्छिन्नत्वेनापि प्रतियोगिता विशेषणीया

,

अन्यथा ह्रदादिवृत्तिसमवायादिसम्बन्धावच्छिन्न-प्रतियोगिताकवह्न्याद्य-भावस्य धूमादिमत्यपि वृत्तेरसम्भवस्य, कालिकसम्बन्धेन द्रव्यत्वाभावादौ साध्ये कालत्वादिहेतौ साध्यवद्भिन्नपरमाणुगगनादिवृत्तिदैशिकविशेषणतासम्बन्धावच्छिन्न-प्रतियोगिताकसाध्याभावात्मकद्रव्यत्वादेर्हेत्वधिकरणवृत्तित्वेनाव्याप्तेर्वा प्रसङ्गः।

अत्र च साध्याभाववत्तायां सम्बन्धविशेषावच्छिन्नत्वानिवेशे वह्निमान् धूमादित्यादौ हृदादिवृत्तिवह्न्याद्यभावस्य कालिकादिसम्बन्धेन पर्वतादौ वृत्तेरव्याप्तिः। दैशिकविशेषणताविशेषावच्छिन्नत्वनिवेशे कालिकसम्बन्धावच्छिन्नप्रतियोगिताका-काशाभावाभावादौ दैशिकविशेषणतया साध्ये आत्मत्वादिहेतौ साध्यवद्भिन्न-काला-दिवृत्तेराकाशाभावात्मकसाध्याभावस्यात्मादिषु वृत्तेः। घटत्वाभावादिसाध्यकस्थले सद्धेतौ साध्याभावस्य घटत्वादेर्दैशिकविशेषणतासंबन्धेन अधिकरणतायां मानाभावेन चाव्याप्तिः। अतः साध्यतावच्छेदकसम्बन्धेन साध्यवत्ताज्ञानं प्रति यादृशसम्बन्धेन स्वप्रकारकनिश्चयः प्रतिबन्धकस्तेन सम्बन्धेनाभाववत्त्वं निवेश्यम्। संयोगेन वह्न्यादौ साध्ये तादृशसम्बन्धो दैशिकविशेषणता। कालिकविशेषणतासम्बन्धेनाकाशाभावाभावे दैशिकविशेषणतया साध्ये कालिकसम्बन्ध एव तथा।

समवायादिना घटत्वादेरभावे दैशिकविशेषणतया साध्ये समवायादिरेवेति न दोषः। न चैवं वृक्षनिष्ठा या कपि-संयोगाभावीयमूलावच्छिन्नविशेषणता तादृशसम्बन्धेन वृक्षादौ तादृशाभाववत्ता-ज्ञानेऽपि कपिसंयोगवत्ताज्ञानोत्पत्तेस्तादृशसम्बन्धो न लक्षणघटक इति साध्यवद्भिन्न-वृत्तित्वविशेषणं व्यर्थमिति वाच्यम्।

संयोगतदभावयोरविरुद्धत्वज्ञानाभावदशायां वृक्षः कपिसंयोगाभाववानिति ज्ञानस्यापि वृक्षे कपिसंयोगवत्ताज्ञानविरोधितया वृक्ष-निष्ठतदभावीयविशेषणताया अपि साध्यवत्ताज्ञानप्रतिबन्धकतावच्छेदकीभूतसंस-र्गताश्रयत्वात्।

\[20\]

केचित्तु साध्यात्मकस्वाभाव

\[21\]निरूपितप्रतियोगितावच्छेदकसम्बन्धेन साध्याभाववत्त्वं विवक्षितम्।

स च सम्बन्धो यत्सम्बन्धावच्छिन्नप्रतियोगिताकः स्वाभावः साध्यमिति नोक्तानुपपत्तिः।

अथ समवायेन प्रमेयत्वावच्छिन्नसाध्यकद्रव्यत्वप्रकारकप्रमाविषयत्वादि-हेतुकस्थले कालिकसम्बन्धस्यापि तत्सम्बन्धावच्छिन्नप्रतियोगिताकघटाभावरूप-प्रमेयनिरूपितप्रतियोगितावच्छेदकत्वात्तेन संबन्धेन साध्याभाववति काले हेतोर्वृत्तेरव्याप्तिः। न च साध्यनिरूपितस्वनिष्ठप्रतियोगितावच्छेदकसम्बन्धनिवेशान्नायं दोषः, कालिकसम्बन्धावच्छिन्नघटाभावादिरूपप्रमेयस्य कालिकसम्बन्धावच्छिन्न-प्रतियोगिताया घटादावेव सत्त्वात् कालिकसम्बन्धस्य समवायसम्बन्धावच्छिन्न-प्रमेयाभावात्मकस्वनिष्ठप्रतियोगितावच्छेदकसम्बन्धत्वविरहादिति वाच्यम्।

तादृशप्रमे-याभावस्य कालिकसम्बन्धावच्छिन्नप्रतियोगिताको योऽभावस्तस्यापि प्रमेयत्वेन साध्यतया तन्निरूपिततादृशप्रमेयाभावनिष्ठ

\[22\]प्रतियोगितावच्छेदकत्वस्य कालिकसम्ब-न्धेऽप्यक्षततयाव्याप्तेर्दुर्वारत्वात्। न च यावत्साध्यनिरूपितत्वेन प्रतियोगिता विशे-षणीया। तथा चोपदर्शिताभावात्मकयत्किञ्चित्प्रमेयनिरूपितस्वनिष्ठप्रतियोगिता-वच्छेदककालिकसंबन्धमादाय न दोष इति वाच्यम्। असमवेतप्रमेयस्य समवाय-सम्बन्धावच्छिन्नप्रमेयाभावो नास्तीतिप्रत्ययाविषयतया तस्य तादृशप्रमेयाभावाभावत्वे मानाभावात्,

तादृशप्रमेयाभावनिष्ठयावत्प्रमेयनिरूपितप्रतियोगित्वाप्रसिद्ध्योक्त-स्थलेऽव्याप्तितादवस्थ्यात्। न च साध्यतावच्छेदकसम्बन्धेन वृत्तिमद्यावत्साध्यनिरूपि-तप्रतियोगिताया निवेशनीयतया नोक्ताप्रसिद्धिरिति वाच्यम्।

सर्वत्र समवायिन्येकया सत्तयैव तादृशप्रमेयाभावाभावत्वनिर्वाहे

\[23\] सर्वसमवाय्यसंग्राहकगुणादीनां तादृश-प्रमेयाभावाभावत्वे मानाभावेन दर्शिताप्रसिद्धेर्दुर्वारत्वादिति चेन्न।

साध्यतावच्छेदकसम्बन्धेन वृत्तिमद्यत्किञ्चित्साध्यनिरूपितस्वनिष्ठप्रतियोगि- तावच्छेदकसम्बन्धनिवेशेनैवोपपत्तेः। कालिकसंबन्धावच्छिन्नप्रतियोगिताकस्य दर्शित-साध्याभावाभावस्य साध्यत्वेऽपि तस्य साध्यतावच्छेदकसमवायसम्बन्धेनावृत्तित्वात्। न चैतत्कल्पेऽपि कालिकसम्बन्धेन प्रमेयसाध्यककालत्वहेतावव्याप्तिः। कालिकसम्ब-न्धावच्छिन्नप्रमेयाभावस्य यः कालिकसम्बन्धावच्छिन्नाभावस्तस्य स्वाभावात्मकस्य प्रमेयत्वेन साध्यस्य प्रतियोगितावच्छेदकीभूतकालिकसम्बन्धेन कालिकसम्बन्धाव-च्छिन्नप्रमेयाभावाधिकरणे हेतोर्वृत्तेरिति वाच्यम्।

तादृशप्रतियोगितावच्छेकीभूतयत्स-म्बन्धेन साध्यवद्भिन्नवृत्तित्वमभावस्य, तत्सम्बन्धेन तद्वदवृत्तित्वस्य

\[24\] विवक्षणी-यत्वात्। उक्तस्थले च साध्याभावस्य कालिकसम्बन्धेन साध्यवद्भिन्नेऽवृत्तेः।

अथैवं तादृशप्रतियोगितायां स्वनिष्ठत्वनिवेशो विफलः, तदनिवेशे घटभिन्नं घटत्वाभावादित्यादौ घटभेदात्मकसाध्यनिरूपितप्रतियोगितावच्छेदकतादात्म्यसम्ब-न्धेन घटत्वात्मकसाध्याभाववति घटत्वे हेतोर्वृत्तेः प्रसक्ताया अव्याप्तेरीदृशविवक्षयैव वारणसम्भवात्, घटत्वरूपसाध्याभावस्य साध्यनिरूपितप्रतियोगितावच्छेदकतादा-त्म्यसम्बन्धेन साध्यवद्भिन्ने घटेऽवृत्तेः। न चैवं तादृशसाध्यस्य तादृशसम्बन्धेन साध्यव-द्भिन्नवृत्तिरभाव एवाप्रसिद्ध इति कथमव्याप्तिपरिहार इति वच्यम्।

घटभेदस्य घटत्वा-भावसमनियतत्वेन तदभिन्नतया घटत्वेऽपि समवायसम्बन्धावच्छिन्नायास्तादृशप्रति-योगितायाः सत्त्वेन तादृशप्रतियोगितावच्छेदकसमवायेन साध्यवद्भिन्नघटवृत्तिघटत्व-रूपसाध्याभावस्य प्रसिद्धिसम्भवात्। तादृशाभावयोर्भेदे स्वनिष्ठत्वस्य प्रतियोगिता-विशेषणत्वेऽपि घटत्वरूपसाध्याभावनिष्ठसाध्यनिरूपितप्रतियोगित्वाप्रसिद्ध्या तद्दोष-तादवस्थ्यात्।

संयोगिभेदस्य व्याप्यवृत्तित्वाव्याप्यवृत्तित्वरूपवैधर्म्येण संयोगाभावा-भेदासम्भवेऽपि संयोगवत्त्वप्रकारकप्रमाविषयत्वाभावाभेदे बाधकाभावात्स्वरूपसम्ब-न्धस्यापि साध्यनिरूपितप्रतियोगितावच्छेदकसम्बन्धतया तेन सम्बन्धेन साध्यवद्भिन्न-वृत्तेस्तादृशप्रमाविषयत्वरूपसाध्याभावस्य प्रसिद्ध्या संयोगिभिन्नं गुणत्वादित्यादाव-व्याप्तेरनवकाशादिति चेन्न।

प्रतियोगितायां स्वनिष्ठत्वानिवेशे कालिकसम्बन्धावच्छिन्नप्रतियोगिताके आकाशाभावाभावादौ साध्य आत्मत्वादावव्याप्तेर्दुर्वारत्वात्। तादृशसाध्यस्य यः कालिकसम्बन्धावच्छिन्नाभावो दैशिकविशेषणतासम्बन्धावच्छिन्नतदभावस्य तादृश-साध्यस्वरूपतया दैशिकविशेषणतासम्बन्धस्य साध्यनिरूपितप्रतियोगितावच्छेदक-सम्बन्धत्वात्तेन सम्बन्धेनाकाशाभावरूपसाध्याभावस्य साध्यवद्भिन्ने काले हेतुमति च वृत्तेः। प्रतियोगितायां स्वनिष्ठत्वनिवेशे च दैशिकविशेषणतायाः आकाशाभावनिष्ठ-साध्यनिरूपितप्रतियोगितावच्छेदकसंबन्धत्वविरहेणाव्याप्तेरनवकाशात्। न च साध्य-निरूपितस्वनिष्ठप्रतियोगितानिवेशे साध्याभावपदोपादानवैयर्थ्यम्, अभावान्तरनिष्ठ-प्रतियोगितायाः साध्यनिरूपितत्वविरहेणैव तद्व्यावृत्तेरिति वाच्यम्। स्वपदार्थस्य द्विधा निवेशेन साध्याभावनिष्ठसाध्यीयप्रतियोगितावच्छेदकसंबन्धेन साध्याभाववत्त्वनिवे-शध्रौव्येण तत्पदवैयर्थ्यानवकाशात्। तादृशसम्बन्धेन साध्यवद्भिन्नवृत्ति यत्तद्वत्त्वमात्र

\[25\]-निवेशे साध्यवद्भिन्नवृत्त्यभावान्तरवति हेतोर्वृत्त्यानुपपत्तेः - इत्याहुः।

 अत्रेदं बोध्यम्-

साध्यवत्त्वग्रहविरोधिग्रहविषयसम्बन्धेन साध्यनिरूपितप्रति-योगितावच्छेदकसम्बन्धेन वा नानुमित्यौपयिकव्याप्तिशरीरेऽभावसम्बन्धनिवेशसम्भवः। साध्यभेदेन व्याप्तेर्भेदात्। लाघवेन तत्तत्साध्यकस्थले तत्तत्साध्याभाववति दैशिक-कालिकविशेषणतासमवायादिसंसर्गाणामेव विशिष्याभावसम्बन्धतया निवेशौचित्यात्। उक्तरूपेण विशेषणताविशेषादीनां संबन्धताया अत्यन्ताप्रामाणिकतया तद्रूपाव-च्छिन्नस्य सम्बन्धविधया व्याप्तिघटकत्वायोगाच्च।

परन्तु यादृशसाध्यकस्थले यादृश-सम्बन्धोऽभावसम्बन्धतया व्याप्तिघटकस्तत्परिचयायैव दर्शितोक्तयः।

तथा च यादृश-सम्बन्धेन प्रकृतसाध्यवति तद्भिन्नवृत्तिसाध्याभावो न वर्तते तादृशसंम्बन्धेन तद्वत्त्वं निवेश्यमित्युक्त्यैव तत्परिचयसम्भवादित्यलं वाग्जालेन।

तत्र च साध्याभाववत्पदेन साध्यभावत्वविशिष्टाधिकरणं विवक्षणीयम्।

तेन गुणान्यत्त्वविशिष्टसत्ताभाववान् गुणत्वादित्यादौ विशिष्टस्यानतिरिक्तया सत्तारूप-साध्याभावस्य गुणादौ सत्त्वेऽपि न क्षतिः, गुणे गुणान्यत्त्वविशिष्टसत्ताभावो नास्तीत्यप्रत्ययात्तत्र तादृशाभावत्वविशिष्टाधिकरणत्वानभ्युपगमात्।

 अथैतल्लक्षणे

‘

घटत्वघटाकाशसंयोगान्यतराभाववान्, आकाशत्वात्

’

इत्यादौ अव्याप्तिः।

घटत्वस्य व्याप्यवृत्तितया तद्धटितान्यतराभाववद्भिन्ने घटे वर्तमानस्य घटा-काशसंयोगात्मकसाध्याभावस्य हेत्वधिकरणे गगनेऽपि वृत्तेः।

निरवच्छिन्नसाध्याभाव-वत्तानिवेशे च साध्यवद्भिन्नवृत्तित्वांशवैयर्थ्यादिति चेन्न।

एतल्लक्षणकर्तृमते स्वप्रति-योगिसामानाधिकरण्य-स्वप्रतियोगिवैयधिकरण्यरूपविरुद्धधर्माध्यासोऽभावस्य भेदक इत्येतादृशयुक्त्या द्रव्यवृत्तिसंयोगाभाव-गुणवृत्तिसंयोगाभावयोर्भेदसिद्धिरित्यनुसृत्य अव्याप्यवृत्तिसाध्यकस्थलेऽव्याप्तिः समाधीयते।

तथा च घटाकाशसंयोगस्योक्तान्य-तराभावप्रतियोगित्वेऽपि न तदभावरूपता।

तथा सति तादृशविरुद्धधर्मयोः समावेशा-पत्तेः। तयोर्विरोधाभावे संयोगाभावस्याप्यधिकरणभेदेन भेदासिद्धेः अव्याप्यवृत्ति-साध्यके सर्वत्रैवाव्याप्तेः। एतदभिप्रायेण लक्षणान्तरस्यावतारणीयत्वादिति गगनेऽ-तिरिक्त एव तदभावः स्वीकरणीयः। स च न साध्यवद्भिन्नवृत्तिरिति न दोषः।

साध्यवद्भिन्ने वर्तत इत्यनेनानवच्छिन्नाया एव वृत्तेर्विवक्षणान्न घटाकाश-संयोगात्मकाभावमादाय दोष इति तु न श्रद्धेयम्।

तथा सति सुषुप्त्यादिकालावच्छेदेना-स्मदाद्यात्मवृत्तौ स्वाश्रयाश्रयत्वसम्बन्धावच्छिन्नप्रतियोगिताकज्ञानत्वाद्यभावे साध्ये सु-खादावव्याप्तिः। तत्र साध्यवद्भिन्न ईश्वरे तादृशसम्बन्धेन निरवच्छिन्नवृत्तिकस्य ज्ञान-त्वादिरूपाभावस्य तेन सम्बन्धेन सुखाद्यधिकरणेऽस्मदाद्यात्मन्यपि वृत्तेः।

उत्पत्ति-कालावच्छिन्नघटादिवृत्तितादृशसम्बन्धावच्छिन्नप्रतियोगिताकसत्ताभावादिसाध्यकघ-टत्वादिहेतावव्याप्तिश्च।



तृतीयचतुर्थलक्षणे

 संयोगाभावनिष्ठयोर्व्याप्यवृत्तित्वाव्याप्यवृत्तित्वयोः प्रतियोगिसामानाधिकर-ण्य-प्रतियोगिवैयधिकरण्ययोर्वक्ष्यमाणरीत्या न विरोध इत्यभिप्रायेणाव्याप्यवृत्ति-साध्यकस्थलेऽव्याप्त्या लक्षणान्तरमवतारयति- कर्मादाविति।



कर्मादौ संयोगाद्यभावस्य भिन्नत्वे मानाभावादाह- साध्यवदिति। हेतोः साध्य-वत्पक्षभिन्नदृष्टान्तवृत्तित्वेनाव्याप्तेराह- सकलेति। साकल्यं साध्याभाववति साध्ये च बोध्यम्। साध्याभावो वा साध्यतावच्छेदकवच्छिन्नप्रतियोगिताको ग्राह्यः। तेन विपक्षैक-देशनिष्ठाभावप्रतियोगिनि व्यभिचारिणि नातिव्याप्तिः। न वा नानाव्यक्तिसाध्यकसद्धेता-वव्याप्तिः। अव्याप्यवृत्तिसाध्यकव्याप्यवृत्तिसद्धेतावव्याप्तेः, व्यभिचारिणि चाव्याप्यवृत्ता-वतिव्याप्तेर्वारणायाभावद्वये प्रतियोगिव्यधिकरणत्वं बोध्यम्। हेत्वभावोऽपि प्रतियोगि-तावच्छेदकावच्छिन्नप्रतियोगिव्यधिकरणः। तत्प्रतियोगित्वं च हेतुतावच्छेदकरूपेण बोध्यम्। तेन द्रव्यत्वादौ साध्ये विशिष्टसत्तादौ नाव्याप्तिः। न वा विशिष्टसत्तात्वादिना तादृशाभावप्रतियोगिनि सत्तादावतिप्रसङ्गः।

इदं त्ववधेयम्-

द्रव्यवृत्तिसंयोगाभावो न गुणादौ स्वीक्रियते, अपि तु क्लृप्ते तद्वृत्तिसंयोगवत्त्वप्रकारकप्रमाविषयत्वाद्यभावे एव संयोगाभावत्वं कल्प्यतेऽनन्त-गुणाद्यधिकरणे संयोगाभावकल्पनामपेक्ष्य तथाविधैकाभावे संयोगाद्यभावत्कल्पने लाघवात्। न च संयोगवत्त्वप्रकारकप्रमाविषयत्वाद्यभावे द्रव्यत्वाभाव-द्रव्यभेद-संयोगिभेदादौ वा संयोगाभावत्वं कल्प्यत इत्यत्र विनिगमकाभाव इति वाच्यम्।

तादृशाभावानां समनियततयाऽभेदात्। एवं च द्रव्यवृत्तिसंयोगाभाव-गुणवृत्तिसंयोगा-भावयोर्भेदः सप्रमाण एव।

अथैवं द्रव्यत्वाभावादीनामप्यानन्त्यापत्तिः। कर्मादौ गुणवृत्तिद्रव्यत्वाभावो न कल्प्यते, अपि तु क्लृप्ते तद्वृत्तिद्रव्यगुणान्यतरत्त्वाभावे एव तदभावत्वमित्यादि-तर्कगवेषणया कर्मादिवृत्तिद्रव्यत्वाद्यभावस्य गुणादिवृत्तितदभावतो भेदसिद्धिरिति चेत्- इष्टमेवैतदधिकरणेभेदेनाभावभेदवादिनाम्। न चैवं संयोगाद्यभावत्वकल्पनायां धर्मिणा-मप्यानन्त्यादुक्तविनिगमकाभावसम्भव इति वाच्यम्।

विनिगमनाविरहेऽपि

\[26\] द्रव्यत्वा-भावादौ संयोगाद्यभावत्वकल्पनाया निष्प्रत्यूहत्वादिति।

हेतोरिति। नानाधिकरणक-स्येत्यादिः। अव्याप्तेरिति। एतद्रूपवान् एतद्रसात् इत्यादौ एतद्रसाधिकरणे एतद्रूपाधिकरणे द्वित्वादिना भेदसत्त्वेऽपि व्यासज्यवृत्ति-धर्मानवच्छिन्नत्वेन साध्यवनिष्ठप्रतियोगितायाः प्रतियोग्यवृत्तित्वेन वा भेदस्य विशेषि-तत्वे लक्षणगमनसम्भवान्नासम्भवो दर्शितः। 

साकल्यमिति। बोध्यम्

इत्यस्य विशेषणमित्यादिः। अत्र साध्याभाववति साकल्यविशेषणसत्त्वे एव साध्ये तद्विशेषणव्यावृत्तिः सङ्गच्छते।

अन्यथा साध्याभाव-वत्ताया हेतुमत्साधारण्येपि साध्याभाववद्यत्किञ्चिद्व्यक्तिनिष्ठाभावप्रतियोगित्वमादाय नानाव्यक्तिसाध्यकसद्धेतौ लक्षणसमन्वयसम्भवात्। अतः

‘

साध्ये तदभाववति च

’

इत्यनुक्त्वा साध्याभाववति साकल्यविशेषणं प्रथमतो दर्शितम्। न च साध्याभाववति साकल्यविशेषणासत्त्वेऽपि वह्निमान् पर्वतान्यत्वादित्यादावतिव्याप्तिवारणमेव साध्ये साकल्यविशेषणप्रयोजनमस्ति। उभयत्र साकल्यविशेषणादाने यत्किञ्चित्साध्याभाववति पर्वते हेत्वभावसत्त्वेनातिव्याप्तिः, साध्ये साकल्यविशेषणसत्त्वे तु ह्रदादेरेव सकल-साध्याभाववत्तया तत्र हेतुसत्त्वेनातिव्याप्त्युद्धारान्नोक्ताभिप्रायवर्णनं सम्यगिति वाच्यम्।

साध्याभाववति साकल्यविशेषणासत्त्वे साध्ये साकल्यविशेषणस्योक्ताति-व्याप्तिवारणप्रयोजनकत्वसम्भवेऽपि साकल्यविशेषणस्य वक्ष्यमाणप्रयोजनस्यैव वास्त-वतया तस्य साध्याभाववति साकल्यविशेषणसत्त्वे एव सङ्गतेरादौ तत्प्रदर्शनस्योचि-तत्वात्।

 वस्तुतस्तु साध्ये साकल्यविशेषणं परित्यज्य साध्याभावे साध्यतावच्छेदकाव-च्छिन्नप्रतियोगिताकत्वनिवेशरूपकल्पान्तरस्यावलम्बनीयतया चरममेव तत्प्रदर्शन-मुचितम्।

‘

साध्ये तदभाववति च बोध्यम्

’

इत्युक्त्वा

‘

साध्यतावच्छेदकावच्छिन्नप्रति-योगिताको वाऽभावो ग्राह्यः

’

इत्युक्तौ साध्याभाववति च

\[27\] साकल्यं निवेश्यते, साध्याभावो वैतादृशो निवेश्यत इत्येतादृशविकल्पः प्रतीयते, स चाविवक्षित इति सारम्।

अव्याप्तिवारणाय साध्याभावे साकल्यविशेषणे धूमवान् वह्नेरित्यादौ साध्यतावच्छेदकीभूतसंयोगादिसम्बन्धावच्छिन्नप्रतियोगिताकसकलसाध्याभावाधिकरणं गुणादिरेव स्यात् अयोगोलकादेर्ह्रदासंयुक्तत्वावच्छिन्नप्रतियोगिताकाभावानधिकरण-त्वादित्यतिव्याप्तिः।

वह्निमत्त्वप्रकारकप्रमाविषयो धूमादित्यादौ साध्यतावच्छेदकीभूत-स्वरूपसम्बन्धावच्छिन्नप्रतियोगिताकतत्तद्विपक्षावृत्तित्वावच्छिन्नाभावस्य तत्तद्विपक्ष-मात्रवृत्तितया सकलसाध्याभावाधिकरणाप्रसिद्ध्याव्याप्तिश्चेति तदुपेक्ष्य साध्ये साक-ल्यविशेषणं निवेशितम्।

ननु साध्ये साकल्यविशेषणदानेऽपि वह्निमान्धूमादित्यादावव्याप्तितादवस्थ्यं, पर्वतादावपि पर्वतीयवह्नेर्द्वित्वादिनाऽभावस्य सत्त्वेन सकलसाध्याभावसत्त्वात्,

व्यास-ज्यवृत्तिधर्मानवच्छिन्नप्रतियोगिताकत्वेनाभावविशेषणे च वह्निधूमोभयवान् वह्नेरि-त्यादावतिव्याप्तिः, वह्निमतस्तथाविधसकलसाध्याभावानधिकरणत्वात्,

साध्यताव-च्छेदकातिरिक्तो यो व्यासज्यवृत्तिधर्मस्तदनवच्छिन्नप्रतियोगिताकत्वनिवेशने च लाघ-वात्साध्यतावच्छेदकावच्छिन्नप्रतियोगिताकत्वमेवाभावे विशेषणमुचितं, किं साध्ये साकल्यविशेषणेनेत्यभिप्रेत्य तथैवाह- साध्यतावच्छेदकेति। साध्याभाववति साकल्य-विशेषणप्रयोजनमाह- विपक्षेति। वैकल्पिकयोः साध्यतदभावयोः साकल्यसाध्यताव-च्छेदकावच्छिन्नप्रतियोगिताकत्वविशेषणयोर्व्यावृत्तिमाह- न वेति। एकव्यक्तिसाध्यके एतद्रूपवानेतद्रसादित्यादौ हेत्वधिकरणे पूर्वक्षणवृत्तित्वविशिष्टसाध्याभावो न प्रति-योगितावच्छेदकावच्छिन्नप्रतियोगिव्यधिकरणः पूर्वक्षणवृत्तित्वविशिष्टैतद्रूपादेरेतद्रसा-धिकरणे वृत्तेः। एतद्रूपतद्रूपोभयत्वावच्छिन्नाभावोऽपि न तथा

,

प्रतियोगितावच्छे-दकावच्छिन्नाधिकरणाप्रसिद्धेरिति तत्र लक्षणसङ्गतिरित्यतो
नानाव्यक्तिसाध्यक इत्युक्तम्। अत एवाव्याप्तिरेवोक्ता, नासम्भवः। अत्र नानाव्यक्तिसाध्यकत्वम्

=

व्यधिकरणद्वयवृत्तिसाध्यतावच्छेदककत्वम्।

अत एवैतद्व्यक्तिवृत्तियावद्धर्मवानेतत्त्वा-दित्यादौ नानाव्यक्तिसाध्यकेऽव्याप्तिविरहेऽपि न क्षतिः। अव्याप्यवृतीति। कपिसंयोग्येतद्वृक्षत्वादित्यादावित्यर्थः।

‘

अव्याप्तेर्वारणाय

’

इत्यन्वयः। व्यभिचिरिणि चेति। पृथिवी

\[28\] कपिसंयोगादित्यादौ चेत्यर्थः। अभावद्वये

=

साध्याभावे हेत्वभावे च। तथा चाव्याप्यवृत्तिसाध्यकव्याप्यवृत्तिसद्धेतावव्याप्तिवारणाय साध्याभावे

,

व्यभिचारिणि चाव्याप्यवृत्तावतिव्याप्तेर्वारणाय हेत्वभावे प्रतियोगिवैयधिकरण्यमित्यर्थः।

यद्यपि हेत्वभावे प्रतियोगिवैयधिकरण्यविशेषणस्यावश्यकतया कपिसंयोगी कपिविभागादित्यादावव्याप्यवृत्तिहेतुकेऽव्याप्तिवारणप्रयोजनकत्वं साध्याभावे तद्विशे-षणस्य सम्भवतीति व्याप्यवृत्तीत्यकिञ्चित्करम्

,

तथापि हेत्वभावे तद्विशेषणप्रतिसन्धानं विनैव व्याप्यवृत्तिहेतुकस्थलेऽव्याप्तिनिर्णयो भवतीत्येतदभिसन्धायैव तदुक्तम्

\[29\]।

प्रतियोगिवैयधिकरण्यञ्च न प्रतियोग्यधिकरणावृत्तित्वम्

,

अव्याप्यवृत्तिसाध्यके तथाविधहेतुके च तादृशसाध्याभावहेत्वभावाप्रसिद्ध्याऽव्याप्तेः, अपि तु प्रतियोग्यन-धिकरणवृत्तित्वम्।

तथा च प्रतियोग्यनधिकरणवृत्तित्वविशिष्टसाध्याभावाधिकरणेषु यावत्सु प्रतियोग्यनधिकरणवृत्तित्वविशिष्टः सन् वर्तते योऽभावस्तत्प्रतियोगित्वमर्थः। तेन कपिसंयोग्येतद्‌वृक्षत्वादित्यादौ कपिसंयोगाद्यनधिकरणगुणादिवृत्तित्वोपलक्षित-कपिसंयोगाद्यभावस्य हेत्वधिकरणे सत्त्वेऽपि नाव्यप्तिः, न वा एतद्‌वृक्षत्ववान् कपि-संयोगादित्यादौ तथाविधकपिसंयोगाद्यभावस्य सकलसाध्याभावाधिकरणे सत्त्वेऽप्य-तिव्याप्तिः।

प्रतियोग्यनधिकरणीभूतसाध्याभावाधिकरणयावन्निष्ठस्वप्रतियोग्यनधि-करणताकाभावप्रतियोगित्वमिति फलितोऽर्थः।

प्रथमे साध्यतावच्छेदकसम्बन्धेन

,

चरमे हेतुतावच्छेदकसम्बन्धेन प्रतियोग्य-नधिकरणत्वं बोध्यम्।

तेन अयामात्मा आत्ममहाकालान्यतरत्वादित्यादौ व्यभिचार-निरूपकाधिकरणस्य कालस्य कालिकसम्बन्धेनात्मत्वाधिकरणत्वेऽपि नातिव्याप्तिः, न वा वह्निमान् धूमादित्यादौ साध्याभावाधिकरणयावदन्तर्गतकालज्ञानादिषु कालिक-विषयित्वादिसम्बन्धेन हेत्वभावप्रतियोग्यधिकरणतासत्त्वेऽप्यसम्भवोऽव्याप्तिर्वा।

इत्थञ्च प्रतियोगित्वे सम्बन्धविशेषावच्छिन्नत्वेन न निवेशनीये, सम्बन्धान्तरावच्छिन्नप्रति-योगिताकयोः साध्याभावहेत्वभावयोरुक्तसम्बन्धेन प्रतियोगिसमानाधिकरणतयाऽस-म्भवातिव्याप्त्योरनवकाशात्। हेत्वभावोऽपीति।

अपिशब्देन साध्याभावेऽपि प्रति-योगितावच्छेदकावच्छिन्नवैयधिकरण्यं निवेशनीयमिति सूच्यते। तेन विशिष्टसत्तावान् जातेः इत्यादौ हेत्वधिकरणगुणादिषु साध्याभावप्रतियोगिसत्त्वादेः सत्त्वेऽपि नाति-व्याप्तिः। अत्र

‘

साध्याभावोऽपि

’

इत्युक्तावग्रिमतत्पदेन हेत्वभावपरामर्शासम्भवः, तत्र हेत्वभावपदोपादाने चाऽक्षराधिक्यमिति तन्नोक्तम्।

तत्प्रतियोगित्वम्

साध्याभाववन्निष्ठाभावप्रतियोगित्वम्

,

हेतुतावच्छेदक-रूपेण

हेतुतावच्छेदकावच्छिन्नमित्यर्थः। हेत्वभावनिष्ठप्रतियोगिवैयधिकरण्यशरीरे स्व-प्रतियोगितावच्छेदकावच्छिन्नत्वनिवेशस्य प्रयोजनमाह- द्रव्यत्वादाविति।
विशिष्टेति 

गुणकर्मान्यत्वविशिष्टेत्यर्थः। हेत्वभावप्रतियोगितायां हेतुतावच्छेदकावच्छिन्नत्वनिवे-शस्य प्रयोजनमाह- न वेति। अत्रापि

‘

द्रव्यत्वादौ साध्ये

’

इत्यनुषज्यते। विशिष्ट-सत्तात्वादिना

गुणकर्मान्यत्वविशिष्टसत्तात्वादिना। तृतीयार्थश्चात्रावच्छिन्नप्रतियोगि-ताकत्वं, तस्याभावेऽन्वयः।

प्रतियोगिपदार्थैकदेशप्रतियोगित्वान्वितमवच्छिन्नत्वं वा तदर्थः। तादृशाभावेति। सकलसाध्याभाववन्निष्ठाभावेत्यर्थः।

न च हेत्वभावे प्रतियोगितावच्छेदकावच्छिन्नवैयधिकरण्यमेव निवेश्यतां, ततोऽपि तत्प्रयोजननिर्वाहात्।

तथाच द्रव्यं सत्त्वादित्यादौ गुणादिनिष्ठविशिष्टसत्ता-भावस्य हेतुतावच्छेदकावच्छिन्नसमानाधिकरणतयैवातिव्याप्तिवारणसम्भवात् प्रति-योगितायां हेतुतावच्छेदकावच्छिन्नत्वनिवेशनमफलमिति वाच्यम्।

हेत्वभावे हेतुताव-च्छेदकावच्छिन्नवैयधिकरण्यनिवेशे सकलसाध्याभाववन्निष्ठा या हेतुतावच्छेदकाव-च्छिन्नानधिकरणवृत्तित्वविशिष्टनिरूपिताधिकरणता तन्निरूपकाभावप्रतियोगित्वमर्थः स्यात्, तदपेक्षया सकलसाध्याभाववन्निष्ठा या हेतुतावच्छेदकावच्छिन्नयादृशप्रति-योगितावच्छेदकावच्छिन्नानधिकरणता तद्वत्त्वरूपस्यास्मदीयफलितार्थस्यागुरुत्वात्। न च ममापि सकलसाध्याभाववन्निष्ठं यद्धर्मावच्छिन्नानधिकरणत्वं तद्धर्मवत्त्वमित्येवार्थः, स चातिलघुरेवेति वाच्यम्।

एतादृशार्थकरणे मूलोक्तं प्रतियोगिताया व्याप्तित्वं व्याहन्येतेति मूलानुसारेण दीधितिकृता गुर्वर्थानुसरणात्, उक्तविशेष्यविशेषणभावेन निवेशे व्यर्थविशेषणतानवकाशात्।

 केचित्तु हेतुतावच्छेदकावच्छिन्नवैयधिकरण्यनिवेशे सकलसाध्याभाववन्निष्ठ-विशिष्टसत्तात्वावच्छिन्नव्यधिकरणाभावप्रतियोगित्वरूपव्याप्तिविशिष्टवैशिष्ट्यज्ञानस्य गुणेऽपि सत्त्वाद्बाधानवतारदशायां तत्र द्रव्यत्वानुमित्यापत्तिः

,

अस्मन्मते तु

‘

तत्प्रति-योगित्वञ्च

’

इत्यतो लव्धस्य तादृशप्रतियोगितावच्छेदकहेतुतावच्छेदकस्य व्याप्तितया तद्विशिष्टवैशिष्ट्यावगाहिज्ञानस्य गुणेऽपि भ्रमत्वादित्याहुः।

 एतल्लक्षणं दूषयित्वोत्तरलक्षणमवतारयति- यत्रैकव्यक्तिकमिति॥



पञ्चमलक्षणम्

यत्रैकव्यक्तिकं साध्यं विपक्षो वा तत्र, निर्धूमत्वादिव्याप्ये तत्त्वेन साध्ये निर्व-ह्नित्वादौ चाव्याप्तिः, तत्र हेत्वभावस्य वह्न्यादेः प्रत्येकं यावद्विपक्षावृत्तित्वादत आह- साध्यवदन्येति। अत्रान्योन्याभावस्य साध्यवत्त्वावच्छिन्नप्रतियोगिताकत्वं व्युत्पत्तिबल-लभ्यं, न हि भवति नीलो घटो घटादन्य इति।

यत्रैकव्यक्तिकं साध्यं तत्राव्याप्तिरित्यन्वयः। एतद्रूपवानेतद्रसादित्यादावनेका-शेषत्वरूपसाकल्यस्य साध्येऽसत्त्वादिति भावः। साध्ये साकल्यविशेषणं परित्यज्य कल्पान्तरानुसरणान्न तत्रैतद्दोषावकाश इत्यत आह- विपक्षः इति। विपक्षः साध्या-भाववान्।

अत्राप्येकव्यक्तिक इत्यस्य विशेषणस्य लिङ्गव्यत्ययेनानुषङ्गः। तथा चैतद्धट-भिन्नं पटत्वादित्यादौ साध्याभाववत्येतद्धटादौ साकल्याप्रसिद्ध्याऽव्याप्तिरित्यर्थः। सकलपदस्याशेषमात्रपरत्वे दोषान्तरमाह- निर्धूमत्वादिव्याप्ये इति । तत्त्वेन

निर्धू-मत्वव्याप्यत्वेन।

तथा च धूमत्वावच्छिन्नाभावव्याप्यवान् वह्नित्वावच्छिन्नाभावात् इत्यादावित्यर्थः। धूमत्वाद्यवच्छिन्नाभावे साध्ये एकव्यक्तिकतया पूर्वदोषाक्रान्त-त्वेन तद्व्याप्यसाध्यकानुसरणम्।

निर्धूमत्वव्याप्यजलत्वादे

\[30\]स्ताद्रूप्येण साध्यतायां सद्धे-तुत्वानुपपत्तिरतस्तत्त्वेन इत्युक्तम्। हेत्वभावस्येति ।

अथ वह्न्यात्मकहेत्वभावस्य प्रत्येकं सकलसाध्याभाववन्निष्ठत्वासम्भवेऽपि सकलतन्निष्ठवह्न्यभावादिभेदप्रतियोगितामादायैव लक्षणं सङ्गमनीयम्।

हेतुतावच्छे-दकसम्बन्धेन प्रतियोगिवैयधिकरण्यनिवेशादेव व्यभिचारिणि सम्बन्धान्तरावच्छिन्न-प्रतियोगिताकहेत्वभावमादायातिप्रसङ्गानवकाशेन हेत्वभावप्रतियोगितायां हेतुताव-च्छेदकसम्बन्धावच्छिन्नत्वानिवेशात्।

 यत्तु वह्निमद्भेदहेतुताभिप्रायकोऽयं ग्रन्थः, भेदभेदस्यानवस्थाभयेनाधिकरण-स्वरूपस्य स्वीकरणीयतया तस्य च प्रत्येकविश्रान्ततया यावद्विपक्षवृत्तित्वासम्भवात्, तत्र हेतुभेदमादायापि लक्षणगमनासम्भवादिति, तन्न।

आकाशाभावाद्यधिकरणकभेद-भेदस्याकाशाभावाद्यधिकरणस्वरूपतया तस्य च यावद्विपक्षवृत्तित्वेन तमादायैव लक्षणगमनसम्भवात्। न चैतादृशरीत्याकाशाभावमादाय भेदहेतुकव्यभिचारिण्यतिप्रस-क्त्या हेत्वभावत्वेन सकलसाध्याभावाधिकरणवृत्तित्वं विवक्षणीयम्

,

तथा सत्यधि-करणस्वरूपाभावस्य स्वस्मिन्नेव तदभावत्वेन वृत्तिरिति नातिव्याप्त्यवकाशः। एवञ्च आकाशाभावमादाय नोक्ता(ति)व्याप्तिपरिहारसंभव इति वाच्यम्। उक्तस्थले आका-शाभावस्य हेतुतावच्छेदकसम्बन्धेन प्रतियोगिवैयधिकरण्यविरहादेवातिव्याप्ति-वारणसम्भवेन तादृशविवक्षाया निष्प्रयोजनकत्वात्। वह्निमद्भेदहेतुकस्थले च साध्या-भावाधिकरणस्य हेतुरूपप्रतियोग्यनधिकरणत्वेनाकाशाभावरूपहेतुभेदस्य प्रतियोगि-व्यधिकरणत्वेनाव्याप्तिवारणसम्भवादिति दिक्‌।

 अत्र केचित्-

यत्र वह्न्यभावान्यत्वविशिष्टनिर्धूमत्वव्याप्यं साध्यं वह्न्यभावा-न्यत्वविशिष्टवह्न्यभावो हेतुः, तत्र वह्न्यभावस्यापि सकलसाध्याभाववदन्तर्गततया तत्र वह्न्यभावभेदासत्त्वेन तमादाय लक्षणगमनासम्भवात्। न च तादृशविशिष्टहेतुकस्थले हेतुभेदस्य सकलसाध्याभाववन्निष्ठत्वासंभवेऽप्यखण्डविशिष्टात्यन्ताभावस्य तथात्वमा-दायैव लक्षणं संगनीयमिति वाच्यम्।

प्राचीनमते विशिष्टाभावस्य विशेषणाभाव-विशेष्याभावाभ्यामनतिरिक्ततया तादृशविशिष्टाभावस्य वह्न्यभावत्ववह्न्युभयरूपत्वेन सकलसाध्याभाववन्निष्ठत्वासम्भवात्। अथैवमपि विषयितादिसम्बन्धावच्छिन्नप्रतियो-गिताकस्य वह्न्यभावात्यन्ताभावस्याखण्डतया सकलधूमवन्निष्ठतया तमादायैव लक्षणं सङ्गमनीयमिति चेन्न,

वृत्त्यनियामकतया विषयितादिसम्बन्धानामत्यन्ताभावप्रतियो-गितानवच्छेदकत्वात्। संयोगादिरूपव्यधिकरणसम्बन्धावच्छिन्नप्रतियोगिताकवह्न्य-भावात्यन्ताभावस्याखण्डस्य सकलधूमवन्निष्ठत्वेऽपि तदभावप्रतियोगिता न हेतुता-वच्छेदकीभूतवह्न्यभावत्वावच्छिन्ना, तत्र लाघवेन अभावत्वस्यैवाच्छेदकत्वादिति न तमादायापि लक्षणसंगतिः। न च गुरुधर्मावच्छिन्नहेतुकस्थले लक्षणसङ्गमनाय पारिभाषिकमेवावच्छेदकत्वं हेतुतावच्छेदके निवेश्यम्,

तथा च वह्न्यभावत्वादेरपि तादृशावच्छेदकत्वमक्षतमेवेति वाच्यम्।

एतल्लक्षणस्य परित्याज्यतया निखिलदोषो-द्धारानावश्यकत्वेन पारिभाषिकावच्छेदकत्वं न निविष्टमित्यभिप्रायेण तद्दोषदानादिति वदन्ति।

 तदसत्।

तथा सत्यपि सकलसाध्याभाववन्निष्ठं कालिकसम्बन्धावच्छिन्नप्रति-योगिताकवह्न्यभावाद्यभावमादाय लक्षणसमन्वयसम्भवात्। न च जन्यमात्रस्य कालो-पाधितानये साध्याभाववति पर्वतादौ कालिकसम्बन्धेन वह्न्यभावादिसत्त्वात्तत्र तत्स-म्बन्धेन तस्याभावो न वर्तत एवेति वाच्यम्।

कालिकसम्बन्धेन तत्र वह्न्यभावसत्त्वेऽपि प्रतियोग्यनधिकरणीभूतवह्निमदवयवावच्छेदेन

\[31\] तत्र तत्सम्बन्धावच्छिन्नप्रतियोगि-ताकतदभावस्यापि सत्त्वात्। एवं विशिष्टाभावस्य विशेष्याभावविशेषणाभावाभ्यामनति-रिक्तत्वे द्रव्यं विशिष्टसत्त्वादित्यादावेवाव्याप्तिसम्भवे

\[32\] तदुपेक्ष्याभावसाध्यकाभाव-हेतुकस्थलानुधावेन बीजाभावात्। तस्मात् प्रतियोगितावच्छेदकसम्बन्धेनैव प्रतियोगि-वैयधिकरण्यं निविष्टं, प्रतियोगिता च हेतुतावच्छेदकसम्बन्धावच्छिन्नैव निविष्टेत्या-शयेनैव तद्दोषदानम्। हेतुतावच्छेदकसम्बन्धेन प्रतियोगिवैयधिकरण्यदाने त्वग्रिम-लक्षणापेक्षया गौरवमेव एतल्लक्षणावतारे बीजं बोध्यम्।

एतेन- सकलशब्दस्य व्यापकतार्थकतया साध्याभावव्यापकीभूताभावप्रति-योगित्वमेव निष्कृष्टैतल्लक्षणार्थः।

धूमवान् वह्नेरित्यादौ प्रमेयत्वादिना वह्न्यभावस्य साध्याभावव्यापकत्वेऽपि न क्षतिः, यद्रूपावच्छिन्नप्रतियोगिताकाभावत्वं साध्याभाव-व्यापकतावच्छेदकं तद्रूपवत्त्वस्यैव लक्षणत्वात्।

एवञ्च हेत्वभावे प्रतियोगिवैयधिकरण्यं न निवेश्यते, व्यापकतालक्षणे प्रतियोगिवैयधिकरण्यानिवेशेनाव्याप्यवृत्तिहेतुकव्यभि-चारिणि हेत्वभावस्य साध्याभाववन्निष्ठहेतुरूपाभावप्रतियोगितया व्यापकत्वासंभवेन अतिप्रसङ्गविरहात्। व्यापकताशरीरे च हेतुतावच्छेदकसम्बन्धेन साध्याभाव-वन्निष्ठत्वमभावे निवेश्यं, तेन वह्न्याद्यभाववति कालिकादिसम्बन्धेन धूमादिरूपा-भावस्य वृत्तावपि धूमाभावादेर्न साध्याभावव्यापकताक्षतिः। सत्तावान् जातेरित्यादौ साध्याभाववति हेतुतावच्छेदकसम्बन्धेन वृत्तेरप्रसिद्ध्याऽव्याप्तिश्च लक्षणपञ्चक एव दोषः।

 अस्तु वा हेतुतावच्छेदकसम्बन्धेन हेतुमत्ताज्ञानं प्रति यादृशसम्बन्धेन हेत्व-भाववत्ताग्रहः प्रतिबन्धकस्तादृशसम्बन्धेन स्वावच्छिन्नाधिकरणभिन्नसाध्याभावा-धिकरणकं यद्यत्स्वं तद्भिन्नत्वमेव साध्याभावव्यापकतावच्छेदकत्वम्।

इत्थञ्च सत्तावान् जातेरित्यादावेतादृशं स्वं जातित्वाभावत्वादिकमेव, तद्भिन्नञ्च जात्यभावत्वादिकमिति लक्षणसमन्वयः। इत्थञ्चैतद्‌वृक्षत्ववान् कपिसंयोगादित्यादौ कपिसंयोगाभावत्वाव-च्छिन्नानधिकरणत्वाप्रसिद्ध्या कपिसंयोगाभावत्वं नैतादृशं स्वमिति कपिसंयोगा-भावत्वस्य साध्याभावव्यापकतावच्छेदकत्वादतिव्याप्तिवारणाय हेत्वभावे प्रतियोगि-वैयधिकरण्यविशेषणं देयमेव, न

देयमेव वा, अधिकरणत्वाभावस्यैवाधिकरणभिन्नत्व-स्थाने निवेशनीयत्वात्।

कपिसंयोगाभावादेरिव तदधिकरणताया अप्यव्याप्यवृत्तितया तदभावस्य साध्याभाववति सत्त्वेनातिव्याप्त्यनवकाशात्। अधिकरणत्वाभावश्च भावप्रतियोगिकतयाऽतिरिक्त एवेति विशेषणताविशेषणैव तद्वत्त्वं साध्याभाववति विशेषणीयमिति। एवञ्च निर्धूमत्वव्याप्यवान् निर्वह्नित्वादित्यादौ हेत्वाभावस्य वह्न्यादेः प्रत्येकं यावद्विपक्षावृत्तित्वेऽपि हेत्वभावत्वेन तेषां साध्याभावव्यापकत्वान्नाव्याप्तिः।

इति पूर्वपक्षोऽप्यकिंचित्करः। यत्र यावतां साध्याभाववतां संभवः तत्र प्रातिस्विकरूपेण तत्तदधिकरणवृत्तित्वमेव हेत्वभावविशेषणतया लक्षणघटकं, न तु साध्याभावव्यापकत्वमित्यभिप्रायेणैवैतद्दोषदानात्

,

प्रकारान्तरानुसारेण परिष्कारे सकललक्षणानामेव परिष्कारसम्भवादिति कृतं पल्लवितेन।



\[33\]परे तु

‘

निर्धूमत्वव्याप्ये तत्त्वेन साध्ये

’

इत्यस्य सामानाधिकरण्यसम्ब-न्धावच्छिन्नप्रतियोगिताकधूमाभावव्याप्ये साध्ये तत्सम्बन्धावच्छिन्नप्रतियोगिताक-वह्न्यभावादावव्याप्तिरित्यर्थः। तत्र च हेतोरपि सकलसाध्याभाववदन्तर्गततया तत्र हेतु-भेदासत्त्वेन न वह्न्यभावभेदमादाय लक्षणसङ्गतिरित्यव्याप्तिर्दुर्वारैव।

तथाहि सामाना-धिकरण्यसम्बन्धेन पर्वतत्वादौ वर्तमानस्य वह्नेस्तादृशसम्बन्धावच्छिन्नप्रतियोगिता-काभावस्य पर्वतादौ सत्त्वेन तत्र सामानाधिकरण्यसंबन्धावच्छिन्नप्रतियोगिताक-धूमाभावसत्त्वात् साध्याभावाधिकरणत्वमविवादमेवेति ध्येयमित्याहुः।

 साध्यवद्व्यक्तिविशेषभेदमादायाव्याप्तिं परिहरति-अत्रेति। साध्यवत्त्वावच्छि-न्नप्रतियोगिताकत्वमिति। साध्यतावच्छेदकविशिष्टसाध्यवत्त्व

\[34\]पर्याप्तप्रतियोगिताव-च्छेदकताकत्वमित्यार्थः। तेन वह्निमान् धूमादित्यादौ तत्तद्वह्निमत्त्वावच्छिन्नप्रतियो-गिताकभेदमादाय न दोषः, तादृशभेदप्रतियोगितावच्छेदकतायास्तत्ताविशिष्टवह्निमत्त्वे एव पर्याप्तत्वात्।

व्युत्पत्तिबललभ्यम्

अन्यादिपदसमभिव्याहारलभ्यम्। नञादिपदसमभि-व्याहारज्ञानस्येव एतादृशपदसमभिव्याहारज्ञानस्याप्यन्वयितावच्छेदकधर्मावच्छिन्नप्र-तियोगिताकाभावशाब्दत्वावच्छिन्नं प्रत्येव जनकत्वादिति भावः।

‘

व्युत्पत्तिबललभ्यम्

’

इत्यनेन यथाश्रुतलक्षणवाक्यार्थ एवायमिति सूचितम्।

तादृशसमभिव्याहारस्थले तत्प्र-तियोगिताकाभावमात्रबोधेऽतिप्रसङ्गं सूचयति- न हि भवतीति। प्रामाणिकव्यवहार इति दोषः। तथा चान्वयिप्रतियोगिकाभावमात्रबोधे नीलघटेऽपि पीतघटादिभेदसत्त्वेन तादृ-शव्यवहारोऽपि स्यादिति भावः।

‘

द्रव्यं न घट

’

इत्याद्यप्रयोगात्

‘

अनुयोगितावच्छेद-कावच्छेदेनैवान्योभावादिरन्यादिपदेन प्रत्याय्यते

,

अनुयोगितावच्छेदकश्च प्रतियोग्य-वृत्तिरेव धर्मः

’

इति प्रकाशकृदङ्गीकृतव्युत्पत्त्यन्तरविरोधात्

‘

घटो घटादन्यः

’

इति प्रयोगवारणसम्भवात् नील इति ।

‘

घटादन्यः

’

इत्यादौ प्राचीनमते पञ्चम्याः प्रतियोगित्वमर्थः। तत्र च प्रकृत्यर्थस्य घटत्वादिविशिष्टस्य घटत्वाद्यवच्छिन्नत्वविशिष्टाधेयतासम्बन्धेनान्वयः। अथवा केवलाधेयत्वमेव घटस्य सम्बन्धः

,

धर्मिपारतन्त्र्येण घटत्वादेरप्यवच्छिन्नत्व-सम्बन्धेन तत्रान्वयोपगमात्, एकविशेषणत्वेनोपस्थितस्याप्यन्यत्र पारतन्त्र्येणान्वयस्य व्युत्पत्तिसिद्धित्वात्।

प्रतियोगित्वस्य व्युत्पत्तिवैचित्र्येणान्यपदार्थैकदेशे भेदे निरूपक-तासम्बन्धेनान्वयः।

‘

घटान्यः

’

इत्यादौ च निरूपकतासम्बन्धेन घटत्वावच्छिन्नप्रति-योगिताविशिष्टो लक्षणया घटादिपदार्थः, तत्पुरुषस्थले पूर्वपदस्य तत्तद्विभक्त्यन्तार्थ-विशिष्टे लाक्षणिकत्वात्तादृशघटादिपदार्थस्य चाभेदसम्बन्धेन भेदेन्वयः।

 नवीनमते

‘

घटादन्यः

’

इत्यादावनुयोगित्वं पञ्चम्यर्थः।

तत्र प्रकृत्यर्थस्य घटत्वादिविशिष्टस्य स्ववृत्तिघटत्वाद्यवच्छिन्नप्रतियोगितानिरूपकतासम्बन्धेनान्वयः। अनुयोगितायाश्चाश्रयतासम्बन्धेन भेदेऽन्वयः,

समासस्थले च घटत्वावच्छिन्ननिरू-पितानुयोगिताविशिष्टे पूर्वपदस्य लक्षणा, तस्य चाभेदसम्बन्धेन भेदेऽन्वयः।

अथैवं

‘

साध्यवदन्यावृत्तित्वम्

’

इत्येतादृशलक्षणवाक्यादभेदसम्बन्धेन तादृ-शप्रतियोगिताविशिष्टविशेषितस्तादृशानुयोगिताविशिष्टविशेषितो वा यो भेदस्तद्वदवृ-त्तित्वमेव प्रतीयते। तथा चानुमित्यौपयिकव्याप्तिस्वरूपजिज्ञासायां तादृशलक्षणाभि-धानेऽर्थान्तरप्रसङ्गः, तादृशप्रतियोगितासम्बन्धेन तादृशानुयोगितासम्बन्धेन वा साध्य-वद्विशेषितभेदवदवृत्तिताज्ञानस्यैव लाघवेनानुमितिहेतुत्वादिति चेन्न।

यादृशव्याप्ति-ज्ञानमनुमितिहेतुस्तस्यामेवास्य तात्पर्यात्। शाब्दबोधाविषयत्वेऽपि तन्मूलकोदीच्य-व्याप्तिविषयकमानसोपनीतभानस्यैव तादृशतात्पर्यनिर्वाह्यत्वात्। तादृशशाब्दबोधस्यापि कथञ्चिदुपपादयितुं शक्यत्वाच्च।

‘

नीलो

घटः कम्बग्रीवादिमदन्यः

’

इत्यादि-वाक्यस्याप्रमाणत्वात्

, ‘

पटः

कम्बुग्रीवादिमदन्यः

’

इत्यादिवाक्यस्य प्रमाणत्वादन्व-यितावच्छेदकनिरूपितं पारिभाषिकमवच्छिन्नत्वं प्रतियोगितायां भासत इत्युपेयम्।

अतः

‘

साध्यवदन्यः

’

इत्यादौ मतुबन्तप्रतिपाद्यतावच्छेदकस्य साध्यसम्बन्धस्य साध्यापेक्षया गुरुतयानवच्छेदकत्वेऽपि नोक्तलक्षणवाक्यार्थासिद्धिः। पारिभाषिकं तदवच्छिन्नत्वञ्च तद्विशिष्टसम्बन्धिनिष्ठाभावीया या या प्रतियोगिता तत्तदव-च्छेदकत्वाभावकूटवदवच्छिन्नत्वम्। एतादृशावच्छिन्नत्वस्य च सम्बन्धतया निवेशात् प्रातिस्विकरूपेण तत्तत्प्रतियोगिताव्यक्तीनां दुर्ज्ञेयत्वेऽपि न क्षतिः। सम्बन्धज्ञानस्य विशिष्टबुद्धावनपेक्षितत्वात्

,

अनुमितिं प्रति च साध्यावच्छिन्नप्रतियोगिताकत्वाव-गाहिज्ञानमेव कारणं कल्प्यते लाघवात्, न तु साध्यसम्बन्धावच्छिन्नप्रतियोगिताव-गाहिज्ञानम्।

अनुमित्यौपयिकव्याप्तिशरीरे तादृश्येव प्रतियोगिता निवेश्यते। कम्बु-ग्रीवादिमत्त्वान् घटादित्यादौ विशेषदर्शिनामनुमितेः प्रामाणिकत्वे निरुक्तपारिभाषि-कावच्छिन्नत्वमेवानुमित्यौपयिकव्याप्तिघटकम्। तादृशगुरुधर्मावच्छिन्नसाध्यकानुमा-नस्य केवलान्वयिसाध्यकसमशीलतावादिनस्तु स्वरूपसम्बन्धरूपमेवावच्छिन्नत्वं व्याप्तिशरीरे निवेशयन्तीति समासः।

\[35\]

मूले

‘

इत्यादावेतादृशलक्षणपञ्‍चकस्य

’

केवलान्वयिन्यप्रसिद्धेरित्यर्थः। न च हेतुतावच्छेदकसम्बन्धेन साध्याभाववद्वृत्तित्वस्यावश्यं निवेशनीयतया सत्तावान् द्रव्यत्वादित्यादावव्याप्तिरस्तीति केवलान्वयिसाध्यकमात्रेऽव्याप्तिकथनमसङ्गतमिति वाच्यम्।

केवलान्वयिपदेन हेतुतावच्छेदकसम्बन्धेन यत्किञ्चिदधिकरणवृत्त्यभावप्रति-योगित्वरूपकेवलान्वयित्वाश्रयसाध्यकमात्रस्योक्तत्वात्।

 अथवा हेतुतावच्छेदसम्बन्धेन वृत्तित्वमनिवेश्य हेतुतावच्छेदकसम्बन्धातिरिक्तो यो हेतुप्रतियोगिकः सम्बन्धस्तदन्यसम्बन्धावच्छिन्नवृत्तित्वमेव निवेश्यम्।

वह्निमान् धूमादित्यादौ कालिकसम्बन्धेन धूमादेः साध्याभाववदॄत्तित्वेऽपि तत्सम्बन्धस्य हेतुता-वच्छेदकसम्बन्धातिरिक्तत्वाद्धेतुप्रतियोगिकत्वाच्च लक्षणाघटकतया तदन्यसम्बन्धेन तद्वृत्तित्वाभावोऽस्त्येवेति भावः। एवञ्च सत्तावान् द्रव्यत्वादित्यादौ हेतुतावच्छेदकस-म्बन्धेन साध्याभाववद्‌वृत्तित्वाप्रसिद्धावपि हेतुतावच्छेदकसम्बन्धातिरिक्तहेतुप्रति-योगिकसम्बन्धान्यविशेषणताविशेषादिना वृत्तित्वप्रसिद्ध्या नाव्याप्तिरिति ध्येयम्।

इतिगदाधरभट्टाचार्यरचिता शिरोमणिकृतव्याप्तिपञ्चकव्याख्याया विवृतिः समाप्ता।





------------------------------------------------------------------------

\[1\]

सुन्दरशुक्लवान् पट इत्यपेक्षया सुन्दरशुक्लवद्भूतलम् इति स्वरसतया योजितः. वी.पां.

\[2\]

योजितम् वी.पां.

\[3\]

इदन्तु न समीचीनं भासते। तथा सति पूर्ववत् रामकृष्णवत्पुरम् इत्यादौ मत्वर्थीयानुपपत्ति-प्रसङ्गात्। वी.पां.

\[4\]

नञुपाध्यादि कामाख्या.

\[5\]

तादृशसाध्याभाववत्त्वं च अभावीयविशेषणतासंबन्धेन बोध्यम्। तेन गुणत्ववान् ज्ञानत्वात् सत्ता-वान् जातेरित्यादौ विषयित्वाव्याप्यत्वादिसंबन्धेन तादृशसाध्याभाववति ज्ञानादौ ज्ञानत्व-जात्यादे-र्वृत्तावपि नाव्याप्तिः। जात्यत्यन्ताभाव-तद्वदन्योन्याभावयोरत्यन्ताभावो न प्रतियोगि-प्रतियोगि-तावच्छेदकस्वरूपः, किन्त्वतिरिक्तः, तेन तेन घटत्वात्यन्ताभाववान् घटान्योन्याभाववान् वा पटत्वादित्यादौ विशेषणताविशेषसंबन्धेन साध्याभावाधिकरणाप्रसिद्ध्या नाव्याप्तिः। अत्यन्ता-भावादेरत्यन्ताभावस्य प्रतियोग्यादिस्वरूपत्वनये तु

साध्यतावच्छेदकसम्बन्धावच्छिन्नसाध्याभाव-वृत्तिसाध्यसामान्यीयप्रतियोगितावच्छेदकसम्बन्धेन साध्याभावाधिकरणत्वं वक्तव्यम् **कामाख्या.पा.**

\[6\]

तादृशज्ञानादिवृत्तित्वाज्जातेरव्याप्तिरिति भावः। वी.पां.

\[7\]

दशमकल्पे। नन्वत्र कल्पे घटभिन्नं कपालत्वादित्यत्राव्याप्तिः। तथाहि- साध्याभाववृत्तिसाध्य-सामान्यीयात्यन्ताभावत्वनिरूपितप्रतियोगितावच्छेदकसमवायसम्बन्धेन (घटभेदाभावस्य घटरू-पत्वं घटत्वरूपत्वञ्चाङ्गीक्रियते) घटरूपसाध्याभावाधिकरणे कपाले कपालत्वस्य हेतोर्वृत्तेः इति चेन्न, स्वावच्छेदकसम्बन्धावच्छिन्नत्व-स्वसामानाधिकरण्योभयसम्बन्धेन निरुक्तसाध्यीयप्रति-योगितावैशिष्ट्यस्य लक्षणघटकसाध्याभावत्वावच्छिन्नाधेयतायां निवेशनीयत्वात्। तन्निवेशे च तादृशप्रतियोगितापदेन घटभेदाभावाभावीयघटत्वनिष्ठसमवायसम्बन्धावच्छिन्नप्रतियोगितायाः परि-ग्रहणे स्वसामानाधिकरण्यघटितनिरुक्तसम्बन्धद्वयेन तद्विशिष्टाऽधेयता घटत्वनिष्ठैव ग्राह्येति नाव्याप्तिः।

अथवा साध्यनिष्ठं यत्साध्यतावच्छेदकावच्छिन्नप्रतियोगिताकाभावत्वावच्छिन्नप्रतियो-गिताकाभावत्वरूपात्यन्ताभावत्वरूपानुयोगित्वं तन्निरूपितप्रतियोगिताश्रयो यस्साध्याभावः तद्वन्निरूपितवृत्तित्वाभावो व्याप्तिरिति परिष्कारे घटत्वरूपसाध्याभावस्यैव तादृशात्यन्ताभावत्व-निरूपितप्रतियोगिताश्रयत्वेन न तत्राव्याप्तिः।

ननु साध्याभाववदवृत्तित्वलक्षणस्य वह्निमान् धूमादित्यादावव्याप्तिः। तथाहि- साध्याभावाधिकरणं धूमाधिकरणता, तन्निरूपतवृत्तित्वं धूमे वर्तते, अधिकरणनिरूपितत्ववत् अधिकरणतानिरूपितत्वस्याप्याधेयतामङ्गीकृतत्वात् इति चेन्न। साध्याभावाधिकरणनिष्ठाधिकर-णतानिरूपितत्वस्याधेयतायां विवक्षणेनाव्याप्त्यभावात्,

“

अधिकरणनिरूपितत्ववदधिकरणता-निरूपितत्वस्याप्याधेयतायां सर्वसम्मतत्वात्

”

इति नियमानुसारेण धूमाधिकरणनिरूपितत्व-धूमाधिकरणतानिरूपितत्वयोः धूमनिष्ठाधेयतायां सत्त्वेपि धूमाधिकरणतानिष्ठाधिकरणता-निरूपितत्वस्य तत्राभावान्नाव्याप्तिः। न चैवमपि घटभिन्नं घटत्वाधिकरणतात्वादित्यत्राव्याप्तिः, तथाहि साध्याभावाधिकरणं घटः, तन्निष्ठा

ऽ

धिकरणता घटत्वाधिकरणता, तन्निरूपिता वृत्तिता हेतौ वर्तत इति चेन्न। स्वनिरूपितत्व-स्वनिष्ठाधिकरणतानिरूपितत्वोभयसम्बन्धेन साध्याभावाधि-करणविशिष्टं यदाधेयत्वं तदभावो व्याप्तिरित्युच्यते। अत्र हेतुरूपघटत्वाधिकरणतात्वनिष्ठाधेयतायां घटत्वाधिकरणतानिरूपितत्वस्य सत्त्वेपि साध्याभावाधिकरणघटनिरूपितत्वस्याभावान्नाव्याप्तिः॥

ननु सम्बन्धघटकसाध्यनिष्ठप्रतियोगितायां साध्यतावच्छेदकसम्बन्धावच्छिन्नत्वानिवेशे विशेष्यत्वस्य कालिकसम्बन्धेनाभावस्य स्वरूपेण साध्यतायाम् आत्मत्वहेतावव्याप्तिसम्भवे आत्मत्वप्रकारकप्रमाविशेष्यत्वाभावपर्यन्तानुसरणं मूलकृता कथं कृतमिति चेन्न, साध्याभाव-वृत्तिसाध्यसामान्यीयप्रतियोगितावच्छेदकसम्बन्धसामान्येन साध्याभावाधिकरणत्वप्रवेशे तत्र अव्याप्त्यभावात्। तथाहि- तादृशसम्बन्धसामान्यान्तर्गतकालिकस्वरूपोभयसम्बन्धेन विशेष्यता-रूपसाध्याभावाधिकरणे महाकाले आत्मत्वस्यावृत्तेः। आत्मत्वप्रकारकप्रमाविशेष्यत्वाभावसाधने तु निरुक्तसम्बन्धद्वयेनात्मत्वप्रकारकप्रमाविशेष्यत्वरूपसाध्याभावस्याधिकरणाप्रसिद्ध्या

ऽ

व्याप्तिस्स-ङ्गच्छते। एतदर्थमेव प्रमापदञ्चोपात्तम्। न च तादृशसम्बन्धसामान्येन साध्याभावाधिकरणत्वप्रवेशे प्रयोजनविरहेण केवलविशेष्यत्वाभावसाध्यकस्थलेप्यव्याप्तिस्सङ्गच्छत एवेति वाच्यम्। घटभिन्नं कपालत्वादित्यत्र अव्याप्तिः। तथाहि- घटत्वरूपसाध्याभावनिष्ठतादृशप्रतियोगितावच्छेदकसम-वायसम्बन्धेन घटरूपसाध्याभावाधिकरणे कपाले कपालत्वहेतोर्वृत्तेः। तादृशप्रतियोगितावच्छेदक-सम्बन्धसामान्येन साध्याभावाधिकरणत्वप्रवेशने तु घटरूपसाध्याभाववृत्तिप्रकृतसाध्यसामा-न्यीयप्रतियोगितावच्छेदकतादात्म्यसम्बन्धोपि तादृशसम्बन्धसामान्यान्तर्गत इति निरुक्तप्रतियोगि-तावच्छेदकसमवायतादात्म्योभयसम्बन्धेन साध्याभाववति घटे पटत्व(कपालत्व)स्यावृत्तेर-व्याप्त्यनवकाशात्। नचैवं घटभिन्नं घटत्वत्वादित्यत्रापि निरुक्तसम्बन्धद्वयेन साध्याभावाधिकरणे घटत्वत्वस्या-वृत्तेरव्याप्तेः वारणात् अत्यन्ताभावत्वनिरूपितत्वस्य प्रतियोगिताविशेषणत्वमनाव-श्यकमिति वाच्यम्। कालिकेन घटवान् महाकालत्वादित्यत्राव्याप्तेः, घटवद्भिन्नभेदस्य घटस्वरूपतया एतादृशसाध्यनिरूपितप्रतियोगितावच्छेदकतादात्म्यसम्बन्धोपि तादृशसम्बन्धसामान्यान्तर्गत इति तादृशसाध्यसामान्यीयप्रतियोगितावच्छेदकस्वरूपतादात्म्योभयसम्बन्धेन साध्याभावाधिकरण-स्याप्रसिद्ध्या

ऽव्याप्तिवारणाय अत्यन्ताभावत्वनिरूपितत्वस्यावश्यकत्वात्।

**साध्याभाववृत्तिसाध्यसामान्यीयप्रतियोगितावच्छेदकसम्बन्धावच्छिन्नत्वघटितयथाश्रुत-व्याप्तेरनुगमप्रकारः।** साध्यतावच्छेदकविशिष्टान्यत्वं व्याप्तिः। साध्यतावच्छेदकवैशिष्ट्यञ्च स्वविशि-ष्टाधेयताविशिष्टत्वसम्बन्धेन। आधेयतावैशिष्ट्यञ्च स्वनिरूपितनिरवच्छिन्नाधिकरणतावन्निरूपित-वृत्तित्वसम्बन्धेन। आधेयतायां स्ववैशिष्ट्यञ्च स्वविशिष्टप्रतियोगिताविशिष्टत्व-स्वविशिष्टप्रतियोगि-ताकाभावविशिष्टत्वोभयसम्बन्धेन।

आधेयतायां प्रतियोगितावैशिष्ट्यञ्च स्वनिरूपकाभावत्वाव-च्छिन्नत्वसम्बन्धेन। आधेयतायामभाववैशिष्ट्यञ्च स्ववृत्तिसाध्यसामान्यीयप्रतियोगितावच्छेदक-सम्बन्धावच्छिन्नत्वसम्बन्धेन। उभयत्र प्रतियोगितायां स्ववैशिष्ट्यञ्च स्वावच्छेदकसम्बन्धावच्छि-न्नत्व-स्वावच्छेदकधर्मावच्छिन्नत्वोभयसम्बन्धेन ग्राह्यम्।

स्वानिरूपकसाध्यकभिन्नत्वमित्यत्र

निरूपितत्वसम्बन्धावच्छिन्नस्वनिष्ठावच्छेदकता-कप्रतियोगिताकभेदवत्त्वसम्बन्धेन साध्यविशिष्टान्यत्वं स्वानिरूपकसाध्यकभिन्नत्वं ज्ञेयम्। वह्नि-मान्धूमादित्यत्र वह्न्यभावत्वावच्छिन्नप्रतियोगितायां साध्यस्य निरूपितत्वसम्बन्धेन सत्त्वेन तादृशसम्बन्धेन साध्यविशिष्टान्यत्वं सम्भवति। प्रमेयवान् ज्ञानत्वादित्यत्र प्रमेयाभावत्वाव-च्छिन्नकालिकादिसम्बन्धावच्छिन्नप्रतियोगितायां घटादिसाध्यस्य निरूपितत्वसम्बन्धेनासत्त्वेन तादृशसम्बन्धेन साध्यविशिष्टत्वस्यैव सत्त्वेन न तां प्रतियोगितामादाय दोषः। न च समवायेन प्रमेयवान् ज्ञानत्वादित्यत्र समनैयत्येन लाघवेन च साध्याभावाभावस्य सत्तारूपत्वकल्पनस्यौचित्येन प्रमेयाभावत्वावच्छिन्नस्वरूपसम्बन्धावच्छिन्नप्रतियोगितायां सत्तात्मकसाध्यनिरूपितत्वस्य सत्त्वेपि घटाद्यात्मकसाध्यनिरूपितत्वस्याभावेन निरुक्तसम्बन्धेन साध्यविशिष्टत्वस्यैव सत्त्वेन अव्याप्तिरिति वाच्यम्।

‘

अभावविरहात्मत्वं वस्तुनः प्रतियोगिता

’

इति प्रतियोगिसामान्यलक्षणवक्तुराचार्यस्य मतेनैतल्लक्षणस्य कृतत्वेन प्रमेयसामान्यस्य प्रमेयाभावाभावत्वसिद्धेरप्रत्यूहत्वेन निरुक्तरीत्या दोषानवकाशात्। अथवा, साध्यव्यापकानिरूपितं स्वानिरूपकसाध्यकं यत् तदन्यत्वमेव स्वानि-रूपकसाध्यकभिन्नत्वं वक्तव्यम्। लाघवेन सत्तायाः प्रमेयाभावाभावरूपत्वाभ्युपगमेपि स्वानिरूपक-घटादिसाध्यकत्वस्य प्रमेयाभावत्वावच्छिन्नस्वरूपसम्बन्धावच्छिन्नप्रतियोगितायां सत्त्वेपि साध्य-तावच्छेदकसमवायेन साध्यव्यापकभूता या सत्ता तन्निरूपितत्वस्यैव तत्र सत्त्वेन साध्यव्यापका-निरूपितत्वस्य तत्राभावेन साध्यव्यापकानिरूपितस्वानिरूपकसाध्यकपदेन प्रमेयाभावत्वावच्छिन्न-कालिकादिसम्बन्धावच्छिन्नप्रतियोगिताया एव ग्राह्यतया तदन्यस्वरूपसम्बन्धावच्छिन्ननिरुक्त-प्रतियोगितामादाय समन्वयसम्भवात्।

\[8\]

उपाध्यायपदेन गङ्गेशोपाध्यायोपादानं कतितरां संगच्छते इति विचारणीयम्। वी.पां.

\[9\]

प्रतियोगिकान्तम् कामाख्या.पा.

\[10\]

प्रतियोगिकान्तम् इत्येव पूर्वस्वरसाद्भवेत्।

\[11\]

केचित्तुकल्पे यत्तच्छब्दघटितत्वेनाननुगमवारणायानुगमः क्रियते। तथाहि- हेतुताविशिष्टधर्मवत्त्वं लक्षणम्। धर्मे हेतुतावैशिष्ट्यञ्च स्वावच्छेदकत्व-स्वविशिष्टाधेयताविशिष्टत्वोभयसम्बन्धेन। आधे-यतायां स्ववैशिष्ट्यञ्च स्वावच्छेदकसम्बन्धावच्छिन्नत्व-स्वावच्छेदकधर्मावच्छिन्नत्वोभयसम्बन्धेन। आधेयतावैशिष्ट्यञ्च स्वनिरूपिताधिकरणतात्वविशिष्टसाध्याभाववद्वृत्तित्वाभावकत्वसम्बन्धेन। अधिकरणतात्ववैशिष्ट्यञ्च तादृशवृत्तित्वाभावे स्वव्यापकत्वसम्बन्धेन बोध्यम्॥

\[12\]

अन्येतुकल्पे अनुगमप्रकारः। पदार्थविशिष्टत्वं लक्षणम्। पदार्थवैशिष्ट्यञ्च स्वतादात्म्य-स्ववि-शिष्टसाध्याभावाधिकरणतात्वकत्वोभयसम्बन्धेन। अत्र स्वपदं हेतुपरम्। स्ववैशिष्ट्यञ्च तादृशाधि-करणतात्वे स्वविशिष्टहेतुताविशिष्टत्वसम्बन्धेन। स्ववैशिष्ट्यञ्च हेतुतायां स्वरूपसम्बन्धावच्छिन्ना-धेयत्वसम्बन्धेन। हेतुतावैशिष्ट्यञ्च स्वविशिष्टाधेयताविशिष्टत्वसम्बन्धेन। स्ववैशिष्ट्यञ्च आधेयतायां स्वावच्छेदकसम्बन्धावच्छिन्नत्व-स्वावच्छेदकधर्मावच्छिन्नत्वोभयसम्बन्धेन। आधेयतावैशिष्ट्यञ्च स्वनिरूपिताधिकरणताविशिष्टनिरवच्छिन्नाधिकरणताविशिष्टान्यत्वसम्बन्धेन। अधिकरणतावैशि-ष्ट्यञ्च निरवच्छिन्नाधिकरणतायां स्वसामानाधिकरण्यसम्बन्धेन। अधिकरणताविशिष्टान्यत्वमित्यत्र वैशिष्ट्यम् आधेयत्वसम्बन्धेन। अतः एकैकव्यक्तिबोधकस्वपदघटितत्वेपि लक्षणस्य नानुगमः।

\[13\]

ननु साध्याभाववदवृत्तित्वमित्यनेन साध्यनिष्ठप्रतियोगिताकाभावसमुदायाधिकरणनिरूपित-वृत्तित्वाभावरूपलघुलक्षणं विवक्ष्यते। तथाचात्र प्रतियोगितायां साध्यतावच्छेदकसम्बन्धाव-च्छिन्नत्व-साध्यतावच्छेदकधर्मावच्छिन्नत्वयोः (साध्यतावच्छेदकता-साध्यतानिरूपितसंसर्गताव-च्छेदकतान्यूनेतरवारकपर्याप्त्योः) निवेशे प्रयोजनाभावः। वह्निमान्धूमादित्यत्र संयोगेन वह्निसामा-न्याभावस्यापि तत्समुदायान्तर्गततया विशिष्टाभाव-उभयाभावादेः समवायेन वह्न्यभावादेः घटक-त्वेपि नाव्याप्तिः। धूमवान्वह्नेरित्यादावयोगोलकरूपव्यभिचारनिरूपकाधिकरणस्य तादृशसमु-दायाधिकरणतया नातिव्याप्तिः इति चेन्न। धूमवान् वह्नेरित्यादौ कालिकेन धूमाभावस्यापि तत्समु-दायान्तर्गततया तदधिकरणनित्यनिरूपितवृत्तित्वाभावस्य हेतौ सत्त्वादतिव्याप्त्यापत्तेः। वह्निमान् धूमादित्यत्र तत्तद्ध्रदावृत्त्यभावानां तत्तद्ध्रदत्वादिरूपाणामपि साध्यनिष्ठप्रतियोगिताकाभाव-समुदायान्तर्गततया तदधिकरणाप्रसिद्ध्याऽव्याप्तेश्च।

न च यथाश्रुतसाध्यतावच्छेदकसम्बन्धावच्छिन्नत्वस्य साध्यनिष्ठप्रतियोगितायां निवेशेनैव निरुक्ताव्याप्त्यतिव्याप्त्योर्वारणात् पर्याप्तिसमुदायनिवेशे प्रयोजनाभाव एवेति वाच्यम्। वह्न्यधि-करणतावान् धूमादित्यत्र स्वरूपसम्बन्धेन साध्यतायां तत्तद्ध्रदावृत्त्यभावानामपि तत्समुदाया-न्तर्गततयाऽव्याप्तेः। न च यथाश्रुतसाध्यतावच्छेदकावच्छिन्नत्वस्यापि निवेशेनैव निरुक्ताव्याप्तेर्वार-णात् पर्याप्तिसमुदायनिवेशो विफल एवेति वाच्यम्। घटत्वाभाववान् पटत्वादित्यादौ साध्याभावस्य घटत्वरूपतया तत्र यावत्त्वरूपसमुदायत्वाप्रसिद्ध्या अव्याप्तेः। न च न्यूनेतरवारकपर्याप्तिनिवेशा-भावेन स्वरूपसंयोगान्यतरसम्बन्धेन तदुभयसम्बन्धेन स्वरूपसमवायान्यतरसम्बन्धादिभिश्च घटत्वाभावाभावानां, तत्तत्क्षणवृत्तित्वविशिष्टघटत्वाभावाभावानां घटत्वाभावपटत्वोभयाभावादीनां च साध्यतावच्छेदकधर्मसम्बन्धावच्छिन्नप्रतियोगिताकाभावसमुदायान्तर्गततया न तत्र साध्या-भावगतसमुदायत्वाप्रसिद्धिनिबन्धनाव्याप्तेस्सम्भव इति वाच्यम्। धूमवान् वह्नेः (वह्न्यधिकरण-त्वात्) इत्यादौ संयोगकालिकान्यतरसम्बन्धेन धूमाभावस्य, संयोगेन वह्निधूमान्यतराभावस्य च तत्समुदायान्तर्गततया तदधिकरणनिरूपितवृत्तित्वाभावस्य हेतौ सत्त्वादतिव्याप्तेः। न च इतरवारक-पर्याप्तिनिवेशेनैवातिव्याप्तिवारणेन न्यूनवारकपर्याप्तेः वैफल्यं तदवस्थमेवेति वाच्यम्। लक्षणे समु-दायत्वस्य निवेशे तस्यापेक्षावुद्धिविशेषविषयत्वरूपतया विनिगमनाविरहेण अनन्तानामपेक्षा-बुद्धीनां प्रवेशस्याङ्गीकर्तव्यतया न्यूनवारकपर्याप्तिद्वयनिवेशप्रयुक्तगौरवापेक्षयाऽत्रैव गौरवेणास्य लक्षणस्य परित्यागौचित्यात्॥

 **ननु साध्याभाववदवृत्तित्वलक्षणघटकसाध्याभावे** हेत्वसामानाधिकरण्यनिवेशेनैव सम-वायेन वह्न्यभावादिकं विशिष्टाभावोभयाभावादिकञ्चादाय वह्निमान्धूमादित्यादौ दोषवारणसम्भवेन साध्यनिष्ठप्रतियोगितायां साध्यतावच्छेदकधर्मसम्बन्धावच्छिन्नत्व-तदीयन्यूनेतरवारकपर्याप्तिनिवे-शनस्य वैफल्यम्। कपिसंयोग्येतद्वृक्षत्वादित्यादौ कपिसंयोगद्रव्यत्वान्यतराभावमादाय समन्वय-सम्भवेन साध्याभावाधिकरणतायां निरवच्छिन्नत्वनिवेशोपि विफल इति चेन्न। धूमवान्वह्नेरित्यत्र हेत्वसमानाधिकरणसाध्यनिष्ठप्रतियोगिताकवह्निधूमान्यतराभाववद्वृत्तित्वाभावमादायातिव्याप्तेः। न च साध्यतावच्छेदकातिरिक्तधर्मानवच्छिन्नत्वनिवेशेनैव धूमवान् वह्नेरित्यत्र पूर्वोपात्तान्यतराभावस्य धर्तुमशक्यतया हेत्वसमानाधिकरणसाध्याभावस्याप्रसिद्ध्यैवातिव्याप्तिवारणसम्भवेन न्यूनवारक-पर्याप्ति-निरवच्छिन्नत्वनिवेशस्य वैयर्थ्यं दुर्वारमेवेति वाच्यम्। तुल्ययुक्त्या कपिसंयोग्येतद्वृक्षत्वा-दित्यत्र निरुक्तान्यतराभावस्य धर्तुमशक्यतया हेत्वसमानाधिकरणसाध्यतावच्छेदकातिरिक्त-धर्मानवच्छिन्नप्रतियोगिताकाभावाप्रसिद्ध्याऽव्याप्तिवारणाय निरवच्छिन्नत्वस्याधिकरणतायां निवेशनीयत्वात्। न च तथापि न्यूनवारकपर्याप्तिनिवेशे प्रयोजनाभाव इति वाच्यम्। हेत्वसामानाधि-करण्यघटकाधेयतायां न्यूनेतरवारकपर्याप्तिनिवेशप्रयुक्तगौरवापेक्षया

अ

त्रैव पर्याप्तिद्वयनिवेशप्रयुक्त-गौरवस्य अल्पीयस्त्वादित्यलम्।

 **साध्याभाववदवृत्तित्वरूपयथाश्रुतलक्षणेप्यनुगमकरणे केवलान्वयिनि साध्याभावाप्र-सिद्ध्या अव्याप्तेर्नावकाशः**। तथाहि- साध्यताविशिष्टत्वं लक्षणम्। वैशिष्ट्यञ्च स्वविष्टाधेयता-विशिष्टत्व-स्वात्यन्ताभाववत्त्वैतदुभयसम्बन्धेन। आधेयतायां स्ववैशिष्ट्यञ्च स्वावच्छेदकसम्बन्धाव-च्छिन्नत्व-स्वावच्छेदकधर्मावच्छिन्नत्वोभयसम्बन्धेन। आधेयतावैशिष्ट्यञ्च स्वनिरूपिताधिकरणता-सामानाधिकरण्यसम्बन्धेन (स्वविशिष्टाधेयताविशिष्टत्वसम्बन्धनिवेशनेन साध्यसामानाधिकरण्य-लाभः) स्वात्यन्ताभावेत्यत्र चाभावः स्वविशिष्टप्रतियोगिताकाभाववद्वृत्तित्वसम्बन्धावच्छिन्नप्रति-योगिताको ग्राह्यः। प्रतियोगितायां स्ववैशिष्ट्यञ्च, स्वावच्छेदकसम्बन्धावच्छिन्नत्व-स्वावच्छेदक-धर्मावच्छिन्नत्वोभयसम्बन्धेन (अनेन साध्याभाववदवृत्तित्वलाभः)। इत्थञ्च स्वविशिष्टप्रतियोगि-तेत्यत्र स्वपदेन न वाच्यत्वादिनिष्ठा साध्यता ग्रहीतुं शक्यते, स्वविशिष्टप्रतियोगिताया अप्र-सिद्धत्वात्, किन्तु घटत्वादिनिष्ठाधेयत्वादीनां परिग्रहे तद्विशिष्टप्रतियोगिताकाभाववद्वृत्तित्वसम्ब-न्धस्य वाच्यत्वादिनिष्ठसाध्यताया व्यधिकरणतया तेन सम्बन्धेन तदभावः केवलान्वयी, अतः केवलान्वयिसाध्यकेपि तत्सत्त्वमव्याहतम्।

\[14\]

वस्तुतस्तु, एतल्लक्षणप्रविष्टसाध्याभावीयप्रतियोगितायां साध्यतावच्छेदकसम्बन्धावच्छिन्नत्वा-निवेशे अव्याप्यवृत्त्यभावस्यैवाधिकरणभेदेन भेदोपगमे समवायेन वह्न्यभावमादाय, तत्रैव साध्यता-वच्छेदकावच्छिन्नत्वानिवेशे संयोगेन महानसीयवह्न्यभावञ्चादाय वह्निमान्धूमादित्यत्राव्याप्तिरत-स्तन्निवेशः। साध्यतावच्छेदकतायाः न्यूनवारकपर्याप्त्यनिवेशे वह्निघटान्यतरवान्धूमादित्यत्र घटा-भावमादायाव्याप्तिः। इतरवारकपर्याप्त्यनिवेशे महानसीयवह्न्यभावमादाय च वह्निमान्धूमादि-त्यत्राव्याप्तिः। साध्यतावच्छेदकसम्बन्धावच्छिन्नत्वमपि न्यूनेतरवारकपर्याप्तिघटितं बोध्यम्। न्यून-वारकानिवेशे स्वरूपसंयोगान्यतरसम्बन्धेन वह्निसाध्यकधूमहेतौ स्वरूपसम्बन्धेन वह्न्यभावम्, इतरवारकानिवेशे संयोगेन वह्निसाध्यकधूमे महानसीयवह्निप्रतियोगिकसंयोगेन वह्न्यभावमादाय चाव्याप्तिः, अतस्तन्निवेशः। भावभिन्नस्य अभावमात्रस्य अधिकरणभेदेन भेदस्वीकारे तु साध्य-तावच्छेदकावच्छिन्नत्वगर्भे न्यूनवारकानिवेशे पृथिवीत्वाभावद्रव्यत्वाभावान्यतरसाध्यके जलत्वादि-हेतौ द्रव्यत्वाभावत्वावच्छिन्नाभावरूपं द्रव्यत्वमादायाव्याप्तिः। तत्रैव इतरवारकानिवेशे द्रव्यत्वसम-नियतत्वेन द्रव्यत्वस्वरूपं पृथिवीत्वाभावद्रव्यत्वाभावोभयाभावमादायाव्याप्तिः, अतस्तन्निवेशः। साध्यतावच्छेदकसम्बन्धावच्छिन्नत्वगर्भे च न्यूनवारकपर्याप्त्यनिवेशे स्वरूपकालिकान्यतरसम्बन्धेन द्रव्य-त्वाभावसाध्यकघटत्वहेतौ द्रव्यत्वाभावस्य यस्स्वरूपेणाभावः द्रव्यत्वरूपः तमुपादायाव्याप्तिः। इतरवारकपर्याप्त्यनिवेशे कालिकेन द्रव्यत्वाभावसाध्यकघटत्वहेतौ गुणानुयोगिककालिक-स्वरूपा-न्यतरसम्बन्धावच्छिन्ना या द्रव्यत्वाभावत्वावच्छिन्ना प्रतियोगिता तन्निरूपकाभावं द्रव्यत्वरूप-मादायाव्याप्तिः, अतस्तन्निवेश इति तु विभावनीयम्।

\[15\]

योजितम् वी.पां.

\[16\]

काचित्कानि वाक्यानि इति कामाख्यानाथपुस्तके वी.पां।

\[17\]

क्रोधनसंवत्सरमाखशुक्लपूर्णिमा 1926 सं. जनवरि

\[18\]

साध्यवत्त्वावच्छिन्न रा.ता.

\[19\]

पदार्थविशेषितधर्म्यवृत्तित्वादेर्न घटकता रा.ता.

\[20\]

मथुरानाथीये इदम्।

\[21\]

साध्यात्मकाभाव रा.ता.

\[22\]

प्रमेयाभावरूपस्वनिष्ठ रा.ता.

\[23\]

प्रमेयाभावाभाववत्ताप्रतीतिनिर्वाहे रा.ता.

\[24\]

तद्वत्त्वस्य रा.ता.

\[25\]

साध्यवद्भिन्नवृत्तित्वमात्र रा.ता.

\[26\]

विरहेणापि रा.ता.

\[27\]

च नास्ति रा.ता.

\[28\]

एतद्वृक्षत्ववान् रा.ता.

\[29\]

संधायैतदुक्तम् रा.ता.

\[30\]

ह्रदत्वादेः रा.ता.

\[31\]

वह्निमद्देशाव

च्छेदेन रा.ता.

\[32\]

तदुपेक्षायाः निर्बीजत्वाच्च। एतेन “

विशेषणताविशेषसंबन्धेन वृत्तिघटितसामानाधिकरण्य-संबन्धावच्छिन्नप्रतियोगिताकधूमाभावव्याप्यवान् तादृशसामानाधिकरण्यसंबन्धावच्छिन्नप्रतियो-गिताकवह्न्यभावात्”

इत्येतत् परम्। तत्र धूमसामानाधिकरण्यस्य सकलसाध्याभावस्याधिकरणं हेतुरपि, तस्य धूमाधिकरणे सत्त्वात्, तत्र च हेतुभेदमादायापि न लक्षणसमन्वयसंभवः। अत्य-न्ताभावमादाय तदसंभवो दर्शितरीत्या अवसेयः। इत्थं च विशिष्टाभावस्य विशेष्याभाव

\-

विशेषणा-भावाभ्यामतिरिक्तत्वेपि न दोषासंगतिरिति परास्तम्। तत्रापि कालिकसंबन्धावच्छिन्नाभावमादाय दोषवारणसंभवात्। रा.ता. अयं च भागः चौखम्भापाठे उत्तरत्र किंचिद्व्यत्यासेन उपलभ्यते।

\[33\]

ताताचार्यपाठे अयं पङ्क्तिसमूहो नास्ति। पूर्वमेव प्रकारान्तरेण उपलभ्यते।

\[34\]

साध्य रा.ता.

\[35\]

उत्तरग्रन्थः नास्ति रा.ता.



----------------------------------------------------------




\]
