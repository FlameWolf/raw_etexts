+++
title = "न्यायदर्शनम् वात्स्यायनभाष्ययुतम्"
author = "वात्स्यायनः"
domain = "दर्शनानि"
sub-domain = "न्यायशास्त्रम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-4063"
source_url = "https://www.ebharatisampat.in/read_chapter.php?bookid=Njg1MDY5MjM3MjMwMDkz"

+++
[[न्यायदर्शनम् वात्स्यायनभाष्ययुतम्	Source: [EB](https://www.ebharatisampat.in/read_chapter.php?bookid=Njg1MDY5MjM3MjMwMDkz)]]

\[













 **न्यायदर्शनम्**



** वात्स्यायनभाष्यम् म्**



**भाष्यम् म् १.१.१**

प्रमणतोऽर्थप्रतिपत्तौ प्रवृत्तिसामर्थ्यादर्थवत्प्रमाणम् ।





प्.२१

प्रमाणं अन्तरेण नार्थप्रतिपत्तिः. नार्ह्तप्रतिपत्तिं अन्तरेण प्रवृत्तिसामर्थ्यम् । प्रमाणेन खल्वयं ज्ञातार्थं अभीप्सति जिहासति वा । तस्येप्साजिहासाप्रयुक्तस्य समीहा प्रवृत्तिरित्युच्यते । साम्र्थ्यं पुनरस्याः फलेनाभिसम्बन्धः । समीहमानस्तं अर्थं अभीप्सन्जिहासन्वा तं अर्थं आप्नोति जहाति वा । अर्थस्तु सुखं सुखहेतुश्च. दुःखं दुःखहेतुश्च ।



प्.२२

सोऽयं प्रमाणार्थोऽपरिसङ्ख्येयः. प्राणभृद्भेदस्यापरिसङ्ख्येयत्वात् । अर्थवति च प्रमाणे प्रमाता प्रमेयं प्रमितिरित्यर्थवन्ति भवन्ति । कस्मात्? अन्यतमापायेऽर्थस्यानुपपत्तेः ।



प्.२४

तत्र यस्येप्साजिहासाप्रयुक्तस्य प्रवृत्तिः स प्रमाता. स येनार्थं प्रमिणोति तत्प्रमाणम्. योऽर्थः प्रमीयते तत्प्रमेयम्. यदर्थविज्ञानं सा प्रमितिः. चतसृषु चैवंविधास्वर्थतत्त्वं परिसमाप्यते ।

किं पुनस्तत्त्वम्? सतश्च सद्भावोऽसतश्?Eचासद्भावः । सत्सदिति गृह्यमाणं यथाभूतं अविपरीतं तत्त्वं भवति ।



यथाभूतं अविपरीतं तत्त्वं भवति ।\] प्.२५

असच्चासदिति गृह्यमाणं यथाभूतं अविपरीतं तत्त्वं भवति ।



प्.२६

कथं उत्तरस्य प्रमाणेनोपलब्धिरिति? सत्युपलभ्यमाने तदनुपलब्धेः प्रदीपवत् । यथा दर्शकेन दीपेन दृश्ये गृह्यमाणे तदिव यन्न गृह्यते. तन्नास्ति । यद्यभविष्यदिदं इव व्यज्ञास्यत. विज्ञानाभावान्नास्तीति । एवं प्रमाणेन सति गृह्यमाणे तदिव यन्न गृह्यते.



प्.२७

तन्नास्ति । यद्यभविष्यदिदं इव व्यज्ञास्यत. विज्ञानाभावान्नास्तीति । तदेवं सतः प्रकाशकं प्रमाणं असदपि प्रकाशयतीति ।



प्.२८

सच्च खलु षोडशधा व्यूढं उपदेक्ष्यते । तासां खल्वासां सद्विधानाम्



 सूत्रसं० १.१.१ः प्रमाणप्रमेयसंशयप्रयोजनदृष्टान्तसिद्धान्तावयवतर्कनिर्णयवादजल्पवितण्डाहेत्वाभासच्छलजातिनिग्रहस्थानानां तत्त्वज्ञानान्निःश्रेयसाधिगमः । ।



प्.२९

निर्देशे यथावचनं विग्रहः । चार्थे द्वन्द्वसमासः । प्रमाणादीनां तत्त्वं इति शैषिकी षष्ठी ।



प्.३१

तत्त्वस्य ज्ञानं निःश्रेयसस्याधिगम इति कर्मणि षष्ठौ । त एतावन्तो विद्यमानार्थाः. येषां अविपरीतज्ञानार्थं इहोपदेशः ।



विद्यमानार्था. ...\] प् ।३२

सोऽयं अनवयवेन तन्त्रार्थ उद्दिष्टो वेदितव्यः । आत्मादेः खलु प्रमेयस्य तत्त्वज्ञानान्निःश्रेयसाधिगमः ।



प्.३३

तच्चैतदुत्तरसूत्रेणानूद्यत इति । हेयम्. तस्य निर्वर्तकं हानं आत्यन्तिकम्. तस्योपायोऽधिगन्तव्य इत्येतानि चत्वार्यर्थपदानि सम्यग्बुद्ध्वा निःश्रेयसं अधिगच्छति ।



प्.३४

तत्र संशयादीनां पृथग्वचनं अनर्थकं संशयादयो यथासम्भवं प्रमाणेषु प्रमेयेषु चान्तर्भवन्तो न व्यतिरिच्यन्त इति? सत्यं एतत्. इमास्तु चतस्रो विद्याः पृथक्प्रस्थानाः प्राणभृतां अनुग्रहायोपदिश्यन्ते. यासां चतुर्थीयं आन्वीक्षिकी न्यायविद्या ।



प्रस्थानाः प्राणभृतां ... \] प्.३५

तस्याः पृथक्प्रस्थानाः संशयादयः पदार्थाः । तेषां पृथग्वचनं अन्तरेणाध्यात्मविद्यामात्रं इयं स्यात्. यथोपनिषदः । तस्मात्संशयादिभिः पदार्थैः पृथक्प्रस्थाप्यते । तत्र नानुपलब्धे न निर्णीतेऽर्थे न्यायः प्रवर्तते. किं तर्हि? संशयितेऽर्थे । यथोक्तं \`विमृश्य पक्षप्रतिपक्षाभ्यां अर्थावधारणं निर्णयःऽऽ इति । विमर्शः संशयः । पक्षप्रतिपक्षौ न्यायप्रवृत्तिः । अर्थावधारणं निर्णयस्तत्त्वज्ञानं इति । स च \`अयं किंस्विद्ऽऽ इति वस्तुविमर्शमात्रं अनवधारणं ज्ञानं संशयः. प्रमेयेऽन्तर्भवन्नेवं अर्थं पृथगुच्यते ।



प्.३७

अथ प्रयोजनं येन प्रयुक्तः प्रवर्तते. तत्प्रयोजनम् । यं अर्थं अभीप्सन्जिहासन्वा कर्मारभते.



कर्मारभते\] प्.३८

तेनानेन सर्वे प्राणिनः सर्वाणि कर्माणि सर्वाश्च विद्या व्याप्ताः. तदाश्रयश्च न्यायः प्रवर्तते । कः पुनरयं न्यायः? प्रमाणैरर्थपरीक्षणं न्यायः ।



प्.३९

प्रत्यक्षागमाश्रितं अनुमानम्. सान्वीक्षा । प्रत्यक्षागमाभ्यां ईक्षितस्यान्वीक्षणं अन्वीक्षा । तया प्रवर्त्तत इत्यान्वीक्षिकी
न्यायविद्या न्यायशास्त्रम् । यत्पुनरनुमानं प्रत्यक्षागमविरुद्धं न्यायाभासः स इति ।



प्.४४

तत्र वादजल्पौ सप्रयोजनौ । वितण्डा तु परीक्ष्यते । वितण्डया प्रवर्तमानो वैतण्डिकः । स प्रयोजनं अनुयुक्तो यदि प्रतिपद्यते सोऽस्य पक्षः सोऽस्य सिद्धान्त इति. वैतण्डिकत्वं जहाति । अथ न प्रतिपद्यते नायं लौकिको न परीक्षक इत्यापद्यते । अथापि परपक्षप्रतिषेधज्ञापनं प्रयोजनं ब्रवीति. एतदपि तादृगेव । यो ज्ञापयति यो जानाति येन ज्ञाप्यते यच्च ज्ञाप्यते एतच्च प्रतिपद्यते यदि. तदा वैतण्डिकत्वं जहाति । अथ न प्रतिपद्यते. परपक्षप्रतिषेधज्ञापनं प्रयोजनं इत्येतदस्य वाक्यं अनर्थकं भवति । वाक्यसमूहश्च स्थापनाहीनो वितण्डा. तस्य यद्यभिधेयं प्रतिपद्यते. सोऽस्य पक्षः स्थापनीयो भवति । अथ न प्रतिपद्यते. प्रलापमात्रं अनर्थकं भवति. वितण्डात्वं निवर्तत इति ।

अथ दृष्टान्तः प्रत्यक्षविषयोऽर्थः. यत्र लौकिकपरीक्षकाणां दर्शनं न व्याहन्यते ।



प्.४५

स च प्रमेयम् । तस्य पृथग्वचनं च तदाश्रयावनुमानागमौ. तस्मिन्सति स्यातां अनुमानागमौ असति च न स्याताम् । तदाश्रया च न्यायप्रवृत्तिः । दृष्टान्तविरोधेन च परपक्षप्रतिषेधो वचनीयो भवति. दृष्टान्तसमाधिना च स्वपक्षः साधनीयो भवति । नास्तिकश्च दृष्टान्तं अभ्युपगच्छन्नास्तिकत्वं जहाति । अनभ्युपगच्छन्किंसाधनः परं उपालभेतेति । निरुक्तेन च दृष्टान्तेन शक्यं अभिधातुं \`साध्यसाधर्म्यात्तद्धर्मभावी दृष्टान्त उदाहरणम्ऽऽ \`तद्विपर्ययाद्विपरीतम्ऽऽ इति ।



प्.४६

अस्त्ययं इत्यनुज्ञायमानोऽर्थः सिद्धान्तः । स च प्रमेयम् । तस्य पृथग्वचनं सत्सु सिद्धान्तभेदेषु वादजल्पवितण्डाः प्रवर्तन्ते. नातोऽन्यथेति ।



प्.४७

साधनीयार्थस्य यावति शब्दसमूहे सिद्धिः परिसमाप्यते तस्य पञ्चावयवाः प्रतिज्ञादयः. समूहं अपेक्ष्यावयवा उच्यन्ते ।



प्.४८

तेषु प्रमाणसमवायः. आगमः प्रतिज्ञा । हेतुरनुमानम् ।



प्.५१

उदाहरणं प्रत्यक्षम् । उपनयनं उपमानम् ।



प्.५२

सर्वेषां एकार्थसमवाये सामर्थ्यप्रदर्शनं निगमनं इति । सोऽयं परमो न्याय इति । एतेन वादजल्पवितण्डाः प्रवर्तन्ते नातोऽन्यथेति ।



प्.५३

तदाश्रया च तत्त्वव्यवस्था । ते चैतेऽवयवाः शब्दविशेषाः सन्तः प्रमेयेऽन्तर्भूता एवमर्थं पृथगुच्यन्त इति ।

तर्को न प्रमाणसंगृहीतो. न प्रमाणान्तरम्. प्रमाणानां अनुग्राहकस्तत्त्वज्ञानाय कल्पते । तस्योदाहरणं किं इदं जन्म कृतकेन हेतुना निर्वर्त्यते. आहोस्विदकृतकेन. अथाकस्मिकं इति?



आकस्मिकं इति?\] प्.५४

एवं अविज्ञातेऽर्थे कारणोपपत्त्या ऊहः प्रवर्त्तते यदि कृतकेन हेतुना निर्वर्त्यते. हेतूच्छेदादुपपन्नोऽयं जन्मोच्छेदः । अथाकृतकेन हेतुना. ततो हेतूच्छेदस्याशक्यत्वादनुपपन्नो जन्मोच्छेदः । अथाकस्मिकम्. अतोऽकस्मान्निर्वर्त्यमानं न पुनर्निवर्त्स्यतीति निवृत्तिकारणं नोपपद्यते. तेन जन्मानुच्छेद इति । एतस्मिंस्तर्कविषये कर्मनिमित्तं जन्मेति प्रमाणानि प्रवर्त्तमानानि तर्केणानुगृहन्ते.



प्.५५

तत्त्वज्ञानविषयस्य विभागात्तत्त्वज्ञानाय कल्पते तर्क इति । सोऽयं इत्थम्भूतस्तर्कः प्रमाणसहितो वादे साधनायोपालम्भाय चार्थस्य भवतीत्येवं अर्थं पृघगुच्यते प्रमेयान्तर्भूतोऽपीति ।



प्.५६

निर्णयस्तत्त्वज्ञानं प्रमाणानां फलम्. तदवसानो वादः. तस्य पालनार्थं जल्पविटण्डे । तावेतौ तर्कनिर्णयौ लोकयात्रां वहत इति । सोऽयं निर्णयः प्रमेयान्तर्भूत एवमर्थं पृथगुद्दीष्ट इति ।



प्.५७

वादः खलु नानाप्रवक्तृकः प्रत्यधिकरणसाधनोऽन्यतराधिकरणनिर्णयावसानो वाक्यसमूहः ।



वाक्यसमूहः ।\] प्.५८

पृथगुद्दिष्ट उपलक्षणार्थम् । उपलक्षितेन व्यवहारस्तत्त्वज्ञानाय भवतीति । \`तद्विशेषौ जल्पवितण्डे तत्त्वाध्यवसायसंरक्षणार्थम्ऽऽ इत्युक्तम् ।



प्.५९

निग्रहस्थानेभ्यः पृथगुद्धिष्टा हेत्वाभासा वादे चोदनीया भविष्यन्तीति ।



प्.६२

जल्पवितण्डयोस्तु निग्रहस्थानानीति ।



प्.६३

छलजातिनिग्रहस्थानानां पृथगुपदेश उपलक्षणार्थं इति । उपलक्षितानां स्ववाक्ये परिवर्जनम्. छलजातिनिग्रहस्थानानां परवाक्ये पर्यनुयोगः । जातेश्च परेण प्रयुज्यमानायाः सुलभः समाधिः. स्वयं च सुकरः प्रयोग इति ।



प्.६४

सेयं आन्वीक्षिकी प्रमाणादिभिः पदार्थैर्विभज्यमाना

प्रदीपः सर्वविद्यानां उपायः सर्वकर्मणाम् ।

आश्रयः सर्वधर्माणां विद्योद्देशे प्रकीर्तिता । ।



प्.६५

तदिदं तत्त्वज्ञानं निःश्रेयसाधिगमार्थं यथाविद्यं वेदितव्यम् । इह त्वध्यात्मविद्यायां आत्मादिज्ञानं तत्त्वज्ञानम् । निःश्रेयसाधिगमोऽपवर्गप्राप्तिः । ।१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





भाष्यम् १.१.२ 





प्.६७

तत्खलु निःश्रेयसं किं तत्त्वज्ञानान्तरं एव भवति? नेत्युच्यते । किं तर्हि? तत्त्वज्ञानात्



प्.६९



 सूत्रसं० १.१.२ः दुःखजन्मप्रवृत्तिदोषमिथ्याज्ञानां उत्तरोत्तरापाये तदनन्तरापायादपवर्गः । ।



प्.७०

तत्रात्माद्यपवर्गपर्यन्तप्रमेये मिथ्याज्ञानं अनेकप्रकारकं वर्त्तते ।



प्.७१

आत्मनि तावन्नास्तीति. अनात्मनि आत्मेति दुःखे सुखं इति अनित्ये नित्यं इत्यत्राणे त्राणं इति.



अत्राणे त्राणं इति\] प्.७६

सभये निर्भयं इति. जुगुप्सितेऽभिमतं इति. हातव्ये अप्रतिहातव्यं इति. प्रवृत्तौ नास्ति कर्म. नास्ति कर्मफलं इति. दोषेषु नायं दोषनिमित्तः संसार इति. प्रेत्यभावे नास्ति जन्तुर्जीवो वा सत्त्व आत्मा वा. यः प्रेयात्. प्रेत्य च भवेदिति. अनिमित्तं जन्म. अनिमित्तो जन्मोपरम इत्यादिमान्प्रेत्यभावः. अनन्तश्चेति. नैमित्तिकः सन्नकर्मनिमित्तः प्रेत्यभाव इति. देहेन्द्रियबुद्धिवेदनासन्तानोच्छेदप्रतिसन्धानाभ्यां निरात्मकः प्रेत्यभाव इति । अपवर्गे भीष्मः खल्वयं सर्वकायोपरमः. सर्वविप्रयोगेऽपवर्गे बहु च भद्रकं लुप्यत इति कथं बुद्धिमान्सर्वसुखोच्छेदं अचैतन्यं अमुं अपवर्गं रोचयेदिति ।

एतस्मान्मिथ्याज्ञानादनुकूलेषु रागः. प्रतिकूलेषु द्वेषः । रागद्वेषाधिकाराच्चासत्येर्ष्यमायालोभादयो दोषा भवन्ति । दोषैः प्रयुक्तः शरीरेण प्रवर्त्तमानो हिंसास्तेयप्रतिषिद्धमैथुनान्याचरति. वाचानृतपरुषसूचनासम्बद्धानि. मनसा परद्रोहं परद्रव्याभीप्सां नास्तिक्यं चेति । सेयं पापात्मिका प्रवृत्तिरधर्माय ।

अथ शुभा शरीरेण दानं परित्राणं परिचरणं च. वाचा सत्यं हितं प्रियं स्वाध्यायं चेति. मनसा दयां अस्पृहां श्रद्धां चेति । सेयं धर्माय ।

अत्र प्रवृत्तिसाधनौ धर्माधर्मौ प्रवृत्तिशब्देनोक्तौ. यथान्नसाधनाः प्राणाः \`अन्नं वै प्राणिनः प्राणाऽऽइति ।



प्.७७

सेयं प्रवृत्तिः कुत्सितस्याभिपूजितस्य च जन्मनः कारणम् । जन्म पुनः शरीरेन्द्रियबुद्धीनां निकायविशिष्टः प्रादुर्भावः. तस्मिन्सति दुःखम् । तत्पुनः प्रतिकूलवेदनीयं बाधना पीडा ताप इति । त इमे मिथ्याज्ञानादयो दुःखान्ता धर्मा अविच्छेदेनैव प्रवर्तमानाः संसार इति ।



प्.७८

यदा तु तत्त्वज्ञानान्मिथ्याज्ञानं अपैति. तदा मिथ्याज्ञानापाये दोषा अपयन्ति. दोषापाये प्रवृत्तिरपैति.



प्रवृत्तिरपैति.\] प्.८०

प्रवृत्त्यपाये जन्मापैति. जन्मापाये दुःखं अपैति. दुःखापाये च आत्यन्तिकोऽपवर्गो निःश्रेयसं इति ।



प्.८२

तत्त्वज्ञानं तु खलु मिथ्याज्ञानविपर्ययेण व्याख्यातम् । आत्मनि
तावदस्तीति. अनात्मनि अनात्मेति. एवं दुःखेऽनित्येऽत्राणे सभये जुगुप्सिते हातव्ये च यथाविषयं वेदितव्यम्. प्रवृत्तौ अस्ति कर्म. अस्ति कर्मफलं इति. दोषेषु दोषनिमित्तोऽयं संसार इति. प्रेत्यभावे खलु अस्ति जन्तुर्जीवः सत्त्व आत्मा वा. यः प्रेत्य भवेदिति. निमित्तवज्जन्म. निमित्तवान्जन्मोपरम इत्यनादिः प्रेत्यभावोऽपवर्गान्त इति. नैमित्तिकः सन्प्रेत्यभावः प्रवृत्तिनिमित्त इति. सात्मकः सन्देहेन्द्रियबुद्धिवेदनासन्तानोच्छेदप्रतिसन्धानाभ्यां प्रवर्त्तत इति. अपवर्गे शान्तः खल्वयं सर्वविप्रयोगः सर्वोपरमोऽपवर्गः. बहु च कृच्छं घोरं पापकं लुप्यत इति कथं बुद्धिमान्सर्वदुःखोच्छेदं सर्वदुःखासंविदं अपवर्गं न रोचयेदिति.



ं अपवर्गं न रोचयेदिति.\] प्.८३

तद्यथा मधुविषसम्पृक्तान्नं अनादेयं इति. एवं सुखं दुःखानुषक्तं अनादेयं इति । ।२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३ 





त्रिविधा चास्य शास्त्रस्य प्रवृत्तिः. उद्देशो लक्षणं परीक्षा चेति । तत्र नामधेयेन पदार्थमात्रस्याभिधानं उद्द्शः ।



नामधेयेन ... उद्देशः ।\] प्.८४

तत्रोद्दिष्टस्य तत्त्वव्यवच्छेदको धर्मओ लक्षणम् । लक्षितस्य यथालक्षणं उपपद्यते न वेति प्रमाणैरवधारणं परीक्षा । तत्रोद्दिष्टस्य प्रविभक्तस्य लक्षणं उच्यते.



द्दिष्टस्य प्रविभक्तस्य लक्षणं उच्यते.\] प्.८५

यथा प्रमाणानां प्रमेयस्य च । उद्धिष्टस्य लक्षितस्य च विभागवचनम्. यथा
छलस्य \`वचनविघातोऽर्थविकल्पोपपत्त्या च्छलम्ऽऽ. \`तत्त्रिविधम्ऽऽ इति । अथोद्दिष्टस्य विभागवचनं



 सूत्रसं० १.१.३ः प्रत्यक्षानुमानोपमानशब्दाः प्रमाणानि । ।



प्.८६

अक्षस्याक्षस्य प्रतिविषयं वृत्तिः प्रत्यक्षम् । वृत्तिस्तु सन्निकर्षः. ज्ञानं वा ।



प्.८७

यदा सन्निकर्षस्तदा ज्ञानं प्रमितिः. यदा ज्ञानम्. तदा हानोपादानोपेक्षाबुद्धयः फलम् ।



प्.८८

अनुमानं मितेन लिङ्गेन लिङ्गिनोऽर्थस्य पश्चान्मानं अनुमानम् ।



प्.९०

उपमानं सामीप्यज्ञानं यथा गौरेवं गवय इति । सामीप्यं तु सामान्ययोगः । शब्दः शब्द्यतेऽनेनार्थ इत्यभिधीयते ज्ञाप्यते ।



प्.९१

उपलब्धिसाधनानि प्रमाणानि समाख्यानिर्वचनसामर्थ्यात्बोद्धव्यम् । प्रमीयतेऽनेनेति करणार्थाभिधानो हि प्रमाणशब्दः । तद्विशेषसमाख्याया अपि तथैव व्याख्यानम् ।

किं पुनः प्रमाणानि प्रमेयं अभिसंप्लवन्ते? अथ प्रतिप्रमेयं व्यवतिष्ठन्त इति?



प्.९२

उभयथा दर्शनम्. \`अस्त्यात्माऽऽ इत्याप्तोपदेशात्प्रतीयते. तत्रानुमानं
\`इच्छाद्वेषप्रयत्नसुखदुःखज्ञानान्यात्मनो लिङ्गम्ऽऽ इति. प्रत्यक्षं
युञ्जानस्य योगसमाधिजं \`आत्ममनसोः संयोगविशेषादात्मा प्रत्यक्षऽऽ इति । अग्निराप्तोपदेशात्प्रतीयते \`अत्राग्निःऽऽइति. प्रत्यासीदता धूमदर्शनेनानुमीयते. प्रत्यासन्नेन च प्रत्यक्षत उपलभ्यते । व्यवस्था पुनः
\`अग्निहोत्र जुहुयात्स्वर्गकामःऽऽ इति. लौकिकस्य स्वर्गे न लिङ्गदर्शनम्. न प्रत्यक्षम् । स्तनयित्नुशब्दे श्रूयमाणे शब्दहेतोरनुमानम्. तत्र न प्रत्यक्षम्. नागमः । पाणौ प्रत्यक्षत उपलभ्यमाने नानुमानम्. नागम इति ।

सा चेयं प्रमितिः प्रत्यक्षपरा । जिज्ञासितं अर्थं आप्तोपदेशात्प्रतिपद्यमानो लिङ्गदर्शनेनापि बुभुत्सते.



बुभुत्सते.\] प्.९३

लिङ्गदर्शनानुमितं च प्रत्यक्षतो दिदृक्षते. उपलब्धेऽर्थे जिज्ञासा निवर्त्तते । पूर्वोक्तं उदाहरणं \`अग्निःऽऽ इति । प्रमातुः प्रमाणानां सम्भवोऽभिसंप्लवः. असम्भवो व्यवस्थेति । ।३ । ।

इति त्रिसूत्रीभाष्यम् म् ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.४ 





अथ विभक्तानां लक्षणवचनं इति ।



 सूत्रसं० १.१.४ः इन्द्रियार्थसन्निकर्षोत्त्पन्नं ज्ञानं अव्यपदेश्यं अव्यभिचारि व्यवसायात्मकं प्रत्यक्षं । ।



इन्द्रियस्यार्थेन सन्निकर्षादुत्पद्यते यज्ज्ञानं तत्प्रत्यक्षम् ।



प्.९४

न तर्हीदानीं इदं भवति. आत्मा मनसा संयुज्यते. मन इन्द्रियेण. इन्द्रियं अर्थेनेति?



प्.९८

नेदं कारणावधारणं एतावत्प्रत्यक्षे कारणं इति. किं तु विशिष्टकारणवचनं इति । यत्प्रत्यक्षज्ञानस्य विशिष्टकारणं तदुच्यते. यत्तु समानं अनुमानादिज्ञानस्य. न तन्निवर्त्तत इति ।

मनसस्तर्हीन्द्रियेण संयोगो वक्तव्यः?



प्.१००

भिद्यमानस्य प्रत्यक्षज्ञानस्य नायं भिद्यत इति समानत्वान्नोक्त इति ।



प्.१०९

यावदर्थं वै नामधेयशब्दास्तैरर्थसम्प्रत्ययः. अर्थसम्प्रत्ययाच्च व्यवहारः । तत्रेदं इन्द्रियार्थसन्निकर्षादुत्पन्नं अर्थज्ञानं \`रूपम्ऽऽ इति वा. \`रसःऽऽ इत्येवं वा भवति. रूपरसशब्दाश्च विषयनामधेयम् । तेन व्यपदिश्यते ज्ञानं रूपं इति जानीते. रस इति जानीते । नामधेयशब्देन व्यपदिश्यमानं सत्शाब्दं प्रसज्यते. अत आह अव्यपदेश्यं इति ।



प्.११०

यदिदं अनुपयुक्ते शब्दार्थसन्बन्धेऽर्थज्ञानम्. न तत्नामधेयशब्देन व्यपदिश्यते. गृहीतेऽपि च शब्दार्थसम्बन्धेऽस्यार्थस्यायं शब्दो नामधेयं इति । यदा तु सोऽर्थो गृह्यते.



गृह्यते.\] प्.१११

तदा तत्पूर्वस्मादर्थज्ञानान्न विशिष्यते. तदर्थविज्ञानं तादृगेव भवति । तस्य त्वर्थज्ञानस्यान्यः समाख्याशब्दो नास्तीति. येन प्रतीयमानं व्यवहाराय लक्पेत । न चाप्रतीयमानेन व्यवहारः । तस्माज्ज्ञेयस्यार्थस्य संज्ञाशब्देनेतिकरणयुक्तेन निर्दिश्यते रूपं इति ज्ञानम्. रस इति ज्ञानं इति । तदेवं अर्थज्ञानकाले स न समाख्याशब्दो व्याप्रियते. व्यवहारकाले तु व्याप्रियते । तस्मादशाब्दं अर्थज्ञानं इन्द्रियार्थसन्निकर्षोत्पन्नं इति ।



प्.११२

ग्रीष्मे मरीचयो भौमेनोष्मणा संसृष्टाः स्पन्दमाना दूरस्थस्य चक्षुषा सन्निकृष्यन्ते.



प्.११३

तत्रेन्द्रियार्थसन्निकर्षादुदकं इति ज्ञानं उत्पद्यते. तच्च प्रत्यक्षं प्रसज्यत इत्यत आह अव्यभिचारीति । यदतस्मिंस्तदिति तद्व्यभिचारि प्रत्यक्षं इति ।



प्.१२१

दूराच्चक्षुषा ह्ययं अर्थं पश्यन्नावधारयति धूम इति वा रेणुरिति वा । तदेतदिन्द्रियार्थसन्निकर्षोत्पन्नं अनवधारणज्ञानं प्रत्यक्षं प्रसज्यत इत्यत आह व्यवसायात्मकं इति । न चैतन्मन्तव्यं आत्ममनःसन्निकर्षजं एवानवधारणज्ञानं इति । चक्षुषा ह्ययं अर्थं पश्यन्नावधारयति.



ह्ययं अर्थं पश्यन्नावधारयति.\] प्.१२२

यथा चेन्द्रियेणोपलब्धं अर्थं मनसोपलभते. एवं इन्द्रियेणानवधारयन्मनसा नावधारयति । यच्च तदिन्द्रियानवधारणपूर्वकं मनसानवधारणं तद्विशेषापेक्षं विमर्शमात्रं संशयः. न पूर्वं इति । सर्वत्र प्रत्यक्षविषये ज्ञातुरिन्द्रियेण व्यवसायः.



व्यवसायः.\] प्.१२३

पश्चान्मनसाअनुव्यवसायः. उपहतेन्द्रियाणां अनुव्यवसायाभावादिति ।

आत्मादिषु सुखादिषु च प्रत्यक्षलक्षणं वक्तव्यम्. अनिन्द्रियार्थसन्निकर्षजं हि तदिति । इन्द्रियस्य वै सतो मनस इन्द्रियेभ्यः पृथगुपदेशो धर्मभेदात्. भौतिकानीन्द्रियाणि नियतविषयाणि.



नीन्द्रियाणि नियतविषयाणि.\] प्.१२४

सगुणानां चैषां इन्द्रियभाव इति. मनस्त्वभौतिकं सर्वविषयं च. नास्य सगुणस्येन्द्रियभाव इति । सति चेन्द्रियार्थसन्निकर्षे सन्निधिं असन्निधिं चास्य युगपज्ज्ञानानुत्पत्तिकारणं वक्ष्यामः इति ।



ं असन्निधिं ... वक्ष्यामः इति ।\] प्.१२९

मनसश्चेन्द्रियभावान्न वाच्यं लक्षणान्तरं इति । तन्त्रान्तरसमाचाराच्चैतत्प्रत्येतव्यं इति । परमतं अप्रतिषिद्धं अनुमतं इति हि तन्त्रयुक्तिः । व्याख्यातं प्रत्यक्षम् । ।४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.५ 



प्.१३२



 सूत्रसं० १.१.५ः अथ तत्पूर्वकं त्रिविधं अनुमानं पूर्ववच्छेषवत्सामान्यतो दृष्टं च । ।



प्.१४२

तत्पूर्वकं इत्यनेन लिङ्गलिङ्गिनोः सम्बन्धदर्शनं लिङ्गदर्शनं चाभिसम्बध्यते ।



प्.१४६

लिङ्गलिङ्गिनोः सम्बद्धयोर्दर्शनेन लिङ्गस्मृतिरभिसम्बध्यते । स्मृत्या लिङ्गदर्शनेन चाप्रत्यक्षोऽर्थोऽनुमीयते ।

पूर्ववदिति यत्र कारणेन कार्यं अनुमीयते. यथा मेघोन्नत्या भविष्यति वृष्टिरिति ।



प्.१४८

शेषवत्तद् यत्र कार्येण कारणं अनुमीयते. पूर्वोदकविपरीतं उदकं नद्याः पूर्णत्वं शीघ्रत्वञ् च दृष्ट्वा स्रोतसोऽनुमीयते भूता वृष्टिरिति । सामान्यतोदृष्टं व्रज्यापूर्वकं अन्यत्र दृष्टस्य ण्यत्र दर्शनं इति.



दृष्टस्य ण्यत्र दर्शनं इति.\] प्.१४९

तथा चादित्यस्य. तस्मादस्त्यप्रत्यक्षाप्यादित्यस्य व्रज्येति ।



प्.१५२

अथ वा पूर्ववदिति यत्र यथापूर्वं प्रत्यक्षभूतयोरन्यतरदर्शनेनान्यतरस्यानुमानम्.



प्.१५५

ऽप्रत्यक्षस्यानुमानम्. यथा धूमेनाग्निरिति । शेषवन्नाम परिशेषः. स च प्रसक्तप्रतिषेधे ण्यत्राप्रसङ्गाच्छिष्यमाणे सम्प्रत्ययः. यथा सदनित्यं एवमादिना द्रव्यगुणकर्मणां अविशेषेण सामान्यविशेषसमवायेभ्यो विभक्तस्य शब्दस्य. तस्मिन्द्रव्यकर्मगुणसंशये. न द्रव्यम्. एकद्रव्यत्वात्. न कर्म. शब्दान्तरहेतुत्वात्. यस्तु शिष्यते सो .यं इति शब्दस्य गुणत्वप्रतिपत्तिः ।



शब्दस्य गुणत्वप्रतिपत्तिः ।\] प्.१५६

सामान्यतोदृष्टं नाम यत्राप्रत्यक्षे लिङ्गलिङ्गिनोः सम्बन्धे केनचिदर्थेन लिङ्गस्य सामान्यादप्रत्यक्षो लिङ्गी गम्यते. यथेच्छादिभिरात्मा. इच्छादयो गुणाः.



गुणाः.\] प्.१५७

गुणाश्च द्रव्यसंस्थानाः. तद्तदेषां स्थानं स आत्मेति ।

विभागवचनादेव त्रिविधं इति सिद्धे त्रिविधवचनं महतो महाविषयस्य न्यायस्य लघीयसा सूत्रेणोपदेशात्परं वाक्यलाघवं मन्यमानस्यान्यस्मिन्वाक्यलाघवेऽनादरः । तथा चायं इत्थंभूतेन वाक्यविकल्पेन प्रवृत्तः सिद्धान्ते छले शब्दादिषु च बहुलं समाचारः शास्त्र इति ।



प्.१५८

सद्विषयं च प्रत्यक्षं सदसद्विषयं चानुमानम् । कस्मात्? । त्रैकाल्यग्रहणात्



प्.१६१

त्रिकालयुक्ता अर्था अनुमानेन गृह्यन्ते. भविष्यतीत्यनुमीयते. भवतीति. चाभूदिति च. असच्च खल्वत्तं अनागतं चेति । ।५ । ।



प्.१६८



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.६ 





अथोपमानं



 सूत्रसं० १.१.६ः प्रसिद्धसाधर्म्यात्साध्यसाधनं उपमानं । ।



प्रज्ञातेन सामान्यात्प्रज्ञापनीयस्य प्रज्ञापनं उपमानं इति । यथा गौरेवं गवय इति ।



प्.१६९

किं पुनरत्रोपमानेन क्रियते? यदा खल्वयं गवा समानधर्मं प्रतिपद्यते तदा प्रत्यक्षतस्तं अर्थं प्रतिपद्यत इति. समाख्यासम्बन्धप्रतिपत्तिरुपमानार्थ इत्याह । यथा गौरेवं गवय इत्युपमाने प्रयुक्ते गवा समानधर्मं अर्थं इन्द्रियार्थसन्निकर्षादुपलभमानोऽस्य गवयशब्दः संज्ञेति संज्ञासंज्ञिसम्बन्धं प्रतिपद्यत इति ।



गौरेवं गवय ... प्रतिपद्यत इति\] प्.१७०

यथा मुद्गस्तथा मुद्गपर्णी.



पर्णी.\] प्.१७१

यथा माषस्तथा माषपर्णीत्युपमाने प्रयुक्ते उपमानात्संज्ञासंज्ञिसन्बन्धं प्रतिपद्यमानस्तां ओषधीं भैषज्यायाहरति ।



प्.१७२

एवं अन्योऽप्युपमानस्य लोके विषयो बुभुत्सितव्य इति । ।६ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.७ 





प्.१७३

अथ शब्दः



 सूत्रसं० १.१.७ः आप्तोपदेशः शब्दः । ।



आप्तः खलु साक्षात्कृतधर्मा यथादृष्टस्यार्थस्य चिख्यापयिषया प्रयुक्त उपदेष्टा ।



प्.१७४

साक्षात्करणं अर्थस्याप्तिः. तया प्रवर्तत इत्याप्तः । ऋष्यार्यम्लेच्छानां समानं लक्षणम् ।



समानं लक्षणम् ।\] प्.१७६

तथा च सर्वेषां व्यवहाराः प्रवर्त्तन्त इति । एवं एभिः प्रमाणैर्देवमनुष्यतिरश्चां व्यवहाराः प्रकल्पन्ते. नातोऽन्यथेति । ।७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.८ 





प्.१७९



 सूत्रसं० १.१.८ः स द्विविधो दृष्टादृष्.आर्थत्वात् । ।



यस्येह दृश्यतेऽर्थः स दृष्टार्थः । यस्यामुत्र प्रतीयते सोऽदृष्टार्थः । एवं ऋषिलौकिकवाक्यानां विभाग इति । किमर्थं पुनरिदं उच्यते? स न मन्येत दृष्टार्थ एवाप्तोपदेशः प्रमाणम्. अर्थस्यावधारणादिति. अदृष्टार्थोऽपि प्रमाणं अर्थस्यानुमानादिति । ।८ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.९ 





प्.१८०

किं पुनरनेन प्रमाणेनार्थजातं प्रमातव्यं इति?



 सूत्रसं० १.१.९ः आत्मशरीरेन्द्रियार्थबुद्धिमनःप्रवृत्तिदोषप्रेत्यभावफलदुःखापवर्गास्तु प्रमेयं । ।



प्.१८२

तत्रात्मा सर्वस्य द्रष्टा सर्वस्य भोक्ता सर्वज्ञः सर्वानुभावी । तस्य भोगायतनं शरीरम् । भोगसाधनानीन्द्रियाणि । भोक्तव्या इन्द्रियार्थाः । भोगो बुद्धिः । सर्वार्थोपलब्धौ नेन्द्रियाणि प्रभवन्तीति सर्वविषयं अन्तःकरणं मनः । शरीरेन्द्रियार्थबुद्धिसुखवेदनानां निवृत्तिकारणं प्रवृत्तिः. दोषाश्च । नास्येदं शरीरं अपूर्वं अनुत्तरं च. पूर्वशरीराणां आदिर्नास्ति. उत्तरेषां अपवर्गोऽन्त इति प्रेत्यभावः । ससाधनसुखदुःखोपभोगः फलम् । दुःखं इति नेदं अनुकूलवेदनीयस्य सुखस्य प्रतीतेः प्रत्याख्यानम् । किं तर्हि? जन्मन एवेदं ससुखसाधनस्य दुःखानुषङ्गात्दुःखेनाविप्रयोगाद्विविधबाधनायोगाद्दुःखं इति समाधिभावनं उपदिश्यते ।



योगाद्दुःखं ... उपदिश्यते ।\] प्.१८३

समाहितो भावयति. भावयन्निर्विद्यते. निर्विण्णस्य वैराग्यम्. विरक्तस्यापवर्ग इति । जन्ममरणप्रबन्धोच्छेदः सर्वदुःखप्रहाणं अपवर्ग इति । अस्त्यन्यदपि द्रव्यगुणकर्मसामान्यविशेषसमवायाः प्रमेयम्. तद्भेदेन चापरिसङ्ख्येयम्; अस्य तु तत्त्वज्ञानादपवर्गो मिथ्याज्ञानात्संसार इत्यत एतदुपदिष्टं विशेषेणेति । ।९ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.१० 





प्.१८४

तत्रात्मा तावत्प्रत्यक्षतो न गृह्यते । स किं आप्तोपदेशमात्रादेव प्रतिपद्यत इति? नेत्युच्यते । अनुमानाच्च प्रतिपत्तव्य इति । कथम्?



 सूत्रसं० १.१.१०ः इच्छाद्वेषप्रयत्नसुखदुःखज्ञानान्यात्मनो लिङ्गं इति । ।



प्.१८५

यज्जातीयस्यार्थस्य सन्निकर्षात्सुखं आत्मोपलब्धवान्. तज्जातीयं एवार्थं पश्यन्नुपादातुं इच्छति. सेयं आदातुं इच्छा एकस्यानेकार्थदर्शिनो दर्शनप्रतिसन्धानाद्भवति लिङ्गं आत्मनः । नियतविषये हि बुद्धिभेदमात्रे न सम्भवति. देहान्तरवदिति । एवं एकस्यानेकार्थदर्शिनो दर्शनप्रतिसन्धानात्दुःखहेतौ द्वेषः.



नेकार्थदर्शिनो ... द्वेषः.\] प्.१८७

यज्जातीयोऽस्यार्थः सुखहेतुः प्रसिद्धस्तज्जातीयं अर्थं पश्यन्नादातुं प्रयतते । एकं अनेकार्थदर्शिनं दर्शनप्रतिसन्धातारं अन्तरेण न स्यात् । नियतविषये बुद्धिमात्रे न सम्भवति. देहान्तरवदिति । एतेन दुःखहेतौ प्रयत्नो व्याख्यातः । सुखदुःखस्मृत्या चायं तत्साधनं आददानः सुखं उपलभते दुःखं उपलभते. सुखदुःखे वेदयते । पूर्वोक्त एव हेतुः । बुभुत्समानः खल्वयं विमृशति किंस्विदिति. विमृशंश्च जानीते इदं इति. तदिदं ज्ञानं बुभुत्साविमर्शाभ्यां अभिन्नकर्तृकं गृह्यमाणं आत्मलिङ्गम् । पूर्वोक्त एव हेतुरिति । तत्र देहान्तरवदिति विभज्यते यथानात्मवादिनो देहान्तरेषु नियतविषया बुद्धिभेदा न प्रतिसन्धीयन्ते तथैकदेहविषया अपि न प्रतिसन्धीयेरन्. अविशेषात् ।



तथैकदेहविषया अपि न प्रतिसन्धीयेरन्. अविशेषात् ।\] प्.१८८

सोऽयं एकसत्त्वस्य समाचारः स्वयंदृष्टस्य स्मरणम्. नान्यद्दृष्टस्य. नादृष्टस्येति । एवं खलु नानासत्त्वानां समाचारोऽन्यदृष्टं अन्यो न स्मरतीति । तदेतदुब्ययं अशक्यं अनात्मवादिना व्यवस्थापयितुं इत्येवं उपपन्नं अस्त्यात्मेति । ।१० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.११ 







प्.१९३

तस्य भोगाधिष्ठानं



 सूत्रसं० १.१.११ः चेष्टेन्द्रियार्थाश्रयः शरीरं । ।



कथं चेष्टाश्रयः? ईप्सितं जिहासितं वार्थं अधिकृत्येप्साजिहासाप्रयुक्तस्य तदुपायानुष्ठानलक्षणा समीहा चेष्टा. सा यत्र वर्त्तते तच्छरीरम् ।



तदुपायानुष्ठानलक्षणा ... तच्छरीरम् ।\] प्.१९४

कथं इन्द्रियाश्रयः? यस्यानुग्रहेणानुगृहीतानि उपघाते चोपहतानि स्वविषयेषु साध्वसाधुषु वर्तन्ते स एषां आश्रयः तच्छरीरम् । कथं अर्थाश्रयः ।



स एषां आश्रयः तच्छरीरम् । कथं अर्थाश्रयः ।\] प्.१९५

यस्मिन्नायतने इन्द्रियार्थसन्निकर्षादुत्पन्नयोः सुखदुःखयोः प्रतिसंवेदनं प्रवर्तते स एषां आश्रयः.



सुखदुःखयोः प्रतिसंवेदनं प्रवर्तते स एषां आश्रयः.\] प्.१९६

तच्छरीरं इति । ।११ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.१२ 





प्.१९७

भोगसाधनानि पुनः



 सूत्रसं० १.१.१२ः घ्राणरसनचक्षुस्त्वक्श्रोत्राणीन्द्रियाणि भूतेभ्यः
| |



जिघ्रत्यनेनेति घ्राणं गन्धं गृह्णातीति । रसयत्यनेनेति रसनं रसं गृह्णातीति । चष्टेऽनेनेति चक्षू रूपं पश्यतीति । त्वक्स्थानं इन्द्रियं त्वक् । तदुपचारः स्थानादिति ।



तदुपचारः स्थानादिति ।\] प्.१९८

शृणोत्यनेनेति श्रोत्रं शब्दं गृह्णातीति । एवं समाख्यानिर्वचनसामर्थ्याद्बोध्यं स्वविषयग्रहणलक्षणानीन्द्रियाणीति ।



प्.१९९

भूतेभ्य इति । नानाप्रकृतीनां एषां सतां विषयनियमः. नैकप्रकृतीनाम् । सति च विषयनियमे स्वविषयग्रहणलक्षणत्वं भवतीति । ।१२ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.१३ 





प्.२०१

कानि पुनरिन्द्रियकारणानि?



 सूत्रसं० १.१.१३ः पृथिव्यापस्तेजो वायुराकाशं इति भूतानि । ।



संज्ञाशब्दैः पृथगुपदेशो भूतानां विभक्तानां सुवचं कार्यं भविष्यतीति । ।१३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.१४ 





प्.२०२

इमे तु खलु



 सूत्रसं० १.१.१४ः गन्धरसरूपस्पर्शशब्दाः पृथिव्यादिगुणास्तदर्थाः । ।

पृथिव्यादीनां यथाविनियोगं गुणा इन्द्रियाणां यथाक्रमं अर्था विषया इति । ।१४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.१५ 





प्.२१३

अचेतनस्य करणस्य बुद्धेर्ज्ञानं वृत्तिः चेतनस्याकर्तुरुपलब्धिरिति युक्तिविरुद्धं अर्थं प्रत्याचक्षाणक इवेदं आह



 सूत्रसं० १.१.१५ः बुद्धिरुपलब्धिर्ज्ञानं इत्यनर्थान्तरं । ।



नाचेतनस्य करणस्य बुद्धेर्ज्ञानं भवितुं अर्हति. तद्धि चेतनं स्यात्. एकश्चायं चेतनो देहेन्द्रियसंघातव्यतिरिक्त इति ।



देहेन्द्रियसंघातव्यतिरिक्त इति ।\] प्.२१४

प्रमेयलक्षणार्थस्य वाक्यस्यान्यार्थप्रकाशनं उपपत्तिसामर्थ्यादिति । ।१५ । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.१६ 





प्.२१५

स्मृत्यनुमानागमसंशयप्रतिभास्वप्नज्ञानोहाः सुखादिप्रत्यक्षं इच्छादयश्च मनसो लिङ्गानि । तेषु सत्स्वयं अपि



 सूत्रसं० १.१.१६ः युपगज्ज्ञानानुत्पत्तिर्मनसो लिङ्गं । ।



अनिन्द्रियनिमित्ताः स्मृत्यादयः करणान्तरनिमित्ता भवितुं अर्हन्तीति । युगपच्च खलु घ्राणादीनां गन्धादीनां च सन्निकर्षेषु सत्सु युगपज्ज्ञानानि नोत्पद्यन्ते.



खलु घ्राणादीनां ... युगपज्ज्ञानानि नोत्पद्यन्ते. \] प्.२१६

तेनानुमीयते. अस्ति तत्तदिन्द्रियसंयोगि सहकारि निमित्तान्तरं अव्यापि. यस्यासन्निधेर्नोत्पद्यते ज्ञानं सन्निधेश्चोत्पद्यत इति ।



ज्ञानं सन्निधेश्चोत्पद्यत इति ।\] प्.२१७

मनःसंयोगानपेक्षस्य हीन्द्रियार्थसन्निकर्षस्य ज्ञानहेतुत्वे युगपदुप्तद्येरन्ज्ञानानीति । ।१६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.१७ 





प्.२१८

क्रमप्राप्ता तु



 सूत्रसं० १.१.१७ः प्रवृत्तिर्वाग्बुद्धिशरीरारम्भः । ।



मनोऽत्र बुद्धिरित्यभिप्रेतम्. बुध्यतेऽनेनेति बुद्धिः । सोऽयं आरम्भः शरीरेण वाचा मनसा च पुण्यः पापश्च दशविधः । तदेतत्कृतभाष्यम् ं द्वितीयसूत्रसं० इति । ।१७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.१८ 





प्.२२०



 सूत्रसं० १.१.१८ः प्रवर्तनालक्षणा दोषाः । ।



प्रवर्तना प्रवृत्तिहेतुत्वम्. ज्ञातारं हि रागादयः प्रवर्तयन्ति पुण्ये पापे वा । यत्र मिथ्याज्ञानं तत्र रागद्वेषाविति । प्रत्यात्मवेदनीया हीमे दोषाः कस्माल्लक्षणतो निर्दिश्यन्त इति? कर्मलक्षणाः खलु रक्तद्विष्टमूढाः. रक्तो हि तत्कर्म कुरुते येन कर्मणा सुखं दुःखं वा लभते. तथा द्विष्टस्तथा मूढ इति । रागद्वेषमोहा इत्युच्यमाने बहु नोक्तं भवतीति । ।१८ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.१९ 





प्.२२१



 सूत्रसं० १.१.१९ः पुनरुत्पत्तिः प्रेत्यभावः । ।



उत्पन्नस्य क्वचित्सत्त्वनिकाये मृत्वा या पुनरुत्पत्तिः स प्रेत्यभावः । उत्पन्नस्य सम्बद्धस्य । सम्बन्धस्तु देहेन्द्रियमनोबुद्धिवेदनाभिः । पुनरुत्पत्तिः पुनर्देहादिभिः सम्बन्धः । पुनरित्यभ्यासाभिधानम् । यत्र क्वचित्प्राणभृन्निकाये वर्तमानः पूर्वोपात्तान्देहादीन्जहाति तत्प्रैति ।



पूर्वोपात्तान्देहादीन्जहाति तत्प्रैति ।\] प्.२२२

यत्तत्रान्यत्र वा देहादीनन्यानुपादत्ते तद्भवति । प्रेत्यभावः मृत्वा पुनर्जन्म. सोऽयं जन्ममरणप्रबन्धाभ्यासोऽनादिरपवर्गान्तः प्रेत्यभावो वेदितव्य इति । ।१९ । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२० 





 सूत्रसं० १.१.२०ः प्रवृत्तिदोषजनितोऽर्थः फलं । ।



सुखदुःखसंवेदनं फलम् । सुखविपाकं कर्म दुःखविपाकं च । तत्पुनर्देहेन्द्रियविषयबुद्धिषु सतीषु भवतीति सह देहादिभिः फलं अभिप्रेतम् । तथा हि प्रवृत्तिदोषजनितोऽर्थः फलं एतत्सर्वं भवति ।



प्रवृत्तिदोषजनितोऽर्थः फलं एतत्सर्वं भवति ।\] प्.२२३

तदेतत्फलं उपातं उपातं हेयम्. त्यक्तं त्यक्तं उपादेयं इति नास्य हानोपादानयोर्निष्ठा पर्यवसानं वास्ति. स खल्वयं फलस्य हानोपादानस्रोतसोह्यते लोक इति । ।२० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२१ 





प्.२२४

अथैतदेव



 सूत्रसं० १.१.२१ः बाधनालक्षणं दुःखं । ।



बाधना पीडा ताप इति । तयानुविद्धं अनुषक्तं अविनिर्भागेन वर्तमानं दुःखयोगाद्दुःखं इति । सोऽयं सर्वं दुःखेनानुविद्धं इति पश्यन्दुःखं जिहासुर्जन्मनि दुःखदर्शी निर्विद्यते. निर्विण्णो विरज्यते. विरक्तो विमुच्यते । ।२१ । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२२ 





प्.२२५

यत्र तु निष्ठा यत्र तु पर्यवसानं सो .यं



 सूत्रसं० १.१.२२ः तदत्यन्तविमोक्षो .पवर्गः । ।



तेन दुःखेन जन्मना अत्यन्तं विमुक्तिरपवर्गः । कथम्? उपात्तस्य जन्मनो हानम्. अन्यस्य चानुपादानम् । एतां अवस्थां अपर्यन्तं अपवर्गं वेदयन्तेऽपवर्गविदः । तदभयं अजरं अमृत्युपदं ब्रह्म क्षेमप्राप्तिरिति ।



प्.२२६

नित्यं सुखं आत्मनो महत्त्ववन्मोक्षे व्यज्यते. येनाभिव्यक्तेनात्यन्तं विमुक्तः सुखी भातीति केचिन्मन्यन्ते । तेषां प्रमाणाभावादनुपपत्तिः । न प्रत्यक्षं नानुमानं नागमो वा विद्यते नित्यं सुखं आत्मनो महत्त्ववन्मोक्षेऽभिव्यज्यत इति ।

नित्यस्याभिव्यक्तिः संवेदनम्. तस्य हेतुवचनम् । नित्यस्याभिव्यक्तिः संवेदनं ज्ञानं इति. तस्य हेतुर्वाच्यो यतस्तदुत्पद्यत इति ।



प्.२२७

सुखवन्नित्यं इति चेत्? संसारस्थस्य मुक्तेनाविशेषः । यथा मुक्तः सुखेन तत्संवेदनेन च सन्नित्येनोपपन्नस्तथा संसारस्थोऽपि प्रसज्यत इति. उभयस्य नित्यत्वात् ।



प्.२२८

अभ्यनुज्ञाने च धर्माधर्मफलेन साहचर्यं यौगपद्यं गृह्येत । यदिदं उत्पत्तिस्थानेषु धर्माधर्मफलं सुखं दुःखं वा संवेद्यते पर्यायेण. तस्य च नित्यसंवेदनस्य च सहभावो यौगपद्यं गृह्येत. न सुखाभावो नानभिव्यक्तिरस्ति. उभयस्य नित्यत्वात् ।

अनित्यत्वे हेतुवचनम् । अथ मोक्षे नित्यस्य सुखस्य संवेदनं अनित्यम्? यत उत्पद्यते स हेतुर्वाच्यः ।

आत्ममनःसंयोगस्य निमित्तान्तरसहितस्य हेतुत्वम् । आत्ममनःसंयोगो हेतुरिति चेत्? एवं अपि तस्य सहकारि निमित्तान्तरं वचनीयं इति ।

धर्मस्य कारणवचनम् । यदि धर्मो निमित्तान्तरम्? तस्य हेतुर्वाच्यो यतः उत्पद्यत इति । योगसमाधिजस्य कार्यावसायविरोधात्प्रक्षये संवेदननिवृत्तिः । यदि योगसमाधिजो धर्मो हेतुः?



समाधिजो धर्मो हेतुः?\] प्.२२९

तस्य कार्यावसायविरोधात्प्रक्षये संवेदनं अत्यन्तं निवर्तते ।

असंवेदने चाविद्यमानेनाविशेषः । यदि धर्मक्षयात्संवेदनोपरमो नित्यं सुखं न संवेद्यत इति? किं विद्यमानं न संवेद्यते. अथाविद्यमानं इति नानुमानं विशिष्टेऽस्तीति ।

अप्रक्षयश्च धर्मस्य निरनुमानं उत्पत्तिधर्मकत्वात् । योगसमाधिजो धर्मो न क्षीयत इति नास्त्यनुमानम् । उत्पत्तिधर्मकं अनित्यं इति विपर्ययस्य त्वनुमानम् । यस्य तु संवेदनोपरमो नास्ति तेन संवेदनहेतुर्नित्य इत्यनुमेयम् ।

नित्ये च मुक्तसंसारस्थयोरविशेष इत्युक्तम् । यथा मुक्तस्य नित्यं सुखं तत्संवेदनहेतुश्च. संवेदनस्य तूपरमो नास्ति. कारणस्य नित्यत्वात्. तथा संसारस्थस्यापीति । एवं च सति धर्माधर्मफलेन सुखदुःखसंवेदनेन साहचर्यं गृह्येतेति ।

शरीरादिसम्बन्धः प्रतिबन्धहेतुरिति चेत्? न. शरीरादीनां उपभोगार्थत्वात्विपर्ययस्य चाननुमानात् ।



विपर्ययस्य चाननुमानात् ।\] प्.२३०

स्यान्मतं संसारावस्थस्य शरीरादिसम्बन्धो नित्यसुखसंवेदनहेतोः प्रतिबन्धकः. तेनाविशेषो नास्तीति । एतच्चायुक्तम्. शरीरादयः उपभोगार्थास्ते भोगप्रतिबन्धं करिष्यन्तीत्यनुपपन्नम्; न चास्त्यनुमानं अशरीरस्यात्मनो भोगः कश्चिदस्तीति ।



प्.२३१

इष्टाधिगमार्था प्रवृत्तिरिति चेत्? न. अनिष्टोपरमार्थत्वात् । इदं अनुमानं इष्टाधिगमार्थो मोक्षोपदेशः प्रवृत्तिश्च मुमुक्षूणाम्. नोभयं अनर्थकं इति । एतच्चायुक्तम्. अनिष्टोपरमार्थो मोक्षोपदेशः प्रवृत्तिश्च मुमुक्षूणां इति । नेष्टं अनिष्टेनाननुविद्धं सम्भवतीति इष्टं अप्यनिष्टं सम्पद्यते. अनिष्टहानाय घटमान इष्टं अपि जहाति. विवेकहानस्याशक्यत्वादिति ।

दृष्टातिक्रमश्च देहादिषु तुल्यः । यथा दृष्टं अनित्यं सुखं परित्यज्य नित्यं सुखं कामयते. एवं देहेन्द्रियबुद्धीरनित्या दृष्टा अतिक्रम्य मुक्तस्य नित्या देहेन्द्रियबुद्धयः कल्पयितव्याः. साधीयश्चैवं मुक्तस्य चैकात्म्यं कल्पितं भवतीति ।

उपपत्तिविरुद्धं इति चेत्? समानम् । देहादीनां नित्यत्वं प्रमाणविरुद्धं कल्पयितुं अशक्यं इति? समानं सुखस्यापि नित्यत्वं प्रमाणविरुद्धं कल्पयितुं अशक्यं इति ।

आत्यन्तिके च संसारदुःखाभावे सुखवचनादागमेऽपि सत्यविरोधः । यद्यपि कश्चिदागमः स्यात्मुक्तस्यात्यन्तिकं सुखं इति?



कश्चिदागमः स्यात्मुक्तस्यात्यन्तिकं सुखं इति?\] प्.२३२

सुखशब्द आत्यन्तिके दुःखाभावे प्रयुक्त इत्येवं उपपद्यते. दृष्टो हि दुःखाभावे सुखशब्दप्रयोगो बहुलं लोक इति ।

नित्यसुखरागस्याप्रहाणे मोक्षाधिगमाभावः. रागस्य बन्धनसमाज्ञानात् । यद्ययं मोक्षो नित्यं सुखं अभिव्यज्यत इति. नित्यसुखरागेण मोक्षाय घटमानो न मोक्षं अधिगच्छेत्. नाधिगन्तुं अर्हतीति । बन्धनसमाज्ञातो हि रागः । न च बन्धने सत्यपि कश्चिन्मुक्त इत्युपपद्यत इति ।

प्रहीणनित्यसुखरागस्याप्रतिकूलत्वम् । अथास्य नित्यसुखरागः प्रहीयते. तस्मिन्प्रहीणे नास्य नित्यसुखरागः प्रतिकूलो भवति? यद्येवम्. मुक्तस्य नित्यं सुखं भवति. अथापि न भवति. नास्योभयोः पक्षयोर्मोक्षाधिगमो विकल्प्यते इति । ।२२ । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२३ 





प्.२३३

स्थानवत एव तर्हि संशयस्य लक्षणं वाच्यं इति तदुच्यते



प्.२३४



 सूत्रसं० १.१.२३ः समानानेकधर्मोपपत्तेर्विप्रतिपत्तेरुपलब्ध्यनुपलब्ध्यव्यवस्थातश्च विशेषापेक्षो विमर्शः संशयः । ।



समानधर्मोपपत्तेर्विशेषापेक्षो विमर्शः संशय इति । स्थाणुपुरुषयोः समानं धर्मं आरोहपरिणाहौ पश्यन्पूर्वदृष्टं च तयोर्विशेषं बुभुत्समानः किंस्विदित्यन्यतरं नावधारयति. तदनवधारणं ज्ञानं संशयः । समानं अनयोर्धर्मं उपलभे विशेषं अन्यतरस्य नोपलभ इत्येषा बुद्धिरपेक्षा

नोपलभ इत्येषा बुद्धिरपेक्षा \] प्.२४०

संशयस्य प्रवृत्तिका वर्तते. तेन विशेषापेक्षो विमर्शः संशयः ।

अनेकधर्मोपपत्तेरिति । समानजातीयं असमानजातीयं चानेकम् । तस्यानेकस्य धर्मोपपत्तेः



धर्मोपपत्तेः \] प्.२४४

विशेषस्योबयथा दृष्टत्वात् । समानजातीयेभ्योऽसमानजातीयेब्यश्चार्था विशिष्यन्ते. गन्धवत्त्वात्पृथिव्यबाधिब्यो विशिष्यते गुणकर्मभ्यश्च । अस्ति च शब्दे विभागजन्यत्वं विशेषः । तस्मिन्द्रव्यं गुणः कर्म वेति सन्देहः. विशेषस्योबयथा दृष्टत्वात् ।



त्वात्\] प्.२४९

किं द्रव्यस्य सतो गुणकर्मभ्यो विशेषः. आहोस्विद्गुणस्य सत इति. अथ कर्मणः सत इति? विशेषापेक्षा अन्यतमस्य व्यवस्थापकं धर्म नोपलब इति बुद्धिरिति ।

विप्रतिपत्तेरिति । व्याहतं एकार्थदर्शनं विप्रतिपत्तिः. व्याघातः
विरोधोऽसहभाव इति । अस्त्यात्मेत्येकं दर्शनम्. नास्त्यात्मेत्यपरम्. न च सद्भावासद्भावौ सहैकत्र सम्भवतः. न चान्यतरसाधको हेतुरुपलभ्यते. तत्र तत्त्वानवधारणं संशय इति ।

उपलब्ध्यवयवस्थातः खल्वपि सच्चोदकं उपलभ्यते तडागादिषु. मरीचिषु चाविद्यमानं उदकं इति. अतः क्वचिदुपलभ्यमाने तत्त्वव्यवस्थापकस्य प्रमाणस्यानुपलब्धेः किं सदुपलभ्यतेऽथासदिति संशयो भवति ।

अनुपलब्ध्यव्यवस्थातः । सच्च नोपलब्यते मूलकीलकोदकादि. असच्चानुत्पन्नं निरुद्धं वा.



नुरुद्धं वा.\] प्.२५०

ततः क्वचिदनुपलभ्यमाने संशयः. किं सन्नोपलब्यते उतासदिति संशयो भवति । विशेषापेक्षा पूर्ववत् ।

पूर्वः समानोऽनेकश्च धर्मो ज्ञेयस्थः. उपलब्ध्यनुपलब्धी पुनर्ज्ञातृस्थे. एतावता विशेषेण पुनर्वचनम् ।



विशेषेण पुनर्वचनम् ।\] प्.२५५

समानधर्माधिगमात्समानधर्मोपपत्तेर्विशेषस्मृत्यपेक्षो विमर्श इति । ।२३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२४ 





प्.२५६

स्थानवतां लक्षणं इति समानम् ।



 सूत्रसं० १.१.२४ः यं अर्ह्तं अधिकृत्य प्रवर्तते तत्प्रयोजनं । ।



यं अर्थं आप्तव्यं हातव्यं वा व्यवसाय तदाप्तिहानोपायं अनुतिष्ठति. प्रयोजनं तद्वेदितव्यम्. प्रवृत्तिहेतुत्वात् । इमं अर्थं आप्स्यामि हास्यामि वेति व्यवसायोऽर्थस्याधिकारः. एवं व्यवसीयमानोऽर्थोऽधिक्रियत इति । ।२४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२५ 





प्.२५८



 सूत्रसं० १.१.२५ः लौकिकपरीक्षकाणां यस्मिन्नर्थे बुद्धिसाम्यं स दृष्टानतः । ।



लोकसामान्यं अनतीता लौकिका नैसर्गिकं वैनयिकं बुद्ध्यतिशयं अप्राप्ताः । तद्विपरीताः परीक्षकाः । तर्केण प्रमाणैरर्थं परीक्षितुं अर्हन्तीति । यथा यं अर्थं लौकिका बुध्यन्ते तथा परीक्षका अपि.



यं अर्थं लौकिका ...\] प्.२५९

सोऽर्थो दृष्टान्तः । दृष्टान्तविरोधेन हि प्रतिपक्षाः प्रतिषेद्धव्या भवन्तीति. दृष्टान्तसमाधिना च स्वपक्षाः स्थापनीया भवन्तीति. अवयवेषु चोदाहरणाय कल्पत इति । ।२५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२६ 





प्.२६०

अथ सिद्धान्तः. इदं इत्थम्भूतञ् चेत्यभ्यनुज्ञायमानं अर्थजातं सिद्धम्. सिद्धस्य संस्थितिः सिद्धान्तः. संस्थितिरित्थम्भावव्यवस्था धर्मनियमः ।

स खल्वयं



 सूत्रसं० १.१.२६ः तन्त्राधिकरणाभ्युपगमसंस्थितिः सिद्धान्तः । ।



प्.२६१

तन्त्रार्थसंस्थितिः तन्त्रसंस्थितिः. तन्त्रं इतरेतराभिसम्बद्धस्यार्थसमूहस्योपदेशः शास्त्रम् । अधिकरणानुषक्तार्थसंस्थितिरधिकरणसंस्थितिः. अभ्युपगमसंस्थितिरनवधारितार्थपरिग्रहः. तद्विशेषपरीक्षणायाभ्युपगमसिद्धान्तः ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२७ 



तन्त्रभेदात्तु खलु

 सूत्रसं० १.१.२७ः स चतुर्विधः सर्वतन्त्रप्रतितन्त्राधिकरणाभ्युपगमसंस्थित्यर्थान्तरभावात् । ।



प्.२६२

तत्रैताश्चतस्रः संस्थितयोऽर्थोआनरभूताः । ।२७ । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२८ 







प्.२६३

तासां



 सूत्रसं० १.१.२८ः सर्वतन्त्राविरुद्धस्तन्त्रेऽधिकृतोऽर्थः सर्वतन्त्रसिद्धान्तः । ।



यथा घ्राणादीनीनिन्द्रियाणि गन्धादय इन्द्रियार्हाः पृथिव्यादीनि भूतानि प्रमाणैरर्थस्य ग्रहणं इति । ।२८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.२९ 





प्.२६४



 सूत्रसं० १.१.२९ः समानतन्त्रसिद्धः प्रतन्त्रासिद्धः प्रतितन्त्रसिद्धान्तः । ।



यथा नासत आत्मलाभः. न सत आत्महानम्. निरतिशयाश्चेतनाः देहेन्द्रियमनःसु विषयेषु तत्तत्कारणेषु च विशेष इति साङ्ख्यानाम्. पुरुषकर्मादिनिमित्तो भूतसर्गः. कर्महेतवो दोषाः प्रवृत्तिश्च. स्वगुणविशिष्टाश्चेतनाः. असदुत्पद्यते उत्पन्नं निरुध्यत इति योगानाम् । ।२९ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३० 







 सूत्रसं० १.१.३०ः यत्सिद्धावन्यप्रकरणसिद्धिः सोऽधिकरणसिद्धान्तः । ।



यस्यार्ह्तस्य सिद्धावन्येऽर्था अनुषज्यन्ते. न तैर्विना सोऽर्थः सिध्यति तेऽर्था यदधिष्ठानाः सोऽधिकरणसिद्धान्तः.



ष्ठानाः सोऽधिकरणसिद्धान्तः.\] प्.२६५

यथा देहेन्द्रियव्यतिरिक्तो ज्ञाता \`दर्शनस्पर्शनाभ्यां एकार्थग्रहणाद्ऽऽ इति अत्रानुषङ्गिणोऽर्था इन्द्रियनानात्वं नियतविषयाणीन्द्रियाणि स्वविषयग्रहणलिङ्गानि ज्ञातुर्ज्ञानसाधनानि. गन्धादिगुणव्यतिरिक्तं द्रव्यं गुणाधिकरणं अनियतविषयाश्चेतना इति पूर्वार्थसिद्धावेतेऽर्हाः सिध्यन्ति न तैर्विना सोऽर्थः सम्भवतीति । ।३० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३१ 





प्.२६६



 सूत्रसं० १.१.३१ः अपरीक्षिताभ्युपगमात्तद्विशेषपरीक्षणं अभ्युपगमसिद्धान्तः । ।



यत्र किञ्चिदर्थजातं अपरीक्षितं अभ्युपगम्यते. अस्तु द्रव्यं शब्दः स तु नित्योऽथानित्य इति? द्रव्यस्य सतो नित्यतानित्यता वा तद्विशेषः परीक्ष्यते. सोऽभ्युपगमसिद्धान्तः स्वबुद्ध्यतिशयचिख्यापयिषया परबुद्ध्यवज्ञानाच्च प्रवर्तत इति । ।३१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३२ 





प्.२६९

अथावयवाः



 सूत्रसं० १.१.३२ः प्रतिज्ञाहेतूदाहरणोपनयनिगमनान्यवयवाः । ।



दशावयवानेके नैयायिका वाक्ये सञ्चक्षते. जिज्ञासा संशयः शक्यप्राप्तिः प्रयोजनं संशयव्युदास इति. ते कस्मान्नोच्यन्त इति । तत्राप्रतीयमानेऽर्थे प्रत्ययार्थस्य प्रवर्तिका जिज्ञासा ।



जिज्ञासा ।\]?@प्.२७०

अप्रतीयमानं अर्थं कस्माज्जिज्ञासते? तं तत्त्वतो ज्ञातं हास्यामि वोपादास्य उपेक्षिष्ये वेति । ता एता हानोपादानोपेक्षाबुद्धयस्तत्त्वज्ञानस्यार्थष्तदर्थम्(चोर्र्.; र्थः. स्तदर्थम्. एद्.) अयं जिज्ञासते । सा खल्वयं असाधनं अर्थस्येति । जिज्ञासाधिष्ठानं संशयश्च व्याहतधर्मोपसङ्घातात्तत्त्वज्ञाने प्रत्यासन्नः. व्याहतयोर्हि धर्मयोरन्यतरतत्त्वं भवितुं अर्हतीति । स पृथगुपदिष्टोऽप्यसाधनं अर्थस्येति । प्रमातुः प्रमाणानि प्रमेयाधिगमार्थानि. सा शक्यप्राप्तिर्न साधकस्य वाक्यस्य भागेन युज्यते प्रतिज्ञादिवदिति । प्रयोजनं तत्त्वावधारणं अर्थसाधकस्य वाक्यस्य फलं नैकदेश इति । संशयव्युदासः प्रतिपक्षोपवर्णनं तत्प्रतिषेधेन तत्त्वज्ञानाभ्यनुज्ञानार्थम्. न त्वयं साधकवाक्यैकदेश इति । प्रकरणे तु जिज्ञासादयः समर्था अवधारणीयार्थोपकारात् ।



तु जिज्ञासदयः समर्था अवधारणीयार्थोपकारात् ।\] प्.२७१

तत्त्वार्थसाधकभावात्तु प्रतिज्ञादयः साधकवाक्यस्य भागा एकदेशा अवयवा इति । । ३२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३३ 





प्.२७२

तेषां तु यथाविभक्तानां



 सूत्रसं० १.१.३३ः साध्यनिर्देशः प्रतिज्ञा । ।



प्रज्ञापनीयेन धर्मेण धर्मिणो विशिष्टस्य परिग्रहवचनं प्रतिज्ञा साध्यनिर्देशः अनित्यः शब्द इति । ।३३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३४ 





प्.२८३



 सूत्रसं० १.१.३४ः उदाहरणसाधर्म्यात्साध्यसाधनं हेतुः । ।



उदाहरणेन सामान्यात्साध्यस्य धर्मस्य साधनं प्रज्ञापनं हेतुः. साध्ये प्रतिसन्धाय धर्मं उदाहरणे च प्रतिसन्धाय तस्य साधनतावचनं हेतुः उत्पत्तिधर्मकत्वादिति ।



प्रतिसन्धाय धर्मं ... उत्पत्ति\] प्.२८४

धर्मकत्वादिति ।\] प्.२८८

उत्पत्तिधर्मकं अनित्यं दृष्टं इति । । ३४ । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३५ 





प्.२९०

किं एतावद्धेतुलक्षणं इति? नेत्युच्यते । किं तर्हि?



 सूत्रसं० १.१.३५ः तथा वैधर्म्यात् । ।



उदाहरणवैधर्म्याच्च साध्यसाधनं हेतुः । कथम्? अनित्यः शब्द उत्पत्तिधर्मकत्वात्. अनुत्पत्तिधर्मकं नित्यं यथात्मादिद्रव्यं इति । ।३५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३६ 





प्.३०६



 सूत्रसं० १.१.३६ः साध्यसाधर्म्यात्तद्धर्मभावी दृष्टान्त उदाहरणं । ।



साध्येन साधर्म्यं समानधर्मता । साध्यसाधर्म्यात्कारणात्तद्धर्मभावी दृष्टान्त इति ।



दृष्टान्त इति ।\] प्.३०८

तस्य धर्मस्तद्धर्मः. तस्य साध्यस्य । साध्यं च द्विविधं धर्मिविशिष्टो वा धर्मः शब्दस्यानित्यत्वम्. धर्मविशिष्टो वा धर्म्यनित्यः शब्द इति । इहोत्तरं तद्ग्रहणेन गृह्यत इति । कस्मात्? पृथग्धर्मवचनात् । तस्य धर्मस्तद्धर्मस्तस्य भावस्तद्धर्मभावः स यस्मिन्दृष्टान्ते वर्तते स दृष्टान्तः साध्यसाधर्म्यादुत्पत्तिधर्मकत्वत्तद्धर्मभावी भवति. स चोदाहरणं इष्यते । तत्र यदुत्पद्यते तदुत्पत्तिधर्मकम् । तच्च भूत्वा न भवति आत्मानं जहाति निरुध्यत इत्यनित्यम् । एवं उत्पत्तिधर्मकत्वं साधनं अनित्यत्वं साध्यम् ।



प्.३०९

सोऽयं एकस्मिन्द्वयोर्धर्मयोः साध्यसाधनभावः साधर्म्याद्व्यवस्थित उपलभ्यते. तं दृष्टान्त उपलभमानः शब्देऽप्यनुमिनोति
शब्दोऽप्युत्पत्तिधर्मकत्वादनित्यः स्थाल्यादिवदिति. उदाह्रियतेऽनेन धर्मयोः साध्यसाधनभाव इत्युदाहरणम् । ।३६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३७ 





 सूत्रसं० १.१.३७ः तद्विपर्ययाद्वा विपरीतं । ।



दृष्टान्त उदाहरणं इति प्रकृतम् । साध्यवैधर्म्यादतद्धर्मभावी दृष्टान्त उदाहरणं इति । अनित्यः शब्द उत्पत्तिधर्मकत्वातनुत्पत्तिधर्मकं नित्यं आत्मादि. सोऽयं आत्मादिर्दृट्ष्टान्तः साध्यवैधर्म्यादनुत्पत्तिधर्मकत्वादतद्धर्मभावी योऽसौ साध्यस्य धर्मोऽनित्यत्वं स तस्मिन्न भवतीति ।



धर्मोऽनित्यत्वं ...\] प्.३१०

अत्रात्मादौ दृष्टान्त उत्पत्तिधर्मकत्वस्याभावादनित्यत्वं न भवतीत्युपलभमानः शब्दे विपर्ययं अनुमिनोत्युत्पत्तिधर्मकत्वस्य भावादनित्यः शब्द इति । साधर्म्योक्तस्य हेतोः साध्यसाधर्म्यात्तद्धर्मभावी दृष्टान्त उदाहरणम् । वैधर्म्योक्तस्य हेतोः साध्यवैधर्म्यादतद्धर्मभावी दृष्टान्त उदाहरणम् ।



प्.३११

पूर्वस्मिन्दृष्टान्ते यौ तौ धर्मौ साध्यसाधनभूतौ पश्यति साध्येऽपि तयोः साध्यसाधनभावं अनुमिनोति । उत्तरस्मिन्दृष्टान्ते तयोर्धर्मयोरेकस्याभावादितरस्याभावं पश्यति तयोरेकस्य भावादितरस्य भावं साध्येऽनुमिनोतीति । तदेतद्धेतुवाभासेषु न सम्भवतीत्यहेतवो हेत्वाभासाः ।



न सम्भवतीत्यहेतवो हेत्वाभासाः ।\] प्.३१२

तदिदं हेतूदाहरणयोः सामर्थ्यं परमसूक्ष्मं दुःखबोधं पण्डितरूपवेदनीयं इति । ।३७ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३८ 





प्.३१३



 सूत्रसं० १.१.३८ः उदाहरणापेक्षस्तथेत्युपसंहारो न तथेति वा साध्यस्योपनयः । ।



उदाहरणापेक्ष उदाहरणतन्त्र उदाहरणवशः । वशः सामर्थ्यम् । साध्यसाधर्म्ययुक्ते उदाहरणे स्थाल्यादि द्रव्यं उत्पत्तिधर्मकं अनित्यं दृष्टम्. तथा शब्द उत्पत्तिधर्मक इति साध्यस्य शब्दस्योत्पत्तिधर्मकत्वं उपसंह्रियते ।



उत्पत्तिधर्मक इति ...\] प्.३१४

साध्यवैधर्म्ययुक्ते पुनरुदाहरण आत्मादि द्रव्यं अनुत्पत्तिधर्मकं नित्यं दृष्टम्. न च तथा शब्द इति. अनुत्पत्तिधर्मकत्वस्योपसंहाररप्रतिषेधेनोत्पत्तिधर्मकत्वं उपसंह्रियते । तदिदं उपसंहारद्वैतं उदाहरणद्वैताद्भवति । उपसंह्रियतेऽनेनेति चोपसंहारो वेदितव्य इति । ।३८ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.३९ 





प्.३१५

द्विविधस्य पुनर्हेतोर्द्विविधस्य चोदाहरणस्योपसंहारद्वैते च समानं



 सूत्रसं० १.१.३९ः हेत्वपदेशात्प्रतिज्ञायाः पुनर्वचनं निगमनं । ।



साधर्म्योक्ते वा वैधर्म्योक्ते वा यथोदाहरणं उपसंह्रियते. तस्मादुत्पत्तिधर्मकत्वादनित्यः शब्द इति निगमनं निगम्यन्तेऽनेनेति प्रतिज्ञाहेतूदाहरणोपनया एकत्रेति निगमनम् । निगम्यन्ते समर्थ्यन्ते
सम्बध्यन्ते । तत्र साधर्मोक्ते तावद्धेतौ वाक्यं अनित्यः शब्द इति प्रतिज्ञा । उत्पत्तिधर्मकत्वादिति हेतुः । उत्पत्तिधर्मकं स्थाल्यादि द्रव्यं अनित्यं इत्युदाहरणम् । तथा चोत्पत्तिधर्मकः शब्द इत्युपनयः । तस्मादुत्पत्तिधर्मकत्वादनित्यः शब्द इति निगमनम् । वैधर्म्योक्तेऽप्यनित्यः शब्द उत्पत्तिधर्मकत्वात्.



उत्पत्तिधर्मकत्वात्.\] प्.३१६

अनुत्पत्तिधर्मकं आत्मादि द्रव्यं नित्यं दृष्टम्. न च तथानुत्पत्तिधर्मकः शब्दः तस्मादुत्पत्तिधर्मकत्वादनित्यः शब्द इति ।

अवयवसमुदाये च वाक्ये सम्भूयेतरेतराभिसम्बन्धात्प्रमाणान्यर्थान्साधयन्तीति । सम्भवस्तावत्शब्दविषया प्रतिज्ञा. आप्तोपदेशस्य प्रत्यक्षानुमानाभ्यां प्रतिसन्धानादनृषेश्च स्वातन्त्र्यानुपपत्तेः । अनुमानं हेतुः. उदाहरणे सादृश्यप्रतिपत्तेः । तच्चोदाहरणभाष्यम् े व्याख्यातम् । प्रत्यक्षविषयं उदाहरणं दृष्टेनादृष्टसिद्धेः । उपमानं उपनयः तथेत्युपसंहारात्. न च तथेति वोपमानधर्मप्रतिषेदेहे विपरीतधर्मोपसंहारसिद्धेः । सर्वेषां एकार्थप्रतिपत्तौ सामर्थ्यप्रदर्शनं निगमनं इति ।

इतरेतराभिसम्बन्धोऽपि असत्यां प्रतिज्ञायां अनाश्रया हेत्वादयो न प्रवर्तेरन् ।



प्.३१७

असति हेतौ कस्य साधनभावः प्रदर्श्येत । उदाहरणे साध्ये च कस्योपसंहारः स्यात्कस्य चापदेशात्प्रतिज्ञायाः पुनर्वचनं निगमनं स्यादिति । असत्युदाहरणे केन साधर्म्यं वैधर्म्यं वा साध्यसाधनं उपादीयेत. कस्य वा साधर्म्यवशादुपसंहारः प्रवर्तेत । उपनयं चान्तरेण साध्येऽनुपसंहृतः साधको धर्मो नार्थं साधयेत् । निगमनाभावे चानभियुक्तसम्बन्धानां प्रतिज्ञादीनां एकार्थेन प्रवर्तनं तथेति प्रतिपादनं कस्येति ।

अथावयवार्थः साध्यस्य धर्मस्य धर्मिणा सम्बन्धोपादानं प्रतिज्ञार्थः । उदाहरणेन समानस्य विपरीतस्य वा साध्यस्य धर्मस्य साधकभाववचनं हेत्वर्थः । धर्मयोः साध्यसाधनभावप्रदर्शनं एकत्रोदाहरणार्थः । साधनभूतस्य धर्मस्य साध्येन धर्मेण सामानाधिकरण्योपपादनं उपनयार्थः । उदाहरणस्थयोर्धर्मयोः साध्यसाधनभावोपपत्तौ साध्ये विपरीतप्रसङ्गप्रतिषेधार्थं निगमनम् । नचैतस्यां हेतूदाहरणपरिशुद्धौ सत्यां साधर्म्यवैधर्म्याभ्यां प्रत्यवस्थानस्य विकल्याज्जातिनिग्रहस्थानबहुत्वं प्रक्रमते । अव्यवस्थाप्य खलु धर्मयोः साध्यसाधनभावं उदाहरणे जातिवादी प्रत्यवतिष्ठते । व्यवस्थिते तु खलु धर्मयोः साध्यसाधनभावे दृष्टान्तस्थे गृह्यमाणे साधनभूतस्य धर्मस्य हेतुत्वेनोपादानं न साधर्म्यमात्रस्य न वैधर्म्यमात्रस्य वेति । । ३९ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.४० 







साधनभूतस्य ...\] प्.३१८

प्.३२०

अत ऊर्ध्वं तर्को लक्षणीय इत्यथेदं उच्यते



 सूत्रसं० १.१.४०ः अविज्ञाततत्त्वेऽर्थे कारणोपपत्तितस्तत्त्वज्ञानार्थं ऊहस्तर्कः । ।



अविज्ञायमानतत्त्वेऽर्थे जिज्ञासा तावज्जायते जानीयेमं अर्थं इति । अथ जिज्ञासितस्य वस्तुनो व्याहतौ धर्मौ विभागेन विमृशति



जिज्ञासितस्य वस्तुनो ...\] प्.३२१

किंस्विदित्थं आहोस्विन्नेत्थं इति । विमृश्यमानयोर्धर्मयोरेकं कारणोपपत्त्यानुजानाति. सम्भवत्यस्मिन्कारणं प्रमाणं हेतुरिति कारणोपपत्त्या स्यादेवं एतन्नेतरदिति ।

तत्र निदर्शनं योऽयं ज्ञाता ज्ञातव्यं अर्थं जानीते तं तत्त्वतो जानीयेति जिज्ञासा । स किं उत्पत्तिधर्मकोऽथानुत्पत्तिधर्मक इति विमर्शः । विमृश्यमानेऽविज्ञाततत्तेऽर्थे यस्य धर्मस्याभ्यनुज्ञाकारणं उपपद्यते तं अनुजानाति । यद्ययं अनुत्पत्तिधर्मकः. ततः स्वकृतस्य कर्मणः फलं अनुभवति ज्ञाता. दुःखजन्मप्रवृत्तिदोषमिथ्याज्ञानानां उत्तरं उत्तरं पूर्वस्य पूर्वस्य कारणम्. उत्तरोत्तरापाये तदनन्तरापायादपवर्ग इति स्यातां संसारापवर्गौ ।



पवर्गौ ।\] प्.३२२

उत्पत्तिधर्मके ज्ञातरि पुनर्न स्याताम् । उत्पन्नः खलु ज्ञाता देहेन्द्रियबुद्धिवेदनाभिः सम्बध्यत इति नास्येदं स्वकृतस्य कर्मणः फलं उत्पन्नश्च भूत्वा न भवतीति तस्याविद्यमानस्य निरुद्धस्य वा स्वकृतकर्मणः फलोपभोगो नास्ति । तदेवं एकस्यानेकशरीरयोगः शरीरवियोगश्चात्यन्तं न स्यादिति यत्र कारणं अनुपपद्यमानं पश्यति तन्नानुजानाति । सोऽयं एवंलक्षण ऊहस्तर्क इत्युच्यते ।

कथं पुनरयं तत्त्वज्ञानार्थो न तत्त्वज्ञानं एवेति? अनवधारणात् । अनुजानात्ययं एकतरं धर्मं कारणोपपत्त्या. न त्ववधारयति न व्यवस्यति न निश्चिनोति एवं एवेदं इति । कथं तत्त्वज्ञानार्थ इति? तत्त्वज्ञानविषयाभ्यनुज्ञालक्षणानुग्रहभावितात्प्रसन्नादनतरप्रमाणसामर्थ्यात्तत्त्वज्ञानं उत्पद्यत इत्येवं तत्त्वज्ञानार्थ इति ।

सोऽयं तर्कः प्रमाणानि प्रतिसन्दधानः प्रमाणाभ्यनुज्ञानात्प्रमाणसहितो वादेऽपदिष्ट इत्यविज्ञाततत्त्वं अनुजानाति ।



वादेऽपदिष्ट ...\] प्.३२३

यथा सोऽर्हो भवति तस्य तथाभावः तत्त्वम्. अविपर्ययो याथातथ्यम् । ।४० । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.१.४१ 





प्.३२९

एतस्मिंश्च तर्कविषये



 सूत्रसं० १.१.४१ः विमृश्य पक्षप्रतिपक्षाभ्यां अर्थावधारणं निर्णयः । ।



स्थापना साधनम्. प्रतिषेध उपालम्भः । तौ साधनोपालम्भौ पक्षप्रतिपक्षाश्रयौ व्यतिषक्तावनुबन्धेन प्रवर्तमानौ पक्षप्रतिपक्षावित्युच्येते । तयोरन्यतरस्य निवृत्तिरेकतरस्यावस्थानं अवश्यम्भावि. यस्यावस्थानं तस्यार्थावधारणं निर्णयः ।

नेदं पक्षप्रतिपक्षाभ्यां अर्थावधारणं सम्भवतीति एको हि प्रतिज्ञातं अर्थं हेतुतः स्थापयति प्रतिषिद्धं चोद्धरति द्वितीयस्य । द्वितीयेन स्थापनाहेतुः प्रतिषिध्यते तस्यैव प्रतिषेधहेतुश्चोद्ध्रियते स निवर्तते ।



तस्यैव प्रतिषेधहेतुश्...\] प्.३३०

तस्य निवृत्तौ योऽवतिष्ठते तेनार्थावधारणं निर्णयः ।

उभाभ्यां एवार्थावधारणं इत्याह । कया युक्त्या? एकस्य सम्भवो द्वितीयस्यासम्भवः । तावेतौ सम्भवासम्भवौ विमर्शं सह निवर्त्तयतः
उभयसम्भवे उभयासम्भवे वानिवृत्तो विमर्श इति । विमृश्येति विमर्शं कृत्वा । सोऽयं विमर्शः पक्षप्रतिपक्षाववद्योत्य न्यायं प्रवर्तयतीत्युपादीयत इति । एतच्च विरुद्धयोरेकधर्मिस्थयोर्बोद्धव्यम् । यत्र तु धर्मिसामान्यगतौ विरुद्धौ धर्मौ हेतुतः सम्भवतः तत्र समुच्चयः. हेतुतोऽर्थस्य तथाभावोपपत्तेः । यथा क्रियावद्द्रव्यं इति लक्षणवचने यस्य द्रव्यस्य क्रियायोगो हेतुतः सम्भवति तत्क्रियावत्. यस्य न सम्भवति तदक्रियं इति । एकधर्मिस्थयोश्च विरुद्धयोर्धर्मयोरयुगपद्भाविनोः कालविकल्पः । यथा तदेव द्रव्यं क्रियायुक्तं क्रियावत्. अनुत्पन्नोपरतक्रियं पुनरक्रियं इति ।

न चायं निर्णये नियमो विमृश्यैव पक्षप्रतिपक्षाभ्यां अर्थावधारणं निर्णय इति. किं त्विन्द्रियार्थसन्निकर्षोत्पन्नप्रत्यक्षेऽर्थावधारणं निर्णय इति. परीक्षाविषये तु विमृश्य पक्षप्रतिपक्षाभ्यां अर्थावधारणं निर्णयः । वादे शास्त्रे च विमर्शवर्जम् । । ४१ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.१ 



इति वात्स्यायनीये न्यायभाष्यम् े प्रथमाध्यायस्य प्रथमाह्निकम् ।



प्.३३५

द्वितीयाह्निकम्



तिस्रः कथा भवन्ति वादो जल्पो वितण्डा चेति । तासां



 सूत्रसं० १.२.१ः प्रमाणतर्कसाधनोपालम्भः सिद्धान्ताविरुद्धः पञ्चावयवोपपन्नः पक्षप्रतिपक्षपरिग्रहो वादः । ।



एकाधिकरणस्थौ विरुद्धौ धर्मौ पक्षप्रतिपक्षौ प्रत्यनीकभावात्. अस्त्यात्मा नास्त्यात्मेति ।



त्मेति\] प्.३३६

नानाधिकरणस्थौ विरुद्धौ न पक्षप्रतिपक्षौ. यथा नित्य आत्मा अनित्या बुद्धिरिति । परिग्रहोऽभ्युपगमव्यवस्था । सोऽयं पक्षप्रतिपक्षपरिग्रहो वादः । तस्य विशेषनं प्रमाणतर्कसाधनोपालम्भः. प्रमाणैस्तर्केण च साधनं उपालम्भश्चास्मिन्क्रियत इति । साधनं स्थापना । उपालम्भः प्रतिषेधः । तौ साधनोपालम्भावुभयोरपि पक्षयोर्व्यतिषक्तावनुबद्धौ च यावदेको निवृत्त एकतरो व्यवस्थित इति निवृत्तस्योपालम्भो व्यवस्थितस्य साधनं इति ।



उभयोरपि ... साधनं इति ।\] प्.३३९

जल्पे निग्रहस्थानविनियोगाद्वादे तत्प्रतिषेधः । प्रतिषेधे कस्यचिदभ्यनुज्ञानार्थं सिद्धान्ताविरुद्ध इति वचनम् ।



सिद्धान्ताविरुद्ध इति वचनम् ।\] प्.३४०

\`सिद्धान्तं अभ्युपेत्य तद्विरोधी विरुद्धऽऽ इति हेत्वाभासस्य निग्रहस्थानस्याभ्यनुज्ञा वादे । पञ्चावयवोपपन्न इति



प्.३४१

\`हीनं अन्यतमेनाप्यवयवेन न्यूनम्ऽऽ \`हेतूदाहरणाधिकं अधिकम्ऽऽ इति चैतयोरभ्यनुज्ञानार्थं इति । अवयवेषु प्रमानतर्कान्तर्भावे पृथक्प्रमाणतर्कग्रहणं साधनोपालम्भव्यतिषङ्गज्ञापनार्थम् । अन्यथोभावपि पक्षौ स्थापनाप्रवृत्तौ वाद इति स्यात् ।



प्रवृत्तौ वाद इति स्यात् ।\] प्.३४२

अन्तरेणापि चावयवसम्बन्धं प्रमाणान्यर्थं साधयन्तीति दृष्टम्. तेनापि कल्पेन साधनोपालम्भौ वादे भवत इति ज्ञापयति । \`छलजातिनिग्रहस्थानसाधनोपालम्भो जल्पऽऽ इति वचनाद्विनिग्रहो जल्प इति मा विज्ञायि. छलजातिनिग्रहस्थानसाधनोपालम्भ एव जल्पः प्रमाणतर्कसाधनोपालम्भो वादेवेति मा विज्ञायीत्येवमर्थं पृथक्प्रमानतर्कग्रहणं इति । । १ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.२ 





प्.३५६



 सूत्रसं० १.२.२ः यथोक्तोपपन्नश्छलजातिनिग्रहस्थानसाधनोपालम्भो जल्पः
| |



यथोक्तोपपन्न इति. प्रमाणतर्कसाधनोपालम्भः सिद्धान्ताविरुद्धः पञ्चावयवोपपन्नः पक्षप्रतिपक्षपरिग्रहः । छलजातिनिग्रहस्थानसाधनोपालम्भ इति. छलजातिनिग्रहस्थानैः साधनं उपालम्भश्चास्मिन्क्रियत इति एवंविशेषणो जल्पः ।



प्.३५८

न खलु वै छलजातिनिग्रहस्थानैः साधनं कस्यचिदर्थस्य सम्भवति. प्रतिषेधार्थतैवैषां सामान्यलक्षणे विशेषलक्षणे च श्रूयते
\`वचनविघातोऽर्थविकल्पोपपत्त्या छलम्ऽऽ इति \`साधर्म्यवैधर्म्याभ्यां प्रत्यवस्थानं जातिःऽऽ \`विप्रतिपत्तिरप्रतिपत्तिश्च निग्रहस्थानम्ऽऽ इति ।



स्थानम्ऽऽ इति ।\] प्.३५९

विशेषलक्षणेष्वपि यथास्वं इति । न चैतद्विजानीयात्प्रतिषेधार्थतयैवार्थं साधयन्तीति. छलजातिनिग्रहस्थानोपालम्भो जल्प इत्येवं अप्युच्यमाने विज्ञायत एतदिति ।

प्रमाणैः साधनोपालम्भयोश्छलजातिनिग्रहस्थानानां अङ्गभावः स्वपक्षरक्षणार्थत्वात् । न स्वतन्त्राणां साधनभावः यत्तत्प्रमाणैरर्थस्य साधनं तत्र छलजातिनिग्रहस्थानानां अङ्गभावो रक्षणार्थत्वात् । तानि हि प्रयुज्यमानानि परपक्षविघातेन स्वपक्षं रक्षन्ति ।



विघातेन स्वपक्षं रक्षन्ति ।\] प्.३६०

तथा चोक्तं \`तत्त्वाध्यवसायसंरक्षणाथं जल्पवितण्डे बीजप्ररोहसंरक्षणार्थं कण्टकशाखावरणवत्ऽऽ इति । यश्चासौ प्रमाणैः प्रतिपक्षस्योपालम्भस्तस्य चैतानि प्रयुज्यमानानि प्रतिषेधविघातात्सहकारीणि भवन्ति । तदेवं अङ्गीभूतनां छलादीनां उपादानं जल्पे. न स्वतन्त्राणां साधनभावः । उपालम्भे तु स्वातन्त्र्यं अप्यस्तीति । । २ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.३ 





प्.३६१



 सूत्रसं० १.२.३ः स प्रतिपक्षस्थापनाहीनो व्वितण्डा । ।



स जल्पो वितण्डा भवति । किंविशेषणः? प्रतिपक्षस्थापनया हीनः । यौ तौ समानाधिकरणौ विरुद्धौ धर्मौ पक्षावित्युक्तं तयोरेकतरं वैतण्डिको न स्थापयतीति प्रपक्षप्रतिषेधेनैव प्रवर्तत इति ।



प्.३६२

अस्तु तर्हि स प्रतिपक्षहीनो वितण्डा? यद्वै खलु तत्परप्रतिषेधलक्षणं वाक्यं स वैतण्डिकस्य पक्षः. न त्वसौ साध्यं कञ्चिदर्थं प्रतिज्ञाय स्थापयतीति । तस्माद्यथान्यासं एवास्त्विति । । ३ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.४ 





प्.३६३

हेतुलक्षणाभावादहेतवो हेतुसामान्याद्धेतुवदाभासमानाः । त इमे



 सूत्रसं० १.२.४ः सव्यभिचारविरुद्धप्रकरणसमसाध्यसमकालातीता हेत्वाभासाः । ।



प्.३७२

तेषां



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.५ 





प्.३७३



 सूत्रसं० १.२.५ः अनैकान्तिकः सव्यभिचारः । ।



व्यभिचार एकत्राव्यवस्थितिः । सहव्यभिचारेण वर्तत इति स्वयभिचारः ।



चारः\] प्.३७४

निदर्शनं नित्यः शब्दोऽस्पर्शत्वात्. स्पर्शवान्कुम्भोऽनित्यो दृष्टः न च तथा स्पर्शवान्शब्दस्तस्मादस्पर्शत्वान्नित्यः शब्द इति ।



तथा स्पर्शवान्...\] प्.३७५

दृष्टान्ते स्पर्शवत्त्वं अनित्यत्वं च धर्मौ न साध्यसाधनभूतौ गृह्येते स्पर्शवांश्चाणुर्नित्यश्चेति । आत्मादौ च दृष्टान्ते



दृष्टान्ते\] प्.३७६

\`उदाहरणसाधर्म्यात्साध्यसाधनं हेतुःऽऽ इत्यस्पर्शत्वादिति हेतुर्नित्यत्वं व्यभिचरति. अस्पर्शा बुद्धिरनित्या चेति । एवं द्विविधेऽपि दृष्टान्ते व्यभिचारात्साध्यसाधनभावो नास्तीति लक्षणाभावादहेतुरिति ।

नित्यत्वं अप्येकोऽन्तोऽनित्यत्वं अप्येको ण्त एकस्मिन्नन्ते विद्यत इति ऐकान्तिकः विपर्ययादनैकान्तिक उभयान्तव्यापकत्वादिति । । ५ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.६ 





प्.३७७



 सूत्रसं० १.२.६ः सिद्धान्तं अभ्युपेत्य तद्विरोधी विरुद्धः । ।



तं विरुणद्धीति तद्विरोध्यभ्युपेतं सिद्धान्तं व्याहन्तीति । यथा सोऽयं विकारो व्यक्तेरपैति नित्यत्वप्रतिषेधात्



व्यक्तेरपैति नित्यत्वप्रतिषेधात्\] प्.३७८

न नित्यो विकार उपपद्यत अपेतोऽपि विकारोऽस्ति विनाशप्रतिषेधात् । सोऽयं नित्यत्वप्रतिषेधादिति । हेतुर्व्यक्तेरपेतोऽपि विकारोऽस्तीत्यनेन स्वसिद्धान्तेन विरुध्यते । कथम्? व्यक्तिरात्मलाभः । अपायः प्रच्युतिः । यद्यात्मलाभात्प्रच्युतो विकारोऽस्ति नित्यत्वप्रतिषेधो नोपपद्यते । यद्व्यक्तेरपेतस्यापि विकारस्यास्तित्वं तत्खलु नित्यत्वं इति । नित्यत्वप्रतिषेधो नाम विकारस्यात्मलाभात्प्रच्युतेरुपपत्तिः ।



नाम विकारस्यात्मलाभात्...\] प्.३७९

यदात्मलाभात्प्रच्यवते तदनित्यं दृष्टम्. यदस्ति न तदात्मलाभात्प्रच्यवते । अस्तित्वं चात्मलाभात्प्रच्युतिरिति च विरुद्धावेतौ धर्मौ न सह सम्भवत इति । सोऽयं हेतुर्यं सिद्धान्तं आश्रित्य प्रवर्तते तं एव व्याहन्तीति । । ६
| |





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.७ 





प्.३८०



 सूत्रसं० १.२.७ः यस्मात्प्रकरणचिन्ता स निर्णयार्थं अपदिष्टः प्रकरणसमः । ।



विमर्शाधिष्ठानौ पक्षप्रतिपक्षावुभावनवसितौ प्रकरणम्. तस्य चिन्ता विमर्शात्प्रभृति प्राङ्निर्णयाद्यत्समीक्षणम्.



प्राङ्निर्णयाद्यत्समीक्षणम्.\] प्.३८१

सा जिज्ञासा यत्कृता स निर्णयार्थं प्रयुक्त उभयपक्षसाम्यात्प्रकरणं अनतिवर्तमानः प्रकरणसमो निर्णयाय न प्रकल्पते ।

प्रज्ञापनं त्वनित्यः शब्दो नित्यधर्मानुपलब्धेरिति. अनुपलभ्यमाननित्यधर्मकं नित्यं दृष्टं स्थाल्यादि । नित्यः शब्दो वानित्यधर्मानुपलब्धेः अनुपलभ्यमानानित्यधर्मकं नित्यं दृष्टं आकाशादि ।

यत्र समानो धर्मः संशयकारणं हेतुत्वेनोपादीयते स संशयसमः सव्यभिचार एव ।



प्.३८२

या तु विमर्शस्य विशेषापेक्षिता उभयपक्षविशेषानुपलब्धिश्च सा प्रकरणं प्रवर्तयति । यथा शब्दे नित्यधर्मो नोपलभ्यत एवं अनित्यधर्मोऽपि । सेयं उभयपक्षविशेषानुपलब्धिः प्रकरणचिन्तां प्रवर्तयति ।



प्रकरणचिन्तां प्रवर्तयति ।\] प्.३८३

कथम्? विपर्यये हि प्रकरणनिवृत्तेः यदि नित्यधर्मः शब्दे गृह्येत न स्यात्प्रकरणम्. यदि न स्यात्प्रकरणम्. यदि वानित्यधर्मो गृह्येत एवं अपि निवर्तेत प्रकरणम् । सोऽयं हेतुरुभौ पक्षौ प्रवर्तयन्नन्यतरस्य निर्णयाय न प्रकल्पते । । ७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.८ 





प्.३८४



 सूत्रसं० १.२.८ः साध्याविशिष्टः साध्यत्वात्साध्यसमः । ।



द्रव्यं छायेति साध्यम्. गतिमत्त्वादिति हेतुः साध्येनाविशिष्टः साधनीयत्वात्साध्यसमः ।



साध्यसमः ।\] प्.३८५

अयं अप्यसिद्धत्वात्साध्यवत्प्रज्ञापयितव्यः । साध्यं तावदेतत्किं पुरुषवच्छायापि गच्छत्याहोस्विदावरकद्रव्ये संसर्पत्यावरणसन्तानादसन्निधिसन्तानोऽयं तेजसो गृह्यत इति ।



सन्नधिसन्तानोऽयं तेजसो गृह्यत इति ।\] प्.३८६

सर्पता खलु द्रव्येण यो यस्तेजोभाग आव्रियते तस्य तस्यासन्निधिरेवाविच्छिन्नो गृह्यत इति । आवरणं तु प्राप्तिप्रतिषेधः । । ८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.९ 





प्.३८८



 सूत्रसं० १.२.९ः कालात्ययापदिष्टः कालातीतः । ।



कालात्ययेन युक्तो यस्यार्थैकदेशोऽपदिश्यमानस्य स कालात्ययापदिष्टः कालातीत इत्युच्यते । निदर्शनं नित्यः शब्दः संयोगव्यङ्ग्यत्वाद्रूपवत् ।



प्.३८९

प्रागूर्ध्वं च व्यक्तेरवस्थितं रूपं प्रदीपघटसंयोगेन व्यज्यते. तथा च शब्दोऽप्यवस्थितो भेरीदण्डसंयोगेन व्यज्यते दारुपरशुसंयोगेन वा. तस्मात्सम्योगव्यङ्ग्यत्वान्नित्यः शब्द इति; अयं अहेतुः कालात्ययापदेशात् । व्यञ्जकस्य संयोगस्य कालं न व्यङ्ग्यस्य रूपस्य व्यक्तिरत्येति । सति प्रदीपसंयोगे रूपस्य ग्रहणं भवति. न निवृत्ते संयोगे रूपं गृह्यते । निवृत्ते दारुपरशुसंयोगे दूरस्थेन शब्दः श्रूयते विभागकाले । सेयं शब्दस्य व्यक्तिः संयोगकालं अत्येतीति न संयोगनिर्मिता भवति । कस्मात्? कारणाभावाद्धि कार्याभाव इति । एवं उदाहरणसाधर्म्यस्याभावादसाधनं अयं हेतुर्हेत्वाभास इति ।



प्.३९०

अवयवविपर्यासवचनं तु न सूत्रार्थः । कस्मात्?

\`यस्य येनार्थसम्बन्धो दूरस्थस्यापि तस्य सः ।

अर्थतो ह्यसमर्थानां आनन्तर्यं अकारणम् । ।ऽऽ

इत्येतद्वचनाद्विपर्यासेनोक्तो हेतुरुदाहरणसाधर्म्यात्तथा वैधर्म्यात्साध्यसाधनं हेतुलक्षणं न जहाति । अजहद्धेतुलक्षणं न हेत्वाभासो भवतीति ।

\`अवयवविपर्यासवचनं अप्राप्तकालम्ऽऽ इति निग्रहस्थानं उक्तम्. तदेवेदं पुनरुच्यत इति. अतस्तन्न सूत्रार्थः । । ९ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.१० 





प्.३९१

अथ छलम्





 सूत्रसं० १.२.१० ः वचनविघातोऽर्थविकल्पोपपत्त्या छलं । ।



न सामान्यलक्षणे छलं शक्यं उदाहर्तुम्. विभागे तूदाहरणानि । । १० । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.११ 





प्.३९२

विभागश्च



 सूत्रसं० १.२.११ ः तत्त्रिविधं वाक्छलं सामान्यच्छलं उपचारच्छलं चेति
| |



तेषां



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 भाष्यम् १.२.१२ 





 सूत्रसं० १.२.१२ ः अविशेषाभिहितेऽर्थे वक्तुरभिप्रायादर्थान्तरकल्पना वाक्छलं । ।



नवकम्बलोऽयं माणवक इति प्रयोगः । अत्र नवः कम्बलोऽस्येति वक्तुरभिप्रायः । विग्रहे तु विशेषः. न समासे । तत्रायं छलवादी वक्तुरभिप्रायादविवक्षितं अन्यं अर्थं नव कम्बला अस्येति तावदभिहितं भवतेति कल्पयति.



नव कम्बला अस्येति\] प्.३९३

कल्पयित्वा चासम्भवेन प्रतिषेधति एकोऽस्य कम्बलः कुतो नव कम्बला इति ।

तदिदं सामान्यशब्दे वाचि छलं वाक्छलं इति ।

अस्य प्रत्यवस्थानं सामान्यशब्दस्यानेकार्थत्वेऽन्यतराभिधानकल्पनायां विशेषवचनम् । नवकम्बल इत्यनेकार्थाभिधानम्. नवः कम्बलोऽस्येति नव कम्बला अस्येति; एतस्मिन्प्रयुक्ते येयं कल्पना नव कम्बला अस्येत्येतद्भवताभिहितं तच्च न सम्भवतीति. एतस्यां अन्यतराभिधानकल्पनायां विशेषो वक्तव्यः । यस्माद्विशेषोऽर्थविशेषेषु विज्ञायतेऽयं अर्थोऽनेनाभिहित इति । स च विशेषो नास्ति । तस्मान्मिथ्याभियोगमात्रं एतदिति ।

प्रसिद्धश्च लोके शब्दार्थसम्बन्धोऽभिधानाभिधेयनियमनियोगः । अस्याभिधानस्यायं अर्थोऽभिधेय इति समानः सामान्यशब्दस्य. विशेषो विशिष्टशब्दस्य । प्रयुक्तपूर्वाश्चेमे शब्दा अर्थे प्रयुज्यन्ते नाप्रयुक्तपूर्वाः । प्रयोगश्चार्थसम्प्रत्ययार्थः । अर्थप्रत्ययाच्च व्यवहार इति ।



इति ।\] प्.३९४

तत्रैवं अर्थगत्यर्थे शब्दप्रयोगे सामर्थ्यात्सामान्यशब्दस्य प्रयोगनियमः । अजां ग्रामं नय सर्पिराहार ब्राह्मणं भोजयेति सामान्यशब्दाः सन्तोऽर्थावयवेषु प्रयुज्यन्ते सामार्थ्यत्. यत्रार्थक्रियाचोदना सम्भवति तत्र प्रवर्तन्ते नार्थसामान्ये. क्रियादेशनासम्भवात् । एवं अयं सामान्यशब्दो नवकम्बल इति योऽर्थः सम्भवति नवः कम्बलोऽस्येति तत्र प्रवर्तते. यस्तु न सम्भवैत्नव कम्बला अस्येति तत्र न प्रवर्तते । सोऽयं अनुपपद्यमानार्थकल्पनया परवाक्योपालम्भो न कल्पत इति । ।१२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.१३ 





प्.३९५



 सूत्रसं० १.२.१३ ः सम्भवतोऽर्थस्यातिसामान्ययोगादसम्भूतार्थकल्पना सामान्यच्छलं । ।



अहो खल्वसौ ब्राह्मणो विद्याचरणसम्पन्न इत्युक्ते कश्चिदाह सम्भवति ब्राह्मणे विद्याचरणसम्पदिति ।



विद्याचरणसम्पदिति\] प्.३९६

अस्य वचनस्य विघातोऽर्थविकल्पोपपत्त्यासम्भूतार्थकल्पनया क्रियते यदि ब्राह्मणे विद्याचरंअसम्पत्सम्भवति व्रात्येऽपि सम्भवेत्. व्रात्योऽपि ब्राह्मणः. सोऽप्यस्तु विद्याचरणसम्पन्न इति । यद्विवक्षितं अर्थं आप्नोति चात्येति च तदतिसामान्यम् । यथा ब्राह्मणत्वं विद्याचरणसम्पदं क्वचिदाप्नोति क्वचिदत्येति । सामान्यनिमित्तं छलं सामान्यच्छलं इति ।

अस्य च प्रत्यवस्थानं अविवक्षितहेतुकस्य विषयानुवादः प्रशंसार्थत्वाद्वाक्यस्य; तदत्रासम्भूतार्थकल्पनानुपपत्तिः । यथा सम्भवन्त्यस्मिन्क्षेत्रे शालय इति अनिराकृतं अविवक्षितं च बीजजन्म. प्रवृत्तिविषयस्तु क्षेत्रं प्रशस्यते; सोऽयं क्षेत्रानुवादः नास्मिन्शालयो विधीयन्त इति; बीजात्तु शालिनिर्वृत्तिः सती न विवक्षिता । एवं सम्भवति ब्राह्मणे विद्याचरणसम्पदिति सम्पद्विषयो ब्राह्मणत्वं न सम्पद्धेतुः । न चात्र हेतुर्विवक्षितः । विषयानुवादस्त्वयं प्रशंसार्थत्वाद्वाक्यस्य. सति ब्राह्मणत्वे सम्पद्धेतुः समर्थ इति । विस्ऽयं च प्रशंसता वाक्येन यथाहेतुतः फलनिर्वृत्तिर्न प्रत्याख्यायते । तदेवं सति वचनविघातोऽसम्भूतार्थकल्पनया नोपपद्यत इति । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.१४ 





प्.३९७



 सूत्रसं० १.२.१४ ः धर्मविकल्पनिर्देशेऽर्थसद्भावप्रतिषेध उपचारच्छलं
| |



अभिधानस्य धर्मो यथार्थप्रयोगः. धर्मविकल्पोऽन्यत्र दृष्टस्यान्यत्र प्रयोगः. तस्य निर्देशे धर्मविकल्पनिर्देशे । यथा मञ्चाः क्रोशन्तीति अर्थसद्भावेन प्रतिषेधः.



प्.३९८

मञ्चस्थाः पुरुषाः क्रोशन्ति न तु मञ्चाः क्रोशन्ति ।

का पुनरत्रार्थविकल्पोपपत्तिः? अन्यथा प्रयुक्तस्यान्यथार्थकल्पनम्. भक्त्या प्रयोगे प्राधान्येन कल्पनं उपचारविषयं छलं उपचारच्छलम् । उपचारो नीतार्थः सहचरणादिनिमित्तेन. अतद्भावे तद्वदभिधानं उपचार इति ।

अत्र समाधिः प्रसिद्धे प्रयोगे वक्तुर्यथाभिप्रायं शब्दार्थयोरभ्यनुज्ञा प्रतिषेधा वा न च्छन्दतः । प्रधानभूतस्य शब्दस्य भाक्तस्य च गुणभूतस्य प्रयोग उभयोर्लोकसिद्धः । सिद्धे प्रयोगे यथा वक्तुरभिप्रायस्तथा शब्दार्थावनुज्ञेयौ प्रतिषेध्यौ वा न च्छन्दतः । यदि वक्ता प्रधानशब्दं प्रयुङ्क्ते यथाभूतस्याभ्यनुज्ञा प्रतिषेधो वा. न च्छन्दतः । अथ गुणभूतम्. तदा गुणभूतस्य । यत्र तु वक्ता गुणभूतं शब्दं प्रयुङ्क्ते प्रधानभूतं अभिप्रेत्य परः प्रतिषेधति. स्वमनीषया प्रतिषेधोऽसौ भवति न परोपालम्भ इति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.१५ 





प्.३९९



 सूत्रसं० १.२.१५ ः वाक्छलं एवोपचारच्छलं तदविशेषात् । ।



न वाक्छलादुपचारच्छलं भिद्यते तस्याप्यर्थान्तरकल्पनाया अविशेषात् । इहापि स्थान्यर्थो गुणशब्दः प्रधानशब्दः स्थानार्थ इति कल्पयित्वा प्रतिषिध्यत इति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.१६ 





प्.४००



 सूत्रसं० १.२.१६ ः न तदर्थान्तरभावात् । ।



न वाक्छलं एवोपचारच्छलम्. तस्यार्थसद्भावप्रतिषेधस्यार्थान्तरभावात् । कुतः? अर्थान्तरकल्पनातः । अन्या ह्यर्थान्तरकल्पना. अन्योऽर्थसद्भावप्रतिषेध इति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.१७ 





प्.४०१



 सूत्रसं० १.२.१७ ः अविषेषे वा किञ्चित्साधर्म्यादेकच्छलप्रसङः । ।



छलस्य द्वित्वं अभ्यनुज्ञाय त्रित्वं प्रतिषिध्यते किञ्चित्साधर्म्यात् । यथा चायं हेतुस्त्रित्वं प्रतिषेधति तथा द्वित्वं अप्यभ्यनुज्ञातं प्रतिषेधति. विद्यते हि किञ्चित्साधर्म्यं द्वयोरपीति । अथ द्वित्वं किञ्चित्साधर्म्यान्न निवर्तते. त्रित्वं अपि न निवर्त्स्यति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.१८ 



छललक्षणादूर्ध्वं



 सूत्रसं० १.२.१८ ः साधर्म्यवैधर्म्याभ्यां प्रत्यवस्थानं जातिः । ।



प्रयुक्ते हि हेतौ यः प्रसङ्गो जायते स जातिः । स च प्रसङ्गः साधर्म्यवैधर्म्याभ्यां प्रत्यवस्थानं उपालम्भः प्रतिषेध इति ।



साधर्म्यवैधर्म्याभ्यां ...\] प्.४०२

\`उदाहरणसाधर्म्यात्साध्यसाधनं हेतुर्ऽऽ इत्यस्योदाहरणवैधर्म्येण प्रत्यवस्थानम्. \`उदाहरणवैधर्म्यात्साध्यसाधनं हेतुर्ऽऽ इत्यस्योदाहरणसाधर्म्येण प्रत्यवस्थानम्. प्रत्यनीकभावात् । जायमानोऽर्थो जातिरिति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.१९ 





प्.४०३



 सूत्रसं० १.२.१९ ः विप्रतिपत्तिरप्रतिपत्तिश्च निग्रहस्थानं । ।



विपरीता वा कुत्सिता वा प्रतिपत्तिर्विप्रतिपत्तिः । विप्रतिपद्यमानः पराजयं प्राप्नोति । निग्रहस्थानं खलु पराजयप्राप्तिः । अप्रतिपत्तिस्त्वारम्भविषये अनारम्भः । परेण स्थापितं वा न प्रतिषेधति प्रतिषेधं वा नोद्धरति । असमासाच्च नैते एव निग्रहस्थाने इति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् १.२.२० 





प्.४०४

किं पुनर्दृष्टान्तवज्जातिनिग्रहस्थानयोरभेदोऽथ सिद्धान्तवद्भेद इत्यत आह



 सूत्रसं० १.२.२० ः तद्विकल्पाज्जातिनिग्रहस्थानबहुत्वं । ।



तस्य साधर्म्यवैधर्म्याभ्यां प्रत्यवस्थानस्य विकल्पाज्जातिबहुत्वम्. तयोश्च विप्रतिपत्त्यप्रतिपत्त्योर्विकल्पान्निग्रहस्थानबहुत्वम् । नाना कल्पो विकल्पः. विविधो वा कल्पो विकल्पः । तत्र अननुभाषणं अज्ञानं अप्रतिभा विक्षेपो मतानुज्ञा पर्यनुयोज्योपेक्षणं इत्यप्रतिपत्तिर्निग्रस्थानम् । शेषस्तु विप्रतिपत्तिरिति ।



प्.४०५

इमे प्रमाणादयः पदार्था उद्दिष्टाः. यथोद्देशं लक्षिताः. यथालक्षणं परीक्षिष्यन्त इति त्रिविधा चास्य शास्त्रस्य प्रवृत्तिर्वेदितव्येति । ।





**इति वात्स्यायनीये न्यायभाष्यम् े प्रथमाध्यायस्य द्वितीयं आह्निकम् ।**

**समाप्तश्चायं प्रथमोऽध्यायः । ।**



प्.४०८

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_









  **द्वितीयोऽध्यायः प्रथमाह्निकम् ।**

**   भाष्यम् २.१.१ **





अत ऊर्ध्वं प्रमाणादिपरीक्षा । सा च \`विमृश्य पक्षप्रतिपक्षाभ्यां अर्थावधारणं निर्णयःऽऽ इत्यग्रे विमर्ष एव परीक्ष्यते



 सूत्रसं० २.१.१ ः समानानेकधर्माध्यवसायादन्यतरधर्माध्यवसायाद्वा न संशयः । ।



समानस्य धर्मस्याध्यवसायात्संशयो न धर्ममात्रात् । अथ वा समानं अनयोर्धर्मं उपलभ इति धर्मधर्मिग्रहणे संशयाभाव इति ।



ं उपलभ इति\] प्.४०९

अथ वा समानधर्माध्यवसायादर्थान्तरभूते धर्मिणि संशयोऽनुपपन्नः. न जातु रूपस्यार्थान्तरभूतस्याध्यवसायादर्थान्तरभूते स्पर्शे संशय इति । अथ वा न अध्यवसायादर्थावधारणादनवधारणज्ञानं संशय उपपद्यते कार्यकारणयोः सारूप्याभावादिति । एतेनानेकधर्माध्यवसायादिति व्याख्यातम् । अन्यतरधर्माध्य्वसायाच्च संशयो न भवति. ततो ह्यन्यतरावधारणं एवेति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२ 





प्.४११



 सूत्रसं० २.१.२ ः विप्रतिपत्त्यव्यवस्थाध्यवसायाच्च । ।



न विप्रतिपत्तिमात्रादव्यवस्थामात्राद्वा संशयः । किं तर्हि? विप्रतिपत्तिं उपलभमानस्य संशयः । एवं अव्यवस्थायां अपीति । अथ वास्त्यात्मेत्येके नास्त्यात्मेत्यपरे मन्यन्त इत्युपलब्धेः कथं संशयः स्यादिति । तथोपलब्धिरव्यवस्थिता अनुपलब्धिश्चाव्यवस्थितेति विभागेनाध्यवसिते संशयो नोपपद्यत इति । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३ 





 सूत्रसं० २.१.३ ः विप्रतिपत्तौ च सम्प्रतिपत्तेः । ।



यां च विप्रतिपत्तिं भवान्संशयहेतुः मन्यते सा सम्प्रतिपत्तिः. सा हि द्वयोः प्रत्यनीकधर्मविषया । तत्र यदि विप्रतिपत्तेः संशयः. सम्प्रतिपत्तेरेव संशय इति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४ 





प्.४१२



 सूत्रसं० २.१.४ ः अव्यवस्थात्मनि व्यवस्थितत्वाच्चाव्यवस्थायाः । ।



न संशयः । यदि तावदियं अव्यवस्था आत्मनि एव व्यवस्थिता. व्यवस्थानादव्यवस्था न भवतीत्यनुपपन्नः संशयः ।

अथ अव्यवस्थात्मनि न व्यवस्थिता. एवं अतादात्म्यादव्यवस्था न भवतीति संशयाभाव इति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५ 





 सूत्रसं० २.१.५ ः तथात्यन्तसंशयस्तद्धर्मसातत्योपपत्तेः । ।



येन कल्पेन भवान्समानधर्मोपपत्तेः संशय इति मन्यते. तेन खल्वत्यन्तसंशयः प्रसज्यते । समानधर्मोपपत्तेरनुच्छेदात्संशयानुच्छेदः । न ह्ययं अतद्धर्मा धर्मी विमृश्यमाणो गृह्यते. सततं तु तद्धर्मा भवतीति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६ 





प्.४१३

अस्य प्रतिषेधप्रपञ्चस्य सङ्क्षेपेणोद्धारः



 सूत्रसं० २.१.६ ः यथोक्ताध्यवसायादेव तदविशेषापेक्षात्संशये नासंशयो नात्यन्तसंशयो वा । ।



न संशयानुत्पत्तिः संशयानुच्छेदश्च प्रसज्यते । कथम्? यत्तावत्समानधर्माध्यवसायः संशयहेतुः न समानधर्ममात्रं इति. एवं एतत् । कस्मादेवं नोच्यत इति? विशेषापेक्ष इति वचनात्तत्सिद्धेः विशेषस्यापेक्षा आकङ्क्षा. सा चानुपलभ्यमाने विशेषे समर्था. न चोक्तं समानधर्मापेक्ष इति । समाने च धर्मे कथं आकङ्क्षा न भवेद्यद्ययं प्रत्यक्षः स्यात् । एतेन सामर्थ्येन विज्ञायते समानधर्माध्यवसायादिति ।

उपपत्तिवचनाद्वा समानधर्मोपपत्तेरित्युच्यते न चान्या सद्भावसंवेदनादृते समानधर्मोपपत्तिरस्ति । अनुपलभ्यमानसद्भावो हि समानो धर्मोऽविद्यमानवद्भवतीति ।

विषयशब्देन वा विषयिणः प्रत्ययस्याभिधानं यथा लोके धूमेनाग्निरनुमीयते इत्युक्ते धूमदर्शनेनाग्निरनुमीयत इति ज्ञायते । कथम्? दृष्ट्वा हि धूमं अथाग्निं अनुमिनोति नादृष्ट्वेति; न च वाक्ये दर्शनशब्दः श्रूयते. अनुजानाति च वाक्यस्यार्थप्रत्यायकत्वम्; तेन मन्यामहे विषयशब्देन विषयिणः प्रत्ययस्याभिधानं बोद्धानुजानाति । एवं इहापि समानधर्मशब्देन समानधर्माध्य्वसायं आहेति ।



प्.४१४

यथोहित्वा समानमनयोर्धर्मं उपलभ इति धर्मधर्मिग्रहणे संशयाभाव इति. पूर्वदृष्टविषयं एतत् । यावहं अर्थौ पूर्वं अद्राक्षं तयोः समानं धर्मं उपलभे विशेषं नोपलभ इति. कथं नु विशेषं पश्येयं येनान्यतरं अवधारयेयं इति । न चैतत्समानधर्मोपलब्धौ धर्मधर्मिग्रहणमात्रेण निवर्तत इति ।

यच्चोक्तं नार्थान्तराध्यवसायादन्यत्र संशय इति. यो ह्यर्थान्तराध्यवसायमात्रं संशयहेतुं उपाददीत स एवं वाच्य इति ।

यत्पुनरेतत्कार्यकारणयोः सारूप्याभावादिति. कारणस्य भावाभावयोः कार्यस्य भावाभावौ कार्यकारणयोः सारूप्यम् ।



भावाभावौ ...\] प्.४१५

यस्योत्पादाद्यदुत्पद्यते यस्य चानुत्पादाद्यन्नोत्पद्यते तत्कारणं कार्यं इतरदित्येतत्सारूप्यम्. अस्ति च संशयकारणे संशये चैतदिति । एतेनानेकधर्माध्यवसायादिति प्रतिषेधः परिहृत इति ।

यत्पुनरेतदुक्तं \`विप्रतिपत्त्यव्यवस्थाध्यवसायाच्च न संशयऽऽ इति. पृथक्प्रवादयोर्व्याहतं अर्थं उपलभे विशेषं च न जानामि नोपलभे येनान्यतरं अवधारयेयम्.



र्व्याहतं अर्थं उपलभे ...\] प्.४१६

तत्कोऽत्र विशेषः स्याद्येनैकतरं अवधारयेयं इति संशयो विप्रतिपत्तिजनितोऽयं न शक्यो विप्रतिपत्तिसम्प्रतिपत्तिमात्रेण निवर्तयितुं इति ।एवं उपलब्ध्यनुपलब्ध्यव्यवस्थाकृते संशये वेदितव्यं इति ।

यत्पुनरेतत्विप्रतिपत्तौ च सम्प्रतिपत्तेरिति. विप्रतिपत्तिशब्दस्य योऽर्थः तदध्यवसायो विशेषापेक्षः संशयहेतुस्तस्य च समाख्यान्तरेण न निवृत्तिः । समानेऽधिकरणे व्याहतार्थौ प्रवादौ विप्रतिपत्तिशब्दस्यार्थः तदध्यवसायश्च विशेषापेक्षः संशयहेतुः । न चास्य सम्प्रतिपत्तिशब्दे समाख्यान्तरे योज्यमाने संशयहेतुतुवं निवर्तते । तदिदं अकृतबुद्धिसम्मोहनं इति ।

यत्पुनः \`अव्यवस्थात्मनि व्यवस्थितत्वाच्चाव्यवस्थायाऽऽ इति. संशयहेतोरर्थस्याप्रतिषेधादव्यवस्थाभ्यनुज्ञानाच्च निमित्तान्तरेण शब्दान्तरकल्पना व्यर्था । शब्दान्तरकल्पनाव्यवस्था खल्वव्यवस्था न भवत्यव्यवस्थात्मनि व्यवस्थितत्वादिति ।



कल्पनाव्यवस्था खल्व्...\] प्.४१७

नानयोरुपलब्ध्यनुपलब्ध्योः सदसद्विषयत्वं विशेषापेक्षं संशयहेतुर्न भ्वतीति प्रतिषिध्यते यावता चाव्यवस्थात्मनि व्यवस्थिता न तावतात्मानं जहाति. तावता ह्यनुज्ञाताव्यवस्था । एवं इयं क्रियमाणापि शब्दान्तरकल्पना नार्थान्तरं साधयतीति ।

यत्पुनरेतत्\`तथात्यन्तसंशयस्तद्धर्मसातत्योपपत्तेःऽऽ इति. नायं समानधर्मादिभ्य एव संशयः । किं तर्हि? तद्विषयाध्यवसायाद्विशेषस्मृतिसहितादित्यतो नात्यन्तसंशय इति ।

अन्यतरधर्माध्यवसायाद्वा न संशय इति. तन्न युक्तम्; विशेषापेक्षो विमर्षः संशय इति वचनात् । विशेषश्चान्यतरधर्मो न तस्मिन्नध्य्वसीयमाने विशेषापेक्षा सम्भवतीति । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् २.१.७ 





प्.४१८



 सूत्रसं० २.१.७ ः यथ्र संशयस्तत्रैवं उत्तरोत्तरप्रसङ्गः । ।



यत्र यत्र संशयपूर्विका परीक्षा शास्त्रे कथायां वा. तत्र तत्रैवं संशये परेण प्रतिषिद्धे समाधिर्वाच्य इति । अतः सर्वपरीक्षाव्यापित्वात्प्रथमं संशयः परीक्षित इति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.८ 





प्.४१९

अथ प्रमाणपरीक्षा



 सूत्रसं० २.१.८ ः प्रत्यक्षादीनां अप्रामाण्यं त्रैकाल्यासिद्धेः । ।



प्रत्यक्षादीनां प्रमाणत्वं नास्ति त्रैकाल्यासिद्धेः पूर्वापरसहभावानुपपत्तेरित्यर्थः । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.९ 





प्.४२०

अस्य सामान्यवचनस्यार्थविभागः



 सूत्रसं० २.१.९ ः पूर्वं हि प्रमाणसिद्धौ नेन्द्रियार्थसन्निकर्षात्प्रत्यक्षोत्पत्तिः । ।



गन्धादिविषयं ज्ञानं प्रत्यक्षम्. तद्यदि पूर्वम्. पश्चाद्गन्धादीनां सिद्धिः. नेदं गन्धादिसन्निकर्षादुत्पद्यत इति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.१० 





 सूत्रसं० २.१.१० ः पश्चात्सिद्धौ न प्रमाणेभ्यः प्रमेयसिद्धिः । ।



असति प्रमाणे केन प्रमीयमाणोऽर्थः प्रमेयः स्यात्प्रमाणेन खलु प्रमीयमाणोऽर्थः प्रमेयं इत्येतत्सिध्यति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.११ 





प्.४२१



 सूत्रसं० २.१.११ ः युगपत्सिद्धौ प्रत्यर्थनियतत्वात्क्रमवृत्तित्वाभावो बुद्धीनां । ।



यदि प्रमाणं प्रमेयं च युगपद्भवतः. एवं अपि गन्धादिष्विन्द्रियार्थेषु ज्ञानानि प्रत्यर्थनियतानि युगपत्सम्भवन्तीति ज्ञानानां प्रत्यक्षनियतत्वात्क्रमवृत्तित्वाभावः । या इमा बुद्धयः क्रमेणार्थेषु वर्त्तन्ते तासां क्रमवृत्तित्वं न सम्भवतीति । व्याघातश्च \`युगपज्ज्ञानानुत्पत्तिर्मनसो लिङ्गम्ऽऽ इति । एतावांश्च प्रमाणप्रमेययोः सद्भावविषयः स चानुपपन्न इति । तस्मात्प्रत्यक्षादीनां प्रमाणत्वं न सम्भवतीति ।

अस्य समाधिः उपलब्धिहेतोरुपलब्धिविषयस्य चार्थस्य पूर्वापरसहभावानियमाद्यथादर्शनं विभागवचनम् ।



यथाददर्शनं विभागवचनम्\] प्.४२३

कवचिदुपलब्धिहेतुः. पश्चादुपलब्धिविषयः. यथादित्यस्य प्रकाश उत्पद्यमानानाम् । क्वचित्पूर्वं उपलब्धिविषयः पश्चादुपलब्धिहेतुः. यथावस्थितानां प्रदीपः । क्वचिदुपलब्धिहेतुरुपलब्धिविषयश्च सह भ्वतः. यथा धूमेनाग्नेर्ग्रहणं इति । उपलब्धिहेतुश्च प्रमाणं प्रमेयं तूपलब्धिविषयः । एवं प्रमाणप्रमेययोः पूर्वापरसहभावेऽनियते यथार्थो दृश्यते तथा विभज्य वचनीय इति तत्रैकान्तेन प्रतिषेधानुपपत्तिः. सामान्येन खलु विभज्य प्रतिषेध उक्त इति ।

समाख्याहेतोस्त्रैकाल्ययोगात्तथाभूता समाख्या । यत्पुनरिदं पश्चात्सिद्धावसति प्रमाणे प्रमेयं न सिध्यति. प्रमाणेन प्रमीयमाणोऽर्थः प्रमेयं इति विज्ञायत इति । प्रमाणं इत्येतस्याः समाख्याया उपलब्धिहेतुत्वं निमित्तम्.



ं इत्येतस्याः समाख्याया ...\] प्.४२४

तस्य त्रैकाल्ययोगः । उपलब्धिं अकार्षीत्. उपलब्धिं करोति. उपलब्धिं करिष्यतीति समाख्याहेतोस्त्रैकाल्ययोगात्समाख्या तथाभूता प्रमितोऽनेनार्थः प्रमीयते प्रमास्यत इति प्रमाणम्; प्रमितम्. प्रमीयते. प्रमास्यते इति च प्रमेयम् । एवं सति भविष्यत्यस्मिन्हेतुत उपलब्धिः. प्रमास्यतेऽयं अर्थः प्रमेयं इदं इत्येतत्सर्वं भ्वतीति । त्रैकाल्यानभ्यनुज्ञाने च व्यवहारानुपपत्तिः । यश्चैवं नाभ्यनुजानीयात्तस्य पाचकं आनय पक्ष्यति लावकं आनय लविष्यतीति व्यवहारो नोपपद्यत इति ।

\`प्रत्यक्षादीनां अप्रामाण्यं त्रैकाल्यासिद्धेर्ऽऽ इत्येवमादि वाक्यं प्रमाणप्रतिषेधः । तत्रायं प्रष्टव्यः. अथानेन प्रतिषेधेन भवता किं क्रियत इति? किं सम्भवो निवर्त्यते अथासम्भवो ज्ञाप्यते इति ।



सम्भवो ज्ञाप्यते\] प्.४२५

तद्यदि सम्भवो निवर्त्यते सति सम्भवे प्रत्यक्षादीनां प्रतिषेधानुपपत्तिः । अथासम्भवो ज्ञाप्यते. प्रमाणलक्षणं प्राप्तस्तर्हि प्रतिषेधः प्रमाणासम्भवस्योपलब्धिहेतुत्वादिति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.१२ 



किं चातः?



 सूत्रसं० २.१.१२ ः त्रैकाल्यासिद्धेः प्रतिषेधानुपपत्तिः । ।



अस्य तु विभागः । पूर्वं हि प्रतिषेधसिद्धावसति प्रतिषेध्ये किं अनेन प्रतिषिध्यते पश्चात्सिद्धौ प्रतिषेध्यासिद्धिः प्रतिषेधाभावादिति । युगपत्सिद्धौ प्रतिषेध्यसिद्ध्यभ्यनुज्ञानादनर्थकः प्रतिषेध इति ।



ज्ञानादनर्थकः ...\] प्.४२६

प्रतिषेधलक्षणे च वाक्येऽनुपपद्यमाने सिद्धं प्रत्यक्षादीनां प्रमाणत्वं इति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.१३ 





प्.४२७

कथम्?



 सूत्रसं० २.१.१३ ः सर्वप्रमाणप्रतिषेधाच्च प्रतिषेधानुपपत्तिः । ।



त्रैकाल्यासिद्धेरित्यस्य हेतोर्यद्युदाहरणं उपादीयते हेत्वर्थस्य साधकत्वं दृष्टान्ते दर्शयितव्यं इति.



दर्शयितव्यं इति.\] प्.४२८

न च तर्हि प्रत्यक्षादीनां अप्रामाण्यम् । अथ प्रत्यक्षादीनां अप्रामाण्यम्. उपादीयमानं अप्युदाहरणं नार्थं साधयिष्यतीति सोऽयं सर्वप्रमाणव्याहतो हेतुरहेतुः; \`सिद्धान्तं अभ्युपेत्य तद्विरोधी विरुद्धःऽऽ इति । वाक्यार्थो ह्यस्य सिद्धान्तः । स च वाक्यार्थः प्रत्यक्षादीनि नार्थं साधयन्तीतीदं चावयवानां उपादानं अर्थस्य साधनायेति । अथ नोपादीयते अप्रदर्शितं हेत्वर्थस्य दृष्टान्तेन साधकत्वं इति निषेधो नोपपद्यते हेतुत्वासिद्धेरिति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.१४ 





प्.४२९



 सूत्रसं० २.१.१४ ः तत्प्रामाण्ये वा न सर्वप्रमाणविप्रतिषेधः । ।



प्रतिषेधलक्षणे स्ववाक्ये तेषां अवयवाश्रितानां प्रत्यक्षादीनां प्रामाण्येऽभ्यनुज्ञायमाने परवाक्येऽप्यवयवाश्रितानां प्रामाण्यं प्रसज्यतेऽविशेषादिति । एवं च न सर्वाणि प्रमाणानि प्रतिषिध्यन्त इति । विप्रतिषेध इति वीत्ययं उपसर्गः सम्प्रतिपत्त्यर्थे. न व्याघातेऽर्थाभावादिति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.१५ 





प्.४३०



 सूत्रसं० २.१.१५ ः त्रैकाल्याप्रतिषेधश्च शब्दादातोद्यसिद्धिवत्तत्सिद्धेः । ।



किं अर्थं पुनरिदं उच्यते? पूर्वोक्तनिबन्धनार्थम् । यत्तावत्पूर्वोक्तं उपलब्धिहेतोरुपलब्धिविषयस्य चार्थस्य पूर्वापरसहभावानियमाद्यथादर्शनं विभागवचनं इति. तदितः समुत्थानं यथा विज्ञायेत । अनित्यं अदर्शी खल्वयं ऋषिर्नियमेन प्रतिषेधं प्रत्याचष्टे त्रैकाल्यस्य चायुक्तः प्रतिषेध इति । तत्रैकां विधां उदाहरति शब्दादातोद्यसिद्धिवदिति ।



दिति\] प्.४३१

यथा पश्चात्सिद्धेन शब्देन पूर्वसिद्धं आतोद्यं अनुमीयते. साध्यं चातोद्यं साधनं च शब्दः. अन्तर्हिते ह्यातोद्ये स्वनतोऽनुमानं भवतीति वीणा वाद्यते वेणुः पूर्यते इति स्वनविशेषेण आतोद्यविशेषं प्रतिपद्यते; तथा पूर्वसिद्धं उपलब्धिविषयं पश्चात्सिद्धेनोपलब्धिहेतुना प्रतिपद्यत इति । निदर्शनार्थत्वाच्चास्य शेषयोर्विधयोर्यथोक्तं उदाहरणं वेदितव्यं इति ।

कस्मात्पुनरिह तन्नोच्यते? पूर्वोक्तं उपपाद्यत इति । सर्वथा तावदयं अर्थः प्रकाशयितव्यः. स इह वा प्रकाश्येत तत्र वा. न कश्चिद्विशेष इति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.१६ 





प्.४३२

प्रमाणं प्रमेयं इति च समाख्या समावेशेन वर्त्तते समाख्यानिमित्तवशात् । समाख्यानिमित्तं तूपलब्धिसाधनं प्रमाणं उपलब्धिविषयश्च प्रमेयं इति । यदा च उपलब्धिविषयः क्वचिदुपलब्धिसाधनं भवति तदा प्रमाणं प्रमेयं इति चैकोऽर्थोऽभिधीयते । अस्यार्थस्यावद्योतनार्थं इदं उच्यते



प्.४३३



 सूत्रसं० २.१.१६ ः प्रमेया च तुलाप्रामाण्यवत् । ।



गुरुत्वपरिमाणज्ञानसाधनं तुला प्रमाणम्. ज्ञानविषयो गुरु द्रव्यं सुवर्णादि प्रमेयम् । यथा सुवर्णादिना तुलान्तरं व्यवस्थाप्यते तदा तुलान्तरप्रतिपत्तौ सुवर्णादि प्रमाणं तुलान्तरं प्रमेयं इति । एवं अनवयवेन तन्त्रार्थ उद्दिष्टो वेदितव्यः । आत्मा तावदुपलब्धिविषयत्वात्प्रमेये परिपठितः. उपलब्धौ स्वातन्त्र्यात्प्रमाता । बुद्धिरुपलब्धिसाधनत्वात्प्रमाणम्. उपलब्धिविषयत्वात्प्रमेयम्; उभयाभावात्तु प्रमितिः । एवं अर्थविशेषे समाख्यासमावेशो योज्यः । तथा च कारकशब्दा निमित्तवशात्समावेशेन वर्त्तन्त इति ।



समावेशेन वर्तन्त इति ।\] प्.४३४

वृक्षस्तिष्ठतीति स्वस्थितौ स्वातन्त्र्यात्कर्ता । वृक्षं पश्यतीति दर्शनेनाप्तुं इष्यमाणतमत्वात्कर्म ।



पश्यतीति दर्शनेनाप्तुं ...\] प्.४३७

वृक्षेण चन्द्रमसं ज्ञापयतीति ज्ञापकस्य साधकतमत्वात्करणम् ।



साधकतमत्वात्करणम् ।\] प्.४३८

वृक्षायोदकं आसिञ्चतीति आसिच्यमानेनोदकेन वृक्षं अभिप्रैतीति सम्प्रदानम् । वृक्षात्पर्णं पततीति \`ध्रुवं अपायेऽपादानम्ऽऽ इत्यपादानम् । वृक्षे वयांसि सन्तीति \`आधारोऽधिकरणम्ऽऽ इत्यधिकरणम् । एवं च सति न द्रव्यमात्रं कारकम्. न क्रियामात्रम् । किं तर्हि? क्रियासाधनं क्रियाविशेषयुक्तं कारकम् । यत्क्रियासाधनं स्वतन्त्रं स कर्ता. न द्रव्यमात्रं न क्रियामात्रम् । क्रियया व्याप्तुं इष्यमाणतमं कर्म.



ं इष्यमाणतमं कर्म.\] प्.४३९

न द्रव्यमात्रं न क्र्यामात्रम् । एवं साधकतमादिष्वपि । एवं च कारकान्वाख्यानं यथैव उपपत्तित एवं लक्षणतः । कारकान्वाख्यानं अपि न द्रव्यमात्रे न क्रियायां वा । किं तर्हि? क्रियासाधने क्रियाविशेषयुक्त इति । कारकशब्दश्चायं प्रमाणं प्रमेयं इति. स च कारकधर्मं न हातुं अर्हति । ।१६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.१७ 





प्.४४०

अस्ति भोः कारकशब्दानां निमित्तवशात्समावेषः । प्रत्यक्षादीनि च प्रमाणानि उपलब्धिहेतुत्वात्. प्रमेयं चोपलब्धिविषयत्वात् । संवेद्यानि च प्रत्यक्षादीनि प्रमाणानि. प्रत्यक्षेणोपलभे अनुमानेनोपलभे उपमानेनोपलभे आगमेनोपलभे । प्रत्यक्षं मे ज्ञानं आनुमानिकं मे ज्ञानं औपमानिकं मे ज्ञानं आगमिकं मे ज्ञानं इति विशेषा गृह्यन्ते । लक्षणतश्च ज्ञाप्यमानानि ज्ञायन्ते विशेषेणेन्द्रियार्थसन्निकर्षोत्पन्नं ज्ञानं इत्येवमादिना ।



प्.४४१

सेयं उपलब्धिः प्रत्यक्षादिविषया किं प्रमाणान्तरतः अथान्तरेण प्रमाणान्तरं असाधनेति? कश्चात्र विशेषः?



 सूत्रसं० २.१.१७ ः प्रमाणतः सिद्धेः प्रमाणानां प्रमाणान्तरसिद्धिप्रसङ्गः । ।



यदि प्रत्यक्षादीनि प्रमाणेनोपलभ्यन्ते. येन प्रमाणेनोपलभ्यन्ते तत्प्रमाणान्तरं अस्तीति प्रमाणान्तरसद्भावः प्रसज्यत इति अनवस्थां आह तस्याप्यन्येन तस्याप्यन्येनेति ।



ं अस्तीति प्रमाणान्तरसद्भावः ...\] प्.४४२

न चानवस्था शक्यानुज्ञातुं अनुपपत्तेरिति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.१८ 



अस्तु तर्हि प्रमाणान्तरं अन्तरेण निःसाधनेति?



 सूत्रसं० २.१.१८ ः तद्विनिवृत्तेर्वा प्रमाणसिद्धिवत्प्रमेयसिद्धिः । ।



यदि प्रत्यक्षाद्युपलब्धौ प्रमाणान्तरं निवर्त्तने आत्माद्युपलब्धावपि प्रमाणान्तरं निवर्त्स्यत्यविशेषात् । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.१९ 





प्.४४३

एवं च सर्वप्रमाणविलोप इत्यत आह



 सूत्रसं० २.१.१९ ः न प्रदीपप्रकाशसिद्धिवत्तत्सिद्धेः । ।



यथा प्रदीपप्रकाशः प्रत्यक्षाङ्गत्वाद्दृश्यदर्शने प्रमाणम्. स च प्रत्यक्षान्तरेण चक्षुषः सन्निकर्षेण गृह्यते; प्रदीपभावाभावयोर्दर्शनस्य तथाभावाद्दर्शनहेतुरनुमीयते. तमसि प्रदीपं उपाददीथा इत्याप्तोपदेशेनापि प्रतिपद्यते; एवं प्रत्यक्षादीनां यथादर्शनं प्रत्यक्षादिभिरेवोपलब्धिः । इन्द्रियाणि तावत्स्वविषयग्रहणेनैवानुमीयन्ते । अर्थाः प्रत्यक्षतो गृह्यन्ते । इन्द्रियार्थसन्निकर्षास्त्वावरणेन लिङ्गेनानुमीयन्ते ।



प्.४४४

इन्द्रियार्थसन्निकर्षोत्पन्नं ज्ञानं आत्ममनसोः संयोगविशेषादात्मसमवयाच्च सुखादिवद्गृह्यते । एवं प्रमाणविशेषो विभज्य वचनीयः । यथा च दृश्यः सन्प्रदीपप्रकाशो दृश्यान्तराणां दर्शनहेतुरिति दृश्यदर्शनव्यवस्थां लभते. एवं प्रमेयं सत्किञ्चिदर्थजातं उपलब्धिहेतुत्वात्प्रमाणप्रमेयव्य्वस्थां लभते । सेयं प्रत्यक्षादिभिरेव प्रत्यक्षादीनां यथादर्शनं उपलब्धिर्न प्रमाणान्तरतः. न च प्रमाणं अन्तरेण निःसाधनेति ।

तेनैव तस्याग्रहणं इति चेत्. न; अर्थभेदस्य लक्षणसामान्यात् प्रत्यक्षादीनां प्रत्यक्षादिभिरेव ग्रहणं इत्ययुक्तम्. अन्येन ह्यन्यस्य ग्रहणं दृष्टं इति । न. अर्थभेदस्य लक्षणसामान्यात् प्रत्यक्षलक्षणेनानेकोऽर्थः संगृहीतस्तत्र केनचित्कस्यचिद्ग्रहणं इत्यदोषः । एवं अनुमानादिष्वपीति । यतोद्धृतेनोदकेनाशयस्थस्य ग्रहणं इति ।



प्.४४५

ज्ञातृमनसोश्च दर्शनात् अहं सुखी अहं दुःखी चेति तेनैव ज्ञात्रा तस्यैव ग्रहणं दृश्यते । \`युगपज्ज्ञानानुत्पत्तिर्मनसो लिङ्गम्ऽऽ इति च तेनैव मनसा तस्यैवानुमानं दृश्यते. ज्ञातुर्ज्ञेयस्य चाभेदो ग्रहणस्य ग्राह्यस्य चाभेद इति ।

निमित्तभेदोऽत्रेति चेत्समानं न निमित्तान्तरेण विना ज्ञाता आत्मानं जानीते. न च निमित्तान्तरेण विना मनसा मनो गृह्यत इति समानं एतत्. प्रत्यक्षाद्भिः प्रत्यक्षादीनां ग्रहंअं इत्यत्राप्यर्थभेदो न गृह्यत इति ।

प्रत्यक्षादीनां चाविषयस्यानुपपत्तेः यदि स्यात्किंचिदर्थजातं प्रत्यक्षादीनां अविषयः यत्प्रत्यक्षादिभिर्न शक्यं ग्रहीतुम्. तस्य ग्रहणाय प्रमाणान्तरं उपादीयेत. तत्तु न शक्यं केनचिदुपपादयितुं इति । प्रत्यक्षादीनां यथादर्शनं एवेदं सच्चासच्च सर्वं विषय इति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२० 





प्.४४६



 सूत्रसं० २.१.२० ः क्वचिन्निवृत्तिदर्शनादनिवृत्तिदर्शनाच्च क्वचिदनेकान्तः । ।



केचित्तु दृष्टान्तं अपरिगृहीतं हेतुना विशेषहेतुं अन्तरेण साध्यसाधनायोपाददते; यथा प्रदीपप्रकाशः प्रदीपान्तरप्रकाशं अन्तरेण गृह्यते तथा प्रमाणानि प्रमाणान्तरं अन्तरेण गृह्यत इति । स चायं

यथा चायं प्रसङ्गो निवृत्तिदर्शनात्प्रमाणसाधायोपादीयते । एवं प्रमेयसाधनायाप्युपादेयोऽविशेषहेतुत्वात् यथा च स्थाल्यादिरूपग्रहणे प्रदीपप्रकाशः प्रमेयसाधनायोपादीयते.



साधायोपादीयते.\] प्.४४७

एवं प्रमाणसाधायाप्युपादेयो विशेषहेत्वभावात्. सोऽयं विशेषहेतुपरिग्रहं अन्तरेण दृष्टान्त एकस्मिन्पक्षे उपादेयो न प्रतिपक्ष इत्यनेकान्तः । एकस्मिंश्च पक्षे दृष्टान्त इत्यनेकान्तो विशेषहेत्वभावादिति ।



प्.४४८

विशेषहेतुपरिग्रहे सति उपसंहाराभ्यनुज्ञानादप्रतिषेधः
विशेषहेतुपरिगृहीतस्तु दृष्टान्त एकस्मिन्पक्षे उपसंह्रियमाणो न शक्योऽनुज्ञातुम् । एवं च सत्यनेकान्त इत्ययं प्रतिषेधो न भवति ।

प्रत्यक्षादीनां प्रत्यक्षादिभिरुपलब्धावनवस्थेति चेद्. न संविद्विषयनिमित्तानां उपलब्ध्या व्यवहारोपपत्तेः प्रत्यक्षेणार्थं उपलभे. अनुमानेनार्थं उपलभे. उपमानेनार्थं उपलभे. आगमेनार्थं उपलभे इति. प्रत्यक्षं मे ज्ञानम्. आनुमानिकं मे ज्ञानम्. औपमानिकं मे ज्ञानम्. आगमिकं मे ज्ञानं इति संविद्विषयं संविन्निमित्तं चोपलभमानस्य धर्मार्थसुखापवर्गप्रयोजनस्तत्प्रत्यनीकपरिवर्जनप्रयोजनश्च व्यवहार उपपद्यते. सोऽयं तावत्येव निवर्तते ।

तावत्येव निवर्तते\] प्.४४९

न चास्ति व्यवहारान्तरं अनवस्थासाधनीयं येन प्रत्युक्तानवस्थां उपाददीतेति । ।२० । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२१ 





सामान्येन प्रमाणानि परीक्ष्य विशेषेण परीक्ष्यन्ते । तत्र



 सूत्रसं० २.१.२१ः प्रत्यक्षलक्षणानुपपत्तिरसमग्रवचनात् । ।



आत्ममनःसन्निकर्षो हि कारणान्तरं नोक्तं इति । ।२१ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२२ 





प्.४५०

न चासंयुक्ते द्रव्ये संयोगजन्यस्य गुणस्योत्पत्तिरिति ज्ञानोत्पत्तिदर्शनादात्ममनःसन्निकर्षः कारणम् ।



दात्ममनःसन्निकर्षः कारणम् ।\] प्.४५१

मनःसन्निकर्षानपेक्षस्य चेन्द्रियार्थसन्निकर्षस्य ज्ञानकारणत्वे युगपदुत्पद्येरन्बुद्धय इति मनःसन्निकर्षोऽपि कारणम् । तदिदं सूत्रं पुरस्तात्कृतभाष्यम् ।



 सूत्रसं० २.१.२२ः नात्ममनसोः सन्निकर्षाभावे प्रत्यक्षोत्पत्तिः । ।



आत्ममनसोः सन्निकर्षाभावे नोत्पद्यते प्रत्यक्षं इन्द्रियार्थसन्निकर्षाभाववदिति । ।२२ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२३ 





प्.४५२

सति चेन्द्रियार्थसन्निकर्षे ज्ञानोत्पत्तिदर्शनात्कारणभावं ब्रुवतः



 सूत्रसं० २.१.२३ः दिग्देशकालाकाशेष्वप्येवं प्रसङ्गः । ।



दिगादिषु सत्सु ज्ञानभावात्तान्यपि कारणानीति? अकारणभावेऽपि ज्ञानोत्पत्तिर्दिगादिसन्निधेरवर्जनीयत्वात् यदाप्यकारणं दिगादीनि ज्ञानोत्पत्तौ. तदापि सत्सु दिगादिषु ज्ञानेन भवितव्यम्.



दिषु ज्ञानेन भवितव्यम्.\] प्.४५३

न हि दिगादीनां सन्निधिः शक्यः परिवर्जयितुं इति । तत्र कारणभावे हेतुवचनम्. एतस्माद्धेतोर्दिगादीनि ज्ञानकारणानीति । ।२३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२४ 



आत्ममनःसन्निकर्षस्तर्ह्युपसङ्ख्येय इति । तत्रेदं उच्यते



 सूत्रसं० २.१.२४ः ज्ञानलिङ्गत्वादात्मनो नानवरोधः । ।



प्.४५४

ज्ञानं आत्मलिङ्गं तद्गुणत्वात् । न चासंयुक्ते द्रव्ये संयोगजस्य गुणस्योत्पत्तिरस्तीति । ।२४ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२५ 





प्.४५५



 सूत्रसं० २.१.२५ः तदयौगपद्यलिङ्गत्वाच्च न मनसः । ।



अनवरोध इति वर्त्तते । युगपज्ज्ञानानुत्पत्तिर्मनसो लिङ्गं इत्युच्यमाने सिध्यत्येव मनःसन्निकर्षापेक्ष इन्द्रियार्थसन्निकर्षो ज्ञानकारणं इति । ।२५ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२६ 





प्.४५६



 सूत्रसं० २.१.२६ः प्रत्यक्षनिमित्तत्वाच्चेन्द्रियार्थयोः सन्निकर्षस्य स्वशब्देन वचनं । ।



प्रत्यक्षानुमानोपमानशब्दानां निमित्तं आत्ममनःसन्निकर्षः. प्रत्यक्षस्यैवेन्द्रियार्थसन्निकर्ष इत्यसमानः. असमानत्वात्तस्य ग्रहणम् । ।२६ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२७ 





प्.४५७



 सूत्रसं० २.१.२७ः सुप्तव्यासक्तमनसां चेन्द्रियार्थयोः सन्निकर्षनिमित्तत्वात् । ।



इन्द्रियार्थसन्निकर्षस्य ग्रहणं नात्ममनसोः सन्निकर्षस्येति । एकदा खल्वयं प्रबोधकालं प्रणिधाय सुप्तः प्रणिधानवशात्प्रबुध्यते । यदा तु तीव्रौ ध्वनिस्पर्शौ प्रबोधकारणं भवतस्तदा प्रसुप्तस्येन्द्रियसन्निकर्षनिमित्तं प्रबोधज्ञानं उत्पद्यते । तत्र न ज्ञातुर्मनसश्च सन्निकर्षस्य प्राधान्यं भवति । किं तर्हि? इन्द्रियार्थयोः सन्निकर्षस्य । न ह्यात्मा जिज्ञासमानः प्रयत्नेन मनस्तदा प्रेरयतीति ।

एकदा खल्वयं विषयान्तरासक्तमनाः सङ्कल्पवशाद्विषयान्तरं जिज्ञासमानः प्रयत्नप्रेरितेन मनसा इन्द्रियं संयोज्य तद्विषयान्तरं जानीते । यदा तु खल्वस्य निःसङ्कल्पस्य निर्जिज्ञासस्य च व्यासक्तमनसो बाह्यविषयोपनिपातनाज्ज्ञानं उत्पद्यते तदेन्द्रियार्थसन्निकर्षस्य प्राधान्यम् ।



सन्निकर्षस्य प्राधान्यम् ।\] प्.४५८

न ह्यत्रासौ जिज्ञासमानः प्रयत्नेन मनः प्रेरयतीति । प्राधान्याच्चेन्द्रियार्थसन्निकर्षस्य ग्रहणं कार्यं गुणत्वाद्नात्ममनसोः सन्निकर्षस्येति । ।२७ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२८ 



प्राधान्ये च हेत्वन्तरं



 सूत्रसं० २.१.२८ः तैश्चापदेशो ज्ञानविशेषाणां । ।



तैरिन्द्रियैरर्थैश्च व्यपदिश्यन्ते ज्ञानविशेषाः । कथम्? घ्राणेन जिघ्रति. चक्षुषा पश्यति. रसनया रसयतीति. घ्राणविज्ञानं चक्षुर्विज्ञानं रसनाविज्ञानं गन्धविज्ञानं रूपविज्ञानं रसविज्ञानं इति च । इन्द्रियविषयविशेषाच्च पञ्चधा बुद्धिर्भवति । अतः प्राधान्यं इन्द्रियार्थसन्निकर्षस्येति । ।२८ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.२९ 





प्.४५१

यदुक्तं इन्द्रियार्थसन्निकर्षग्रहणं कार्यम्. नात्ममनसोः सन्निकर्षस्येति. कस्मात्? सुप्तव्यासक्तमनसां इन्द्रियार्थयोः सन्निकर्षस्य ज्ञाननिमित्तत्वादिति । सोऽयं



 सूत्रसं० २.१.२९ः व्याहतत्वादहेतुः । ।



यदि तावत्क्वचिदात्ममनसोः सन्निकर्षस्य ज्ञानकारणत्वं नेष्यते. तदा \`युगपज्ज्ञानानुत्पत्तिर्मनसो लिङ्गम्ऽऽ इति व्याहन्येत । नेदानीं मनसः सन्निकर्षं इन्द्रियार्थसन्निकर्षोऽपेक्षते ।



प्.४६० यार्थसन्निकर्षो .पेक्षते ।\] प्.४६०

मनःसंयोगानपेक्षायां च युगपज्ज्ञानोत्पत्तिप्रसङ्गः । अथ मा भूद्व्याघात इति सर्वविज्ञानानां आत्ममनसोः सन्निकर्षः कारणं इष्यते. तदवस्थं एवेदं भवति; ज्ञानकारणत्वादात्ममनसोः सन्निकर्षस्य ग्रहणं कार्यं इति । ।२९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३० 





 सूत्रसं० २.१.३०ः नार्थविशेषप्राबल्यात् । ।



नास्ति व्याघातः. न ह्यात्ममनःसन्निकर्षस्य ज्ञानकारणत्वं व्यभिचरति । इन्द्रियार्थसन्निकर्षस्य प्राधान्यं उपादीयते । अर्थविशेषप्राबल्याद्धि सुप्तव्यासक्तमनसां ज्ञानोत्पत्तिरेकदा भवति । अर्थविशेषः कश्चिदेवेन्द्रियार्थः. तस्य प्राबल्यं तीव्रतापटुते । तच्चार्थविशेषप्राबल्यं इन्द्रियार्थसन्निकर्षविषयं नात्ममनसोः सन्निकर्षविषयम्. तस्मादिन्द्रियार्थसन्निकर्षः प्रधानं इति ।



प्.४६१

असति प्रणिधाने सङ्कल्पे चासति सुप्तव्यासक्तमनसां यदिन्द्रियार्थसन्निकर्षादुत्पद्यते ज्ञानम्. तत्र मनःसंयोगोऽपि कारणं इति मनसि क्रियाकारणं वाच्यं इति ।

यथैव ज्ञातुः खल्वयं इच्छाजनितः प्रयत्नो मनसः प्रेरक आत्मगुणः. एवं आत्मनि गुणान्तरं सर्वस्य साधकं प्रवृत्तिदोषजनितं अस्ति. येन प्रेरितं मन इन्द्रियेण सम्बध्यते । तेन ह्यप्रेर्यमाणे मनसि संयोगाभावाज्ज्ञानानुत्पत्तौ सर्वार्थतास्य निवर्त्तते । एषितव्यं चास्य गुणान्तरस्य द्रव्यगुणकर्मकारणत्वम्. अन्यथा हि चतुर्विधानां अणूनां भूतसूक्ष्माणां मनसां च ततोऽन्यस्य क्रियाहेतोरसम्भवात्शरीरेन्द्रियविषयाणां अनुत्पत्तिप्रसङ्गः । ।३० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३१ 





प्.४६२



 सूत्रसं० २.१.३१ः प्रत्यक्षं अनुमानं एकदेशग्रहणादुपलब्धेः । ।



यदिदं इन्द्रियार्थसन्निकर्षादुत्पद्यते ज्ञानं वृक्ष इति. एतत्किल प्रत्यक्षम्. तत्खल्वनुमानं एव । कस्मात्? एकदेशग्रहणाद्वृक्षस्योपलब्धेः । अर्वाग्भागं अयं गृहीत्वा वृक्षं उपलभते । न चैकदेशो वृक्षः । तत्र यथा धूमं गृहीत्वा वह्निं अनुमिनोति तादृगेव तद्भवति ।





प्.४६३

किं पुनर्गृह्यमाणादेकदेशादर्थान्तरं अनुमेयं मन्यसे? अवयवसमूहपक्षे अवयवान्तराणि द्रव्यान्तरोत्पत्तिपक्षे तानि चावववी चेति । अवयवसमूहपक्षे तावदेकदेशग्रहणाद्वृक्षबुद्धेरभावः. नागृह्यमाणं एकदेशान्तरं वृक्षो गृह्यमाणैकदेशवदिति ।



प्.४६४

अथैकदेशग्रहणादेकदेशान्तरानुमाने समुदायप्रतिसन्धानात्तत्र वृक्षबुद्धिः? न तर्हि वृक्षबुद्धिरनुमानं एवं सति भवितुं अर्हतीति ।



वृक्षबुद्धिरनुमानं एवं सति भवितुं अर्हतीति ।\] प्.४६७

द्रव्यान्तरोत्पत्तिपक्षे नावयव्यनुमेयः. अस्यैकदेशसम्बद्धस्याग्रहणात्ग्रहणे चाविशेषादनुमेयत्वाभावः । तस्माद्वृक्षबुद्धिरनुमानं न भवति । ।३१ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३२ 





प्.४६८

एकदेशग्रहणं आश्रित्य प्रत्यक्षस्यानुमानत्वं उपपाद्यते । तच्च



 सूत्रसं० २.१.३२ः न. प्रत्यक्षेण यावत्तावदप्युपलम्भात् । ।



न प्रत्यक्षं अनुमानम्. कस्मात्? प्रत्यक्षेणैवोपलम्भात् । यत्तदेकदेशग्रहणं आश्रीयते प्रत्यक्षेणासावुपलम्भः । न चोपलम्भो निर्विषयोऽस्ति । यावच्चार्थजातं तस्य विषयस्तावदभ्युपज्ञायमानं प्रत्यक्षव्यवस्थापकं भवति ।

किं पुनस्ततोऽन्यदर्थजातम्. अवयवी समुदायो वा? न चैकदेशग्रहणं अनुमानं भावयितुं शक्यं हेत्वभावादिति ।



प्.४६९

अन्यथापि च प्रत्यक्षस्य नानुमानत्वप्रसङ्गस्तत्पूर्वकत्वात् प्रत्यक्षपूर्वकं अनुमानम्. सम्बद्धावग्निधूमौ प्रत्यक्षतो दृष्टवतो धूमप्रत्यक्षदर्शनादग्नावनुमानं भवति । यच्च सम्बद्धयोर्लिङ्गलिङ्गिनोः प्रत्यक्षम्. यच्च लिङ्गमात्रप्रत्यक्षग्रहणम्. नैतदन्तरेण अनुमानस्य प्रवृत्तिरस्ति; न त्वेतदनुमानं इन्द्रियार्थसन्निकर्षजत्वात् । न चानुमेयस्येन्द्रियेण सन्निकर्षादनुमानं भवति । सोऽय. प्रत्यक्षानुमानयोर्लक्षणभेदो महानाश्रयितव्य इति ।



प्.४७०

न चैकदेशोपलब्धिरवयविसद्भावात् । न चैकदेशोपलब्धिमात्रम् । किं तर्हि? एकदेशोपलब्धिः तत्सहचरितावयव्युपलब्धिश्च । कस्मात्? अवयविसद्भावात् । अस्ति ह्ययं एकदेशव्यतिरिक्तोऽवयवी तस्यावयवस्थानस्योपलब्धिकारणप्राप्तस्यैकदेशोपलब्धावनुपलब्धिरनुपपन्नेति ।

अकृत्स्नग्रहणादिति चेत्. न कारणतोऽन्यस्यैकदेशस्याभावात् न चावयवाः कृत्स्ना गृह्यन्ते अवयवैरेवावयवान्तरव्यवधानात्.



कृत्स्ना गृह्यन्ते अवयवैरेवावयवान्तरव्यवधानात्. \] प्.४७१

नावयवी कृत्स्नो गृह्यत इति. नायं गृह्यम्नाणेष्ववयवेषु परिसमाप्त इति. सेयं एकद्देशोपलब्धिरनिवृत्तैवेति ।

कृत्स्नं इति वै खल्वशेषतायां सत्यां भवति. अकृत्स्नं इति शेषे सति. तच्चैतदवयवेषु बहुष्वस्ति अव्यवधाने ग्रहणाद्व्यवधाने चाग्रहणादिति । अङ्ग तु भवान्पृष्टो व्याचष्टां गृह्यमाणस्यावयविनः किं अगृहीतं मन्यते?



भवान्पृष्टो ... अगृहीतं मन्यते?\] प्.४७२

येनैकदेशोपलब्धिः स्यादिति । न ह्यस्य कारणेभ्योऽन्ये एकदेशा भवन्तीति तत्रावयववृत्तं नोपपद्यत इति ।



नोपपद्यत इति ।\] प्.४७३

इदं तस्य वृत्तं येषां इन्द्रियसन्निकर्षाद्ग्रहणं अवयवानां तैः सह गृह्यते. येषां अवयवानां व्यवधानादग्रहणं तैः सह न गृह्यते । न चैतत्कृतोऽस्ति भेद इति ।



प्.४७७

समुदायशेषता वा समुदायो वृक्षः स्यात्तत्प्राप्तिर्वा. उभयथा ग्रहणाभावः । मूलस्कन्धशाखापलाशादीनां अशेषता वा समुदायो वृक्ष इति स्यात्प्राप्तिर्वा समुदायिनां इति. उभयथा समुदायभूतस्य वृक्षस्य ग्रहणं नोपपद्यत इति । अवयवैस्तावदवयवान्तरस्य व्यवधानादशेषग्रहणं नोपपद्यते । प्राप्तिग्रहणं अपि नोपपद्यते प्राप्तिमतां अग्रहणात् । सेयं एकदेशग्रहणसहचरिता वृक्षवुद्धिर्द्रव्यान्तरोत्पत्तौ कल्पते न समुदयमात्रे इति । ।३२ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३३ 





प्.४७८



 सूत्रसं० २.१.३३ः साध्यत्वादवयविनि सन्देहः । ।



यदुक्तं अवयविसध्बावादिति. अयं अहेतुः साध्यत्वात् । साध्यं तावदेतत्कारणेभ्यो द्रव्यान्तरं उत्पद्यत इति. अनुपपादितं एतत् । एवं च सति विप्रतिपत्तिमात्रं भवति विप्रतिपत्तेश्चावयविनि संशय इति । ।३३ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३४ 





प्.४९७



 सूत्रसं० २.१.३४ः सर्वाग्रहणं अवयव्यसिद्धेः । ।



यद्यवयवी नास्ति सर्वस्य ग्रहणं नोपपद्यते । किं तत्सर्वम्? द्रव्यगुणकर्मसामान्यविशेषसमवायाः । कथं कृत्वा? परमाणुसमवस्थानं तावद्दर्शनविषयो न भवत्यतीन्द्रियत्वादणूनाम्. द्रव्यान्तरञ् चावयविभूतं दर्शनविषयो नास्ति. दर्शनविषयस्थाश्चेमे द्रव्यादयो गृहन्ते ते निरधिष्ठाना न गृह्येरन् । गृह्यन्ते तु कुम्भोऽयं श्याम एको महान्संयुक्तः स्पन्दते अस्ति मृन्मयश्चेति. सन्ति चेमे गुणादयो धर्मा इति । तेन सर्वस्य ग्रहणात्पश्यामोऽस्ति द्रव्यान्तरभूतो .वयवीति । ।३४ । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् २.१.३५ 





प्.४९८



 सूत्रसं० २.१.३५ः धारणाकर्षणोपपत्तेश्च । ।



अवयव्यर्थान्तरभूत इति ।

सङ्ग्रहकारिते वै धारणाकर्षणे । संग्रहो नाम संयोगसहचरितं गुणान्तरं स्नेहद्रवत्वकारितम्. अपां संयोगादामे कुम्भे. अग्निसंयोगात्पक्वे । यदि त्ववयविकारिते अभविष्यतां पांशुराशिप्रभृतिश्वप्यज्ञास्येताम् । द्रव्यान्तरानुत्पत्तौ च तृणोपलकाष्ठादिषु जतुसंगृहीतेष्वपि नाभाविष्यतां इति ।



प्.४९९

अथावयविनं प्रत्याचक्षाणको मा भूत्प्रत्यक्षलोप इत्यणुसञ्चयं दर्शनविषयं प्रतिजानानः किं अनुयोक्तव्य इति । एकं इदं द्रव्यं इत्येकवुद्धेर्विषयं पर्यनुयोज्यः किं एकबुद्धिरभिन्नार्थविषयेति आहोस्वित्भिन्नार्थविषयेति । अभिन्नार्थविषयेति चेत्



चेत्\] प्.५००

अर्थान्तरानुज्ञानादवयवविसिद्धिः । नानार्थविषयेति चेत् भिन्नेष्वेकदर्शनानुपपत्तिः अनेकस्मिन्नेक इति व्याहता बुद्धिर्न दृश्यत इति । ।३५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३६ 





 सूत्रसं० २.१.३६ः सेनावनवत्ग्रहणं इति चेन्नातीन्द्रियत्वादणूनां । ।



यथा सेनाङ्गेषु वनाङ्गेषु च दूरादगृह्यमाणपृथक्त्वेष्वेकं इदं इत्युपपद्यते बुद्धिः एवं अणुषु सञ्चितेष्वगृह्यमाणपृथक्त्वेष्वेकं इदं इत्युपपद्यते बुद्धिरिति । यथा गृह्यमाणपृथक्त्वानां सेनावनाङ्गानां आरात्कारणान्तरतः पृथक्त्वस्याग्रहणम्.



प्.५०१

यथा गृह्यमाणजातीनां पलाश इति वा खदिर इति वा नाराज्जातिग्रहणं भवति । यथा गृह्यमाणप्रस्पन्दानां नारात्स्पन्दग्रहणम्. गृह्यमाणे चार्थजाते पृथक्त्वस्याग्रहणादेकं इति भाक्तः प्रत्ययो भवति. न त्वणूनां गृह्यमाणपृथक्त्वानां कारणतः पृथक्त्वस्याग्रहणाद्भाक्त एकप्रत्ययः. अतीन्द्रियत्वादणूनां इति ।



प्.५०३

इदं एव च परीक्ष्यते किं एकप्रत्ययो णुसञ्चयविषय आहोस्वित्नेति. अणुसञ्चय एव सेनावनाङानि । न च परीक्ष्यमाणं उदाहरणं इति युक्तं साध्यत्वादिति ।

दृष्टं इति चेन्न तद्विषयस्य परीक्षोपपत्तेः । यदपि मन्येत दृष्टं इदं सेनावनाङ्गानां पृथक्त्वस्याग्रहणादभेदेनैकं इति ग्रहणम्. न च दृष्टं शक्यं प्रत्याख्यातुं इति. तच्च नैवम्. तद्विषयस्य परीक्षोपपत्तेः दर्शनविषय एवायं परीक्ष्यते योऽयं एकं इति प्रत्ययो दृश्यते. स परीक्ष्यते किं द्रव्यान्तरविषयो वा अथाणुसञ्चयविषय इति । अत्र दर्शनं अन्यतरस्य साधकं न भवति । नानाभावे चाणूनां पृथक्त्वस्याग्रहणादभेदेनैकं इति ग्रहणं अतस्मिंस्तदिति प्रत्ययः. यथा स्थाणौ पुरुष इति । ततः किम्?



किम्?\] प्.५०४

अतस्मिंस्तदिति प्रत्ययस्य प्रधानापेक्षित्वात्प्रधानसिद्धिः । स्थाणौ पुरुष इति प्रत्ययस्य किं प्रधानम्? सोऽसौ पुरुषे पुरुषप्रत्ययः. तस्मिन्सति पुरुषसामान्यग्रहणात्स्थाणौ पुरुषो .यं इति । एवं नानाभूतेष्वेकं इति सामान्यग्रहणात्प्रधाने सति भवितुं अर्हति । प्रधानं च सर्वस्याग्रहणादिति नोपपद्यते । तस्मादभिन्न एवायं अभेदप्रत्यय एकं इति ।



प्.५०५

इन्द्रियान्तरविषयेष्वभेदप्रत्ययः प्रधानं इति चेद्. न विशेषहेत्वभावाद्दृष्टान्ताव्यवस्था श्रोत्रादिविषयेषु शब्दादिष्वभिन्नेष्वेकप्रत्ययः प्रधानं अनेकस्मिन्नेकप्रत्ययस्येति । एवं च सति दृष्टान्तोपादानं न व्यवतिष्ठते विशेषहेत्वभावात् । अणुषु संशितेष्वेकप्रत्ययः किं अतस्मिंस्तदिति प्रत्ययः स्थाणौ पुरुषप्रत्ययवत्. अथार्थस्य तथाभावात्तस्मिंस्तदिति प्रत्ययः यथा शब्दस्यैकत्वादेकः शब्द इति विशेषहेतुपरिग्रहणं अन्तरेण दृष्टान्तौ संशयं आपादयत इति । कुम्भवत्सञ्चयमात्रं गन्धादयोऽपीत्यनुदाहरणं गन्धादय इति ।



दाहरणं गन्धादय इति ।\] प्.५०७

एवं परिमाणसंयोगस्पन्दजातिविशेषप्रत्ययानप्यनुयोक्तव्यः. तेषु चैवं प्रसङ्ग इति ।

एकत्वबुद्धिस्तस्मिंस्तदिति प्रत्यय इति विशेषहेतुर्महदिति प्रत्ययेन सामानाधिकरण्यात् एकं इदं महच्चेति एकविषयौ प्रत्ययौ समानाधिकरणौ भवतः तेन विज्ञायते यन्महत्तदेकं इति । अणुसमूहातिशयग्रहणं महत्प्रत्यय इति चेत्सो .यं अमहत्सु अणुषु महत्प्रत्ययोऽतस्मिंस्तदिति प्रत्ययो भवतीति । किं चातः? अतस्मिंस्तदिति प्रत्ययस्य प्रधानापेक्षित्वात्प्रधानसिद्धिरिति भवितव्यं महत्येव महत्प्रत्ययेनेति ।



प्.५०८

अणुः शब्दो महानिति च व्यवसायात्प्रधानसिद्धिरिति चेत्. न मन्दतीव्रताग्रहणं इयत्तानवधारणात् यथा द्रव्ये अणुः शब्दोऽल्पो मन्द इत्येतस्य ग्रहणं महन्शब्दः पटुस्तीव्र इत्येतस्य ग्रहणम् । कस्मात्? इयत्तानवधारणात् । न ह्ययं महान्शब्द इति व्यवस्यन्नियानयं इत्यवधारयति. यथा बदरामलकबिल्वादीनि ।



प्.५०९

संयुक्ते इमे इति च द्वित्वसमानाश्रयप्राप्तिग्रहणं द्वौ समुदायावाश्रयः संयोगस्येति चेत्कोऽयं समुदायः? प्राप्तिरनेकस्यानेका वा प्राप्तिरेकस्य समुदाय इति चेत्प्राप्तेरग्रहणं प्राप्त्याश्रितायाः । संयुक्ते इमे वस्तुनी इति नात्र द्वे प्राप्ती संयुक्ते गृह्येते ।

अनेकसमूहः समुदाय इति चेत्. न द्वित्वेन समानाधिकरणस्य ग्रहणात् । द्वाविमौ संयुक्तावर्थाविति ग्रहणे सति नानेकसमूहाश्रयः संयोगो गृह्यते । न च द्वयोरण्वोर्ग्रहणं अस्ति । तस्मान्महती द्वित्वाश्रयभूते द्रव्ये संयोगस्य स्थानं इति ।



प्.५१०

प्रत्यासत्तिः प्रतीघातावसाना संयोगो नार्थान्तरं इति चेत्. नार्थान्तरहेतुत्वात्संयोगस्य । शब्दरूपादिस्पन्दानां हेतुः संयोगः । न च द्रव्ययोर्गुणान्तरोपजननं अन्तरेण शब्दे रूपादिषु स्पन्दे च कारणत्वं गृह्यते. तस्माद्गुणान्तरम् । प्रत्ययविषयश्चार्थान्तरं तत्प्रतिषेधो वा. कुण्डली गुरुरकुण्डलश्छात्र इति । संयोगबुद्धेश्च यद्यर्थान्तरं न विषयः अर्थान्तरप्रतिषेधस्तर्हि विषयः. तत्र प्रतिषिध्यमानवचनं संयुक्ते द्रव्ये इति यदर्थान्तरं अन्यत्र दृष्टं इह प्रतिषिध्यते तद्वक्तव्यं इति । द्वयोर्महतोराश्रितस्य ग्रहणान्नाण्वाश्रय इति ।



प्.५११

जातिविशेषस्य प्रत्ययानुवृत्तिलिङ्गस्याप्रत्याख्यानम्. प्रत्याख्याने वा प्रत्ययव्यवस्थानुपपत्तिः । व्यधिकरणस्यानभिव्यक्तेरधिकरणवचनम् । अणुसमवस्थानं विषय इति चेत्प्राप्ताप्राप्तसामर्थ्यवचनं किं अप्राप्ते अणुसमवस्थाने तदाश्रयो जातिविशेषो गृह्यते अथ प्राप्ते इति । अप्राप्ते ग्रहणं इति चेत्व्यवहितस्याणुसमवस्थानस्याप्युपलब्धिप्रसङ्गः. व्यवहितेऽण्समवस्थाने तदाश्रयो जातिविशेषो गृह्येत । प्राप्ते ग्रहणं इति चेत्.



चेत्.\] प्.५१२

मध्यपरभागयोरप्राप्तावनभिव्यक्तिः । यावत्प्राप्तं भवति तावत्यभिव्यक्तिरिति चेत्. तावतोऽधिकरणत्वं अणुसमवस्थानस्य । यावति प्राप्ते जातिविशेषे गृह्यते तावदस्याधिकरणं इति प्राप्तं भवति । तत्रैकसमुदाये प्रतीयमानेऽर्थभेदः । एवं च सति योऽयं अणुसमुदायो वृक्ष इति प्रतीयते तत्र वृक्षबहुत्वं प्रतीयेत. यत्र यत्र ह्यणुसमुदायस्य भागे वृक्षत्वं गृह्यते स स वृक्ष इति । तस्मात्समुदिताणुसमवस्थानस्यार्थान्तरस्य जातिविशेषाभिव्यक्तिविषयत्वादवयव्यर्थान्तरभूत इति । ।३९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३७ 





प्.५१४

परीक्षितं प्रत्यक्षम् । अनुमानं इदानीं परीक्ष्यते



 सूत्रसं० २.१.३७ः रोधोपघातसादृश्येभ्यो व्यभिचारादनुमानं अप्रमाणं । ।



अप्रमाणं इति एकदाप्यर्थस्य न प्रतिपादकं इति । रोधादपि नदी पूर्णा गृह्यते. तदा चोपरिष्टाद्वृष्टो देव इति मिथ्यानुमानम् । नीडोपघातादपि पिपीलिकाण्डसञ्चारो भवति. तदा च भविष्यति वृष्टिरिति मिथ्यानुमानं इति । पुरुषोऽपि मयूरवाशितं अनुकरोति तदाऽपि शब्दसादृश्यान्मिथ्यानुमानं भवति । ।३७ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३८ 





प्.५१६



 सूत्रसं० २.१.३८ः नैकदेशत्राससादृश्येभ्योऽर्थान्तरभावात् । ।



नायं अनुमानव्यभिचारः. अननुमाने तु खल्वयं अनुमानाभिमानः । कथम्? नाविशिष्टो लिङ्गं भवितुं अर्हति । पूर्वोदकविशिष्टं खलु वर्षोदकं शीग्रतरत्वं स्रातसो बहुतरफेनफलपर्णकाष्ठादिवहनं चोपलभमानः पूर्णत्वेन नद्या उपरि वृष्टो देव इत्यनुमिनोति नोदकवृद्धिमात्रेण । पिपीलिकाप्रायस्याण्डसञ्चारे भविष्यति वृष्टिरित्यनुमीयते न कासाञ्चिदिति । नेदं मयूरवाशितं तत्सदृशोऽयं शब्द इति विशेषापरिज्ञानान्मिथ्यानुमानं इति । यस्तु सदृशाद्विशिष्टाच्छब्दाद्विशिस्टमयूरवाशितं गृह्णाति तस्य विशिष्टोऽर्थो गृह्यमाणो लिङ्गम्. यथा सर्पादीनां इति । सोऽयं अनुमातुरपराधो नानुमानस्य. योऽर्थविशेषेणानुमेयं अर्थं अविशिष्टार्थदर्शनेन बुभुत्सत इति । ।३८ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.३९ 





प्.५१७

त्रिकालविषयं अनुमानं त्रैकाल्यग्रहणादित्युक्तम् । अत च



 सूत्रसं० २.१.३९ः वर्तमानाभावः पततः पतितपतितव्यकालोपपत्तेः । ।



वृन्तात्प्रच्युतस्य फलस्य भूमौ प्रत्यासीदतो यदूर्ध्वं स पतितोऽध्वा तत्संयुक्तः कालः पतितकालः. योऽधस्तात्स पतितव्योऽध्वा. तत्संयुक्तः कालः पतितव्यकालः । नेदानीं तृतीयोऽध्वा विद्यते यत्र पततीति वर्तमानः कालो गृह्येत । तस्माद्वर्तमानः कालो न विद्यत इति । ।३९ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४० 





प्.५२०



 सूत्रसं० २.१.४०ः तयोरप्यभावो वर्तमानाभावे तदपेक्षत्वात् । ।



नाध्वव्यङ्ग्यः कालः । किं तर्हि? क्रियाव्यङ्ग्यः पततीति । यदा पतनक्रिया व्युपरता भवति स कालः पतितकालः । यदोत्पत्स्यते स पतितव्यकालः ।



प्.५२१

यदा द्रव्ये वर्तमाना क्रिया गृह्यते स वर्तमानः कालः । यदि चायं द्रव्ये वर्तमानम् पतनं न गृह्णाति कस्योपरमं उत्पत्स्यमानतां वा प्रतिपद्यते । पतितः काल इति भूता क्रिया. पतितव्यः काल इति चोत्पत्स्यमाना क्रिया. उभयोः कालयोः क्रियाहीनं द्रव्यम्; अधः पततीति क्रियासम्बद्धम् । सोऽयं क्रियाद्रव्ययोः सम्बन्धं गृह्णातीति वर्तमानः कालः. तदाश्रयौ चेतरौ कालौ तदहावे न स्यातां इति । ।४० । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४१ 





प्.५२२

अथापि



 सूत्रसं० २.१.४१ः नातीतानागतयोरितरेतरापेक्षा सिद्धिः । ।



यद्यतीतानागतावितरेतरापेक्षौ सिध्येतां प्रतिपद्येमहि वर्तमानविलोपम् । नातीतापेक्षानागतसिद्धिः नाप्यनागतापेक्षातीतसिद्धिः । कया युक्त्या? केन कल्पेनातीतः कथं अतीतापेक्षानागतसिद्धिः. केन च कल्पेनानागत इति नैतच्छक्यं निर्वक्तुं अव्याकरणीयं एतद्वर्तमानलोप इति । यच्च मन्येत ह्रस्वदीर्घयोः स्थलनिम्नयोश्छायातपयोश्च यथेतरेतरापेक्षया सिद्धिरेवं अतीतानागतयोरिति. तन्नोपपद्यते विशेषहेत्वभावात् । दृष्टान्तवत्प्रतिदृष्टान्तोऽपि प्रसज्यते. यथा रूपस्पर्शौ गन्धरसौ नेतरेतरापेक्षौ सिद्ध्यतः एवं अतीतानागताविति नेतरेतरापेक्षा कस्यचित्सिद्धिरिति ।



सिद्ध्यतः एवं ... सिद्धिरिति ।\] प्.५२३

यस्मादेकाभावे ण्यतराभावादुभयाभावः यद्येकस्यान्यतरापेक्षा सिद्धिरन्यतरस्येदानीं किं अपेक्षा? यद्यन्यतरस्यैकापेक्षा सिद्धिरेकस्येदानीं किं अपेक्षा? एवं एकस्याभावे अन्यतरन्न सिध्यतीत्युभयाभावः प्रसज्यते । ।४१ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४२ 



अर्थसद्भावव्यङ्ग्यश्चायं वर्तमानः कालः. विद्यते द्रव्यं विद्यते गुणः विद्यते कर्मेति । यस्य चायं नास्ति. तस्य



 सूत्रसं० २.१.४२ः वर्तमानाभावे सर्वाग्रहणं प्रत्यक्षानुपपत्तेः । ।



प्रत्यक्षं इन्द्रियार्थसन्निकर्षजम्. न चाविद्यमानं असदिन्द्रियेण सन्निकृष्यते । नचायं विद्यमानं सत्किञ्चिदनुजानाति । प्रत्यक्षनिमित्तं प्रत्यक्षविषयः प्रत्यक्षज्ञानं सर्वं नोपपद्यते. प्रत्यक्षानुपपत्तौ तत्पूर्वकत्वादनुमानागमयोरनुपपत्तिः । सर्वप्रमाणविलोपे सर्वग्रहणं न भवतीति । ।४२ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४३ 





प्.५२४

उभयथा च वर्तमानः कालो गृह्यते क्वचिदर्थसद्भावव्यङ्ग्यः यथास्ति द्रव्यं इति । क्वचित्क्रियासन्तानव्यङ्ग्यः यथा पचति छिनत्तीति । नानाविधा चैकार्था क्रिया क्रियासन्तानः क्रियाभ्यासश्च । नानाविधा चैकार्था क्रिया पचतीति स्थाल्यधिश्रयणं उदकासेचनं तण्डुलावपनं एधोऽपसर्पणं अग्न्यभिज्वालनं दर्वीघट्टनं मण्डस्रावणं अधोऽवतारणं इति ।

छिनत्तीति क्रियाभ्यास उद्यम्योद्यम्य परशुं दारुणि निपातयन्छिनत्तीत्युच्यते ।



प्.५२५

यच्चेदं पच्यमानं छिद्यमानं च तत्क्रियमाणम्. तस्मिन्क्रियमाणे



 सूत्रसं० २.१.४३ः कृतताकर्तव्यतोपपत्तेस्तूभयथा ग्रहणं । ।



क्रियासन्तानो णारब्धश्चिकीर्षितो .आगतः कालः पक्ष्यतीति । प्रयोजनावसानः क्रियासन्तानोपरमः अतीतः कालः अपाक्षीदिति ।



क्रियासन्तानोपरमः अतीतः कालः अपाकृईदिति ।\] प्.५२६

आरब्धक्रियासन्तानो वर्तमानः कालः पचतीति । तत्र या उपरता सा कृतता । या चिकीर्षिता सा कर्तव्यता । या विद्यमाना सा क्रियमाणता । तदेवं क्रियासन्तानस्थस्त्रैकाल्यसमाहारः पचति पच्यत इति वर्तमानग्रहणेन गृह्यते. क्रियासन्तानस्य ह्यत्राविच्छेदोऽभिधीयते नारम्भो नोपरम इति । सोऽयं उभयथा वर्तमानो गृह्यते अपवृक्तो व्यपवृक्तश्चातीतानागताभ्याम् । स्थितिव्यङ्ग्यः विद्यते द्रव्यं इति । क्रियासन्तानाविच्छेदाभिधायी च त्रैकाल्यान्वितः पचति छिनत्तीति । अन्यश्च प्रत्यासत्तिप्रभृतेरर्थस्य विवक्षायां तदभिधायी बहुप्रकारो लोकेषु उत्प्रेक्षितव्यः । तस्मादस्ति वर्तमानः काल इति । ।४३ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४४ 





प्.५२७



 सूत्रसं० २.१.४४ः अत्यन्तप्रायैकदेशसाधर्म्यादुपमानसिद्धिः । ।



अत्यन्तसाधर्म्यादुपमानं न सिध्यति । न चैवं भवति यथा गौरेवं गौरिति ।



गौरिति\] प्.५२८

प्रायःसाधर्म्यादुपमानं न सिध्यति. न हि भवति यथानड्वानेवं महिष इति । एकदेशसाधर्म्यादुपमानं न सिध्यति. न हि सर्वेण सर्वं उपमीयत इति । ।४४ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४५ 





 सूत्रसं० २.१.४५ः प्रसिद्धसाधर्म्यादुपमानसिद्धेर्यथोक्तदोषानुपपत्तिः । ।



न साधर्म्यस्य कृत्स्नप्रायाल्पभावं आश्रित्योपमानं प्रवर्तते । किं तर्हि?



प्.५२९

प्रसिद्धसाधर्म्यात्साध्यसाधनभावं आश्रित्य प्रवर्तते । यत्र चैतदस्ति न तत्रोपमानं प्रतिषेद्धुं शक्यम् । तस्माद्यथोक्तदोषो नोपपद्यत इति । ।४५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४६ 



अस्तु तर्ह्युपमानं अनुमानं



 सूत्रसं० २.१.४६ः प्रत्यक्षेणाप्रत्यक्षसिद्धेः । ।



यथा धूमेन प्रत्यक्षेणाप्रत्यक्षस्य वह्नेर्ग्रहणं अनुमानम्. एवं गवा प्रत्यक्षेणाप्रत्यक्षस्य गवयस्य ग्रहणं इति नेदं अनुमानाद्विशिष्यते । ।४६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४७ 





प्.५३०

विशिष्यत इत्याह । कया युक्त्या?



 सूत्रसं० २.१.४७ः नाप्रत्यक्षे गवये प्रमाणार्थं उपमानस्य पश्यामः । ।



यदा ह्ययं उपयुक्तोपमानो गोदर्शी गवयसमानं अर्थं पश्यति तदायं गवय इत्यस्य संज्ञाशब्दस्य व्यवस्थां प्रतिपद्यते न चैवं अनुमानं इति । परार्थं चोपमानं यस्य ह्युपमानं अप्रसिद्धं तदर्थं प्रसिद्धोभयेन क्रियत इति परार्थं उपमानं इति चेत्; न.



प्.५३१

स्वयं अध्यवसायात् भवति च भोः स्वयं अध्यवसायः यथा गौरेवं गवय इति । नाध्यवसायः प्रतिषिध्यते उपमानं तु तन्न भवति \`प्रसिद्धसाधर्म्यात्साध्यसाधनं उपमानम्ऽऽ । न च यस्योभयं प्रसिद्धं तं प्रति साध्यसाधनभाअवो विद्यत इति । ।४७ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् २.१.४८ 



अथापि



 सूत्रसं० २.१.४८ः तथेत्युपसंहारादुपमानसिद्धेर्नाविशेषः । ।



तथेति समानधर्मोपसंहारादुपमानं सिध्यति नानुमानम् । अयं चानयोर्विशेष इति । ।४८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.४९ 







प्.५३४



 सूत्रसं० २.१.४९ः शब्दोऽनुमानं अर्थस्यानुपलब्धेरनुमेयत्वात् । ।



शब्दोऽनुमानम्. न प्रमाणान्तरम् । कस्मात्? शब्दार्थस्यानुमेयत्वात् । कथं अनुमेयत्वम्? प्रत्यक्षतोऽनुपलब्धेः । यथानुपलभ्यमानो लिङ्गी मितेन लिङ्गेन पश्चान्मीयत इति अनुमानम् । एवं मितेन शब्देन पश्चान्मीयते अर्थोऽनुपलभ्यमान इत्यनुमानं शब्दः । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५० 





इतश्चानुमानं शब्दः ।



 सूत्रसं० २.१.५०ः उपलब्धेरद्विप्रवृत्तित्वात् । ।



प्रमाणान्तरभावे द्विप्रवृत्तिरुपलब्धिः. अन्यथा ह्युपलब्धिरनुमाने अन्यथोपमाने तद्व्याख्यातम् । शब्दानुमानयोस्तूपलब्धिरद्विप्रवृत्तिः यथानुमाने तथा शब्देऽपि । विशेषाभावादनुमानं शब्द इति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५१ 





प्.५३५



 सूत्रसं० २.१.५१ः सम्बन्धाच्च । ।



शब्दोऽनुमानं इति वर्तते । सम्बद्धयोश्च शब्दार्थयोः सम्बन्धप्रसिद्धौ शब्दोपलब्धेरर्थग्रहणं यथा सम्बद्धयोर्लिङ्गलिङिनोः सम्बन्धप्रतीतौ लिङ्गोपलब्धौ लिङ्गिग्रहणं इति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५२ 





प्.५३६

यत्तावदर्थस्यानुमेयत्वादिति तन्न



 सूत्रसं० २.१.५२ः आप्तोपदेशसामर्थ्याच्छब्दादर्थसम्प्रत्ययः । ।



स्वर्गः अप्सरसः उत्तराः कुरवः सप्त द्वीपाः समुद्रो लोकसन्निवेश इत्येवमादेरप्रत्यक्षस्यार्थस्य च शब्दमात्रात्प्रत्ययः. किं तर्हि? आप्तैरयं उक्ताः शब्द इत्यतः सम्प्रत्ययः विपर्ययेण सम्प्रत्ययाभावात्; न त्वेवं अनुमानं इति ।



प्.५३८

यत्पुनरुपलब्धेरद्विप्रवृत्तित्वादिति. अयं एव शब्दानुमानयोरुपलब्धेः प्रवृत्तिभेदः; तत्र विशेषे सत्यहेतुर्विशेषाभावादिति ।



प्.५३९

यत्पुनरिदं सम्बन्धाच्चेति. अस्ति च शब्दार्थयोः सम्बन्धोऽनुज्ञातः. अस्ति च प्रतिषिद्धः । अस्येदं इति षष्ठीविशिष्टस्य वाक्यस्यार्थविशेषोऽनुज्ञातः. प्राप्तिलक्षणस्तु शब्दार्थयोः सम्बन्धः प्रतिषिद्धः । कस्मात्? प्रमाणतोऽनुपलब्धेःप्रत्यक्षतस्तावच्छब्दार्थप्राप्तेर्नोपलब्धिरतीन्द्रियत्वात् । येनेन्द्रियेण गृह्यते शब्दस्तस्य विषयभावं अतिवृत्तोऽर्थो न गृह्यते । अस्ति चातीन्द्रियविषयभूतोऽप्यर्थः समानेन चेन्द्रियेण गृह्यमाणयोः प्राप्तिर्गृह्यत इति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५३ 





प्.५४०



 सूत्रसं० २.१.५३ः पूरणप्रदाहपाटनानुपलब्धेश्च सम्बन्धाभावः । ।



प्राप्तिलक्षणे च गृह्यमाणे सम्बन्धे शब्दार्थयोः शब्दान्तिके वार्थः स्यात्. अर्थान्तिके वा शब्दः स्यात्. उभयं वोभयत्र । अथ खल्वुभयम्?

स्थानकरणाभावादिति चार्थः । न चायं अनुमानतोऽप्युपलभ्यते शब्दान्तिकेऽर्थ इति । एतस्मिन्पक्षेऽप्यास्यस्थानकरणोच्चारणीयः शब्दस्तदन्तिकेऽर्थ इत्यन्नाग्न्यसिशब्दोच्चारणे पूरणपाहपाटनानि गृह्येरन्. न च गृह्यन्ते; अग्रहणात्नानुमेयः प्राप्तिलक्षणः सम्बन्धः ।



प्.५४१

अर्थान्तिके शब्द इति स्थानकरणासम्भवादनुच्चारणम्स्थानं कण्ठादयः. करणं प्रयत्नविशेषः. तस्यार्थान्तिकेऽनुपपत्तिरिति । उभयप्रतिषेधाच्च नोभयम् । तस्मान्न शब्देनार्थः प्राप्त इति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५४ 





प्.५४२



 सूत्रसं० २.१.५४ः शब्दार्थव्यवस्थानादप्रतिषेधः । ।



शब्दादर्थप्रत्ययस्य व्यवस्थादर्शनादनुमीयत अस्ति शब्दार्थसम्बन्धो व्यवस्थाकारणम् । असम्बन्धे हि शब्दमात्रादर्थमात्रे प्रत्ययप्रसङ्गः । तस्मादप्रतिषेधः सम्बन्धस्येति । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५५ 





प्.५४३

अत्र समाधिः



 सूत्रसं० २.१.५५ः न सामायिकत्वाच्छब्दार्थसम्प्रत्ययस्य । ।



न सम्बन्धकारितं शब्दार्थव्यवस्थानम् । किं तर्हि? समयकारितम् । यत्तदवोचाम अस्येदं इति षष्ठीविशिष्टस्य वाक्यस्यार्थविशेषोऽनुज्ञातः शब्दार्थयोः सम्बन्ध इति समयं तं अवोचाम इति । कः पुनरयं समयः? अस्य शब्दस्येदं अर्थजातं अभिधेयं इत्यभिधानाभिधेयनियमनियोगः । तस्मिन्नुपयुक्ते शब्दादर्थसम्प्रत्ययो भवति । विपर्यये हि शब्दश्रवणऽपि प्रत्ययाभावः । सम्बन्धवादिनोऽपि चायं अवर्जनीय इति ।



प्.५४४

प्रयुज्यमानग्रहणाच्च समयोपयोगो लौकिकानाम् । समयपरिपालनार्थं चेदं पदलक्षणाया वाचान्वाख्यानं व्याकरणं वाक्यलक्षणाया वाचोऽर्थलक्षणम्.



लक्षणाया ...ऽर्थलक्षणम्.\] प्.५४५

पदसमूहो वाक्यं अर्थपरिसमाप्राविति । तदेवं प्राप्तिलक्षणस्य शब्दार्थसम्बन्धस्यार्थतुषोऽपि अनुमानहेतुर्न भवतीति । ।५५ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५६ 





प्.४४६(५४६)



 सूत्रसं० २.१.५६ः जातिविशेषे चानियमात् । ।



सामायिकः शब्दादर्थसम्प्रत्ययो न स्वाभाविकः । ऋष्यार्यम्लेच्छानां यथाकामं शब्दविनियोगोऽर्थप्रत्यायनाय प्रवर्तते । स्वाभाविके हि शब्दस्यार्थप्रत्यायकत्वे यथाकामं न स्याद्यथा तैजसस्य प्रकाशस्य रूपप्रत्ययहेतुत्वं न जातिविशेषे व्यभिचरतीति । ।५६ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५७ 





प्.५४७

पुत्रकामेष्टिहवनाभ्यासेषु



 सूत्रसं० २.१.५७ः तदप्रामाण्यं अनृतव्याघातपुनरुक्तदोषेभ्यः । ।



तस्येति शब्दविशेषं एवाधिकुरुते भगवानृषिः । शब्दस्य प्रमाणत्वं न सम्भवति । कस्मात्? अनृतदोषात्पुत्रकमेष्टौ \`पुत्रकामः पुत्रेष्ट्या यजेतऽऽ इति; नेष्टौ संस्थितायां पुत्रजन्म दृश्यते । दृष्टार्थस्य वाक्यस्यानृतत्वाददृष्टार्थं अपि वाक्यं \`अग्निहोत्रं जुहुयात्स्वर्गकामऽऽ इत्याद्यनृतं इति ज्ञायते ।



प्.५४८

विहितव्याघातदोषाच्च. हवने \`उदिते होतव्यं अनुदिते होतव्यं समयाध्युषिते होतव्यम्ऽऽ इति विधाय विहितं व्याहन्ति\`श्यावोऽस्याहुतिं अभ्यवहरति य उदिते जुहोति. शबलोऽस्याहुतिं अभ्यवहरति योऽनुदिते जुहोति श्यावशबलौ वास्याहुतिं अभ्यवहरतो यः समयाध्युषिते जुहोतिऽऽ । व्याघाताच्चान्यतरन्मिथ्येति ।



प्.५४९

पुनरुक्तदोषाच्च. अभ्यासे देश्यमाने \`त्रिः प्रथमां अन्वाह त्रिरुत्तमाम्ऽऽ इति पुनरुक्तदोषो भवति । पुनरुक्तं च प्रमत्तवाक्यं इति । तस्मादप्रमाणं शब्दोऽनृतव्याघातपुनरुक्तदोषेभ्य इति । ।५७ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५८ 





प्.५५०



 सूत्रसं० २.१.५८ः न कर्मकर्तृसाधनवैगुण्यात् । ।



नानृतदोषः पुत्रकामेष्टिऔ । कस्मात्? कर्मकर्तृसाधनवैगुण्यात् । इष्ट्या पितरौ संयुज्यमानौ पुत्रं जनयत इति । इष्टेः करणं साधनम्. पितरौ कर्तारौ. संयोगः कर्म. त्रयाणां गुणयोगात्पुत्रजन्म. वैगुण्याद्विपर्ययः । इष्ट्याश्रयं तावद्कर्मवैगुण्यं समीहाभ्रेषः. कर्तृवैगुण्यं अविद्वान्प्रयोक्ता कपूयाचरणश्च ।



प्.५५१

साधनवैगुण्यं हविरसंकृतं उपहतं इति. मन्त्रा न्यूनाधिकाः स्वरवर्णहीना इति. दक्षिणा दुरागता हीना निन्दिता चेति । अथोपजनाश्रयं कर्मवैगुण्यं मिथ्यासम्प्रयोगः. कर्तृवैगुण्यं योनिव्यापदो बीजोपघातश्चेति । साधनवैगुण्यं इष्टावभिहितम् । लोके च \`अग्निकामो दारुणी मथ्नीयात्ऽऽ इति विधिवाक्यम्. तत्र कर्मवैगुण्यं मिथ्याभिमन्थनम्. कर्तृवैगुण्यं प्रज्ञाप्रयत्नतः प्रमादः. साधनवैगुण्यं आर्द्रं सुषिरं दाविति. तत्र फलं न निष्पद्यत इति नानृतदोषः. गुणयोगेन फलनिष्पत्तिदर्शनात् । न चेदं लौकिकाद्भिद्यते \`पुत्रकामः पुत्रेष्ट्या यजेतऽऽ इति । ।५८ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.५९ 





प्.५५३



 सूत्रसं० २.१.५९ः अभ्युपेत्य कालभेदे दोषवचनात् । ।



न व्याघातो हवन इत्यनुवर्तते । योऽभ्युपगतं हवनकालं भिनत्ति ततोऽन्यत्र जुहोति तत्रायं अभ्युपगतकालभेदे दोष उच्यते \`श्यावोऽस्याहुतिं अभ्यवहरति य उदिते जुहोतिऽऽ । तदिदं विधिभ्रेषे निन्दावचनं इति । ।५९ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६० 





प्.५५४



 सूत्रसं० २.१.६०ः अनुवादोपपत्तेश्च । ।



पुनरुक्तदोषोऽभ्यासे नेति प्रकृतम् ।

अनर्थकोऽभ्यासः पुनरुक्तम्. अर्थवानभ्यासोऽनुवादः । योऽयं अभ्यासः \`त्रिः प्रथमां अन्वाह त्रिरुत्तमाम्ऽऽ इत्यनुवाद उपपद्यते अर्थवत्त्वात् । त्रिर्वचनेन हि प्रथमोत्तमयोः पञ्चदशत्वं सामिधेनीनां भवति ।



दशत्वं सामिधेनीनां भवति ।\] प्.५५५

तथा च मन्त्राभिवादः \`इदं अहं भ्रातृव्यं पञ्चदशावरेण वाग्वज्रेणावबोधे योऽस्मान्द्वेष्टि यं च वयं द्विष्मऽऽ इति पञ्चदश सामिधेनीर्वज्रमन्त्रोऽभिवदति तदभ्यासं अन्तरेण न स्यादिति । ।६० । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६१ 





प्.५५६



 सूत्रसं० २.१.६१ः वाक्यविभागस्य चार्थग्रहणात् । ।



प्रमाणं शब्दो यथा लोके । ।६१ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६२ 



विभागश्च ब्राह्मणवाक्यानां त्रिविधः



 सूत्रसं० २.१.६२ः विध्यर्थवादानुवादवचनविनियोगात् । ।



त्रिधा खलु ब्राह्मणवाक्यानि विनियुक्तानिविधिवचनान्यर्थवादवचनानि अनुवादवचनानीति । ।६२ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६३ 





प्.५५७

तत्र



 सूत्रसं० २.१.६३ः विधिर्विधायकः । ।

यद्वाक्यं विधायकं चोदकं स विधिः । विधिस्तु नियोगोऽनुज्ञा वा । यथा \`अग्निहोत्रं जुहुयात्स्वर्गकामःऽऽ इत्यादि । ।६३ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६४ 





प्.५५९



 सूत्रसं० २.१.६४ः स्तुतिर्निन्दा परकृतिः पुराकल्प इत्यर्थवादः । ।



विधेः फलवादलक्षणा या प्रशंसा सा स्तुतिः सम्प्रत्ययार्था. स्तूयमानं श्रद्दधीतेति. प्रवर्तिका च. फलश्रवणात्प्रवर्तते\`सर्वजिता वै देवाः सर्वं अजयन्सर्वस्याप्त्यै सर्वस्य जित्यै सर्वं एवैतेनाप्तेनाप्नोति सर्वं जयतिऽऽ इति एवमादि । अनिष्टफलवादो निन्दा वर्जनार्था निन्दितं न समाचरेदिति



प्.५६०

स एष वाव प्रथमो यज्ञो यज्ञानां यज्जोतिष्टोमो य एतेनादिष्ट्वान्यन यजते गर्त्तपत्यं एव तज्जीयते वा प्रमीयते वा इत्येवमादिः ।

अन्यकर्तृकस्य व्याहतस्य विधेर्वादः परकृतिः \`हुत्वा वपां एवाग्रेऽभिघारयन्ति अथ पृषदाज्यं तदुह चरकाध्वर्यवः पृषदाज्यं एवाग्रेऽभिधारयन्ति अग्नेः प्राणाः पृषदाज्यस्तोमं इत्येवं अभिदधतिऽऽ इत्येवमादि ।

ऐतिह्यसमाचरितो विधिः पुराकल्प इति । \`तस्माद्वा एतेन ब्राह्मणा बहिष्पवमानं सामस्तोमम स्तोषन्योने यज्ञं प्रतनवामहे इत्येवमादि ।

कथं पुराकृतिपुराकल्पावर्थवादाविति? स्तुतिनिन्दावाक्येनाभिसम्बन्धाद्विध्याश्रयस्य कस्यचिदर्थस्य द्योतनादर्थवाद इति । ।६४ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६५ 





प्.५६१



 सूत्रसं० २.१.६५ः विधिविहितस्यानुवचनं अनुवादः । ।



विध्यनुवचनं चानुवादो विहितानुवचनं च । पूर्वः शब्दानुवादोऽपरोऽर्थानुवादः । यथा पुनरुक्तं द्विविधं एवं अनुवादोऽपि । किमर्थं पुनर्विहितं अनूद्यते? अधिकारार्थम्; विहितं अधिकृत्य स्तुतिर्बोध्यते निन्दा वा. विधिशेषो वाभिधीयते ।



प्.५६२

विहितानन्तरार्थोऽपि चानुवादा भवति । एवं अन्यदप्युत्प्रेक्षणीयम् ।

लोकेऽपि च विधिरर्थवादोऽनुवाद इति च त्रिविधं वाक्यम् । ओदनं पचेदिति विधिवाक्यम् । अर्थवादवाक्यमायुर्वर्चो बलं सुखं प्रतिभानं चान्ने प्रतिष्ठितम् । अनुवादःपचतु पचतु भवानित्यभ्यासः. क्षिप्रं पच्यतां इति वा; अङ्ग पच्यतां इत्यध्येषणार्थम्. पच्यतां एवेति चावधारणार्थम् ।

यथा लौकिके वाक्ये विभागेनार्थग्रहणात्प्रमाणत्वं एवं वेदवाक्यानां अपि विभागेनार्थग्रहणात्प्रमाणत्वं भवितुं अर्हतीति । ।६५ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६६ 





प्.५६३



 सूत्रसं० २.१.६६ः नानुवादपुनरुक्तयोर्विशेषः शब्दाभ्यासोपपत्तेः । ।



पुनरुक्तं असाधु साधुरनुवाद इति अयं विशेषो नोपपद्यते । कस्मात्? उभयत्र हि प्रतीतार्थः शब्दोऽभ्यस्यते चरितार्थस्य शब्दस्याभ्यासादुभयं असाध्विति । ।६६ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६७ 





 सूत्रसं० २.१.६७ः शीघ्रतरगमनोपदेशवदभ्यासान्नाविशेषः । ।



नानुवादपुनरुक्तयोरविशेषः । कस्मात्? अर्थवतोऽभ्यासस्यानुवादभावात् । अर्थवानभ्यासोऽनुवादः. शीघ्रतरगमनोपदेशवत् । शीघ्रं शीघ्रं गम्यतां इति क्रियातिशयोऽभ्यासेनैवोच्यते ।



शयोऽभ्यासेनैवोच्यते ।\] प्.५६४

उदाहरणार्थं चेदम् । एवं अन्योऽप्यभ्यासः पचति पचतीति क्रियानुपरमः । ग्रामो ग्रामो रमनीय इति व्याप्तिः । परि परि त्रिगर्तेभ्यो वृष्टो देव इति परिवर्जनम् । अध्यधि कुड्यं निषण्णं इति सामीप्यम् । तिक्तं तिक्तं इति प्रकारः । एवं अनुवादस्य स्तुतिनिन्दाशेषविधिष्वधिकारार्थता विहितानन्तरार्थता चेति । ।६७ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.१.६८ 



किं पुनः प्रतिषेधहेतूद्धारादेव शब्दस्य प्रमाणत्वं सिध्यति? न. अतश्च



प्.५६५



 सूत्रसं० २.१.६८ः मन्त्रायुर्वेदप्रामाण्यवच्च तत्प्रामाण्यं आप्तप्रामाण्यात् । ।



किं पुनरायुर्वेदस्य प्रामाण्यम्? यत्तदायुर्वेदेनोपदिश्यते इदं कृत्वेष्टं अधिगच्छति. इदं वर्जयित्वानिष्टं जहाति. तस्यानुष्ठीयमानस्य तथाभावः सत्यार्थताविपर्ययः । मन्त्रपदानां च विषयभूताशनिप्रतिषेधार्थानां प्रयोगेऽर्थस्य तथाभाव एतत्प्रामाण्यम् । किंकृतं एतत्? आप्तप्रामाण्यकृतम् । किं पुनराप्तानां प्रामाण्यम्? साक्षात्कृतधर्मता भूतदया यथाभूतार्थचिख्यापयिषेति ।



यथाभूतार्थचिख्यापयिषेति ।\] प्.५६६

आप्ताः खलु साक्षात्कृतधर्माणः इदं हातव्यं इदं अस्य हानिहेतुरिदं अस्याधिगन्तव्यं इदं अस्याधिगमहेतुः इति भूतान्यनुकम्पन्ते । तेषां खलु वै प्राणभृतां स्वयं अनवबुध्यमानानां नान्यदुपदेशादवबोधकारणं अस्ति ।वै प्राणभृतां स्वयं अनवबुध्यमानानां नान्यदुपदेशादवबोधकारणं अस्ति ।\] प्.५६७

न चानवबोधे समीहा वर्जनं वा. न वाकृत्वा स्वस्तिभावः. नाप्यस्यान्य उपकारकोऽप्यस्ति । हन्त वयं एभ्यो यथादर्शनं यथाभूतं उपदिश्यामः त इमे श्रुत्वा प्रतिपद्यमाना हेयं हास्यन्त्यधिगन्तव्यं एवाधिगमिष्यन्तीति । एवं आप्तोपदेशः एतेन त्रिविधेनाप्तप्रामाण्येन परिगृहीतोऽनुष्ठीयमानोऽर्थस्य साधको भवति; एवं आप्तोपदेशः प्रमाणम् । एवं आप्ताः प्रमाणम् ।

दृष्टार्थेनाप्तोपदेशेनायुर्वेदेनादृष्टार्थो वेदभागोऽनुमातव्यः प्रमाणं इत्याप्तप्रामाण्यस्य हेतोः समानत्वादिति । अस्यापि चैकदेशो \`ग्रामकामो यजेतऽऽ इत्येवमादिर्दृष्टार्थः. तेनानुमातव्यं इति ।

लोके च भूयानुपदेशाश्रयो व्यवहारः । लौकिकस्याप्युपदेष्टुरुपदेष्टव्यार्थज्ञानेन परानुजिघृक्षया यथाभूतार्थचिख्यापयिषया च प्रामाण्यम्.



ज्ञानेन परानुजिघृक्षया यथाभूतार्थचिख्यापयिषया च प्रामाण्यम्.\] प्.५६८

तत्परिग्रहादाप्तोपदेशः प्रमाणं इति ।

द्रष्टृप्रवक्तृसामान्याच्चानुमानम् । य एवाप्ता वेदार्थानां द्रष्टारः प्रवक्तारश्च त एवायुर्वेदप्रभृतीनां इत्यायुर्वेदप्रामाण्यवद्वेदप्रामाण्यं अनुमातव्यं इति ।

नित्यत्वाद्वेदवाक्यानां प्रमाणत्वे तत्प्रामाण्यं आप्तप्रामाण्यादित्ययुक्तम् । शब्दस्य वाचकत्वादर्थप्रतिपत्तौ प्रमाणत्वं न नित्यत्वाद् । नित्यत्वे हि सर्वस्य सर्वेण वचनाच्छब्दार्थव्यवस्थानुपपत्तिः । नानित्यत्वे वाचकत्वं इति चेद्न. लौकिकेष्वदर्शनात् । तेऽपि नित्या इति चेत्न. अनाप्तोपदेशादर्थविसंवादोऽनुपपन्नः । नित्यत्वाद्धि शब्दः प्रमाणं इति ।



शब्दः प्रमाणं इति ।\] प्.५६९

अनित्यः स इति चेत्? अविशेषवचनम् । अनाप्तोपदेशो लौकिको न नित्य इति कारणं वाच्यं इति । यथायोगं चार्थस्य प्रत्यायनाद्नामधेयशब्दानां लोके प्रामाण्यं नित्यत्वात्प्रामाण्यानुपपत्तिः । यत्रार्थे नामधेयशब्दो नियुज्यते लोके तस्य नियोगसामर्थ्यात्प्रत्यायको भवति. न नित्यत्वात् । मन्वन्तरयुगान्तन्तरेषु चातीतानागतेषु सम्प्रदायाभ्यासप्रयोगाविच्छेदो वेदानां नित्यत्वम्.



चातीतानागतेषु सम्प्रदायाभ्यासप्रयोगाविच्छेदो वेदानां नित्यत्वम्.\] प्.५७०

आप्तप्रामाण्याच्च प्रामाण्यम्; लौकिकेषु शब्देषु चैतत्समानं इति । ।६८ । ।



इति वात्स्यायनीये न्यायाभाष्ये द्वितीयाध्यायस्याद्यं आह्निकम् ।





प्.५७२



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.१ 



अथ द्वितीयाध्यायस्य द्वितीयं आह्निकम्

अयथार्थः प्रमाणोद्देश इति मत्वाह



 सूत्रसं० २.२.१ः न चतुष्ट्वं ऐतिह्यार्थापत्तिसम्भवाभावप्रामाण्यात् । ।



न चत्वार्येव प्रमाणानि । किं तर्हि? ऐतिह्यं अर्थापत्तिः सम्भवोऽभाव इत्येतान्यपि प्रमाणानि.



प्रमाणानि.\] प्.५७३

तानि कस्मान्नोक्तानि । इतिहोचुरित्यनिर्दिष्टप्रवक्तृकं प्रवादपारम्पर्यं ऐतिह्यम् । अर्थादापत्तिरर्थापत्तिः । आपत्तिः प्राप्तिः प्रसङ्गः । यत्राभिधीयमानेऽर्थे योऽन्योऽर्थः प्रसज्यते सोऽर्थापत्तिः । यथा मेघेष्वसत्सु वृष्टिर्न भवतीति ।



भवतीति\] प्.५७४

किं अत्र प्रसज्यते? सत्सु भवतीति । सम्भवो नामाविनाभाविनोऽर्थस्य सत्ताग्रहणादन्यस्य सत्ताग्रहणम् । यथा द्रोणस्य सत्ताग्रहणादाढकस्य सत्ताग्रहणम्. आडकस्य सत्ताग्रहणात्प्रस्थस्येति । अभावो विरोध्यभूतं भूतस्य. अविद्यमानं वर्षकर्म विद्यमानस्य वाय्वभ्रसंयोगस्य प्रतिपादकम्. विधारके हि वाय्वभ्रसंयोगे गुरुत्वादपां पतनकर्म न भवतीति । ।१ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२ 





प्.५७५

सत्यं एतानि प्रमाणानि. न तु प्रमाणान्तराणि । प्रमाणान्तरं च मन्यमानेन प्रतिषेध उच्यते । सोऽयम्



 सूत्रसं० २.२.२ः शब्द ऐतिह्यानर्थान्तरभावादनुमानेऽर्थापत्तिसम्भवाभावानर्थान्तरभावाच्चाप्रतिषेधः
| |



अनुपपन्नः प्रतिषेधः । कथम्? \`आप्तोपदेशः शब्दःऽऽ इति । न च शब्दलक्षणं ऐतिह्याद्व्यावर्तते; सोऽयं भेदः सामान्यात्संगृह्यत इति । प्रत्यक्षेणाप्रत्यक्षस्य सम्बद्धस्य प्रतिपत्तिरनुमानम् ।



सम्बद्धस्य प्रतिपत्तिरनुमानम् ।\] प्.५७६

तथा चार्थापत्तिसम्भवाभावः । वाक्यार्थसम्प्रत्ययेनानभिहितस्यार्थस्य प्रत्यनीकभावाद्ग्रहणं अर्थापत्तिरनुमानं एव । अविनाभाववृत्त्या च सम्बद्धयोः समुदायसमुदायिनोः समुदायेनेतरस्य ग्रहणं सम्भवः.



वृत्त्या च सम्बद्धयोः समुदायसमुदायिनोः समुदायेनेतरस्य ग्रहणं सम्भवः.\] प्.५७७

तदप्यनुमानं एव । अस्मिन्सतीदं नोपपद्यत इति विरोधित्वे प्रसिद्धे कार्यानुपपत्त्या कारणस्य प्रतिबन्धकं अनुमीयते । सोऽयं यथार्थ एव प्रमाणोद्देश इति । ।२ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३ 





प्.५७८

सत्यं एतानि प्रमाणानि न तु प्रमाणान्तराणीत्युक्तम्. अत्रार्थापत्तेः प्रमाणभावाभ्यनुज्ञा नोपपद्यते । तथा हीयम्



 सूत्रसं० २.२.३ः अर्थापत्तिरप्रमाणं अनैकान्तिकत्वात् । ।



असत्सु मेघेषु वृष्टिर्न भवतीति सत्सु भवतीत्येतदर्थादापद्यते. सत्स्वपि चैकदा न भवति । सेयं अर्थापत्तिरप्रमाणं इति । ।३ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४ 





प्.५७९

नानैकान्तिकत्वं अर्थापत्तेः



 सूत्रसं० २.२.४ः अनर्थापत्तावर्थापत्त्यभिमानात् । ।



असति कारणे कार्यं नोत्पद्यत इति वाक्यात्प्रत्यनीकभूतोऽर्थः सति कारणे कार्यं उत्पद्यत इत्यर्थादापद्यते । अभावस्य हि भावः प्रत्यनीक इति । सोऽयं कार्योत्पादः सति कारणेऽर्थादापद्यमानो न कारणस्य सत्तां व्यभिचरति । न खल्वसति कारणे कार्यं उत्पद्यते तस्मान्नानैकान्तिकी ।

यत्तु सति कारणे निमित्तप्रतिबन्दात्कार्यं नोत्पद्यत इति कारणधर्मोऽसौ न त्वर्थापत्तेः प्रमेयम् । किं तर्ह्यस्याः प्रमेयम्? सति कारणे कार्यं उत्पद्यत इति योऽसौ कार्योत्पादः कारणस्य सत्तां न व्यभिचतति तदस्याः प्रमेयम् । एवं तु सत्यनर्थापत्तावर्थापत्त्यभिमानं कृत्वा प्रतिषेध उच्यत इति ।



सत्यनर्थापत्तावर्थापत्त्यभिमानं कृत्वा प्रतिषेध उच्यत इति ।\] प्.५८०





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५ 





 सूत्रसं० २.२.५ः प्रतिषेधाप्रामाण्यं चानैकान्तिकत्वात् । ।



अर्थापत्तिर्न प्रमाणं अनैकान्तिकत्वादिति वाक्यं प्रतिषेधः । तेनानेनार्थापत्तेः प्रमाणत्वं प्रतिषिध्यते न सद्भावः. एवं अनैकान्तिको भवति । अनैकान्तिकत्वादप्रमाणेनानेन न कश्चिदर्थः प्रतिषिध्यत इति । ।५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६ 





प्.५८१

अथ मन्यसे नियतविषयेष्वर्थेषु स्वविषये व्यभिचारो भवति. न च प्रतिषेधस्य सद्भावो विषयः? एवं तर्हि



 सूत्रसं० २.२.६ः तत्प्रामाण्ये वा नार्थापत्त्यप्रामाण्यं । ।



अर्थापत्तेरपि कार्योत्पादेन कारणसत्ताया अव्यभिचारो विषयः । न च कारणधर्मो निमित्तप्रतिबन्धात्कार्यानुत्पादकत्वं इति । ।६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.७ 





प्.५८२

अभावस्य तर्हि प्रमाणभावाभ्यनुज्ञा नोपपद्यते । कथं इति?



 सूत्रसं० २.२.७ः नाभावप्रामाण्यं प्रमेयासिद्धेः । ।



अभावस्य भूयसि प्रमेये लोकसिद्धे वैयात्यादुच्यते नाभावप्रामाण्यं प्रमेयासिद्धेरिति । ।७ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.८ 





प्.५८३

अथायं अर्थबहुत्वादर्थैकदेश उदाह्रियते



 सूत्रसं० २.२.८ः लक्षितेष्वलक्षणलक्षितत्वादलक्षितानां तत्प्रमेयसिद्धेः । ।



प्.५८४

तस्याभावस्य सिध्यति प्रमेयम् । कथम्? लक्षितेषु वासःसु अनुपादेयेष्वुपादेयानां अलक्षितानां अलक्षणलक्षितत्वाद्लक्षणाभावेन लक्षितत्वादिति । उभयसन्निधावलक्षितानि वासांस्यानयेति प्रयुक्तो येषु वासःसु लक्षणानि न भवन्ति तानि लक्षणाभावेन प्रतिपद्यते. प्रतिपद्य चानयति. प्रतिपत्तिहेतुश्च प्रमाणं इति । ।८ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् २.२.९ 





 सूत्रसं० २.२.९ः असत्यर्थे नाभाव इति चेन्नान्यलक्षणोपपत्तेः । ।

यत्र भूत्वा किञ्चिन्न भवति तत्र तस्याभाव उपपद्यते । न चालक्षितेषु वासःसु लक्षितानि भूत्वा न भवन्ति. तस्मात्तेषु लक्षणाभावोऽनुपपन्न इति ।



ऽनुपपन्न इति\] प्.५८५

नान्यलक्षणोपपत्तेःयथायं अन्येषु वासःसु लक्षणानां उपपत्तिं पश्यति नैवं अलक्षितेषु । सोऽयं लक्षणाभावं पश्यन्नभावेनार्थं प्रतिपद्यत इति । ।९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_







 भाष्यम् २.२.१० 





प्.५८६



 सूत्रसं० २.२.१०ः तत्सिद्धेरलक्षितेष्वहेतुः । ।



तेषु वासःसु लक्षितेषु सिद्धिर्विध्यमानता येषां भवति न तेषां अभावो लक्षणानाम् । यानि च लक्षितेषु विद्यन्ते लक्षणानि तेषां अलक्षितेष्वभाव इत्यहेतुः । यानि खलु भवन्ति तेषां अभावो व्याहत इति । ।१० । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.११ 





 सूत्रसं० २.२.११ः न लक्षणावस्थितापेक्षसिद्धेः । ।



न ब्रूमो यानि लक्षणानि भवन्ति तेषां अभाव इति. किन्तु केषुचिल्लक्षणान्यवस्थितानि अनवस्थितानि केषुचित्. अपेक्षमाणो येषु लक्षणानां भावं न पश्यति तानि लक्षणाभावेन प्रतिपद्यत इति । ।११ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.१२ 





प्.५८७



 सूत्रसं० २.२.१२ः प्रागुत्पत्तेरभावोपपत्तेश्च । ।



अभावद्वैतं खलु भवति प्राक्चोत्पत्तेरविद्यमानता. उत्पन्नस्य चात्मनो हानादविद्यमानता । तत्रालक्षितेषु वासःसु प्रागुत्पत्तेरविद्यमानतालक्षणो लक्षणानां अभावो नेतर इति । ।१२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.१३ 





प्.५८८

\`आप्तोपदेशः शब्दःऽऽ इति प्रमाणभावे विशेषणं ब्रुवता नानाप्रकारः शब्द इति ज्ञाप्यते । तस्मिन्सामन्येन विचारःकिं नित्योऽथानित्य इति ।

विमर्शहेत्वनुयोगे च विप्रतिपत्तेः संशयः । आकाशगुणः शब्दओ विभुर्नित्योऽभिव्यक्तिधर्मक इत्येके ।



प्.५८९

गन्धादिसहवृत्तिर्द्रव्येषु सन्निविष्टो गन्धादिवदवस्थितोऽभिव्यक्तिधर्मक इत्यपरे ।

आकाशगुणः शब्द उत्पत्तिनिरोधधर्मको बुद्धिवदित्यपरे ।

महाभूतसंक्षोभजः शब्दोऽनाश्रित उत्पत्तिधर्मको निरोधधर्मक इत्यन्ये । अतः संशयः किं अत्र तत्त्वं इति । ।



प्.५९४

अनित्यः शब्द इत्युत्तरम् । कथम्?



 सूत्रसं० २.२.१३ः आधिमत्त्वादैन्द्रियकत्वात्कृतकवदुपचाराच्च । ।



आदिर्योनिः कारणं आदीयते अस्मादिति । कारणवदनित्यं दृष्टम् । संयोगविभागजश्च शब्दः कारणवत्त्वादनित्य इति । का पुनरियं अर्थदेशना कारणवत्त्वादिति? उत्पत्तिधर्मकत्वात्; अनित्यः शब्द इतिभूत्वा न भवति विनाशधर्मक इति ।

सांशयिकं एतत्किं उत्पत्तिकारणं संयोगविभागौ शब्दस्य. आहोस्विदभिव्यक्तिकारणं इत्यत आहाइन्द्रियकत्वात् । इन्द्रियप्रत्यासत्तिग्राह्य ऐन्द्रियकः ।

किं अयं व्यञ्जकेन समानदेशोऽभिव्यज्यते रूपादिवतथ संयोगजाच्छब्दाच्छब्दसन्ताने सति श्रोत्रप्रत्यासन्नो गृह्यत इति? संयोगनिवृत्तौ शब्दग्रहणात्न व्यञ्जकेन समानदेशस्य ग्रहणम्दारुव्रश्चने दारुपरशुसंयोगनिवृत्तौ दूरस्थेन शब्दो गृह्यते । न च व्यञ्जकाभावे व्यङ्ग्यग्रहणं भवति.



च वय्ञ्जकाभावे व्यङ्ग्यग्रहणं भवति.\] प्.५९६

तस्मान्न व्यञ्जकः संयोगः. उत्पादके तु संयोगे संयोगजाच्छब्दाच्छब्दसन्ताने सति श्रोत्रप्रत्यासन्नस्य ग्रहणं इति युक्तं संयोगनिवृत्तौ शब्दस्य ग्रहणं इति ।



प्.६००

इतश्च शब्द उत्पद्यते नाभिव्यज्यतेकृतकवदुपचारात् । तीव्रं मन्दं इति कृतकं उपचर्यते. तीव्रं सुखं मन्दं सुखं तीव्रं दुःखं मन्दं दुःखं इति. उपचर्यते च तीव्रः शब्दो मन्दः शब्द इति ।



प्.६०३

व्यञ्जकस्य तथाभावाद्ग्रहणस्य तीव्रमन्दता रूपवदिति चेद्न अभिभवोपपत्तेःसंयोगस्य व्यञ्जकस्य तीव्रमन्दतया शब्दग्रहणस्य तीव्रमन्दता भवति न तु शब्दो भिद्यते यथा प्रकाशस्य तीव्रमन्दतया रूपग्रहणस्येति. तच्च न. एवं अभिभवोपपत्तेःतीव्रो भेरीशब्दो मन्दं तन्त्रीशब्दं अभिभवति न मन्दः । न च शब्दग्रहणं अभिभावकम्. शब्दश्च न भिद्यते. शब्दे तु भिद्यमाने युक्तोऽभिभवः । तस्मादुत्पद्यते शब्दो नाभिव्यज्यत इति ।



प्.६०४

अभिभवानुपपत्तिश्च व्यञ्जकसमानदेशस्याभिव्यक्तौ प्राप्त्यभावात्व्यञ्जकेन समानदेशेऽभिव्यज्यते शब्द इत्येतस्मिन्पक्षे नोपपद्यतेऽभिभवः । न हि भेरीशब्देन तन्त्रीस्वनः प्राप्त इति ।



प्.६०५

अप्राप्तेऽभिभव इति चेत्शब्दमात्राभिभवप्रसङ्गःअथ मन्येत असत्यां प्राप्तावभिभवो भवतीति. एवं सति यथा भेरीशब्दः कञ्चित्तन्त्रीस्वनं अभिभवति एवं अन्तिकस्थोपादानं इव दवीयःस्थो पादानानपि तन्त्रीस्वनानभिभवेदप्राप्तेरविशेषात् । तत्र क्वचिदेव भेर्यां प्रणादितायां सर्वलोकेषु समानकालास्तन्त्रीस्वना न श्रूयेरनिति । नानाभूतेषु शब्दसन्तानेषु सत्सु श्रोत्रप्रत्यासत्तिभावेन कस्यचिच्छब्दस्य तीव्रेण मन्दस्याभिभवो युक्त इति ।



मन्दस्याभिभवो युक्त इति ।\] प्.६०६

कः पुनरयं अभिभवो नाम? ग्राह्यसमानजातीयग्रहणकृतं अग्रहणं अभिभवः; यथोल्काप्रकाशस्य ग्रहणार्हस्यादित्यप्रकाशेनेति । ।१३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.१४ 





प्.६०७



 सूत्रसं० २.२.१४ः न घटाभावसामान्यनित्यत्वान्नित्येष्वप्यनित्यवदुपचाराच्च । ।



न खलु आदिमत्त्वादनित्यः शब्दः । कस्मात्? व्यभिचारात् । आदिमतः खलु घटाभावस्य दृष्टं नित्यत्वम् । कथं आदिमान्? कारणविभागेभ्यो हि घटो न भवति । कथं अस्य नित्यत्वम्? योऽसौ कारणविभागेभ्यो न भवति न तस्याभावो भावेन कदाचिन्निवर्त्यत इति । यदप्यैन्द्रियकत्वात्. तदपि व्यभिचरति. ऐन्द्रियकं च सामान्यं नित्यं चेति । यदपि कृतकवदुपचारादिति. एतदपि व्यभिचरति; नित्येष्वनित्यवदुपचारो दृष्टःतथा हि भवति वृक्षस्य प्रदेशः कम्बलस्य प्रदेशः एवं आकाशस्य प्रदेशः आत्मनः प्रदेश इति भवतीति । ।१४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.१५ 





प्.६०८



 सूत्रसं० २.२.१५ः तत्त्वभाक्तयोर्नानात्वस्य विभागादव्यभिचारः । ।



नित्यं इत्यत्र किं तावत्तत्त्वम्? अर्थान्तरस्यानुत्पत्तिधर्मकस्यात्महानानुपपत्तिर्नित्यत्वम्. तच्चाभावे नोपपद्यते । भाक्तं तु भवति यत्तत्रात्मानं अहासीद्यद्भूत्वा न भवति न जातु तत्पुनर्भवति. तत्र नित्य इव नित्यो घटाभाव इत्ययं पदार्थ इति । तत्र यथाजातीयकः शब्दो न तथाजातीयकं कार्यं किंचिन्नित्यं दृश्यत इत्यव्यभिचारः । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.१६ 





प्.६०९

यदपि सामान्यनित्यत्वादितीन्द्रियप्रत्यासत्तिग्राह्यं ऐन्द्रियकं इति



 सूत्रसं० २.२.१६ः सन्तानानुमानविशेषणात् । ।



नित्येष्वव्यभिचार इति प्रकृतम् । नेन्द्रियग्रहणसामर्थ्याच्छब्दस्यानित्यत्वम् । किं तर्हि इन्द्रियप्रत्यासत्तिग्राह्यत्वात्सन्तानानुमानं तेनानित्यत्वं इति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.१७ 



यदपि नित्येष्वप्यनित्यवदुपचारादिति । न



 सूत्रसं० २.२.१७ः कारणद्रव्यस्य प्रदेशशब्देनाभिधानात् । ।



नित्येष्वप्यव्यभिचार इति । एवं आकाशप्रदेशः आत्मप्रदेश इति नात्राकाशात्मनोः कारणद्रव्यं अभिधीयते यथा कृतकस्य । कथं ह्यविद्यमानं अभिधीयते.

अविद्यमानता च प्रमाणतोऽनुपलब्धेः । किं तर्हि तत्राभिधीयते? संयोगस्याव्याप्यवृत्तित्वम्परिच्छिन्नेन द्रव्येनाकाशस्य संयोगो नाकाशं व्याप्नोति अव्याप्य वर्तत इति. तदस्य्कृतकेन द्रव्येण सामान्यम् । न ह्यामलकयोः संयोग आश्रयं व्याप्नोति । सामान्यकृता च भक्तिराकाशस्य प्रदेश इति । अनेनात्मप्रदेशो व्याख्यातः । संयोगवच्च शब्दबुद्ध्यादीनां अव्याप्यवृत्तित्वं इति । परीक्षिता च तीव्रमन्दता शब्दतत्त्वं न भक्तिकृतेति ।



प्.६१३

कस्मात्पुनः सूत्रकारस्यास्मिन्नर्थे सूत्रं न श्रूयत इति? शीलं इदं भव्गवतः सूत्रकारस्य बहुष्वधिकरणेषु द्वौ पक्षौ न व्यवस्थापयति तत्र शास्त्रसिद्धान्तात्तत्त्वावधारणं प्रतिपत्तुं अर्हतीति मन्यते । शास्त्रसिद्धान्तस्तु न्यायसमाख्यातं अनुमतं बहुशाखं अनुमानं इति । ।१७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.१८ 





प्.६१४

अथापि खल्विदं अस्ति इदं नास्तीति कुत एतत्प्रतिपत्तव्यं इति? प्रमाणत उपलब्धेरनुपलब्धेश्चेति । अविद्यमानस्तर्हि शब्दः



 सूत्रसं० २.२.१८ः प्रागुच्चारणादनुपलब्धेरावरणाद्यनुपलब्धेश्च । ।



प्रागुच्चारणान्नास्ति शब्दः । कस्मात्? अनुपलब्धेः । \`सतो नुपलब्धिरावरणादिभ्यःऽऽ एतन्नोपपद्यते । कस्मात्? आवरणादीनां अनुपलब्धिकारणानां अग्रहणातनेनावृतः शब्दो नोपलभ्यत असन्निकृष्टश्चेन्द्रियव्यवधानादित्येवमादि अनुपलब्धिकारणं न गृह्यत इति सोऽयं अनुच्चारितो नास्तीति । उच्चारणं अस्य व्यञ्जकं तदभावाद्प्रागुच्चारणादनुपलब्धिरिति । किं इदं उच्चारणं नामेति? विवक्षाजनितेन प्रयत्नेन कोष्ठ्यस्य वायोः प्रेरितस्य कण्ठताल्वादिप्रतिघातः.



प्रयत्नेन कोष्ठ्यस्य वायोः प्रेरितस्य कण्ठताल्वादिप्रतिघातः.\] प्.६१५

यथास्थानं प्रतिघाताद्वर्णाभिव्यक्तिरिति । संयोगविशेषो वै प्रतिघातः. प्रतिषिद्धं च संयोगस्य व्यञ्जकत्वम्. तस्मान्न व्यञ्जकाभावादग्रहणम्. अपि त्वभावादेवेति । सोऽयं उच्चार्यमाणः श्रूयते श्रूयमाणश्चाभूत्वा भवतीति अनुमीयते । ऊर्ध्वं चोच्चारणान्न श्रूयते स भूत्वा न भवति अभावान्न श्रूयत इति । कथम्? आवरणाद्यनुपलब्धेरित्युक्तम् । तस्मादुत्पत्तितिरोभावधर्मकः शब्द इति । ।१८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.१९ 



एवं च सति तत्त्वं पांशुभिरिवावकिरन्निदं आह



 सूत्रसं० २.२.१९ः तदनुपलब्धेरनुपलम्भादावरणोपपत्तिः । ।



यद्यनुपलम्भादावरणं नास्ति. आवरणानुपलब्धिरपि तर्ह्यनुपलम्भात्नास्तीति तस्या अभावादप्रतिषिद्धं आवरणं इति । कथं पुनर्जानीते भवान्नावरणानुपलब्धिरुपलभ्यत इति?



इति\] प्.६१६

किं अत्र ज्ञेयं प्रत्यात्मवेदनीयत्वात्समानमयं खल्वावरणं अनुपलम्भमानः प्रत्यात्मं एव संवेदयते नावरणं उपलभ इति. यथा कुड्येनावृतस्यावरणं उपलभमानः प्रत्यात्मं एव संवेदयते । सेयं आवरणोपलब्धिवदावरणानुपलब्धिरपि संवेद्यैवेति । एवं च सत्यपहृतविषयं उत्तरवाक्यं अस्तीति । ।१६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२० 





प्.६१७

अभ्यनुज्ञावादेन तूच्यते जातिवादिना



 सूत्रसं० २.२.२०ः अनुपलम्भादप्यनुपलब्धिसद्भावान्नावरणानुपपत्तिरनुपलम्भात् । ।



यथानुपलम्भमानाप्यावरणानुपलब्धिरस्ति एवं अनुपलभ्यमानं अप्यावरणं अस्तीति यद्यभ्यनुजानाति भवाननुपलभ्यमानावरणानुपलब्धिरस्तीति अभ्यनुज्ञाय च वदति नास्त्यावरणं अनुपलम्भादिति. एतस्मिन्नप्यभ्यनुज्ञावादे प्रतिपत्तिनियमो नोपपद्यत इति । ।२० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२१ 





प्.६१८



 सूत्रसं० २.२.२१ः अनुपलम्भात्मकत्वादनुपलब्धेरहेतुः । ।



यदुपलभ्यते तदस्ति. यन्नोपलभ्यते तन्नास्ति. इत्यनुपलम्भात्मकं असदिति व्यवस्थितम् । उपलब्ध्यभावश्चानुपलब्धिरिति सेयं अभावत्वान्नोपलभ्यते । सच्च खल्वावरणं तस्योपलब्ध्या भवितव्यं न चोपलभ्यते तस्मान्नास्तीति ।



खल्वावरणं तस्योपलब्ध्या भवितव्यं न चोपलभ्यते तस्मान्नास्तीति ।\] प्.६१९

तत्र यदुक्तं नावरणानुपपत्तिरनुपलम्भादित्ययुक्तं इति । ।२१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२२ 



अथ शब्दस्य नित्यत्वं प्रतिजानानः कस्माद्धेतोः प्रतिजानीते



प्.६२०



 सूत्रसं० २.२.२२ः अस्पर्शत्वात् । ।



अस्पर्शं आकाशं नित्यं दृष्टं इति तथा च शब्द इति । ।२२ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२३ 



सोऽयं उभयतः सव्यभिचारःस्पर्शवांश्चाणुर्नित्यः. अस्पर्शं च कर्मानित्यं दृष्टम् ।

अस्पर्शत्वादित्येतस्य साध्यसाधर्म्येणोदाहरणम्



 सूत्रसं० २.२.२३ः न कर्मानित्यत्वात् । ।



साध्यवैधर्म्येणोदाहरणम्





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् २.२.२४ 





 सूत्रसं० २.२.२४ः नाणुनित्यत्वात् । ।



उभयस्मिन्नुदाहरणे व्यभिचाराण् न हेतुः । ।२४ । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२५ 







प्.६२१

अयं तर्हि हेतुः



 सूत्रसं० २.२.२५ः सम्प्रदानात् । ।



सम्प्रदीयमानं अवस्थितं दृष्टम्. सम्प्रदीयते च शब्द आचर्येणान्तेवासने. तस्मादवस्थित इति । ।२५ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२६ 





 सूत्रसं० २.२.२६ः तदन्तरालानुपलब्धेरहेतुः । ।



येन सम्प्रदीयते यस्मै च. तयोरन्तरालेऽवस्थानं अस्य केन लिङ्गेनोपलभ्यते । सम्प्रदीयमानोऽह्यवस्थितः सम्प्रदातुरपैति सम्प्रदानं च प्राप्नोतीत्यवर्जनीयं एतत् । ।२६ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२७ 





प्.६२२



 सूत्रसं० २.२.२७ः अध्यापनादप्रतिषेधः । ।



अध्ययनं लिङ्गम्. असति सम्प्रदानेऽध्यापनं न स्यादिति । ।२७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२८ 





 सूत्रसं० २.२.२८ः उभयोः पक्षयोरन्यतरस्याध्यापनादप्रतिषेधः । ।



समानं अध्यापनं उभयोः पक्षयोः संशयानिवृत्तेः. किं आचार्यस्थः शब्दोऽन्तेवासिनं आपद्यते तदध्यापनम्.



ं आपद्यते तदध्यापनम्.\] प्.६२३

आहोस्विन्नृत्योपदेशवद्गृहीतस्यानुकरणं अध्यापनं इति । एवं अध्यापनं अलिङ्गं सम्प्रदानस्येति । ।२८ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.२९ 



अयं तर्हि हेतुः



 सूत्रसं० २.२.२९ः अभ्यासात् । ।



अभ्यस्यमानं अवस्थितं दृष्टम् ।

पञ्चकृत्वः पश्यतीति रूपं अवस्थितं पुनः पुनर्दृश्यते । भवति च शब्देऽभ्यासःदशक्ट्त्वोऽधीतोऽनुवाको विंशतिकृत्वोऽधीत इति । तस्मादवस्थितस्य पुनः पुनरुच्चारणं अभ्यास इति । ।२९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३० 





प्.६२४



 सूत्रसं० २.२.३०ः नान्यत्वेऽप्यभ्यासस्योपचारात् । ।



अनवस्थानेऽप्यभ्यासस्याभिधानं भवति द्विर्नृत्यतु भवान्त्रिर्नृत्यतु भवानिति. द्विरनृत्यत्त्रिरनृत्यद्द्विरग्निहोत्रं जुहोति द्विर्भुङ्क्ते । ।३० । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३१ 





एवं व्यभिचारात्प्रतिषिद्धहेतावन्यशब्दस्य प्रयोगः प्रतिषिध्यते



 सूत्रसं० २.२.३१ः अन्यदन्यस्मादनन्यत्वादनन्यदित्यन्यताभावः । ।

यदिदं अन्यदिति मन्यसे तत्स्वार्थेनानन्यत्वादन्यन्न भवति. एवं अन्यताया अभावः । तत्र यदुक्तं अन्यत्वेऽप्यभ्यासोपचारादिति एतदयुक्तं इति । ।३१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३२ 





प्.६२५

शब्दप्रयोगं प्रतिषेधतः शब्दान्तरप्रयोगः प्रतिषिध्यते



 सूत्रसं० २.२.३२ः तदभावे नास्त्यनन्यता तयोरितरेतरापेक्षसिद्धेः । ।



अन्यस्मादनन्यतां उपपादयति भवान्. उपपाद्य चान्यत्प्रत्याचष्टे अनन्यदिति च शब्दं अनुजानाति. प्रयुङ्क्ते चानन्यदित्येतत्समासपदम्. अन्यशद्बोऽयं प्रतिषेधेन सह समस्यते । यदि चात्रोत्तरं पदं नास्ति कस्यायं प्रतिषेधेन सह समासः? तस्मात्तयोरन्यानन्यशब्दयोरितरोऽनन्यशब्द इतरं अन्यशब्दं अपेक्षमाणः सिध्यतीति तत्र यदुक्तं अन्यताया अभाव इति एतदयुक्तं इति । ।३२ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३३ 





प्.६२७

अस्तु तर्हीदानीं शब्दस्य नित्यत्वम्



 सूत्रसं० २.२.३३ः विनाशकारणानुपलब्धेः । ।



यदनित्यं तस्य विनाशः कारणाद्भवति यथा लोष्टस्य कारणद्रव्यविभागात् । शब्दश्चेदनित्यस्तस्य विनाशो यस्मात्कारणाद्भवति तदुपलभ्येत. न चोपलभ्यते तस्मान्नित्य इति । ।३३ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३४ 





प्.६२८



 सूत्रसं० २.२.३४ः अश्रवणकारणानुपलब्धेः सततश्रवणप्रसङ्गः । ।



यथा विनाशकारणानुपलब्धेरविनाशप्रसङ्ग एवं अश्रवणकारणानुपलब्धेः सततं श्रवणप्रसङ्गः । व्यञ्जकाभावादश्रवणं इति चेत्? प्रतिषिद्धं व्यञ्जकम् । अथ विद्यमानस्य निर्निमित्तं अश्रवनं इति विद्यमानस्य निर्निमित्तो विनाश इति । समानश्च दृष्टविरोधो निमित्तं अन्तरेण विनाशे चाश्रवणे चेति । ।३४ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३५ 





 सूत्रसं० २.२.३५ः उपलभ्यमाने चानुपलभ्देरसत्त्वादनपदेशः । ।



अनुमानाच्चोपलभ्यमाने शब्दस्य विनाशकारणे विनाशकारणानुपलब्धेरसत्त्वादित्यनपदेशः. यथा यस्माद्विषाणी तस्मादश्व इति । किं अनुमानं इति चेत्? सन्तानोपपत्तिः । उपपादितः शब्दसन्तानः संयोगविभागजाच्छब्दाच्छब्दान्तरं ततोऽन्तत्ततोऽप्यन्यदिति । तत्र कार्यः शब्दः कारणशब्दं निरुणद्धि प्रतिघातिद्रव्यसंयोगस्त्वन्त्यस्य शब्दस्य निरोधकः ।



प्रतिघातिद्रव्यसंयोगस्त्वन्त्यस्य शब्दस्य निरोधकः ।\] प्.६२९

दृष्टं हि तिरःप्रतिकुड्यं अन्तिकस्थेनाप्यश्रवणं शब्दस्य श्रवणं दूरस्थेनाप्यसति व्यवधाने इति ।



प्.६३०

घण्टायां अभिहन्यमानायां तारस्तारतरो मन्दो मन्दतर इति श्रुतिभेदान्नानाशब्दसन्तानोऽविच्छेदेन श्रूयते । तत्र नित्ये शब्दे घण्टास्थं अन्यगतं वावस्थितं सन्तानवृत्ति वाभिव्यक्तिकारणं वाच्यम्.



सन्तानवृत्ति वाभिव्यक्तिकारणं वाच्यम्.\] प्.६३१

येन श्रुतिसन्तानो भवतीति शब्दभेदे वासति श्रुतिभेद उपपादयितव्य इति । अनित्ये तु शब्दे घण्टास्थं सन्तानवृत्ति संयोगसहकारि निमित्तान्तरं संस्कारभूतं पटु मन्दं अनुवर्तते तस्तानुवृत्त्या शब्दसन्तानानुवृत्तिः. पटुमन्दभावाच्च तीव्रमन्दता शब्दस्य. तत्कृतश्च श्रुतिभेद इति । ।३५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३६ 





प्.६३३

न वै निमित्तान्तरं संस्कार उपलभ्यते । अनुपलब्धेर्नास्तीति?



 सूत्रसं० २.२.३६ः पाणिनिमित्तप्रश्लेषाच्छब्दाभावे नानुपलब्धिः । ।



पाणिकर्मणा पाणिघण्टाप्रश्लेषो भवति तस्मिंश्च सति शब्दसन्तानो नोत्पद्यते अतः श्रवणानुपपत्तिः ।



अतः श्रवणानुपपत्तिः ।\] प्.६३४

तत्र प्रतिघातिद्रव्यसंयोगः शब्दस्य निमित्तान्तरं संस्कारभूतं निरुणद्धीत्यनुमीयते; तस्य च निरोधाच्छब्दसन्तानो नोत्पद्यते । अनुत्पत्तौ श्रुतिविच्छेदो यथा प्रतिघातिद्रव्यसंयोगादिषोः क्रियाहेतौ संस्कारे निरुद्धे गमनाभाव इति । कम्पसन्तानस्य स्पर्शनेन्द्रियग्राह्यस्य चोपरमः । कांस्यपात्रादिषु पाणिसंश्लेषो लिङ्गं संस्कारसन्तानस्येति । तस्मान्निमित्तान्तरस्य संस्कारभूतस्य नानुपलब्धिरिति । ।३६ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३७ 





प्.६३५



 सूत्रसं० २.२.३७ः विनाशकारणानुपलब्धेश्चावस्थाने तन्नित्यत्वप्रसङ्गः
| |



यदि यस्य विनाशकारणं नोपलभ्यते तदवतिष्ठते. अवस्थानाच्च तस्य नित्यत्वं प्रसज्यते; एवं यानि खल्विमानि शब्दश्रवणानि शब्दाभिव्यक्तय इति मतम्. न तेषां विनाशकारणं भवतोपपाद्यते. अनुपपादनादवस्थानं अवस्थानात्तेषां नित्यत्वं प्रसज्यत इति । अथ नैवम्. न तर्हि विनाशकारणानुपलब्धेः शब्दस्यावस्थानान्नित्यत्वं इति । ।३७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३८ 



कम्पसमानाश्रयस्यानुनादस्य पाणिप्रश्लेषात्कम्पवत्कारणोपरमादभावः । वैयधिकरण्ये हि प्रतिघातिद्रव्यप्रश्लेषात्समानाधिकरणस्यैवोपरमः स्यादिति



प्.६३६



 सूत्रसं० २.२.३८ः अस्पर्शत्वादप्रतिषेधः । ।



यदिदं नाकाशगुणः शब्द इति प्रतिषिध्यते अयं अनुपपन्नः प्रतिषेधः. अस्पर्शत्वाच्छब्दाश्रयस्य । रूपादिसमानदेशस्याग्रहणे शब्दसन्तानोपपत्तेरस्पर्शव्यापिद्रव्याश्रयः शब्द इति ज्ञायते न कम्पसमानाश्रय इति । ।३८ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.३९ 





प्.६३७

प्रतिद्रव्यं रूपादिभिः सह सन्निविष्टः शब्दः समानदेशो व्यज्यत इति नोपपद्यते । कथम्?



 सूत्रसं० २.२.३९ः विभक्त्यन्तरोपपत्तेश्च समासे । ।



सन्तानोपपत्तेश्चेति चार्थः । तद्व्याख्यातम् । यदि रूपादयः शब्दाश्च प्रतिद्रव्यं समस्ताः समुदिताः समुदितास्तस्मिन्समासे समुदाये यो यथाजातीयकः सन्निविष्टस्तस्य तथा जातीयस्यैव ग्रहणेन भवितव्यं शब्दे रूपादिवत् । तत्र योऽयं विभाग एकद्रव्ये नानारूपा भिन्नश्रुतयो विधर्माणः शब्दा अभिव्यज्यमानाः श्रूयन्ते यच्च विभागान्तरं सरूपाः समानश्रुतयः सधर्माणः शब्दास्तीव्रमन्दधर्मतया भिन्नाः श्रूयन्ते तदुभयं नोपपद्यते. नानाभूतानां उत्पद्यमानानां अयं धर्मो नैकस्य व्यज्यमानस्येति ।



भूतानां उत्पद्यमानानां अयं धर्मो नैकस्य व्यज्यमानस्येति ।\] प्.६३८

अस्ति चायं विभागो विभागान्तरं च. तेन विभागोपपत्तेर्मन्यामहे न प्रतिद्रव्यं रूपादिभिः सह शब्दः सन्निविष्टो व्यज्यत इति । ।३९ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४० 



द्विविधश्चायं शब्दो वर्णात्मको ध्वनिमात्रश्च । तत्र वर्णात्मनि तावत्



 सूत्रसं० २.२.४०ः विकारादेशोपदेशात्संशयः । ।



दध्यत्रेति केचितिकार इत्वं हित्वा यत्वं आपद्यत इति विकारं मन्यन्ते । केचिदिकारस्य प्रयोगे विषयकृते यदिकारः स्थानं जहाति तत्र यकारस्य प्रयोगं ब्रुवते । संहितायां विषये इकारो न प्रयुज्यते तस्य स्थाने यकारः प्रयुज्यते स आदेश इति उभयं इदं उपदिश्यते । तत्र न ज्ञायते किं तत्त्वं इति ।



प्.६३९

आदेशोपदेशस्तत्त्वम् । विकारोपदेशे ह्यन्वयस्याग्रहणाद्विकाराननुमानम्सत्यन्वये किञ्चिन्निवर्तते किञ्चिदुपजायत इति शक्येत विकारोऽनुमातुम् । न चान्वयो गृह्यते तस्माद्विकारो नास्तीति ।

भिन्नकरणयोश्च वर्णयोरप्रयोगे प्रयोगोपपत्तिःविवृतकरण इकार ईषत्स्पृष्टकरणो यकारः. ताविमौ पृथक्करणाख्येन प्रयत्नेनोच्चारणीयौ. तयोरेकस्याप्रयोगेऽन्यस्य प्रयोग उपपन्न इति ।

अविकारे चाविशेषः । यत्रेमाविकारयकारौ न विकारभूतौयतते. यच्छति. प्रायंस्त. इति. इकार इदं इति च. यत्र च विकारभूतौ इष्ट्या दध्याहरेति. उभयत्र प्रयोक्तुरविशेषो यत्नः श्रोतुश्च श्रुतिरित्यादेशोपपत्तिः ।



प्.६४०

प्रयुज्यमानाग्रहणाच्च । न खल्विकारः प्रयुज्यमानो यकारतां आपद्यमानो गृह्यते । किं तर्हि? इकारस्य प्रयोगे यकारः प्रयुज्यते. तस्मादविकार इति ।

अविकारे च न शब्दान्वाख्यानलोपः । न विक्रियन्ते वर्णा इति । न चैतस्मिन्पक्षे शब्दान्वाख्यानस्यासम्भवे येन वर्णविकारं प्रतिपद्येमहीति ।

न खल्व्वर्णस्य वर्णान्तरं कार्यम्. न हि इकाराद्यकार उत्पद्यते यकाराद्वा इकारः । पृथक्स्थानप्रयत्नोत्पाद्या हीमे वर्णाः तेषां अन्योन्यस्य स्थाने प्रयुज्यत इति युक्तम् । एतावच्चैतत्परिणामो वा विकारः स्यात्कार्यकारणभावो वा । उभयं च नास्ति तस्मात्न सन्ति वर्णविकाराः ।

वर्णसमुदायविकारानुपपत्तिवच्च वर्णविकारानुपपत्तिः\`अस्तेर्भूःऽऽ \`ब्रुवो वचिर्ऽऽ इति यथा वर्णसमुदायस्य धातुलक्षणस्य क्वचिद्विषये वर्णान्तरसमुदायो न परिणामो न कार्यं शब्दान्तरस्य स्थाने शब्दान्तरं प्रयुज्यते तथा वर्णस्य वर्णानतरं इति । ।४० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४१ 





प्.६४१

इतश्च न सन्ति वर्णविकाराः



 सूत्रसं० २.२.४१ः प्रकृतिविवृद्धौ विकारविवृद्धिः । ।



प्रकृत्यनुविधानं विकारेषु दृष्टम्. यकारे ह्रस्वदीर्घानुविधानं नास्ति येन विकारत्वं अनुमीयत इति । ।४१ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४२ 





प्.६४२



 सूत्रसं० २.२.४२ः न्यूनसमाधिकोपलब्धेर्विकाराणां अहेतुः । ।



द्रव्यविकारा न्यूनाः समाः अधिकाश्च गृह्यन्ते । तद्वदयं विकारो न्यूनः स्यादिति । ।४२ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४३ 





 सूत्रसं० २.२.४३ः द्विविधस्यापि हेतोरभावादसाधनं दृष्टान्तः । ।



अत्र नोदाहरणसाधर्म्याद्धेतुरस्ति न वैधर्म्यात् । अनुपसंहृतश्च हेतुना दृष्टान्तो न साधक इति ।

प्रतिदृष्टान्ते चानियमः प्रसज्येत । यथानुडुहः स्थानेऽश्वो वोढुं नियुक्तो न तद्विकारो भवति एवं इवर्णस्य स्थाने यकारः प्रयुक्तो न विकार इति । न चात्र नियमहेतुरस्तिदृष्टान्तः साधको न प्रतिदृष्टान्त इति । ।४३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४४ 





प्.६४३

द्रव्यविकारोदाहरणं च



 सूत्रसं० २.२.४४ः नातुल्यप्रकृतीनां विकारविकल्पात् । ।



अतुल्यानां द्रव्याणां प्रकृतिभावो विकल्पते विकाराश्च प्रकृतीरनुविधीयन्ते । न त्विवर्णं अनुविधीयते यकारः । तस्मादनुदाहरणं द्रव्यविकार इति । ।४४ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४५ 





प्.६४४



 सूत्रसं० २.२.४५ः द्रव्यविकारवैषम्यवद्वर्णविकारविकल्पः । ।



यथा द्रव्यभावेन तुल्यायाः प्रकृतेर्विकारवैषम्यम्. एवं वर्णाभावेन तुल्यायाः प्रकृतेर्विकारविकल्प इति । ।४५ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४६ 





 सूत्रसं० २.२.४६ः न विकारधर्मानुपपत्तेः । ।



अयं विकारधर्मा द्रव्यसामान्ये. यदात्मकं द्रव्यं मृद्वा सुवर्णं वा तस्यात्मनोऽन्वये पूर्वो व्यूहो निवर्तते. व्यूहान्तरं चोपजायते; तं विकारं आचष्टे । न वर्णसामान्ये कश्चिच्छब्दात्माऽन्वयी य इत्थं जहाति यत्वं चापद्यते । तत्र यथा सति द्रव्यभावे विकारवैषम्ये नानडुहोऽश्वो विकारो विकारधर्मानुपपत्तेः. एवं इवर्णस्य न यकारो विकारो विकारधर्मानुपपत्तेरिति । ।४६ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४७ 





प्.६४५

इतश्च न सन्ति वर्णविकाराः



 सूत्रसं० २.२.४७ः विकारप्राप्तानां अपुनरापत्तेः । ।



अनुपपन्ना पुनरापत्तिः । कथम्? पुनरापत्तेरननुमानादिति । इकारो यकारत्वं आपन्नः पुनरिकारो भवति. न पुनरिकारस्य स्थाने यकारस्य प्रयोगोऽप्रयोगश्चेत्यत्रानुमानं नास्ति । ।४७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४८ 





अननुमानादिति न । इदं ह्यनुमानम्



 सूत्रसं० २.२.४८ः सुवर्णादीनां पुनरापत्तेरहेतुः । ।



सुवर्णं कुण्डलत्वं हित्वा रुचकत्वं आपद्यते रुचकत्वं हित्वा पुनः कुण्डलत्वं आपद्यते. एवं इकारोऽपि यकारत्वं आपन्नः पुनरिकारो भवतीति । ।४८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.४९ 





प्.६४६

व्यभिचारादननुमानं यथा पयो दधिभावं आपन्नं पुनः न पयो भवति किं एवं वर्णानां न पुनरापत्तिः. अथ सुवर्णवत्पुनरापत्तिरिति सुवर्णोदाहरणोपपत्तिश्च



 सूत्रसं० २.२.४९ः न तद्विकाराणां सुवर्णभावाव्यतिरेकात् । ।



अवस्थितं सुवर्णं हीयमानेन धर्मेण उपजायमानेन च धर्मि भवति. नैवं कश्चिच्छब्दात्मा हीयमानेन इत्वेनोपजायमानेन यत्वेन धर्मी गृह्यते. तस्मात्सुवर्णोदाहरणं नोपपद्यत इति । ।



प्.६४७

वर्णत्वाव्यतिरेकाद्वर्णविकाराणां अप्रतिषेधः । वर्णविकारा अपि वर्णत्वं न व्यभिचरन्ति यथा सुवर्णविकारः सुवर्णत्वं इति ।

सामान्यवतो धर्मयोगो न सामान्यस्य । कुण्डलरुचकौ सुवर्णस्य धर्मौ न सुवर्णत्वस्य. एवं इकारयकारौ कस्य वर्णात्मनो धर्मौ? वर्णत्वं सामान्यं न तस्येमौ धर्मौ भवितुं अर्हति । न च निवर्तमानो धर्म उपजायमानस्य प्रकृतिस्तत्र निवर्तमान इकारो न यकारस्योपजायमानस्य प्रकृतिरिति । ।४९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५० 



इतश्च वर्णविकारानुपपत्तिः



 सूत्रसं० २.२.५०ः नित्यत्वेऽविकारादनित्यत्वे चानवस्थानात् । ।



नित्या वर्णा इत्येतस्मिन्पक्षे इकारयकारौ वर्णौ इत्युभयोर्नित्यत्वाद्विकारानुपपत्तिः. नित्यत्वेऽविनाशित्वात्कः कस्य विकार इति । अथानित्या वर्णा इति पक्षः.



पक्षः\] प्.६४८

एवं अप्यनवस्थानं वर्णानाम् । किं इदं अनवस्थानं वर्णानाम्? उत्पद्य निरोधः । उत्पद्य निरुद्धे इकारे यकार उत्पद्यते यकारे चोत्पद्य निरुद्धे इकार उत्पद्यत इति कः कस्य विकारः? तदेतदवगृह्य सन्धाने सन्धाय चावग्रहे वेदितव्यं इति । ।५० । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५१ 



नित्यपक्षे तु तावत्समाधिः



 सूत्रसं० २.२.५१ः नित्यानां अतीन्द्रियत्वात्तद्धर्मविकल्पाच्च वर्णविकाराणां अप्रतिषेधः । ।



नित्या वर्णा न विकल्पन्त इति विप्रतिषेधः । यथा नित्यत्वे सति किञ्चिदतीन्द्रियं किञ्चिदिन्द्रियग्राह्यम्. इन्द्रियग्राह्याश्च वर्णाः. एवं नित्यत्वे सति किञ्चिन्न विक्रियते. वर्णास्तु विक्रियन्त इति ।



प्.६४९

विरोधादहेतुस्तद्धर्मविकल्पः । नित्यं नोपजायते नापैत्यनुपजनापायधर्मकं नित्यं अनित्यं पुनरुपजनापाययुक्तम्. न चान्तरेणोपजनापायौ विकारः सम्भवति । तद्यदि वर्णा विक्रियन्ते. नित्यत्वं एषां निवर्तते । अथ नित्याः. विकारधर्मत्वं एषां निवर्तते । सोऽयं विरुद्धो हेत्वाभासो धर्मविकल्प इति । ।५१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५२ 



अनित्यपक्षे समाधिः



 सूत्रसं० २.२.५२ः अनवस्थायित्वे च वर्णोपलब्धिवत्तद्विकारोत्पत्तिः । ।



यथानवस्थायिनां वर्णानां श्रवणं भवत्येवं एषां विकारो भवति ।

असम्बन्धादसमर्था अर्थप्रतिपादिका वर्णोपलब्धिः न विकारेण सम्बन्धादसमर्था या गृह्यमाणा वर्णविकारं अनुमापयेदिति । तत्र यादृगिदं यथा गन्धगुणा पृथिव्येवं शब्दसुखादिगुणापीति. तादृगेतद्भवतीति ।



गुणा पृथिव्येवं शब्दसुखादिगुणापीति. तादृगेतद्भवतीति ।\] प्.६५०

न च वर्णोपलब्धिर्वर्णनिवृत्तौ वर्णान्तरप्रयोगस्य निवर्तिका । योऽयं इवर्णनिवृत्तौ यकारस्य प्रयोगो यद्ययं वर्णोपलब्ध्या निवर्तते तदा तत्रोपलभ्यमाना इवर्णो यत्वं आपद्यते इति गृह्येत । तस्माद्वर्णोपलब्धिरहेतुर्वर्णविकारस्येति । ।५२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५३ 





 सूत्रसं० २.२.५३ः विकारधर्मित्वे नित्यत्वाभावात्कालान्तरे विकारोपपत्तेश्चाप्रतिषेधः । ।



तद्धर्मविकल्पादिति न युक्तः प्रतिषेधः । न खल्व्विकारधर्मकं किञ्चिन्नित्यं उपलभ्यत इति वर्णोपलब्धिवदिति न युक्तः प्रतिषेधः । अवग्रहे हि दधि अत्रेति प्रयुज्य चिरं स्थित्वा ततः संहितायां प्रयुङ्क्ते दध्यत्रेति ।



प्रयुज्य चिरं स्थित्वा ततः संहितायां प्रयुङ्क्ते दध्यत्रेति ।\] प्.६५१

चिरनिवृत्ते चायं इवर्णे यकारः प्रयुज्यमानः कस्य विकार इति प्रतीयते. कारणाभावात्कार्याभाव इति अनुयोगः प्रसज्यत इति । ।५३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५४ 



इतश्च वर्णविकारानुपपत्तिः



 सूत्रसं० २.२.५४ः प्रकृत्यनियमात् । ।



इकारस्थाने यकारः श्रूयते यकारस्थाने खल्विकारो विधीयते विध्यतीति । तद्यदि स्यात्प्रकृतिविकारभावा वर्णानाम्. तस्य प्रकृतिनियमः स्यात् । दृष्टो विकारधर्मित्वे प्रकृतिनियम इति । ।५४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५५ 





प्.६५२



 सूत्रसं० २.२.५५ः अनियमे नियमान्नानियमः । ।



योऽयं प्रकृतेरनियम उक्तः स नियतो यथाविषयं व्यवस्थितो नियतत्वान्नियम इति भवति. एवं सत्यनियमो नास्ति. तत्र यदुक्तं प्रकृत्यनियमादिति. एतदयुक्तं इति । ।५५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_







 भाष्यम् २.२.५६ 





 सूत्रसं० २.२.५६ः नियमानियमविरोधादनियमे नियमाच्चाप्रतिषेधः । ।



नियम इत्यत्रार्थाभ्यनुज्ञा. अनियम इति तस्य प्रतिषेधः । अनुज्ञातनिषिद्धयोश्च व्याघातादनर्थान्तरत्वं न भवति । अनियमश्च नियतत्वात्नियमो न भवतीति नात्रार्थस्य तथाभावः प्रतिषिध्यते । किं तर्हि? तथाभूतस्यार्थस्य नियमशब्देनाभिधीयमानस्य नियतत्वान्नियमशब्द एवोपपद्यते । सोऽयं नियमादनियमे प्रतिषेधो न भवतीति । ।५६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५७ 



प्.६५३

न चेयं वर्णविकारोपपत्तिः परिणामात्कार्यकारणभावाद्वा । किं तर्हि?



 सूत्रसं० २.२.५७ः गुणान्तरापत्त्युपमर्दह्रासवृद्धिलेशश्लेशेभ्यस्तु विकारोपपत्तेर्वर्णविकाराः । ।



स्थान्यादेशभावादप्रयोगो विकारशब्दार्थः. स भिद्यते । गुणान्तरापत्तिः उदात्तस्यानुदात्त इत्येवमादिः । उपमर्दो नाम एकरूपनिवृत्तौ रूपान्तरोपजनः । ह्रासो दीर्घस्य ह्रस्वः । वृद्धिर्ह्रस्वस्य दीर्घः. तयोर्वा प्लुतः । लेशो लाघवम्. स्त इत्यस्तेर्विकारः । श्लेष आगमः. प्रकृतेः प्रत्ययस्य वा । एत एव विशेषा विकारा इति । एत एवादेशाः. एते चेद्विकारा उपपद्यन्ते तर्हि वर्णविकारा इति । ।५७ । ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५८ 







प्.६५४



 सूत्रसं० २.२.५८ः ते विभक्त्यन्ताः पदं । ।



प्.६५६

यथादर्शनं विकृता वर्णा विभक्त्यन्ताः पदसंज्ञा भवन्ति । विभक्तिर्द्वयीनामिक्याख्यातिकी च. ब्राह्मणः पचतीत्युदाहरणम् ।



प्.६५४



 सूत्रसं० २.२.५८ः ते विभक्त्यन्ताः पदं । ।



प्.६५६

यथादर्शनं विकृता वर्णा विभक्त्यन्ताः पदसंज्ञा भवन्ति । विभक्तिर्द्वयी
नामिक्याख्यातिकी च. ब्राह्मणः पचतीत्युदाहरणम् ।



प्.६५७

उपसर्गनिपातास्तर्हि न पदसंज्ञाः लक्षणान्तरं वाच्यं इति; शिष्यते च खलु नामिक्या विभक्तेरव्ययाल्लोपः तयोः पदसंज्ञार्थं इति । ।५८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.५९ 







प्.६५८

पदेनार्थसम्प्रत्यय इति प्रयोजनम्. नामपदं चाधिकृत्य परीक्षा. गौरिति पदं खल्विदं उदाहरणं तदर्थे



प्.६५९



 सूत्रसं० २.२.५९ः व्यक्त्याकृतिजातिसन्निधावुपचारात्संशयः । ।



अविनाभाववृत्तिः सन्निधिः । अविनाभावेन वर्तमानासु व्यक्त्याकृतिजातिषु गौरिति प्रयुज्यते. तत्र न ज्ञायते किं अन्यतमः पदार्थः उतैतत्सर्वं इति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६० 





प्.६६०

शब्दस्य प्रयोगसामर्थ्यात्पदार्थावधारणम् । तस्मात्



 सूत्रसं० २.२.६०ः याशब्दसमूहत्यागपरिग्रहसङ्ख्यावृद्ध्यपचयवर्णसमासानुबन्धानां व्यक्तावुपचाराद्व्यक्तिः । ।



व्यक्तिः पदार्थः । कस्मात्? याशब्दप्रभृतीनां व्यक्तावुपचारात् । उपचारः प्रयोगः । या गौस्तिष्ठति या गौर्निषण्णेइति. नेदं वाक्यं जातेरभिधायकं अभेदात्. भेदात्तु द्रव्याभिधायकम् ।



द्रव्याभिधायकम् ।\] प्.६६१

गवां समूह इति भेदाद्द्रव्याभिधानं न जातेरभेदात् । वैद्याय गां ददतीति द्रव्यस्य त्यागो न जातेरमूर्तत्वात्प्रतिक्रमानुक्रमानुपपत्तीश्च । परिग्रहः स्वत्वेनाभिसम्बन्धः. कौण्डिन्यस्य गौर्ब्राह्मणस्य गौरिति; द्रव्याभिधाने द्रव्यभेदात्सम्बन्धभेद इत्युपपन्नम्. अभिन्ना तु जातिरिति । सङ्ख्या दश गावो विंशतिर्गाव इति भिन्नं द्रव्यं सङ्ख्यायते. न जातिरभेदादिति । वृद्धिः कारणवतो द्रव्यस्यावयवोपचयः अवर्धत गौरिति; निरवयवा तु जातिरिति । एतेनापचयो व्याख्यातः । वर्णः शुक्ला गौः कपिला गौरिति; द्रव्यस्य गुणयोगो न सामान्यस्य । समासः गोहितं गोसुखं इति. द्रव्यस्य सुखादियोगो न जातेरिति । अनुबन्धः सरूपप्रजननसन्तानो गौर्गां जनयतीति. तदुत्पत्तिधर्मत्वाद्द्रव्ये युक्तं न जातौ विपर्ययादिति । द्रव्यं व्यक्तिरिति हि नार्थान्तरम् । ।६० । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६१ 





प्.६६२

अस्य प्रतिषेधः



 सूत्रसं० २.२.६१ः न तदनवस्थानात् । ।



न व्यक्तिः पदार्थः । कस्मात्? अनवस्थानात् । याशब्दप्रभृतिभिर्यो विशेष्यते स गोशब्दार्थो या गौस्तिष्ठति या गौर्निषण्णेति. न द्रव्यमात्रं अविशिष्टं जात्या विनाभिधीयते । किं तर्हि? जातिविशिष्टम् । तस्मान्न व्यक्तिः पदार्थः । एवं समूहादिषु द्रष्टव्यम् । ।६१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६२ 



यदि न व्यक्तिः पदार्थः कथं तर्हि व्यक्तावुपचार इति? निमित्तादतद्भावेऽपि तदुपचारः । दृश्यते खलु



प्.६६३



 सूत्रसं० २.२.६२ः सहचरणस्थानतादर्थ्यवृत्तमानधारणसामीप्ययोगसाधनाधिपत्येभ्यो ब्राह्मणमञ्चकटराजसक्तु चन्दनगङ्गाशाटकान्नपुरुषेष्वतद्भावेऽपि तदुपचारः । ।



अतद्भावेऽपि तदुपचार इति अतच्छब्दस्य तेन शब्देनाभिधानं इति । सहचरणाद् यष्टिकां भोजयेति. यष्तिकासहचरितो ब्राह्मणोऽभिधीयत इति ।



प्.६६४

स्थानात् मञ्चाः क्रोशन्तीति मञ्चस्थाः पुरुषा अभिधीयन्ते । तादर्थ्यात् कटार्थेषु वीरणेषु व्युह्यमानेषु कटं करोतीति भवति । वृतात् यमो राजा कुबेरो राजेति तद्वद्वर्तत इति । मानात् आढकेन मिताः सक्तवः आढकसक्तव इति । धारणात् तुलायां धृतं चन्दनं तुलाचन्दनं इति । सामीप्यात् गङ्गायां गावश्चरन्तीति देशोऽभिधीयते सन्निकृष्टः । योगात् कृष्णेन रागेण युक्तः शाटकः कृष्ण इत्यभिधीयते । साधनात् अन्नं प्राणा इति । आधिपत्यात् अयं पुरुषः कुलं अयं गोत्रं इति । तत्रायं सहचरणाद्योगाद्वा जातिशब्दो व्यक्तौ प्रय्ज्यत इति । ।६२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६३ 





प्.६६५

यदि गौरित्यस्य पदस्य न व्यक्तिरर्थः. अस्तु तर्हि



 सूत्रसं० २.२.६३ः आकृतिस्तदपेक्षत्वात्सत्त्वव्यवस्थानसिद्धेः । ।



आकृतिः पदार्थः । कस्मात्? तदपेक्षत्वात्सत्त्वव्यवस्थानिसिद्धेः । सत्त्वावयवानां तदवयवानां च नियतो व्यूह आकृतिः. तस्यां गृह्यमाणायां सत्त्वव्यवस्थानं सिध्यत्ययं गौरयं अश्व इति. नागृह्यमाणायाम् । यस्य ग्रहणात्सत्त्वव्यवस्थानं सिध्यति तं शब्दोऽभिधातुं अर्हति सोऽस्यार्थ इति । ।६३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६४ 



तदुपपद्यते यस्य जात्या योगस्तदत्र जातिविशिष्टं अभिधीयते गौरिति ।न



प्.६६६

चावयवव्यूहस्य जात्या योगः । कस्य तर्हि? नियतावयवव्यूहस्य द्रव्यस्य ।तस्मान्नाकृतिः पदार्थः ।

अस्तु तर्हि जातिः पदार्थः



 सूत्रसं० २.२.६४ः व्यक्त्याकृतियुक्तेऽप्यप्रस्ङ्गात्प्रोक्षादीनां मृदगवके जातिः । ।



जातिः पदार्थः । कस्मात्? व्यक्त्याकृतियुक्तेऽपि मृद्गवके प्रोक्षणादीनां अप्रसङ्गादिति । गां प्रोक्षय गां आनय गां देहीति नैतानि मृद्गवके प्रयुज्यन्ते । कस्मात्? जातेरभावात् ।



रभावात् ।\] प्.६६७

अस्ति हि तत्र व्यक्तिः अस्त्याकृतिः यदभावात्तत्रासम्प्रत्ययः स पदार्थ इति । ।६४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६५ 





प्.६७०



 सूत्रसं० २.२.६५ः नाकृतिव्यक्त्यपेक्षत्वाज्जात्यभिव्यक्तेः । ।



जातेरभिव्यक्तिराकृतिव्यक्ती अपेक्षते. नागृह्यमाणायां आकृतौ व्यक्तौ च जातिमात्रं शुद्धं गृह्यते; तस्मान्न जातिः पदार्थ इति । ।६५ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६६ 



न वै पदार्थेन न भवितुं शक्यम्. कः खल्विदानीं पदार्थ इति?



 सूत्रसं० २.२.६६ः व्यक्त्याकृतिजातयस्तु पदार्थः । ।



प्.६७१

तुशब्दो विशेषणार्थः । किं विशिष्यते? प्रधानाङ्गभावस्यानियमेन पदार्थत्वं इति । यदा हि भेदविवक्षा विशेषगतिश्च तदा व्यक्तिः प्रधानं अङ्गं तु जात्याकृती । यदा तु भेदोऽविवक्षितः सामान्यगतिश्च. तदा जातिः प्रधानं अङ्गं तु व्यक्त्याकृती । तदेतद्बहुलं प्रयोगेषु । आकृतेस्तु प्रधानभाव उत्प्रेक्षितव्यः । ।६६ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६७ 





प्.६८९

कथं पुनर्ज्ञायते नाना व्यक्त्याकृतिजातय इति? लक्षणभेदात् । तत्र तावत्



 सूत्रसं० २.२.६७ः व्यक्तिर्गुणविशेषाश्रयो मूर्तिः । ।



प्.६९०

व्यज्यत इति व्यक्तिरिन्द्रियग्राह्येति न सर्वं द्रव्यं व्यक्तिः । यो गुणविशेषाणां स्पर्शान्तानां गुरुत्वघनत्वद्रवत्वसंस्काराणां अव्यापिनः परिमाणस्याश्रयो यथासम्भवं तद्द्रव्यं मूर्तिः मूर्च्छितावयवत्वादिति । ।६७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६८ 





प्.६९१



 सूत्रसं० २.२.६८ः आकृतिर्जातिलिङ्गाख्या । ।



यया जातिर्जातिलिङ्गानि च प्रख्यायन्ते तां आकृतिं विद्यात् । सा च नान्या सत्त्वावयवानां तदवयवानां च नियताद्व्यूहादिति ।



सत्त्वावयवानां ... इति ।\] प्.६९२

नियतावयवव्यूहाः खलु सत्त्वावयवा जातिलिङ्गम्. शिरसा पादेन गां अनुमिन्वन्ति । नियते च सत्त्वावयवानां व्यूहे सति गोत्वं प्रख्यायत इति । अनाकृतिव्यङ्ग्यायां जातौ मृत्सुवर्णं रजतं इत्येवमादिष्वाकृतिर्निवर्तते जहाति पदार्थत्वं इति । ।६८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् २.२.६९ 





प्.६९३



 सूत्रसं० २.२.६९ः समानप्रसवात्मिका जातिः । ।



या समानं बुद्धिं प्रसूते भिन्नेष्वधिकरणेषु. यया बहूनीतेरेतरतो न व्यावर्तन्ते योऽर्थोऽनेकत्र प्रत्ययानुवृत्तिनिमित्तं तत्सामान्यम् । यच्च केषाञ्चिदभेदं कुतश्चिद्भेदं करोति तत्सामान्यविशेषो जातिरिति । ।६९ । ।



**इति वात्स्यायनीये न्यायभाष्ये द्वितीयाध्यायस्य द्वितीयं आह्निकम् । ।**

**समाप्तश्चायं द्वितीयोऽध्यायः । ।२ । ।**



**\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_**









** प्.६९७**

** तृतीयोऽध्यायः प्रथमाह्निकम् ।**

** भाष्यम् ३.१.१**





परीक्षितानि प्रमाणानि. प्रमेयं इदानीं परीक्ष्यते । तच्चात्मादीत्यात्मा विविच्यते. किं देहेन्द्रियमनोबुद्धिवेदनासङ्घातमात्रं आत्मा आहोस्वित्तद्वयतिरिक्त इति ।



प्.६९८

कुतः संशयः व्यपदेश्योभयथा सिद्धेः । क्रियाकरणयोः कर्त्रा सम्बन्धस्याभिधानं व्यपदेशः ।



व्यपदेशः ।\] प्.७०९

स द्विविधः. अवयवेन समुदायस्य मूलैर्वृक्षस्तिष्ठति. स्तम्भैः प्रासादो ध्रियत इति । अन्येनान्यस्य व्यपदेशः परशुना वृश्चति. प्रदीपेन पश्यति । अस्ति चायं व्यपदेशः चक्षुषा पश्यति मनसा विजानाति बुद्ध्या विचारयति शरीरेण सुखदुःखं अनुभवतीति । तत्र नावधार्यते किं अवयवेन समुदायस्य देहादिसङ्घातस्य. अथान्येनान्यस्य तद्व्यतिरिक्तस्य वेति॥



प्.७१०

अन्येनायं अनयस्य व्यपदेशः । कस्मात्?



 सूत्रसं० ३.१.१ः दर्शनस्पर्शनाभ्यां एकार्थग्रहणात्॥



दर्शनेन कश्चिदर्थो गृहीतः स्पर्शनेनापि सोऽर्थो गृह्यते यं अहं अद्राक्षं चक्षुषा तं स्पर्शनेनापि स्पृशामीति. यं चास्पार्क्षं स्पर्शनेन तं चक्षुषा पश्यामीति । एकविषयौ चेमौ प्रत्ययावेककर्तृकौ प्रतिसन्धीयेते.



चेमौ प्रत्ययाव्...\] प्.७११

न च सङ्घातकर्तृकौ. नेन्द्रियेणैककर्तृकौ । तद्योऽसौ चक्षुषा त्वगिन्द्रियेण चैकार्थस्य ग्रहीता भिन्ननिमित्तावन्यकर्तृकौ प्रत्ययौ समानविषयौ प्रतिसन्दधाति सोऽर्थान्तरभूत आत्मा ।



योऽसौ चक्षुषा ...\] प्.७१२

कथं पुनर्नेन्द्रियेणैककर्तृकौ? इन्द्रियं खलु स्वस्वविषयग्रहणं अनन्यकर्तृकं प्रतिसन्धातुं अर्हति नेन्द्रियान्तरस्य विषयान्तरग्रहणं इति । कथं न सङ्घातकर्तृकौ? एकः खल्वयं भिन्ननिमित्तौ स्वात्मकर्तृकौ पर्ययौ प्रतिसंहितौ वेदयते न सङ्घातः । कस्मात्? अनिवृत्तं हि सङ्घाते प्रत्येकं विषयान्तरग्रहणस्याप्रतिसन्धानं इन्द्रियान्तरेणेवेति॥१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२ 





 सूत्रसं० ३.१.२ः न विषयव्यवस्थानात्॥



न देहादिसङ्घातादन्यश्चेतनः । कस्मात्? विषयव्यवस्थानात् । व्यवस्थितविषयाणीन्द्रियाणि. चक्षुष्यसति रूपं न गृह्यते सति च गृह्यते । यच्च यस्मिन्नसति न भवति सति भवति तस्य तदिति विज्ञायते ।



भवति सति भवति ...\] प्.७१३

तस्माद्रूपग्रहणं चक्षुषः. चक्षू रूपं पश्यति । एवं घ्राणादिष्वपीति । तानीन्द्रियाणीमानि स्वस्वविषयग्रहणाच्चेतनानि इन्द्रियाणां भावाभावयोर्विषयग्रहणस्य तथाभावात् । एवं सति किं अन्येन चेतनेन?

सन्धिग्धत्वादहेतुः योऽयं इन्द्रियाणां भावाभावयोर्विषयग्रहणस्य तथाभावः. स किं चेतनत्वात्. आहोस्विच्चेतनोपकरणानां ग्रहणनिमित्तत्वादिति सन्दिह्यते । चेतनोपकरणत्वेऽपीन्द्रियाणां ग्रहणनिमित्तत्वाद्भवितुं अर्हति॥२॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३ 



यच्चोक्तं विषयव्यवस्थानदिति



प्.७१४



 सूत्रसं० ३.१.३ः तद्व्यवस्थानादेवात्मसद्भावादप्रतिषेधः॥



यदि खल्वेकं इन्द्रियं अव्यवस्थितविषयं सर्वज्ञं सर्वविषयग्राहि चेतनं स्यात्कस्ततोऽन्यं चेतनं अनुमातुं शक्नुयात्? यस्मात्तु व्यवस्थितविषयाणीन्द्रियाणि तस्मात्तेभ्योऽन्यश्चेतनः सर्वज्ञः सर्वविषयग्राही विषयव्यवस्थितं अतीतोऽनुमीयते । तत्रेदं अभिज्ञानं अप्रत्याख्येयं चेतनवृत्तं उदाह्रियते । रूपदर्शी खल्वयं रसं गन्धं वा पूर्वगृईतं अनुमिनोति । गन्धप्रतिसंवेदी च रूपरसावनुमिनोति । एवं विषयशेषेऽपि वाच्यम् । रूपं दृष्ट्वा (एमेन्द्.; दृष्टा. एद्.) गन्धं जिघ्रति. घ्रात्वा च गन्धं रूपं पश्यति । तदेवं अनियतपर्यायं सर्वविषयग्रहणं एकचेतनाधिकरणं अनन्यकर्तृकं प्रतिसन्धत्ते.



सर्वविषयग्रहणं ...\] प्.७१५

प्रत्यक्षानुमानागमसंशयान्प्रत्ययांश्च नानाविषयान्स्वात्मकर्तृकान्प्रतिसन्धाय वेदयते. सर्वविषयं च शास्त्रं प्रतिपद्यते. अर्थं अविषयभूतं श्रोत्रस्य क्रमभाविनो वर्णान्श्रुत्वा पदवाक्यभावेन प्रतिसन्धाय शब्दार्थव्यवस्थां च बुध्यमानोऽनेकविषयं अर्थजातं अग्रहणीयं एकैकेनेन्द्रियेण गृह्णाति । सेयं सर्वज्ञस्य ज्ञेयाव्यवस्थानुपदं न शक्या परिक्रमितुम् । आकृतिमात्रं तूदाहृतम् । तत्र यदुक्तं इन्द्रियचैतन्ये सति किं अनेय चेतनेन तदयुक्तं भवति॥३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४ 





प्.७१६

इतश्च देहादिव्यतिरिक्त आत्मा. न देहादिसङ्घातमात्रम्



 सूत्रसं० ३.१.४ः शरीरदाहे पातकाभावात्॥

शरीरग्रहणेन शरीरेन्द्रियबुद्धिवेदनासङ्घातः प्राणिभूतो गृह्यते । प्राणिभूतं शरीरं दहतः प्राणिहिंसाकृतपापं पातकं इत्युच्यते; तस्याभावः. तत्फलेन कर्तुरसम्बन्धात्. अकर्तुश्च सम्बन्धात् । शरीरेन्द्रियबुद्धिवेदनाप्रबन्धे खल्वन्यः सङ्घात उत्पद्यते अन्यो निरुध्यते.



निरुध्यते.\] प्.७१७

उत्पादनिरोधसन्ततिभूतः प्रबन्धो नान्यत्वं बाधते देहादिसङ्घातस्यान्यत्वाधिष्ठानत्वात् । अन्यत्वाधिष्ठानो ह्यसौ प्रख्यायत इति । एवं च सति यो देहादिसङ्घातः प्राणिभूतो हिंसां करोति नासौ हिंसाफलेन सम्बध्यते. यश्च सम्बध्यते न तेन हिंसा कृता । तदेवं सत्त्वभेदे कृतहानं अकृताभ्यागमः प्रसज्यते । सति च सत्त्वोत्पादे सत्त्वनिरोधे चाकर्मनिमित्तः सत्त्वसर्सर्गः प्राप्नोति. तत्र मुक्त्यर्थो ब्रह्मचर्यवासो न स्यात् । तद्यदि देहादिसङ्घातमात्रं सत्त्वं स्यात्शरीरदाहे पातकं न भवेत्. अनिष्टं चैतत् । तस्माद्देहादिसङ्घातव्यतिरिक्त आत्मा नित्य इति॥४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् ३.१.५ 





प्.७२०



 सूत्रसं० ३.१.५ः तदभावः सात्मकप्रदाहेऽपि तन्नित्यत्वात्॥

यस्यापि नित्येनात्मना सात्मकं शरीरं दह्यते तस्यापि शरीरदाहे पातकं न भवेद्दग्धुः ।



न भवेद्दग्धुः ।\] प्.७२१

कस्मात्? नित्यत्वादात्मनः; न जातु कश्चिन्नित्यं हिंसितुं अर्हति । अथ हिंस्यते. नित्यत्वं अस्य न भवति । सेयं एकस्मिन्पक्षे हिंसा निष्फला अन्यस्मिंस्त्वनुपपन्नेति॥५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् ३.१.६ 





प्.७२४



 सूत्रसं० ३.१.६ः न. कार्याश्रयकर्तृवधात्॥

न ब्रूमो नित्यस्य सत्त्वस्य बधो हिंसा. अपि त्वनुच्छित्तिधर्मकस्य सत्त्वस्य कार्याश्रयस्य शरीरस्य स्वविषयोपलब्धेश्च कर्तृणां इन्द्रियाणां उपघातः पीडा वैकल्यलक्षणः प्रबन्धोच्छेदो वा प्रमापणलक्षणो वा वधो हिंसेति । कार्यं तु सुखदुःखसंवेदनं तस्यायतनं अधिष्ठानं आश्रयः शरीरम्.



तस्यायतनं अधिष्ठानं ...\] प्.७२५

कार्याश्रयस्य शरीरस्य स्वविषयोपलब्धेश्च कर्तृणां इन्द्रियाणां बधो हिंसा. न नित्यस्यात्मनः । तत्र यदुक्तं \`तदभावः सात्मकप्रदाहेऽपि तन्नित्यत्वाद्ऽऽ इत्येतदयुक्तम् । यस्य सत्त्वोच्छेदो हिंसा तस्य कृतहानं अकृताभ्यागमश्चेति दोषः । एतावच्चैतत्स्यात् सत्त्वोच्छेदो वा हिंसा. अनुच्छित्तिधर्मकस्य सत्त्वस्य कार्याश्रयकर्तृवधो वा; न कल्पान्तरं अस्ति । सत्त्वोच्छेदश्च प्रतिषिद्धः. तत्र किं अन्यत्? शेषं यथाभूतं इति ।

अथ वा कार्याश्रयकर्तृवधादिति. कार्याश्रयो देहेन्द्रियबुद्धिसङ्घातः. नित्यस्यात्मनस्तत्र सुखदुःखप्रतिसंवेदनम्. तस्याधिष्ठानं आश्रयः तदायतनं तद्भवति न ततोऽन्यदिति स एव कर्ता । तन्निमित्ता हि सुखदुःखसंवेदनस्य निवृत्तिः न तं अन्तरेणेति । तस्य वध उपघातः पीडा प्रमापणं वा हिंसा न नित्यत्वेनात्मोच्छेदः । तत्र यदुक्तं \`तदभावः सात्मकप्रदाहेऽपि तन्नित्यत्वात्ऽऽ एतन्नेति॥६॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.७ 





प्.७२६

इतश्च देहादिव्यतिरिक्त आत्मा



 सूत्रसं० ३.१.७ः सव्यदृष्टस्येतरेण प्रत्यभिज्ञानात्॥

पूर्वपरयोर्विज्ञानयोरेकविषये प्रतिसन्धिज्ञानं प्रत्यभिज्ञानं तं एवैतर्हि पश्यामि यं अज्ञासिषं स एवायं अर्थ इति सव्येन चक्षुषा दृष्टस्येतरेणापि चक्षुषा प्रत्यभिज्ञानाद्यं अद्राक्षं तं एवैतर्हि पश्यामीति ।



यं अद्राक्षं ...\] प्.७२७

इन्द्रियचैतन्ये तु नान्यदृष्टं अन्यः प्रत्यभिजानातीति प्रत्यभिज्ञानुपपत्तिः । अस्ति त्विदं प्रत्यभिज्ञनं तस्मादिन्द्रियव्यतिरिक्तश्चेतनः॥७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.८ 





प्.७२८



 सूत्रसं० ३.१.८ः नैकस्मिन्नासास्थिव्यवहिते द्वित्वाभिमानात्॥

एकं इदं चक्षुर्मध्ये नासास्थिव्यवहितं तस्यान्तौ गृह्यमाणौ द्वित्वाभिमानं प्रयोजयतो मध्यव्यवहितस्य दीर्घस्येव॥८॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.९ 





प्.७२९



 सूत्रसं० ३.१.९ः एकविनाशे द्वितीयाविनाशान्नैकत्वं॥

एकस्मिन्नुपहते चोद्धृते वा चक्षुषि द्वितीयं अवतिष्ठते चक्षुःविषयग्रहणलिङ्गम्. तस्मादेकस्य व्यवधानानुपपत्तिः॥९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.१० 





 सूत्रसं० ३.१.१०ः अवयवनाशेऽप्यवयव्युपलब्धेरहेतुः॥



एकविनाशे द्वितीयाविनाशादित्यहेतुः । कस्मात्? वृक्षस्य हि कासुचिच्छाखासु छिन्नासूपलभ्यते एव वृक्षः॥१०॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.११ 





प्.७३०



 सूत्रसं० ३.१.११ः दृष्टान्तविरोधादप्रतिषेधः॥



न कारणद्रव्यस्य विभागे कार्यद्रव्यं अवतिष्टते नित्यत्वप्रसङ्गात् । बहुष्ववयविषु यस्य कारणानि विभक्तानि तस्य विनाशः. येषां कारणान्यविभक्तानि तानि अवतिष्ठन्ते ।

अथ वा दृश्यमानार्थविरोधो दृष्टान्तविरोधः । मृतस्य हि शिरःकपाले द्वाववटौ नासास्थिव्यवहितौ चक्षुषः स्थाने भेदेन गृह्येते न चैतदेकस्मिन्नासास्थिव्यवहिते सम्भवति ।

अथ वा एकविनाशस्यानियमाद्द्वाविमावर्थौ. तौ च पृथगावरणोपघातौ अनुमीयेते विभिन्नविति ।



अनुमीयेते विभिन्नविति ।\] प्.७३१

अवपीडनाच्चैकस्य चक्षुषो रश्मिविषयसन्निकर्षस्य भेदाद्दृश्यभेद इव गृह्यते; तच्चैकत्वे विरुध्यते; अवपीडननिवृत्तौ चाभिन्नप्रतिसन्धानं इति । तस्मादेकस्य व्यवधानानुपपत्तिः॥११॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.१२ 



अनुमीयते चायं देहादिसङ्घातव्यतिरिक्तश्चेतन इति



प्.७३२



 सूत्रसं० ३.१.१२ः इन्द्रियान्तरविकारात्॥



कस्यचिदम्लफलस्य गृहीततद्रससाहचर्ये रूपे गन्धे वा केनचिदिन्द्रियेण गृह्यमाणे रसनस्येन्द्रियान्तरस्य विकारः रसानुस्मृतौ रसगर्धिवर्तितो
दन्तोदकसंप्लवभूतो गृह्यते । तस्येन्द्रियचैतन्येऽनुपपत्तिः. नान्यदृष्टं अन्यः स्मरति॥१२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.१३ 





प्.७३३



 सूत्रसं० ३.१.१३ः न स्मृतेः स्मर्तव्यविषयत्वात्॥



स्मृतिर्नाम धर्मो निमित्तादुत्पद्यते. तस्याः स्मर्तव्यो विषयः. तत्कृत इन्द्रियान्तरविकारो नात्मकृत इति॥१३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.१४ 





 सूत्रसं० ३.१.१४ः तदात्मगुणसद्भावादप्रतिषेधः॥



तस्या आत्मगुणत्वे सति सद्भावादप्रतिषेध आत्मनः । यदि स्मृतिरात्मगुणः. एवं सति स्मृतिरुपपद्यते नान्यद्दृष्टं अन्यः समरतीति । इन्द्रियचैतन्ये तु नानाकर्तृकाणां विषयग्रहणानां अप्रतिसन्धानम्. प्रतिसन्धाने वा विषयव्यवस्थानुपपत्तिः । एकस्तु चेतनोऽनेकार्थदर्शी भिन्ननिमित्तः पूर्वदृष्टं अर्थं स्मरतीति एकस्यानेकार्थदर्शिनो दर्शनप्रतिसन्धानात्स्मृतेरात्मगुणत्वे सति सद्भावः विपर्यये चानुपपत्तिः ।



प्रतिसन्धानात्स्मृतेर्...\] प्.७३४

स्मृत्याश्रयाः प्राणभृतां सर्वे व्यवहाराः । आत्मलिङ्गं उदाहरणमात्रं इन्द्रियान्तरविकार इति ।

अपरिसङ्ख्यानाश्च स्मृतिविषयस्य अपरिसङ्घ्याय च स्मृतिविषयं इदं उच्यते \`न स्मृतेः स्मर्तव्यविषयत्वाद्ऽऽ इति । येयं स्मृतिरगृह्यमाणेऽर्थे अज्ञासिषं अहं अमुं अर्थं इति. एतस्या ज्ञातृज्ञानविशिष्टः पूर्वज्ञातोऽर्थो विषयो नार्थमात्रम्. ज्ञातवानहं अमुं अर्थम्.



प्.७३५

असवर्थो मया ज्ञतः. अस्मिन्नर्थे मम ज्ञानं अभूदिति चतुर्विधं एतद्वाक्यं स्मृतिविषयज्ञापकं समानार्थम् । सर्वत्र खलु ज्ञाता ज्ञानं ज्ञेयं च गृह्यते । अथ प्रत्यक्षेऽर्थे या स्मृतिस्तया त्रीणि ज्ञानानि एकस्मिन्नर्थे प्रतिसन्धीयन्ते समानकर्तृकाणि. न नानाकर्तृकाणि नाकर्तृकाणि । किं तर्हि? एककर्तृकाणि । अद्राक्षं अमुं अर्थं यं एवैतर्हि पश्यामि । अद्राक्षं इति दर्शनं दर्शनसंविच्च. न खल्वसंविदिते स्वे दर्शने स्यादेतदद्रक्षं इति । ते खल्वेते द्वे ज्ञाने. यं एवैतर्हि पश्यामीति तृतीयं ज्ञानम्. एवं एकोऽर्थस्त्रिभिर्ज्ञानैर्युज्यमानो नाकर्तृको न नानाकर्तृकः किं तर्हि?



स्त्रिभिर्ज्ञानैर्...\] प्.७३६

एककर्तृक इति । सोऽयं स्मृतिविषयोऽपरिसङ्ख्यायमानो विद्यमानः प्रज्ञातोऽर्थः प्रतिषिध्यते नास्त्यात्मा स्मृतेः स्मर्तव्यविषयत्वादिति । न चेदं स्मृतिमात्रं स्मर्तव्यमात्रविषयं वा इदं खलु ज्ञानप्रतिसन्धानवत्स्मृतिप्रतिसन्धानं एकस्य सर्वविषयत्वात् । एकोऽयं ज्ञाता सर्वविषयः स्वानि ज्ञानानि प्रतिसन्धत्ते अमुं अर्थं ज्ञास्यामि अमुं अर्थं विजानाम्यमुं अर्थं अज्ञासिषं अमुं अर्थं जिज्ञासमानश्चिरं अज्ञात्वाध्यवस्यत्यज्ञासिषं इति । एवं स्मृतिं अपि त्रिकालविशिष्टां सुष्मूर्षाविशिष्टां च प्रतिसन्धत्ते । संस्कारसन्ततिमात्रे तु सत्त्वे उत्पद्योत्पद्य संस्कारास्तिरोभवन्ति । स नास्त्येकोऽपि संस्कारो यस्त्रिकालविशिष्टं ज्ञानं स्मृतिं चानुभवेत् । न चानुभवं अन्तरेण ज्ञानस्य स्मृतेश्च प्रतिसन्धानं अहं ममेति चोत्पद्यते देहान्तरवत् । अतोऽनुमीयते अस्त्येकः सर्वविषयः प्रतिदेहं स्वज्ञानप्रबन्धं स्मृतिप्रबन्धं च प्रतिसन्धत्त इति. यस्य देहान्तरेषु वृत्तेरभावान्न प्रतिसन्धानं भवतीति॥१४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.१५ 





प्.७३७



 सूत्रसं० ३.१.१५ः नात्मप्रतिपत्तिहेतूनां मनसि सम्भवात्॥



न देहादिसङ्घातव्यतिरिक्त आत्मा । कस्मात्? आत्मप्रतिपत्तिहेतूनां मनसि सम्भवात्\`दर्शनस्पर्शनाभ्यां एकार्थग्रहणाद्ऽऽ इत्येवमादीनां आत्मप्रतिपादकानां हेतूनां मनसि सम्भवो यतः. मनो हि सर्वविषयं इति । तस्मान्न शरीरेन्द्रियमनोबुद्धिसङ्घातव्यतिरिक्त आत्मेति॥१५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.१६ 





 सूत्रसं० ३.१.१६ः ज्ञातुर्ज्ञानसाधनोपपत्तेः संज्ञाभेदमात्रं॥



ज्ञातुः खलु ज्ञानसाधनान्युपपद्यन्ते चक्षुषा पश्यति घ्राणेन जिघ्रति स्पर्शनेन स्पृशति. एवं मन्तुः सर्वविषयस्य मतिसाधनं अन्तःकरणभूतं सर्वविषयं विद्यते येनायं मन्यत इति । एवं सति ज्ञातर्यात्मसंज्ञा न मृष्यते मनःसंज्ञाभ्यनुज्ञायते । मनसि च मनःसंज्ञा न मृष्यते मतिसाधनं त्वभ्यनुज्ञायते । तदिदं संज्ञाभेदमात्रं नार्थे विवाद इति ।



प्.७३८

प्रत्याख्याने वा सर्वेन्द्रियविलोपप्रसङः । अथ मन्तुः सर्वविषयस्य मतिसाधनं सर्वविषयं प्रत्याख्यायते नास्तीति. एवं रूपादिविषयग्रहणसाधनान्यपि न सन्तीति सर्वेन्द्रियविलोपः प्रसज्यत इति॥१६॥







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.१७ 





 सूत्रसं० ३.१.१७ः नियमश्च निरनुमानः॥



योऽयं नियम इष्यते. रूपादिग्रहणसाधनान्यस्य सन्ति. मतिसाधनं सर्वविषयं नास्तीति. अयं नियमो निरनुमानः । नात्रानुमानं अस्ति येन नियमं प्रतिपद्यामह इति ।

रूपादिभ्यश्च विषयान्तरं सुखादयस्तदुपलब्धौ करणान्तरसद्भावः । यथा चक्षुषा गन्धो न गृह्यत इति करणान्तरं घ्राणं एवं चक्षुर्घ्राणाभ्यां रसो न गृह्यत इति करणान्तरं रसनम् । एवं शेषेष्वपि । तथा चक्षुरादिभिः सुखादयो न गृह्यन्त इति करणान्तरेण भवितव्यम् ।



कारणान्तरेण भवितव्यम् ।\] प्.७३९

तच्च ज्ञानायौगपद्यलिङ्गम् । यच्च सुखाद्युपलब्धौ करणं तच्च ज्ञानायौगओअद्यलिङ्गं तस्येन्द्रियं इन्द्रियं प्रति सन्निधेरसन्निधेः च न युगपज्ज्ञानान्युत्पद्यन्त इति । तत्र यदुक्तं \`आत्मप्रतिपत्तिहेतूनां मनसि सम्भवात्ऽऽ इति तदयुक्तम्॥१७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.१८ 





प्.७४०

किं पुनरयं देहादिसङ्घातादन्यो नित्यः उतानित्य इति । कुतः संशयः? उभयथा दृष्टत्वात्संशयः । विद्यमानं उभयथा भवति नित्यं अनित्यं च । प्रतिपादिते च आत्मसद्भावे संशयानिवृत्तिरिति ।



प्.७४१

आत्मसद्भावहेतुभिरेवास्य प्राग्देहभेदादवस्थानं सिद्धं ऊर्द्ध्वं अपि देहभेदादवतिष्ठते । कुतः?



 सूत्रसं० ३.१.१८ः पूर्वाभ्यस्तस्मृत्यनुबन्धाज्जातस्य हर्षभयशोकसम्प्रतिपत्तेः॥



जातः खल्वयं कुमारकोऽस्मिन्जन्मन्यगृहीतेषु हर्षभयशोकहेतुषु हर्षभयशोकान्प्रतिपद्यते लिङ्गानुमेयान् । ते च स्मृत्यनुबन्धादुत्पद्यन्ते नान्यथा । स्मृत्यनुबन्धश्च पूर्वाभ्यासं अन्तरेण न भवति । पूर्वाभ्यासश्च पूर्वजन्मनि सति. नान्यथेति सिध्यत्येततवतिष्ठतेऽयं ऊर्ध्वं शरीरभेदादिति॥१८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.१९ 



प्.७४३



 सूत्रसं० ३.१.१९ः पद्मादिषु प्रबोधसम्मीलनविकारवत्तत्विकारः॥



यथा पद्मादिष्वनित्येषु प्रबोधः सम्मीलनं विकारो भवति एवं अनित्यस्यात्मनो हर्षभयशोकसम्प्रतिपत्तिर्विकारः स्यात् ।

हेत्वभावादयुक्तं अनेन हेतुना पद्मादिषु प्रबोधसम्मीलनविकारवदनित्यस्यात्मनो हर्षादिसम्प्रतिपत्तिरिति नात्रोदाहरणसाधर्म्यात्साध्यसाधनं हेतुर्न वैधर्म्यादस्ति हेत्वभावातसम्बद्धार्थकं अपार्थकं उच्यत इति ।



प्.७४४

दृष्टान्ताच्च हर्षादिनिमित्तस्यानिवृत्तिः या चेयं आसेवितेषु विषयेषु हर्षादिसम्प्रतिपत्तिः स्मृत्यनुबन्धकृता प्रत्यात्मनं गृह्यते सेयं पद्मादिसम्मीलनदृष्टान्तेन न निवर्तते । यथा चेयं न निवर्त्तते तथा जातस्यापीति । क्रियाजातौ च पर्णविभागसंयोगौ प्रबोधसम्मीलने. क्रियाहेतुश्च क्रियानुमेयः । एवं च सति किं दृष्टान्तेन प्रतिषिध्यते॥१९॥







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२० 



अथ निर्निमित्तः पद्मादिषु प्रबोधसम्मीलनविकार इति मतं एवं आत्मनोऽपि हर्षादिसम्प्रतिपत्तिरिति । तच्च



 सूत्रसं० ३.१.२०ः नोष्णशीतवर्षाकालनिमित्तत्वात्पञ्चात्मकविकाराणां॥



उष्णादिषु सत्सु भावादसत्स्वभावात्तन्निमित्ताः पञ्चभूतानुग्रहेण निवृत्तानां पद्मादीनां प्रबोधसम्मीलनविकारा इति न निर्निमित्ताः । एवं हर्षादयोऽपि विकारा निमित्तद्भवितुं अर्हन्ति न निमित्तं अन्तरेण ।



निमित्तद्भवितुं अर्हन्ति ...\] प्.७४५

न चान्यत्पूर्वाभ्यस्तस्मृत्यनुबन्धान्निमित्तं अस्तीति । न चोत्पत्तितिरोधकारणानुमानं आत्मनो दृष्टान्तात्. न हर्षादीनां निमित्तं अन्तरेणोत्पत्तिः. नोष्णादिवन्निमित्तान्तरोपादानं हर्षादीनाम्. तस्मादयुक्तं एतत्॥२०॥







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२१ 



इतश्च नित्य आत्मा



 सूत्रसं० ३.१.२१ः प्रेत्याहाराभ्यासकृतात्स्तन्याभिलाषात्॥



जातमात्रस्य वत्सस्य प्रवृत्तिलिङ्गः स्तन्याभिलाषो गृह्यते । स च नान्तरेणाहाराभ्यासम् । कया युक्त्या? दृश्यते हि शरीरिणां क्षुधा पीड्यमानानां आहाराभ्यासकृतात्स्मरणानुबन्धादाहाराभिलाषः । न च पूर्वशरीराभ्यासं अन्तरेणासौ जातमात्रस्योपपद्यते ।



जातमात्रस्योपपद्यते ।\] प्.७४६

तेनानुमीयते भूतपूर्वं शरीरं यत्रानेनाहारोऽभ्यस्त इति । स खल्वयं आत्मा पूर्वशरीरात्प्रेत्य शरीरान्तरं आपन्नः क्षुत्पीडितः पूर्वाभ्यस्तं आहारं अनुस्मरन्स्तन्यं अभिलषति । तस्मान्न देहभेदादात्मा भिद्यते भवत्येवोर्द्ध्वं देहभेदादिति॥२१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२२ 





 सूत्रसं० ३.१.२२ः अयसोऽयस्कान्ताभिगमनवत्तदुपसर्पणं॥



यथा खल्वयोऽभ्यासं अन्तरेणायस्कान्तं उपसर्पति. एवं आहाराभ्यासं अन्तरेण बालः स्तन्यं अभिलषति॥२२॥







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२३ 





प्.७४७

किं इदं अयसोऽयस्कान्ताभिसर्पणं निर्निमित्तं अथ निमित्तादिति? निर्निमित्तं तावत्



 सूत्रसं० ३.१.२३ः नान्यत्र प्रवृत्त्यभावात्॥



यदि निर्निमित्तम्. लोष्टादयोऽप्ययस्कान्तं उपसर्पेयुः । न जातु नियमे कारणं अस्तीति । अथ निमित्तात्. तत्केनोपलभ्यते इति । क्रियालिङ्गः क्रियाहेतुः. क्रियानियमलिङ्गश्च क्रियाहेतुनियमः. तेनान्यत्र प्रवृत्त्यभावः. बालस्यापि नियतं उपसर्पणक्रियोपलभ्यते । न च स्तन्याभिलाषलिङ्गं अन्यदाहाराभ्यासकृतात्स्मरणाउबन्धात् । निमित्तं दृष्टान्तेनोपपाद्यते.



दृष्टान्तेनोपपाद्यते.\] प्.७४८

न चासति निमित्ते कस्यचिदुत्पत्तिः । न च दृष्टान्तो दृष्टं अभिलाषहेतुं बाधते । तस्मादयसोऽयस्कान्ताभिगमनं अदृष्टान्त इति ।

अयसः खल्वपि नान्यत्र प्रवृत्तिर्भवति. न जात्वयो लोष्टं उपसर्पति. किंकृइतोऽस्य नियम इति? यदि कारणनियमात्. स च क्रियानियमलिङ्गः । एवं बालस्यापि नियतविषयोऽभिलाषः कारणनियमाद्भवितुं अर्हति । तच्च कारणं अभ्यस्तस्मरणं अन्यद्वेति दृष्टेन विशिष्यते । दृष्टो हि शरीरिणां अभस्तस्मरणादाहाराभिलाष इति॥२३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२४ 



इतश्च नित्य आत्मा । कस्मात्?



 सूत्रसं० ३.१.२४ः वीतरागजन्मादर्शनात्॥



सरागो जायत इत्यर्थादापद्यते । अयं जायमानो रागानुभद्धो जायते. रागस्य पूर्वानुभूतविषयानुचिन्तनं योनिः. पूर्वानुभवश्च विषयाणां अन्यस्मिन्जन्मनि शरीरं अन्तरेण नोपपद्यते ।



शरीरं अन्तरेण नोपपद्यते ।\] प्.७४९

सोऽयं आत्मा पूर्वशरीरानुभूतान्विषयाननुस्मरन्तेषु तेषु रज्यते. तथा चायं द्वयोर्जन्मनोः प्रतिसन्धिः । एवं पूर्वशरीरस्य पूर्वतरेण पूर्वतरस्य पूर्वतमेनेत्यादिनानादिश्चेतनस्य शरीरयोगः. अनादिश्च रागानुबन्ध इति सिद्धं नित्यत्वं इति॥२४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२५ 





प्.७५०

कथं पुनर्ज्ञायते पूर्वानुभूतविषयानुचिन्तनजनितो जातस्य रागः. न पुनः



 सूत्रसं० ३.१.२५ः सगुणद्रव्योत्पत्तिवत्तदुत्पत्तिः॥



अथोत्पत्तिधर्मकस्य द्रव्यस्य गुणाः कारणत उत्पद्यन्ते तथोत्पत्तिधर्मकस्यात्मनो रागः कुतश्चिदुत्पद्यते । अत्रायं उदितानुवादो निदर्शनार्थः॥२५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२६ 





 सूत्रसं० ३.१.२६ः न. सङ्कल्पनिमित्तत्वाद्रागादीनां॥



न खलु सगुणद्रव्योत्पत्तिवदुत्पत्तिरात्मनो रागस्य च । कस्मात्? सङ्कल्पनिमित्तत्वाद्रागादीनाम् । अयं खलु प्राणिनां विषयानासेवमानानां सङ्कल्पजनितो रागो गृह्यते. सङ्कल्पश्च पूर्वानुभूतविषयानुचिन्तनयोनिः । तेनानुमीयते जातस्यापि पूर्वानुभूतार्थचिन्तनकृतो राग इति । आत्मोत्पादाधिकरणात्तु रागोत्पत्तिर्भवन्ती सङ्कल्पादन्यस्मिन्रागकारणे सति वाच्या कार्यद्रव्यगुणवत् । न चात्मोत्पादः सिद्धो नापि सङ्कल्पादन्यद्रागकारणं अस्ति ।



नापि सङ्कल्पादन्यद्रागकारणं अस्ति ।\] प्.७५१

तस्मादयुक्तं सगुणद्रव्योत्पत्तिवत्तयोरुत्पत्तिरिति ।

अथापि सङ्कल्पादन्यद्रागकारणं धर्माधर्मलक्षणं अदृष्टं उपादीयते. तथापि पूर्वशरीरयोगोऽप्रत्याख्येयः । तत्र हि तस्य निर्वृत्तिः नास्मिन्जन्मनि ।

तन्मयत्वाद्राग इति । विषयाभ्यासः खल्वयं भावनाहेतुः तन्मयत्वं उच्यते इति । जातिविशेषाच्च रागविशेष इति । कर्म खल्विदं जातिविशेषनिर्वर्तकं तादर्थ्यात्ताच्छब्द्यं विज्ञायते । तस्मादनुपपन्नं सङ्कल्पादन्यद्रागकारणं इति॥२६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२७ 





प्.७५२

अनादिश्चेतनस्य शरीरयोग इत्युक्तम्. स्वकृतकर्मनिमित्तं चास्य शरीरं सुखदुःखाधिष्ठानम् । तत्परीक्ष्यते किं घ्राणादिवदेकप्रकृतिकं उत नानाप्रकृतीति । कुतः संशयः? विप्रतिपत्तेः संशयः । पृथिव्यादीनि भूतानि सङ्ख्याविकल्पेन शरीरप्रकृतिरिति प्रतिजानत इति । किं तत्र तत्त्वम्?



प्.७५३



 सूत्रसं० ३.१.२७ः पार्थिवं गुणान्तरोपलब्धेः॥



तत्र मानुषं पार्थिवम् । कस्मात्? गुणान्तरोपलब्धेः । गन्धवती पृथिवी गन्धवच्च शरीरम् । अबादीनां अगन्धत्वात्तत्प्रकृत्यगन्धं स्यात् । न त्विदं अबादिभिरसम्पृक्तया पृथिव्यारब्धं चेष्टेन्द्रियार्थाश्रयभावेन कल्पते इत्यतः पञ्चानां भूतानां संयोगे सति शरीरं भवति । भूतसंयोगो हि मिथः पञ्चानां न निषिद्ध इति । आप्यतैजसवायव्यानि लोकान्तरे शरीराणि तेष्वपि भूतसंयोगः पुरुषार्थतन्त्र इति । स्थाल्यादिद्रव्यनिष्पत्तावपि निःसंशयो नाबादिसंयोगं अन्तरेन निष्पत्तिरिति॥२७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.२८३० 





प्.७५४



 सूत्रसं० ३.१.२८ः पार्थिवाप्यतैजसं तदगुणोपलब्धेः॥



 सूत्रसं० ३.१.२९ः निःश्वासोच्छ्वासोपलब्धेश्चातुर्भौतिकं॥



 सूत्रसं० ३.१.३०ः गन्धक्लेदपाकव्यूहावकाशदानेभ्यः पाञ्चभौतिकं॥



त इमे सन्दिग्धा हेतव इत्युपेक्षितवान्सूत्रकारः । कथं सन्दिग्धाः? सति च प्रकृतिभावे भूतानां धर्मोपलब्धिरसति च संयोगाप्रतिषेधात्सन्निहितानां इति. यथा स्थाल्यां उदकतेजोवाय्वाकाशानां इति । तदिदं अनेकभूतप्रकृति शरीरं अगन्धं अरसं अरूपं अस्पर्शं च प्रकृत्यनुविधानात्स्यात्.



ं अरूपं अस्पर्शं च प्रकृत्यनुविधानात्स्यात्.\] प्.७५५

न त्विदं इत्थम्भूतम् । तस्मात्\`पार्थिवं गुणान्तरोपलब्धेःऽऽ॥२८२९३०॥







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३१ 





प्.७५६



 सूत्रसं० ३.१.३१ः श्रुतिप्रामाण्याच्च॥



\`सूर्यं ते चक्षुर्गच्छताद्ऽऽ इत्यत्र मन्त्रे \`पृथिवीं ते शरीरम्ऽऽ इति श्रूयते । तदिदं प्रक्र्तौ विकारस्य प्रलयाभिधानं इति ।



प्रक्र्तौ विकारस्य प्रलयाभिधानं इति ।\] प्.७५७

\`सूर्यं ते चक्षुः स्पृणोमिऽऽ इत्यत्र मन्त्रान्तरे \`पृथिवीं ते शरीरं स्पृणोमीतिऽऽ श्रूयते । सेयं कारणाद्विकारस्य स्पृतिरभिधीयत इति । स्थाल्यादिषु च तुल्यजातीयानां एककार्यारम्भदर्शनाद्भिन्नजातीयानां एककार्यारम्भानुपपत्तिः॥३१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३२ 





अथेदानीं इन्द्रियाणि प्रमेयक्रमेण विचार्यन्ते किं आव्यक्तिकान्याहोस्विद्भौतिकानीति ।



नीति ।\] प्.७५८

कुतः संशयः?



 सूत्रसं० ३.१.३२ः कृष्णसारे सत्युपलम्भाद्व्यतिरिच्य चोपलम्भात्संशयः॥



कृष्णसारं भौतिकम्. तस्मिन्ननुपहते रूपोपलब्धिः उपहते चानुपलब्धिरिति । व्यतिरिच्य कृष्णसारं अवस्थितस्य विषयस्य उपलम्भो न कृष्णसारप्राप्तस्य । न चाप्राप्यकारित्वं इन्द्रियाणाम्. तदिदं अभौतिकत्वे विभुत्वात्सम्भवति । एवं उभयधर्मोपलब्धेः संशयः॥३२॥



पलब्धेः संशयः॥३२॥\] प्.७५९





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३३ 





प्.७६०

अभौतिकानीत्याह । कस्मात्?



 सूत्रसं० ३.१.३३ः महदणुग्रहणात्॥



महदिति महत्तरं महत्तमं चोपलभ्यते यथा न्यग्रोधपर्वतादि । अण्विति अणुतरं अणुतमं च गृह्यते यथा न्यग्रोधधानादि । तदुभयं उपलभ्यमानं चक्षुषो भौतिकत्वं बाधते । भौतिकं हि यावत्तावदेव व्याप्नोति । अभौतिकं तु विभुत्वात्सर्वव्यापकं इति॥३३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३४ 





प्.७६२

न महदणुग्रहणमात्रादभौतिकत्वं विभुत्वं चेन्द्रियाणां शक्यं प्रतिपत्तुम् । इदं खलु



 सूत्रसं० ३.१.३४ः रश्म्यर्थसन्निकर्षविशेषात्तद्ग्रहणं॥



तयोर्महदण्वोर्ग्रहणं चक्षूरश्मेरर्थस्य च सन्निकर्षविशेषाद्भवति यथा प्रदीपरश्मेरर्थस्य चेति ।



रर्थस्य चेति ।\] प्.७६३

रश्म्यर्थसन्निकर्षश्चावरणलिङ्गः । चाक्षुषो हि रश्मिः कुड्यादिभिरावृतं अर्थं न प्रकाशयति यथा प्रदीपरश्मिरिति॥३४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३५ 





प्.७६४

आवरणानुमेयत्वे सतीदं आह



 सूत्रसं० ३.१.३५ः तदनुपलब्धेरहेतुः॥



रूपस्पर्शवद्धि तेजः. महत्त्वादनेकद्रव्यवत्त्वाद्रूपवत्त्वाच्चोपलब्धिरिति प्रदीपवत्प्रत्यक्षत उपलभ्येत चाक्षुषो रश्मिर्यदि स्यादिति॥३५॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३६ 





 सूत्रसं० ३.१.३६ः नानुमीयमानस्य प्रत्यक्षतोऽनुपलब्धिरभावहेतुः॥





सन्निकर्षप्रतिषेधार्थेनावरणेन लिङ्गेनानुमीयमानस्य रश्मेर्या प्रत्यक्षतोऽनुपलब्धिर्नासावभावं प्रतिपादयति यथा चन्द्रमसः परभागस्य प्र्थिव्याश्चाधोभागस्य॥३६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३७ 







प्.७६५



 सूत्रसं० ३.१.३७ः द्रव्यगुणधर्मभेदाच्चोपलब्धिनियमः॥



भिन्नः खल्वयं द्रव्यधर्मो गुणधर्मश्च. महदनेकद्रव्यवच्च विषक्तावयवं आप्यं द्रव्यं प्रत्यक्षतो नोपलभ्यते स्पर्शस्तु शीतो गृह्यते । तस्य द्रव्यस्यानुबन्धाद्हेमन्तशिशिरौ कल्प्येते तथाविधं एव च तैजसं द्रव्यं अनुद्भूतरूपं सह रूपेण नोपलभ्यते.



कल्प्येते तथाविधं ... नोपलभ्यते.\] प्.७६६

स्पर्शस्त्वस्योष्ण उपलभ्यते तस्य द्रव्यस्यानुबन्धाद्ग्रीष्मवसन्तौ कल्प्येते॥३७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३८ 



यत्र त्वेषा भवति



 सूत्रसं० ३.१.३८ः अनेकद्रव्यसमवायाद्रूपविशेषाच्च रूपोपलब्धिः॥



तत्र रूपं च द्रव्यं च तदाश्रयः प्रत्यक्षत उपलभ्यते । रूपविशेषस्तु यद्भावात्क्वचिद्रूपोपलब्धिः यदभावाच्च द्रव्यस्य क्वचिदनुपलब्धिः स रूपधर्मोऽयं उद्भव समाख्यात इति । अनुद्भूतरूपश्चायं नायनो रश्मिः. तस्मात्प्रत्यक्षतो नोपलभ्यत इति ।



इति ।\] प्.७६७

दृष्टश्च तेजसो धर्मभेदः. उद्भूतरूपस्पर्शं प्रत्यक्षं तेजो यथा आदित्यरश्मयः । उद्भूतरूपं अनुद्भूतस्पर्शं च प्रत्यक्षं यथा प्रदीपरश्मयः । उद्भूतस्पर्शं अनुद्भूतरूपं अप्रत्यक्षं यथाबादिसंयुक्तं तेजः । अनुद्भूतरूपस्पर्शोऽप्रत्यक्षश्चाक्षुषो रश्मिरिति॥३८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.३९ 





 सूत्रसं० ३.१.३९ः कर्मकारितश्चेन्द्रियाणां व्यूहः पुरुषार्थतन्त्रः॥



यथा चेतनस्यार्थो विषयोपलब्धिभूतः सुखदुःखोपलब्धिभूतश्च कल्प्यते तथेन्द्रियाणि व्यूढानि. विषयप्राप्त्यर्थश्च रश्मेश्चाक्षुषस्य व्यूहः । रूपस्पर्शानभिव्यक्तिश्च व्यवहारप्रक्ल्प्त्यर्था. द्रव्यविशेषे च प्रतीघातादावरणोपपत्तिर्व्यवहारार्था । सर्वद्रव्याणां विश्वरूपो व्यूह इन्द्रियवत्कर्मकारितः पुरुषार्थतन्त्रः । कर्म तु धर्माधर्मभूतं चेतनस्योपभोगार्थं इति ।



प्.७६८

अव्यभिचाराच्च प्रतीघातो भौतिकधर्मः । यश्चात्वरणोपलम्भादिन्द्रियस्य द्रव्यविशेषे प्रतिघातः स भौतिकधर्मो न भूतानि व्यभिचरति. नाबौतिकं प्रतिघातधर्मकं दृष्टं इति । अप्रतिघातस्तु व्यभिचारी भौतिकाभौतिकयोः समानत्वादिति ।

यदपि मन्येत प्रतिघाताद्भौतिकानीन्द्रियाणि. अप्रतिघातादभौतिकानीति प्राप्तम्? दृष्टश्चाप्रतिघातः काचाभ्रपटलस्फटिकान्तरितोपलब्धेः । तन्न युक्तम् । कस्मात्? यस्माद्भौतिकं अपि न प्रतिहन्यते. काचाभ्रपटलस्फटिकान्तरितप्रकाशात्प्रदीपरश्मीनाम्. स्थाल्यादिषु पाचकस्य तेजसोऽप्रतिघातः॥३९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४० 





प्.७६९

उपपद्यते च अनुपलब्धिः कारणभेदात्



 सूत्रसं० ३.१.४०ः मध्यन्दिनोल्काप्रकाशानुपलब्धिवत्तदनुपलब्धिः॥



यथा \`अनेकद्रव्येण समवायाद्रूपविशेषाच्चोपलब्धिर्ऽऽ इति सत्युपलब्धिकारणे मध्यन्दिनोल्काप्रकाशो नोपकभ्यते आदित्यप्रकाशेनाभिभूतः. एवं महदनेकद्रव्यवत्त्वाद्रूपविशेषाच्चोपलभिरिति सत्युपलब्धिकारणे चाक्षुषो रश्मिर्नोपलभ्यते निमित्तान्तरतः॥ तच्च व्याख्यातं अनुद्भूतरूपस्पर्शस्य द्रव्यस्य प्रत्यक्षतोऽनुपलब्धिरिति॥४०॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४१ 



अत्यन्तानुपलब्धिश्चाभावकारणम् । यो हि ब्रवीति लोष्टप्रकाशो मध्यन्दिने आदित्यप्रकाशाभिभवान्नोपलभ्यत इति. तस्यैतत्स्यात्?



प्.७७०



 सूत्रसं० ३.१.४१ः न. रात्रावप्यनुपलब्धेः॥



अप्यनुमानतोऽनुपलब्धेरिति । एवं अत्यन्तानुपलब्धेर्लोष्टप्रकाशो नास्ति. न त्वेवं चक्षुषो रश्मिरिति॥४१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४२ 





उपपन्नरूपा चेयं



 सूत्रसं० ३.१.४२ः बाह्यप्रकाशानुग्रहाद्विषयोपलब्धेरनभिव्यक्तितोऽनुपलब्धिः॥



बाह्येन प्रकाशेनानुगृहीतं चक्षुः विषयग्राहकं तदभावेऽनुपलब्धिः । सति च प्रकाशानुग्रहे शीतस्पर्शोपलब्धौ च सत्यां तदाश्रयस्य द्रव्यस्य चक्षुषाऽग्रहणं रूपस्यानुद्भूतत्वात्.



प्रकाशानुग्रहे ...\] प्.७७१

सेयं रूपानभिव्यक्तितो रूपाश्रयस्य द्रव्यस्यानुपलब्धिर्दृष्टा । तत्र यदुक्तं \`तदनुपलब्धेरहेतुर्ऽऽ इति एतदयुक्तम्॥४२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४३ 



कस्मात्पुनरभिभवोऽनुपलब्धिकारणं चाक्षुषस्य रश्मेर्नोच्यत इति?



 सूत्रसं० ३.१.४३ः अभिव्यक्तौ चाभिभवात्॥



बाह्यप्रकाशानुग्रहनिरपेक्षतायां चेति चार्थः । यद्रूपं अभिव्यक्तं उद्भूतं बाह्यप्रकाशानुग्रहं च नापेक्षते तद्विषयोऽभिभवः. विपर्ययेऽभिभवाभावात् । अनुद्भूतरूपत्वाच्चानुपलभ्यमानं बाह्यप्रकाशानुग्रहाच्चोपलभ्यमानं नाभिभूयत इति ।



नुपलभ्यमानं\] प्.७७२

एवं उपपन्नं अस्ति चाक्षुषो रश्मिरिति॥४३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४४ 





प्.७७३



 सूत्रसं० ३.१.४४ः नक्तञ्चरनयनरश्मिदर्शनाच्च॥



दृश्यन्ते हि नक्तं नयनरश्मयो नक्तञ्चराणां वृषदंशप्रभृतीनाम्. तेन शेषस्यानुमानं इति । जातिभेदवदिन्द्रियभेद इति चेत्? धर्मभेदमात्रं चानुपपन्नं आवरणस्य प्रातिप्रतिषेधार्थस्य दर्शनादिति॥४४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४५ 





प्.७७४

इन्द्रियार्थसन्निकर्षस्य ज्ञानकारणत्वानुपपत्तिः । कस्मात्?



 सूत्रसं० ३.१.४५ः अप्राप्य ग्रहणं काचाभ्रपटलस्फटिकान्तरितोपलब्धेः॥



तृणादि सर्पद्द्रव्यं काचे अभ्रपटले वा प्रतिहतं दृष्त्ऽम्. अव्यवहितेन सन्निकृष्यते व्याहन्यते वै प्राप्तिर्व्यवधानेनेति । यदि च रश्म्यर्थसन्निकर्षो ग्रहणहेतुः स्यात्न व्यवहितस्य सन्निकर्ष इत्यग्रहणं स्यात् । अस्ति चेयं काचाभ्रपटलस्फटिकान्तरितोपलब्धिः सा ज्ञापयति अप्राप्यकारीणीन्द्रियाणि अत एवाभौतिकानि. प्राप्यकारित्वं हि भौतिकधर्म इति॥४५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४६ 





प्.७७५



 सूत्रसं० ३.१.४६ः कुड्यान्तरितानुपलब्धेरप्रतिषेधः॥



अप्राप्यकरित्वे सतीन्द्रियाणां कुड्यान्तरितस्यानुपलब्धिर्न स्यात्॥४६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४७ 





प्राप्यकारित्वेऽपि तु काचाभ्रपटलस्फटिकान्तरितोपलब्धिर्न स्यात्?



 सूत्रसं० ३.१.४७ः अप्रतीघातात्सन्निकर्षोपपत्तिः॥



न च काचोऽभ्रपटलं वा नयनरश्मिं विष्टभ्नाति सोऽप्रतिहन्यमानः सन्निकृष्यत इति॥४७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४८ 





प्.७७६

यश्च मन्यते न भौतिकस्याप्रतिघात इति तन्न



 सूत्रसं० ३.१.४८ः आदित्यरश्मेः स्फटिकान्तरितेऽपि दाह्ये .विघातात्॥



आदित्यरश्मेरविघातात्स्फटिकान्तरितेऽप्यविघातात्. दाह्येऽविघातात् । अविघातादिति च पदाभिसम्बन्धाद्वाक्यभेद इति । प्रतिवाक्यं चार्थभेद इति । आदित्यरश्मिः कुम्भादिषु न प्रतिहन्यते. अविघातात्कुम्भस्थं उदकं तपति । प्राप्तौ हि द्रव्यान्तरगुणस्य उष्णस्य स्पर्शस्य ग्रहणं तेन च शीतस्पर्शाभिभव इति । स्फटिकान्तरितेऽपि प्रकाशनीये प्रदीपरश्मीनां अप्रतिघातः. अप्रतिघातात्प्राप्तस्य ग्रहणं इति । भर्जनकपालादिस्थं च द्रव्यं आग्नेयेन तेजसा दह्यते तत्राविघातात्प्राप्तिः. प्राप्तौ तु दाहो नाप्राप्यकारि तेज इति ।



प्.७७७

अविघातादिति च केवलं पदं उपादीयते. कोऽयं अविघातो नाम? अव्युह्यमानावयवेन व्यवधायेन द्रव्येण सर्वतो द्रव्यस्याविष्ठ्म्भः क्रियाहेतोरप्रतिबन्धः प्राप्तेरप्रतिषेध इति । दृष्टं हि कलशनिषक्तानां अपां बहिः शीतस्पर्शस्य ग्रहणम् । न चेन्द्रियेणासन्निकृष्टस्य द्रव्यस्य स्पर्शोपलब्धिः । दृष्टौ च प्रस्पन्दपरिस्रवौ । तत्र काचाभ्रपटलादिभिर्नयनरश्मेरप्रतिघाताद्विभिद्यार्थेन सह सन्निकर्षादुपपन्नं ग्रहणं इति॥४८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.४९ 





प्.७७८



 सूत्रसं० ३.१.४९ः नेतरेतरधर्मप्रसङ्गात्॥



काचाभ्रपटलादिवद्वा कुड्यादिभिरप्रतिघातः. कुड्यादिवद्वा काचाभ्रपटलादिभिः प्रतिघात इति प्रसज्यते. नियमे कारणं वाच्यं इति॥४९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५० 





 सूत्रसं० ३.१.५०ः आदर्शोदकयोः प्रसादस्वाभाव्याद्रूपोपलब्धिवत्तदुपलब्धिः॥



आदर्शोदकयोः प्रसादो रूपविशेषः स्वो धर्मो नियमदर्शनात्. प्रसादस्य वा स्वो धर्मो रूपोपलम्भनम् । यथा आदर्शप्रतिहतस्य परावृत्तस्य नयनरश्मेः स्वेन मुखेन सन्निकर्षे सति स्वमुखोपलम्भनं प्रतिबिम्बग्रहणाख्यं आदर्शरूपानुग्रहात्तन्निमित्तं भवति.



कर्षे सति ...\] प्.७७९

आदर्शरूपोपघाते तदभावात्. कुड्यादिषु च प्रतिबिम्बग्रहणं न भवति एवं काचाभ्रपटलादिभिरविघातश्चक्षूरश्मेः कुड्यादिभिश्च प्रतिघातो द्रव्यस्वभावनियमादिति॥५०॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५१ 





 सूत्रसं० ३.१.५१ः दृष्टानुमितानां हि नियोगप्रतिषेधानुपपत्तिः॥



प्रमाणस्य तत्त्वविषयत्वात् । न खलु भोः परीक्षमाणेन दृष्टानुमिता अर्थाः शक्या नियोक्तुं एवं भवतेति.



नियोक्तुं एवं भवतेति.\] प्.७८०

नापि प्रतिषेद्धुं एवं न भवतेति । न हीदं उपपद्यते रूपवद्गन्धोऽपि चाक्षुषो भवत्विति. गन्धवद्वा रूपं चाक्षुषं मा भूदिति. अग्निप्रतिपत्तिवत्धूमेनोदकप्रतिपत्तिरपि भवत्विति. उदकाप्रतिपत्तिवद्वा धूमेनाग्निप्रतिपत्तिरपि मा भूदिति । किं कारणम्? यथा खल्वर्था भवन्ति य एषां स्वो भावः स्वो धर्म इति तथाभूताः प्रमाणेन प्रतिपद्यन्त इति । तथाभूतविषयकं हि प्रमाणं इति । इमौ खलु नियोगप्रतिषेधौ भवता देशितौ काचाभ्रपटलादिवद्वा कुड्यादिभिरप्रतिघातो भवतु कुड्यादिवद्वा काचाभ्रपटलादिभिरप्रतिघातो मा भूदिति । न. दृष्टानुमिताः खल्विमे द्रव्यधर्माः. प्रतिघाताप्रतिघातयोर्ह्युपलब्धी व्यवस्थापिके । व्यवहितानुपलब्ध्यानुमीयते कुड्यादिभिः प्रतिघातः. व्यवहितोपलब्ध्यानुमीयते काचाभ्रपटलादिभिरप्रतिघात इति॥५१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५२ 





प्.७८१

अथापि खल्वेकं इदं इन्द्रियं बहूनीन्द्रियाणि वा? कुतः संशयः?



 सूत्रसं० ३.१.५२ः स्थानान्यत्वे नानात्वादवयविनानास्थानत्वाच्च संशयः॥



बहूनि द्रव्याणि नानास्थानानि दृश्यन्ते. नानास्थानश्च सन्नेकोऽवयवी चेति । तेनेन्द्रियेषु भिन्नस्थानेषु संशय इति॥५२॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५३ 





प्.७८३

एकं इन्द्रियं



 सूत्रसं० ३.१.५३ः त्वगव्यतिरेकात्॥



त्वगेकं इन्द्रियं इत्याह । कस्मात्? अव्यतिरेकात् । न त्वचा किञ्चिदिन्द्रियाधिष्ठानं न प्राप्तम्. न चासत्यां त्वचि किञ्चिद्विषयग्रहणं भवति. यया सत्वेन्द्रियस्थानानि व्याप्तानि यस्यां च सत्यां विषयग्रहणं भवति सा त्वगेकं इन्द्रियं इति ।

नेन्द्रियान्तरार्थानुपलब्धेः । स्पर्शोपलब्धिलक्षणायां सत्यां त्वचि गृह्यमाणे त्वगिन्द्रियेण स्पर्शे इन्द्रियान्तरार्था रूपादयो न गृह्यन्ते अन्धादिभिः । न स्पर्शग्राहकातिन्द्रियादिन्द्रियान्तरं अस्तीति स्पर्शवदन्धादिभिर्गृह्येरन्रूपादयः. न च गृह्यन्ते तस्मान्नैकं इन्द्रियं त्वगिति ।



प्.७८४

त्वगवयवविशेषेण धूमोपलब्धिवत्तदुपलब्धिः । यथा त्वचोऽवयवविशेषः कश्चिच्चक्षुषि सन्निकृष्टो धूमस्पर्शं गृह्णाति नान्यः. एवं त्वचोऽवयवविशेषा रूपादिग्राहकास्तेषां उपघातादन्धादिभिर्न गृह्यन्ते रूपादय इति । व्याहतत्वादहेतुः । त्वगव्यतिरेकादेकं इन्द्रियं इत्युक्त्वा \`त्वगवयवविशेषेण धूमोपलब्धिवद्रूपाद्युपलब्धिर्ऽऽ इत्युच्यते । एवं च सति नानाभूतानि विषयग्राहकाणि विषयव्यवस्थानात्तद्भावे विषयग्रहणस्य भावात्तदुपघाते चाभावात्. तथा च पूर्वो वाद उत्तरेण वादेण व्याहन्यत इति ।

सन्दिग्धश्चाव्यतिरेकः । पृथिव्यादिभिरपि भूतैरिन्द्रियाधिष्ठानानि व्याप्तानि. न च तेष्वसत्सु विषयग्रहणं भवतीति । तस्मान्न त्वगन्यद्वा सर्वविषयं एकं इन्द्रियं इति॥५३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५४ 





प्.७८५



 सूत्रसं० ३.१.५४ः न युगपदर्थानुपलब्धेः॥



आत्मा मनसा सम्बध्यते. मन इन्द्रियेण. इन्द्रियं सर्वार्थैः सन्निकृष्टं इति. आत्मेन्द्रियमनोर्थसन्निकर्षेभ्यो युगपद्ग्रहणानि स्युः । न च युगपद्रूपादयो गृह्यन्ते तस्मान्नैकं इन्द्रियं सर्वविषयं अस्तीति । असाहचर्याच्च विषयग्रहणानां नैकं इन्द्रियं सर्वविषयकम्. साहचर्ये हि विषयग्रहणानां अन्धाद्यनुपपत्तिरिति॥५४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५५ 





प्.७८६



 सूत्रसं० ३.१.५५ः विप्रतिषेधाच्च न त्वगेका॥



न खलु त्वगेकं इन्द्रियं व्याघातात् त्वचा रूपाण्यप्राप्तानि गृह्यन्त इत्यप्राप्यकारित्वे स्पर्शादिष्वप्येवं प्रसङ्गः । स्पर्शादीनां च प्राप्तानां ग्रहणाद्रूपादीनां प्राप्तानां ग्रहणं इति प्राप्तम् ।



प्.७८७

प्राप्याप्राप्यकारित्वं इति चेत्? आवरणानुपपत्तेर्विषयमात्रस्य ग्रहणम् । अथापि मन्येत प्राप्ताः स्पर्शादयस्त्वचा गृह्यन्ते रूपाणि त्वप्राप्तानीति? एवं सति नास्त्यावरणम्. आवरणानुपपत्तेश्च रूपमात्रस्य ग्रहणं व्यवहितस्य चाव्यवहितस्य चेति । दूरान्तिकानुविधानं च रूपोपलब्ध्यनुपलब्ध्योर्न स्यात् । अप्राप्तं त्वचा गृह्यते रूपं इति दूरे रूपस्याग्रहणं अन्तिके च ग्रहणं इत्येतन्न स्यादिति॥५५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५६ 





प्रतिषेधाच्च नानात्वसिद्धौ स्थापनाहेतुरप्युपादीयते



 सूत्रसं० ३.१.५६ः इन्द्रियार्थपञ्चत्वात्॥



अर्थः प्रयोजनम्. तत्पञ्चविधं इन्द्रियाणाम्. स्पर्शनेनेन्द्रियेण स्पर्शग्रहणे सति न तेनैव रूपं गृह्यत इति रूपग्रहणप्रयोजनं चक्षुरनुमीयते ।



तेनैव रूपं गृह्यत इति रूपग्रहणप्रयोजनं चक्षुरनुमीयते ।\] प्.७८८

स्पर्शरूपग्रहणे च ताभ्यां एव न गन्धो गृह्यत इति गन्धग्रहणप्रयोजनं घ्राणं अनुमीयते । त्रयाणां ग्रहणे न तैरेव रसो गृह्यत इति रसग्रहणप्रयोजनं रसनं अनुमीयते । न च चतुर्णां ग्रहणे तैरेव शब्दः श्रूयत इति शब्दग्रहणप्रयोजनं श्रोत्रं अनुमीयते । एवं इन्द्रियप्रयोजनस्यानितरेतरसाधनसाध्यत्वात्पञ्चैवेन्द्रियाणि॥५६॥







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५७ 





प्.७८९



 सूत्रसं० ३.१.५७ः न. तदर्थबहुत्वात्॥



न खल्विन्द्रियार्थपञ्चत्वात्पञ्चेन्द्रियाणीति सिध्यति । कस्मात्? तेषां अर्थानां बहुत्वात् । बहवः खल्विमे इन्द्रियार्थाः. स्पर्शास्तावत्शीतोष्नानुष्णाशीता इति । रूपाणि शुक्लहरितादीनि । गन्धा इष्टानिष्टोपेक्षणीयाः । रसाः कटुकादयः. शब्दा वर्णात्मानो ध्वनिमात्राश्च भिन्नाः । तद्यस्येन्द्रियार्थपञ्चत्वात्पञ्चेन्द्रियाणि तस्येन्द्रियार्थबहुत्वाद्बहूनि इन्द्रियाणि प्रसज्यन्त इति॥५७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५८ 





 सूत्रसं० ३.१.५८ः गन्धत्वाद्यव्यतिरेकाद्गन्धादीनां अप्रतिषेधः॥



गन्धत्वादिभिः स्वसामान्यैः कृतव्यवस्थानां गन्धादीनां यानि गन्धादिग्रहणानि तान्यसमानसाधनसाध्यत्वाद्ग्राहकान्तराणि न प्रयोजयन्ति । अर्थसमूहोऽनुमानमुक्तो नार्थैकदेशः ।



मुक्तो नार्थैकदेशः ।\] प्.७९०

अर्थैकदेशं चाश्रित्य विषयपञ्चत्वमात्रं भवान्प्रतिषेधति तस्मादयुक्तोऽयं प्रतिषेध इति ।

कथं पुनर्गन्धत्वादिभिः स्वसामान्यैः कृतव्यवस्था गन्धादय इति? स्पर्शः खल्वयं त्रिविधः शीत उष्णोऽनुष्णाशीतश्च स्पर्शत्वेन स्वसामान्येन संगृहीतः । गृह्यमाणे च शीतस्पर्शे नोष्णस्यानुष्णाशीतस्य वा स्पर्शस्य ग्रहणं ग्राहकान्तरं प्रयोजयति स्पर्शभेदानां एकसाधनसाध्यत्वाद्येनैव शीतस्पर्शो गृह्यते तेनैवेतरावपीति । एवं गन्धत्वेन गन्धानाम्. रूपत्वेन रूपाणाम्. रसत्वेन रसानाम्. शब्दत्वेन शब्दानां इति । गन्धादिग्रहणानि पुनरसमानसाधनसाध्यत्वाद्ग्राहकान्तराणां प्रयोजकानि । तस्मादुपपन्नं इन्द्रियार्थपञ्चत्वात्पञ्चेन्द्रियाणीति॥५८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.५९ 



यदि सामान्यं सङ्ग्राहकम्. प्राप्तं इन्द्रियाणां



 सूत्रसं० ३.१.५९ः विषयत्वाव्यतिरेकादेकत्वं॥



विषयत्वेन हि सामान्येन गन्धादयः सङ्गृहीता इति॥५९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६० 





प्.७९१



 सूत्रसं० ३.१.६०ः न. बुद्धिलक्षणाधिष्ठानगत्याकृतिज्ञातिपञ्चत्वेभ्यः॥



न खलु विषयत्वेन सामान्येन कृतव्यवस्था विषया ग्राहकान्तरनिरपेक्षा एकसाधनग्राह्या अनुमीयन्ते. अनुमीयन्ते च पञ्च गन्धादयो गन्धत्वादिभिः स्वसामान्यैः कृतव्यवस्था इन्द्रियान्तरग्राह्याः. तस्मादसम्बद्धं एतत् । अयं एव चार्थोऽनूद्यते बुद्धिलक्षणपञ्चत्वादिति ।

बुद्धय एव लक्षणानि विषयग्रहणलिङ्गत्वातिन्द्रियाणाम्. तदेतत्\`इन्द्रियार्थपञ्चत्वात्ऽऽ इत्येतस्मिन्सूत्रे कृतभाष्यं इति । तस्माद्बुद्धिलक्षणपञ्चत्वात्पञ्चेन्द्रियाणि ।



प्.७९२

अधिष्ठानान्यपि खलु पञ्चेन्द्रियाणाम्. सर्वशरीराधिष्ठानं स्पर्शनं स्पर्शग्रहणलिङ्गम्. कृष्णसाराधिष्ठानं चक्षुः बहिर्निःसृतं रूपग्रहणलिङ्गम्. नासाधिष्ठानं घ्राणम्. जिह्वाधिष्ठानं रसनम्. कर्णच्छिद्राधिष्ठानं श्रोत्रम्. गन्धरसरूपस्पर्शशब्दग्रहणलिङ्गत्वादिति ।



गतिभेदादपीन्द्रियभेदः । कृष्णसारोपनिबद्धं चक्षुर्बहिर्निःसृत्य रूपाधिकरणानि द्रव्याणि प्राप्नोति । स्पर्शनादीनि त्विन्द्रियाणि विषया एवाश्रयोपसर्पणात्प्रत्यासीदन्ति । सन्तानवृत्त्या शब्दस्य श्रोत्रप्रत्यासत्तिरिति ।

आकृतिः खलु परिमाणं इयत्ता सा पञ्चधा । स्वस्थानमात्राणि घ्राणरसनस्पर्शनानि विषयग्रहणेनानुमेयानि । चक्षुः कृष्णसाराश्रयं बहिर्निःसृतं विषयव्यापि । श्रोत्रं नान्यदाकाशात्. तच्च विभु शब्दमात्रानुभवानुमेयं पुरुषसंस्कारोपग्रहणाच्चाधिष्ठाननियमेन शब्दस्य व्यञ्जकं इति ।



प्.७९३

जातिरिति योनिं प्रचक्षते । पञ्च खल्विन्द्रिययोनयः पृथिव्यादीनि भूतानि. तस्मात्प्रकृतिपञ्चत्वादपि पञ्चेन्द्रियाणीति सिद्धम्॥६०॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६१ 



कथं पुनर्ज्ञायते भूतप्रकृतीनीन्द्रियाणि नाव्यक्तप्रकृतीनीति?



 सूत्रसं० ३.१.६१ः भूतगुणविशेषोपलब्धेस्तादात्म्यं॥



दृष्टो हि वाय्वादीनां भूतानां गुणविशेषाभिव्यक्तिनियमः । वायुः स्पर्शव्यञ्जकः. आपो रसव्यञ्जिकाः. तेजो रूपव्यञ्जकम्. पार्थिवं किञ्चिद्द्रव्यं कस्यचिद्द्रव्यस्य गन्धव्यञ्जकम् । अस्ति चायं इन्द्रियाणां भूतगुणविशेषोपलब्धिनियमः तेन भूतगुणविशेषोपलब्धेर्मन्यामहे भूतप्रकृतीनीन्द्रियाणि नाव्यक्तप्रकृतीनीति॥६१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६२ 





प्.७९५

गन्धादयः पृथिव्यादिगुणा इत्युद्दिष्टं उद्देशश्च पृथिव्यादीनां एकगुणत्वे चानेकगुणत्वे च समान इत्यत आह



 सूत्रसं० ३.१.६२ः गन्धरसरूपस्पर्शशब्दानां स्पर्शपर्यन्ताः पृथिव्याः॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६३ 





 सूत्रसं० ३.१.६३ः अप्तेजोवायूनां पूर्वं पूर्वं अपोह्याकाशस्योत्तरः॥



स्पर्शपर्यन्तानां इति विभक्तिविपरिणामः । आकाशस्योत्तरः शब्दः स्पर्शपर्यन्तेभ्य इति ।



इति ।\] प्.७९६

कथं तर्हि तरब्निर्देशः? स्वतन्त्रविनियोगसामर्थ्यात् । तेनोत्तरशब्दस्य परार्थाभिधानं विज्ञायते । उद्देशसूत्रे हि स्पर्शपर्यन्तेभ्यः परः शब्द इति । तन्त्रं वा स्पर्शस्य विवक्षितत्वात् स्पर्शपर्यन्तेषु नियुक्तेषु योऽन्यस्तदुत्तरः शब्द इति॥६२६३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६४ 





प्.७९७



 सूत्रसं० ३.१.६४ः न सर्वगुणानुपलब्धेः॥



नायं गुणनियोगः साधुः । कस्मात्? यस्य भूतस्य ये गुणा न ते तदात्मकेनेन्द्रियेण सर्वे उपलभ्यन्ते । पार्थिवेन हि घ्राणेन स्पर्शपर्यन्ता न गृह्यन्ते गन्ध एव एको गृह्यते एवं शेषेष्वपीति॥६४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६५ 



कथं तर्हीमे गुणा विनियोक्तव्या इति?



 सूत्रसं० ३.१.६५ः एकैकश्येनोत्तरोत्तरगुणसद्भावादुत्तरोत्तराणां तदनुपलब्धिः॥



गन्धादीनां एकैको यथाक्रमं पृथिव्यादीनां एकैकस्य गुणः. अतः \`तदनुपलब्धिःऽऽ तेषां तयोः तस्य चानुपलब्धिः



तेषां तयोः तस्य चानुपलब्धिः \] प्.७९८

घ्राणेन रसरूपस्पर्शानां रसनेन रूपस्पर्शयोः चक्षुषा स्पर्शस्येति ।

कथं तर्ह्यनेकगुणानि भूतानि गृह्यन्त इति?

संसर्गाच्चानेकगुणग्रहणम् । अबादिसंसर्गाच्च पृथिव्यां रसादयो गृह्यन्ते एवं शेषेष्वपीति॥६५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६६ 





प्.७९९

नियमस्तर्हि न प्राप्नोति संसर्गस्यानियमात्चतुर्गुणा पृथिवी त्रिगुणा आपो द्विगुणं तेज एकगुणो वायुरिति । नियमश्चोपपद्यते । कथम्?



 सूत्रसं० ३.१.६६ः विष्टं ह्यपरं परेण॥



पृथिव्यादीनां पूर्वपूर्वं उत्तरेणोत्तरेण विष्टं अतः संसर्गनियम इति । तच्चैतद्भूतसृष्टौ वेदितव्यं नैतर्हीति॥६६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६७ 





प्.८००



 सूत्रसं० ३.१.६७ः न पार्थिवाप्ययोः प्रत्यक्षत्वात्॥



नेति त्रिसूत्रीं प्रत्याचष्टे । कस्मात्? पार्थिवस्य द्रव्यस्याप्यस्य च प्रत्यक्षट्वात् । महत्वानेकद्रव्यत्वाद्रूपाच्चोपलब्धिरिति तैजसं एव द्रव्यं प्रत्यक्षं स्यात्न पार्थिवं आप्यं वा रूपाभावात् । तैजसवत्तु पार्थिवाप्ययोः प्रत्यक्षत्वात्न संसर्गादनेकगुणग्रहणं भूतानां इति । भूतान्तररूपकृतं च पार्थिवाप्ययोः प्रत्यक्षत्वं ब्रुवतः प्रत्यक्षो वायुः प्रसज्यते नियमे वा कारणं उच्यतां इति ।



प्.८०१

रसयोर्वा पार्थिवाप्ययोः प्रत्यक्षत्वात् पार्थिवो रसः षड्विधः. आप्यो मधुर एव; न चैतत्संसर्गाद्भव्तितुं अर्हति । रूपयोर्वा पार्थिवाप्ययोः प्रत्यक्षत्वात्तैजसरूपानुगृहीतयोः. संसर्गे हि व्यञ्जकं एव रूपं न व्यङ्ग्यं अस्तीति । एकानेकविधत्वे च पार्थिवाप्ययोः प्रत्यक्षत्वाद्रूपयोः । पार्थिवं हरितलोहितपीताद्यनेकविधं रूपम्. आप्यं तु शुक्लं अप्रकाशकम्. न चैतदेकगुणानां संसर्गे सत्युपपद्यत इति । उदाहरणमात्रं चैतत्. अतः परं प्रपञ्चः ।

स्पर्शयोर्वा पार्थिवतैजसयोः प्रत्यक्षत्वात् । पार्थिवोऽनुष्नाशीतः स्पर्शः. उष्णस्तैजसः प्रत्यक्षः. न चैतदेकगुणानां अनुष्णाशीतस्पर्शेन वायुना संसर्गेणोपपद्यत इति ।

अथ वा पार्थिवाप्ययोर्द्रव्ययोर्व्य्वस्थितगुणयोः प्रत्यक्षत्वात् । चतुर्गुणं पार्थिवम् द्रव्यं त्रिगुणं आप्यं प्रत्यक्षम्. तेन तत्कारणं अनुमीयते तथाभूतं इति । तस्य कार्यं लिङ्गं कारणभावाद्धि कार्यभाव इति । एवं तैजसवायव्ययोर्द्रव्ययोः प्रत्यक्षत्वाद्गुणव्यवस्थायाः तत्कारणे द्रव्ये व्यवस्थानुमानं इति ।

दृष्टश्च विवेकः पार्थिवाप्ययोः प्रत्यक्षत्वात् । पार्थिवं द्रव्यं अबादिभिर्वियुक्तं प्रत्यक्षतो गृह्यते.



गृह्यते.\] प्.८०२

आप्यं च पराभ्याम्. तैजसं च वायुना. न चैकैकगुणं गृह्यत इति । निरनुमानं तु \`विष्टं ह्यपरं परेणऽऽ इत्येतदिति । नात्र लिङ्गं अनुमापकं गृह्यत इति येनैतदेवं प्रतिपद्येमहि ।

यच्चोक्तं विष्टं ह्यपरं परेणेति भूतसृष्टौ वेदितव्यं न साम्प्रतं इति नियमकारणाभावादयुक्तम् । दृष्टं च साम्प्रतं अपरं परेण विष्टं इति. वायुना च विष्टं तेज इति । विष्टत्वं संयोगः. स च द्वयोः समानः. वायुना च विष्टत्वात्स्पर्शवत्तेजो न तु तेजसा विष्टत्वाद्रूपवान्वायुरिति नियमकारणं नास्तीति । दृष्टं च तैजसेन स्पर्शेन वायव्यस्य स्पर्शस्याभिभवादग्रहणं इति. न च तेनैव तस्याभिभव इति॥६७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६८ 



तदेवं न्यायविरुद्धं प्रवादं प्रतिषिध्य \`न सर्वगुणानुपलब्धेर्ऽऽ इति चोदितं समाधीयते



 सूत्रसं० ३.१.६८ः पूर्वपूर्वगुणोत्कर्षात्तत्तत्प्रधानं॥



तस्मान्न सर्वगुणोपलब्धिः. घ्राणादीनां पूर्वं पूर्वं गन्धादेर्गुणस्योत्कर्षात्तत्तत्प्रधानम् । का प्रधानता? विषयग्राहकत्वम् । को गुणोत्कर्षः? अभिव्यक्तौ समर्थत्वम् । यथा बाह्यानां पार्थिवाप्यतैजसानां द्रव्याणां चतुर्गुणत्रिगुणद्विगुणानां न सर्वगुणव्यञ्जकत्वं गन्धरसरूपोत्कर्षात्तु यथाक्रमं गन्धरसरूपव्यञ्जकत्वम्.

बाह्यानां ...\] प्.८०३

एवं घ्राण रसनचक्षुषा.ं चतुर्गुणत्रिगुणद्विगुणानां न सर्वगुणग्राहकत्वम्. गन्धरसरूपोत्कर्षात्तु यथाक्रमं गन्धरसरूपग्राहकत्वम् । तस्माद्घ्राणादिभिर्न सर्वेषां गुणानां उपलब्धिरिति ।

यस्तु प्रतिजानीते गन्धगुणत्वाद्घ्राणं गन्धस्य ग्राहकं एवं रसनादिष्वपीति. तस्य यथागुणयोगं घ्राणादिभिर्गुणग्रहणं प्रसज्यत इति॥६८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.६९ 



प्.८०४

किंकृतं पुनर्व्यवस्थानं किञ्चित्पार्थिवं इन्द्रियं न सर्वाणि. कानिचिदाप्यतैजसवायव्यानि इन्द्रियाणि न सर्वाणीति?



 सूत्रसं० ३.१.६९ः तद्व्यवस्थानं तु भूयस्त्वात्॥



अर्थनिर्वृत्तिसमर्थस्य प्रविभक्तस्य द्रव्यस्य संसर्गः पुरुषसंस्कारकारितो भूयस्त्वम् । दृष्टो हि प्रकर्षे भूयस्त्वशब्दः. यथा प्रकृष्टो विषयो भूयानित्युच्यते । यथा पृथगर्थक्रियासमर्थानि पुरुषसंस्कारवशाद्विषौषधिमणिप्रभृतीनि द्रव्याणि निर्वर्त्यन्ते. न सर्वं सर्वार्थम्; एवं पृथग्विषयग्रहणसमर्थानि घ्राणादीनि निर्वर्त्यन्ते न सर्वविषयग्रहणसमर्थानीति॥६९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.७० 





प्.८०५

स्वगुणान्नोपलभन्त इन्द्रियाणि । कस्मादिति चेत्?



 सूत्रसं० ३.१.७०ः सगुणानां इन्द्रियभावात्॥



स्वान्गन्धादीन्नोपलभन्ते घ्राणादीनि । केन कारणेनेति चेत्? स्वगुणैः सह घ्राणादीनां इन्द्रियभावात् । घ्राणं स्वेन गन्धेन समानार्थकारिणा सह बाह्यं गन्धं गृह्णाति तस्य स्वगन्धग्रहणं सहकारिवैकल्यान्न भवति. एवं शेषाणां अपि॥७०॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.७१ 





यदि पुनर्गन्धः सहकारी च स्याद्घ्राणस्य ग्राह्यश्चेत्यत आह



 सूत्रसं० ३.१.७१ः तेनैव तस्याग्रहणाच्च॥



प्.८०६

न गुणोपलब्धिरिन्द्रियाणाम् । यो ब्रूते यथा बाह्यं द्रव्यं चक्षुषा (चोर्र्.; चक्षषा. एद्.) गृह्यते तथा तेनैव चक्षुषा तदेव चक्षुर्गृह्यतां इति. तादृङिदम्; तुल्यो ह्युभयत्र प्रतिपत्तिहेत्वभाव इति॥७१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_







 भाष्यम् ३.१.७२ 





 सूत्रसं० ३.१.७२ः न शब्दगुणोपलब्धेः॥



स्वगुणान्नोपलभन्त इन्द्रियाणीति एतन्न भवति । उपलभ्यते हि स्वगुणः शब्दः श्रोत्रेणेति॥७२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.१.७३ 





प्.८०७



 सूत्रसं० ३.१.७३ः तदुपलब्धिरितरेतरद्रव्यगुणवैधर्म्यात्॥



न शब्देन गुणेन सगुणं आकाशं इन्द्रियं भवति । न शब्दः शब्दस्य व्यञ्जकः. न च घ्राणादीनां स्वगुणग्रहणं प्रत्यक्षम्. नाप्यनुमीयते । अनुमीयते तु श्रोत्रेणाकाशेन शब्दस्य ग्रहणम्. शब्दगुणत्वं च आकाशस्येति । परिशेषश्चानुमानं वेदितव्यम् । आत्मा तावत्श्रोता न करणम्. मनसः श्रोत्रत्वे बधिरत्वाभावः. पृथिव्यादीनां घ्राणादिभावे सामर्थ्यम्. श्रोत्रभावे चासामर्थ्यम् ।



सामर्थ्यम्. श्रोत्रभावे चासामर्थ्यम् ।\] प्.८०८

अस्ति चेदं श्रोत्रं आकाशं च शिष्यते. परिशेषादाकाशं श्रोत्रं इति॥७३॥



इति श्रीवात्स्यायनीये न्यायभाष्ये तृतीयाध्यायस्याद्यं आह्निकम्॥









प्.८०९

अथ तृतीयाध्यायास्य द्वितीयं आह्निकम्





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१ 





परीक्षितानीन्द्रियाण्यर्थाश्च. बुद्धेरिदानीं परीक्षाक्रमः. सा किं अनित्या नित्या वेति । कुतः संशयः?



 सूत्रसं० ३.२.१ः कर्माकाशसाधर्म्यात्संशयः॥



अस्पर्शवत्त्वं ताभ्यां समानो धर्म उपलभ्यते बुद्धौ. विशेषश्चोपजनापायधर्मवत्त्वम्. विपर्ययश्च यथास्वं अनित्यनित्ययोस्तस्यां बुद्दौ नोपलभ्यते. तेन संशय इति॥१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२ 



अनुपपन्नरूपः खल्वयं संशयः । सर्वशरीरिणां हि प्रत्यात्मवेदनीया अनित्या बुद्धिः सुखादिवत् ।



सुकादिवत्\] प्.८१०

भवति च संवित्तिः ज्ञास्यामि जानामि अज्ञासिषं इति । न चोपजनापायावन्तरेण त्रैकाल्यव्याक्तिः. ततश्च त्रैकाल्यव्यक्तेरनित्या बुद्धिरित्येतत्शिद्धम् । प्रमाणसिद्धं चेदं शास्तरेऽप्युक्तं indhriyArThasannikarShothpannamऽ. yugapajjnYAnAnuthpaththirmanaso लिङ्गं इत्येवमादि । तस्मात्संशयप्रक्रियानुपपत्तिरिति ।

दृष्टिप्रवादोपालम्भार्थन्तु प्रकरणम् । एवं हि पश्यन्तः प्रवदन्ति साङ्ख्याः पुरुषस्यान्तःकरणभूता नित्या बुद्धिरिति । साधनं च प्रचक्षते



प्.८११



 सूत्रसं० ३.२.२ः विषयप्रत्यभिज्ञानात्॥



किं पुनरिदं प्रत्यभिज्ञानम्? यं पूर्वं अज्ञासिषं अर्थं तं इमं जानामीति ज्ञान्योः समानेऽर्थे प्रतिसन्धिज्ञानं प्रत्यभिज्ञानम्. एतच्चावस्थिताया बुद्धेरुपपन्नम् । नानात्वे तु बुद्धिभेदेषूत्पन्नापवर्गिषु प्रत्यभिज्ञानानुपपत्तिः नान्यज्ञातं अन्यः प्रत्यभिजानातीति॥२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३ 





 सूत्रसं० ३.२.३ः साध्यसमत्वादहेतुः॥



यथा खलु नित्यत्वं बुद्धेः साध्यं एवं प्रत्यभिज्ञानं अपीति । किं कारणम्? चेतनधर्मस्य करणेऽनुपपत्तिः । पुरुषधर्मः खल्वयं ज्ञानं दर्शनं उपलब्धिर्बोधः प्रत्ययः अध्यवसाय इति ।



अध्यवसाय इति\] प्.८१२

चेतनो हि पूर्वज्ञातं अर्थं प्रत्यभिजानाति. तस्यैतस्माद्धेतोर्नित्यत्वं युक्तं इति । करणचैतन्याभ्युपगमे तु चेतनस्वरूपं वचनीयं नानिर्दिष्टस्वरूपं आत्मान्तरं शक्यं अस्तीति प्रतिपत्तुम् । ज्ञानं चेद्बुद्धेरन्तःकरणस्याभ्युपगम्यते चेतनस्येदानीं किं स्वरूपं को धर्मः किं तत्त्वम्? ज्ञानेन च बुद्धौ वर्तमानेनायं चेतनः किं करोतीति?

चेतयते इति चेत्न. ज्ञानादर्थान्तरवचनं पुरुषश्चेतयते बुद्धिर्जानातीति नेदं ज्ञानादर्थान्तरं उच्यते. चेतयते जानीते बुद्ध्यते पश्यति उपलभते इत्येकोऽयं अर्थ इति । बुद्धिर्ज्ञ्पयतीति चेतद्धा जानीते पुरुषो बुद्धिर्ज्ञापयतीति सत्यं एतत् । एवं चाभ्युपगमे ज्ञानं पुरुषस्येति सिद्धं भवति न बुद्धेरन्तःकरणस्येति ।



८१३

प्रतिपुरुषं च शब्दान्तरव्यवस्थाप्रतिज्ञाने प्रतिषेधहेतुवचनम् । यश्च प्रतिजानीते कश्चित्पुरुषश्चेतयते. कश्चिद्बुद्ध्यते. कश्चिदुपलभते. कश्चित्पश्यतीति; पुरुषान्तराणि खल्विमानि चेतनो बोद्धोपलब्धा द्रष्टेति नैकस्यैते धर्मा इति अत्र कः प्रतिषेधहेतुरिति?

अर्थस्याभेद इति चेत्समानम् । अभिन्नार्था एते शब्दा इति तत्र व्यवस्थानुपपत्तिरित्येवं चेन्मन्यसे. समानं भवति पुरुषश्चेतयते बुद्धिर्जानीते इत्यत्राप्यर्थो न भिद्यते तत्रोभयोश्चेतनत्वादन्यतरलोप इति । यदि पुनर्बुध्यतेऽनयेति बोधनं बुद्धिः मन एवोच्यते तच्च नित्यम्.



एवोच्यते तच्च नित्यम्.\] प्.८१४

अस्त्वेतदेवम्. न तु मनसो विषयप्रत्यभिज्ञानान्नित्यत्वम् । दृष्टं हि करणभेदे ज्ञातुरेकत्वात्प्रत्यभिज्ञानं savyadhtRShtasyethareNa प्रत्यभिज्ञानाद्ऽ इति ।



प्.८१५

चक्षुर्वत्प्रदीपवच्च; प्रदीपान्तरदृष्टस्य प्रदीपान्तरेण प्रत्यभिज्ञानं इति । तस्माज्ज्ञातुरयं नित्यत्वे हेतुरिति॥३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४ 



यच्च मन्यते बुद्धेरवस्थिताया यथाविषयं वृत्तयो ज्ञानानि निश्चरन्ति वृत्तिश्च वृत्तिमतो नान्येति. तच्च



 सूत्रसं० ३.२.४ः न. युगपदग्रहणात्॥



वृत्तिवृत्तिमतोरनन्यत्वे वृत्तिमतोऽवस्थानाद्वृत्तीनां अवस्थानं इति यानीमानि विषयग्रहणानि तान्यवतिष्टन्त इति युगपद्विषयाणां ग्रहणं प्रसज्यत इति॥४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५ 





प्.८१६



 सूत्रसं० ३.२.५ः अप्रत्यभिज्ञाने च विनाशप्रसङ्गः॥



अतीते च प्रत्यभिज्ञाने वृत्तिमानप्यतीत इत्यन्तःकरणस्य विनाशः प्रसज्यते. विपर्यये च नानात्वं इति॥५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६ 



अविभु चैकं मनः पर्यायेणेन्द्रियैः संयुज्यत इति



 सूत्रसं० ३.२.६ः क्रमवृत्तित्वादयुगपद्ग्रहणं॥



इन्द्रियार्थानाम्. वृत्तिवृत्तिमतोर्नानात्वं इति ।



प्.८१७





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.७ 





 सूत्रसं० ३.२.७ः अप्रत्यभिज्ञानं च विषयान्तरव्यासङ्गात्॥



अप्रत्यभिज्ञानं अनुपलब्धिः । अनुपलब्धिश्च कस्याचिदर्थस्य विषयान्तरव्यासक्ते मनस्युपपद्यते वृत्तिवृत्तिमतोर्नानात्वात्. एकत्वे हि अनर्थको व्यासङ्ग इति॥७॥







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.८ 



विभुत्वे चान्तःकरणस्य पर्यायेणेन्द्रियैः संयोगः



 सूत्रसं० ३.२.८ः न. गत्यभावात्॥



प्राप्तानीन्द्रियाण्यन्तःकरणेनेति प्राप्त्यर्थस्य गमनस्याभावः । तत्र क्रमवृत्तित्वाभावादयुगपद्ग्रहणानुपपत्तिरिति ।



प्.८१८

गत्यभावाच्च प्रतिषिद्धं विभुनोऽन्तःकरणस्यायुगपद्ग्रहणं न लिङ्गान्तरेणानुमीयते इति । यथा चक्षुषो गतिः प्रतिषिद्धा सन्निकृष्टविप्रकृष्टयोस्तुल्यकालग्रहणात्पाणिचन्द्रमसोर्व्यवधानेन प्रतीघाते सोऽनुमीयत इति सोऽयं नान्तः करणे विवादो न तस्य नित्यत्वे ।



करणे विवादो न तस्य नित्यत्वे\] प्.८१९

सिद्धं हि मनोऽन्तःकरणं नित्यं चेति । क्व तर्हि विवादः? तस्य विभुत्वे. तच्च प्रमाणतोऽनुपलब्धेः प्रतिषिद्धं इति । एकं चान्तःकरणं नाना चैता ज्ञानात्मका वृत्तयः. चक्षुर्विज्ञानं घ्राणविज्ञानं रूपविज्ञानं गन्धविज्ञानम् । एतच्च वृत्तिवृत्तिमतोरेकत्वेऽनुपपन्नं इति । पुरुषो जानीते नान्तःकरणं इति । एतेन विषयान्तरव्यासङ्गः प्रत्युक्तः । विषयान्तरग्रहणलक्षणो विषयान्तरव्यासङ्गः पुरुषस्य नान्तःकरणस्येति. केनचिदिन्द्रियेण सन्निधिः केनचिदसन्निधिरित्ययं तु व्यासङ्गोऽनुज्ञायते मनस इति॥८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.९ 





प्.८२०

एकं अन्तःकरणं नाना वृत्तय इति । सत्यभेदे वृत्तेरिदं उच्यते



 सूत्रसं० ३.२.९ः स्फटिकान्यत्वाभिमानवत्तदन्यत्वाभिमानः॥



तस्यां वृत्तौ नानात्वाभिमानः. यथा द्रव्यान्तरोपहिते स्फटिके अन्यत्वाभिमानो नीलो लोहित इति; एवं विषयान्तरोपधानादिति ।



प्.८२१

न हेत्वभावात् । स्फटिकान्यत्वाभिमानवदयं ज्ञानेषु नानात्वाभिमानो गौणो न पुनर्गन्धाद्यन्यत्वाभिमानवदिति हेतुर्नास्ति हेत्वभावादनुपपन्न इति । समानो हेत्वभाव इति चेत्न ज्ञानानां क्रमेणोपजनापायदर्शनात् क्रमेण हीन्द्रियार्थेषु ज्ञानान्युपजायन्ते चापयन्ति चेति दृश्यते ।



चापयन्ति चेति दृश्यते ।\] प्.८२२

तस्माद्गन्धाद्यन्यत्वाभिमानवदयं ज्ञानेषु नानात्वाभिमान इति॥९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१० 





प्.८२३

स्फटिकान्यत्वाभिमानवदित्येतदमृष्यमाणः क्षणिकवाद्याह



 सूत्रसं० ३.२.१०ः स्फटिकेऽप्यपरापरोत्पत्तेः क्षणिकत्वाद्व्यक्तीनां अहेतुः॥



प्.८२४

स्फटिकस्याभेदेनावस्थितस्योपधानभेदान्नानात्वाभिमान इत्ययं अविद्यमानहेतुकः पक्षः । कस्मात्? स्फटिकेऽप्यपरापरोत्पत्तेः । स्फटिकेऽपि अन्या व्यक्तय उत्पद्यन्ते अन्या निरुध्यन्त इति । कथम्? क्षणिकत्वाद्व्यक्तीनाम् । क्षणश्चाल्पीयान्कालः क्षणस्थितिकाः क्षणिकाः । कथं पुनर्गम्यते क्षणिका व्यक्तय इति? उपचयापचयप्रबन्धदर्शनाच्छरीरादिषु । पक्तिनिर्वृत्तस्याहाररसस्य शरीरे रुधिरादिभावेनोपचयोऽपचयश्च प्रबन्धेन प्रवर्त्तते । उपचयाद्व्यक्तीनां उत्पादः. अपचयाद्व्यक्तिनिरोधः । एवं च सत्यवयवपरिणामभेदेन वृद्धिः शरीरस्य कालान्तरे गृह्यते इति सोऽयं व्यक्तिविशेषधर्मो व्यक्तिमात्रे वेदितव्य इति॥१०॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.११ 





प्.८२५



 सूत्रसं० ३.२.११ः नियमहेत्वभावाद्यथादर्शनं अभ्यनुज्ञा॥



सर्वासु व्यक्तिषु उपचयापचयप्रबन्धः शरीरवदिति नायं नियमः । कस्मात्? हेत्वभावात् । नात्र प्रत्यक्षं अनुमानं वा प्रतिपादकं अस्तीति । तस्माद्यथादर्शनं अभ्यनुज्ञा । यत्र यत्रोपचयापचयप्रबन्धो दृश्यते. तत्र तत्र व्यक्तीनां अपरापरोत्पत्तिरुपचयापचयप्रबन्धदर्शनेनाभ्यनुज्ञायते.



रुपचयापचयप्रबन्धदर्शनेनाभ्यनुज्ञायते.\] प्.८२६

यथा शरीरादिषु । यत्र यत्र न दृश्यते तत्र तत्र प्रत्याख्यायते यथा ग्रावप्रभृतिषु । स्फटिकेऽप्युपचयापचयप्रबन्धो न दृश्यते. तस्मादयुक्तं स्फटिकेऽप्यपराप्रोत्पत्तिरिति । यथा चार्कस्य कटुकिम्ना सर्वद्रव्याणां कटुकिमानां आपादयेत्तादृगेतदिति॥११॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१२ 



यश्चाशेषनिरोधेनापूर्वोत्पादं निरन्वयं द्रव्यसन्ताने क्षणिकतां मन्यते तस्यैतत्



 सूत्रसं० ३.२.१२ः नोत्पत्तिविनाशकारणोपलब्धेः॥



उत्पत्तिकारणं तावदुपलभ्यते अवयवोपचयो वल्मीकादीनाम्. विनाशकारणं चोपलभ्यते घटादीनां अवयवविभागः ।



लभ्यते घटादीनां अवयवविभागः ।\] प्.८२७

यस्य त्वनपचितावयवं निरुध्यते अनुपचितावयवं चोत्पद्यते तस्याशेषनिरोधे निरन्वये वापूर्वोत्पादे न कारणं उभयत्राप्युपलभ्यते इति॥१२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१३ 





८२९



 सूत्रसं० ३.२.१३ः क्षीरविनाशे कारणानुपलब्धिवद्दध्युत्पत्तिवच्च तदुपपत्तिः॥



यथानुपलभ्यमानं क्षीरविनाशकारणं दध्युत्पत्तिकारणं चाभ्यनुज्ञायते तथा स्फटिके परापरासु व्यक्तिषु विनाशकारणं उत्पादकारणं चाभ्यनुज्ञेयं इति॥१३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१४ 





प्.८३०



 सूत्रसं० ३.२.१४ः लिङ्गतो ग्रहणान्नानुपलब्धिः॥



क्षीरविनाशलिङ्गं क्षीरविनाशकारणं दध्युत्पत्तिलिङ्गं दध्युत्पत्तिकारणं च गृह्यतेऽतो नानुपलब्धिः. विपर्ययस्तु स्फटिकादिषु द्रव्येषु अपरापरोत्पत्तौ व्यक्तीनां न लिङ्गं अस्तीत्यनुत्पत्तिरेवेति॥१४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१५ 





प्.८४६

अत्र कश्चित्परिहारं आह



 सूत्रसं० ३.२.१५ः न पयसः परिणामगुणान्तरप्रादुर्भावात्॥



पयसः परिणामो न विनाश इत्येक आह । परिणामश्चावस्थितस्य द्रव्यस्य पूर्वधर्मनिवृत्तौ धर्मान्तरोत्पत्तिरिति ।

गुणान्तरप्रादुर्भाव इत्यपर आह । सता द्रव्यस्य पूर्वगुणनिवृत्तौ गुणान्तरं उत्पद्यत इति । स खल्वेकपक्षीभाव इव॥१५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१६ 





प्.८४७

अत्र तु प्रतिषेधः



 सूत्रसं० ३.२.१६ः व्यूहान्तराद्द्रव्यान्तरोत्पत्तिदर्शनं पूर्वद्रव्यनिवृत्तेरनुमानं॥



संमूर्छनलक्षणादवयवव्यूहाद्द्रव्यान्तरे दध्नि उत्पन्ने गृह्यमाणे पूर्वं पयोद्रव्यं अवयवविभागेभ्यो निवृत्तं इत्यनुमीयते. यथा मृदवयवानां व्यूहान्तराद्द्रव्यान्तरे स्थाल्यां उत्पन्नायां पूर्वं मृत्पिण्डद्रव्यं मृदवयवविभागेभ्यो निवर्त्तते इति । मृद्वच्चावयवान्वयः पयोदध्नोर्नाशेषनिरोधे निरन्वयो द्रव्यान्तरोत्पादो घटत इति॥१६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१७ 





प्.८४८

अभ्यनुज्ञाय च निष्कारणं क्षीरविनाशं दध्युत्पादं च प्रतिषेध उच्यते



 सूत्रसं० ३.२.१७ः क्वचिद्विनाशकारणानुपलब्धेः क्वचिच्चोपलब्धेरनेकान्तः॥



क्षीरदधिवन्निष्कारणौ विनाशोत्पादौ स्फटिकव्यक्तीनां इति नायं एकान्त इति । कस्मात्? हेत्वभावात् । नात्र हेतुरस्ति अकारणौ विनाशोत्पादौ स्फटिकादिव्यक्तीनां क्षीरदधिवत्. न पुनर्यथा विनाशकारणभावात्कुम्भस्य विनाश उत्पत्तिकारणभावाच्चोत्पत्तिः एवं स्फटिकादिव्यक्तीनां विनाशोत्पत्तिकारणभावाद्विनाशोत्पत्तिभाव इति ।



प्.८४९

निरधिष्ठानं च दृष्टान्तवचनम् । गृह्यमाणयोर्विनाशोत्पादयोः स्फटिकादिषु स्यादयं आश्रयवान्दृष्टान्तः क्षीरविनाशकारणानुपलब्धिवद्दध्युत्पत्तिवच्चेति. तौ तु न गृह्येते । तस्मान्निरधिष्ठानोऽयं दृष्टान्त इति ।

अभ्यनुज्ञाय च स्फटिकस्योत्पादविनाशौ योऽत्र साधकस्तस्याभ्यनुज्ञानादप्रतिषेधः । कुम्भवन्न निष्कारणौ विनाशोत्पादौ स्फटिकादीनां इत्यनुज्ञेयोऽयं दृष्टान्तः प्रतिषेद्धं अशक्यत्वात् । क्षीरदधिवत्तु निष्कारणौ विनाशोत्पादाविति शक्योऽयं प्रतिषेद्धुं कारणतो विनाशोत्पत्तिदर्शनात् । क्षीरदध्नोर्विनाशोत्पत्ती पश्यता तत्कारणं अनुमेयं कार्यलिङ्गं हि कारणं इति॥१७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१८ 





प्.८५०

उपपन्नं अनित्या बुद्धिरिति । इदं तु चिन्त्यते कस्येयं बुद्धिरात्मेइन्द्रियमनोऽर्थानां गुण इति । प्रसिद्धोऽपि खल्वयं अर्थः परीकषाशेषं प्रवर्त्तयामीति प्रक्रियते । सोऽयं बुद्धौ सन्निकर्षोत्पत्तेः संशयः विशेषस्याग्रहणादिति । तत्रायं विशेषः



 सूत्रसं० ३.२.१८ः नेन्द्रियार्थयोस्तद्विनाशेऽपि ज्ञानावस्थानात्॥



नेन्द्रियाणां वा गुणो ज्ञानं तेषां विनाशोऽपि ज्ञानस्य भावात् । भवति खल्विदं इन्द्रियेऽर्थे च विनष्टे ज्ञानं अद्राक्षं इति । न च ज्ञातरि विनष्थे ज्ञानं भवितुं अर्हति । अन्यत्खलु वै तदिन्द्रियार्थसन्निकर्षजं ज्ञानं यदिन्द्रियार्थविनाशे न भवति ।



भवति\] प्.८५१

इदं अन्यदात्ममनःसन्निकर्षजम्. तस्य युक्तो भाव इति ।स्मृतिः खल्वियं अद्राक्षं इति पूर्वदृष्टविषया । न च विज्ञातरि नष्टे पूर्वोपलब्धेः स्मरणं युक्तम्. न चान्यदृष्टं अन्यः स्मरति । न च मनसि ज्ञातर्यभ्युपगम्यमाने शक्यं इन्द्रियार्थयोर्ज्ञातृत्वं प्रतिपादयितुम्॥१८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.१९ 



आस्तु तर्हि मनोगुणा ज्ञानं



 सूत्रसं० ३.२.१९ः युगपज्ज्ञेयानुपलब्धेश्च न मनसः॥



युगपज्ज्ञेयानुपलब्धिरन्तःकरणस्य लिङ्गम्. तत्र युगपज्ज्णेयानुपलब्ध्या यदनुमीयते अन्तःकरणम्. न तस्य गुणो ज्ञानम् । कस्य तर्हि? ज्ञस्य वशित्वात् ।



प्.८५२

वशी ज्ञाता वश्यं करणम्. ज्ञानगुणत्वे च करणभावनिवृत्तिः । घ्राणादिसाधनस्य च ज्ञातुर्गन्धादिज्ञानभावादनुमीयते अन्तःकरणसाधनस्य सुखादिज्ञानं स्मृतिश्चेति । तत्र यज्ज्ञानगुणं मनः स आत्मा. यत्तु सुखाद्युपलब्धिसाधनं अन्तःकरणं मनस्तदिति संज्ञाभेदमात्रं नार्थभेद इति ।



प्.८५३

युगपज्ज्ञेयोपलब्धेश्च योगिन इति वा चार्थः । योगी खलु ऋद्धौ प्रादुर्भूतायां विकरणधर्मा निर्माय सेन्द्रियाणि शरीरान्तराणि तेषु युगपज्ज्ञेयान्युपलभते । तच्चैतद्विभौ ज्ञातर्युपपद्यते नाणौ मनसीति । विभुत्वे वा मनसो ज्ञानस्य नात्मगुणत्वप्रतिषेधः । विभु च मनस्तदन्तःकरणभूतं इति तस्य सर्वेन्द्रियैर्युगपत्संयोगाद्युगपज्ज्ञानान्युत्पद्येरन्निति॥१९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२० 





 सूत्रसं० ३.२.२०ः तदात्मगुणत्वेऽपि तुल्यं॥



विभुरात्मा सर्वेन्द्रियैः संयुक्त इति युगपज्ज्ञानोत्पत्तिप्रसङ्ग इति॥२०॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_







 भाष्यम् ३.२.२१ 





प्.८५४



 सूत्रसं० ३.२.२१ः इन्द्रियैर्मनसः सन्निकर्षाभावात्तदनुत्पत्तिः॥



गन्धाद्युपलब्धेरिन्द्रियार्थसन्निकर्षवदिन्द्रियमनःसन्निकर्षोऽपि कारणम्. तस्य चायौगपद्यं अणुत्वान्मनसः । अयौगपद्यादनुत्पत्तिर्युगपज्ज्ञानानां आत्मगुणत्वेऽपीति॥२१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२२ 



यदि पुनरात्मेन्द्रियार्थसन्निकर्षमात्राद्गन्धादिज्ञानं उत्पद्येत?



 सूत्रसं० ३.२.२२ः नोत्पत्तिकारणानपदेशात्॥



आत्मेन्द्रियसन्निकर्षमात्राद्गन्धादिज्ञानं उत्पद्यते इति. नात्रोत्पत्तिकारणं अपदिश्यते येनैतत्प्रतिपद्येमहीति॥२२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२३ 





प्.८५५



 सूत्रसं० ३.२.२३ः विनाशकारणानुपलब्धेश्चावस्थाने तन्नित्यत्वप्रसङ्गः॥



\`तदात्मगुणत्वेऽपि तुल्यम्ऽऽ इत्येतदनेन समुच्चीयते । द्विविधो हि गुणनाशहेतुः. गुणानां आश्रयाभावो विरोधी च गुणः । नित्यत्वादात्मनोऽनुपपन्नः पूर्वः. विरोधी च बुद्धेर्गुणो न गृह्यते
तस्मादात्मगुणत्वे सति बुद्धेर्नित्यत्वप्रसङ्गः॥२३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२४ 





प्.८५६



 सूत्रसं० ३.२.२४ः अनित्यत्वग्रहाद्बुद्धेर्बुद्ध्यन्तराद्विनाशः शब्दवत्॥



अनित्या बुद्धिरिति सर्वशरीरिणां प्रत्यात्मवेदनीयं एतत् । गृह्यते च बुद्धिसन्तानः तत्र बुद्धेर्बुद्ध्यन्तरं विरोधी गुण इत्यनुमीयते यथा शब्दसन्ताने शब्दः शब्दान्तरविरोधीति॥२४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२५ 





प्.८५७

असङ्ख्येयेषु ज्ञानकारितेषु संस्कारेषु स्मृतिहेतुष्वात्मसमवेतेष्वात्ममनसोश्च सन्निकर्षे समाने स्मृतिहेतौ सति न कारणस्यायौगपद्यं अस्तीति युगपत्स्मृतयः प्रादुर्भवेयुः यदि बुद्धिरात्मगुणः स्यादिति । तत्र कश्चित्सन्निकर्षस्यायौगपद्यं उपपादयिष्यन्नाह



 सूत्रसं० ३.२.२५ः ज्ञानसमवेतात्मप्रदेशसन्निकर्षान्मनसः स्मृत्युत्पत्तेर्न युगपदुत्पत्तिः॥



ज्ञानसाधनः संस्कारो ज्ञानं इत्युच्यते ज्ञानसंस्कृतैरात्मप्रदेशैः पर्यायेण मनः सन्निकृष्यते । आत्ममनःसन्निकर्षात्स्मृतयोऽपि पर्यायेण भवन्तीति॥२५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२६ 





प्.८५८



 सूत्रसं० ३.२.२६ः नान्तःशरीरवृत्तित्वान्मनसः॥



सदेहस्यात्मनो मनसा संयोगो विपच्यमानकर्माशयसहितो जीवनं इष्यते । तत्रास्य प्राक्प्रायणादन्तःशरीरे वर्तमानस्य मनसः शरीराद्बहिर्ज्ञानसंस्कृतैरात्मप्रदेशैः संयोगो नोपपद्यत इति॥२६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२७ 





प्.८५९



 सूत्रसं० ३.२.२७ः साध्यत्वादहेतुः॥



विपच्यमानकर्माशयमात्रं जीवनम्. एवं च सति साध्यं अन्तःशरीरवृत्तित्वं मनस इति॥२७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२८ 





 सूत्रसं० ३.२.२८ः स्मरतः शरीरधारणोपपत्तेरप्रतिषेधः॥



सुस्मूर्षया खल्वयं मनः प्रणिदधानश्चिरादपि कंचिदर्थं स्मरति. स्मरतश्च शरीरधारणं दृश्यते । आत्ममनःसन्निकर्षजश्च प्रयत्नो द्विविधः धारकः प्रेरकश्च. निःसृते च शरीराद्बहिर्मनासि धारकस्य प्रयत्नस्याभावाद्गुरुत्वात्पतनं स्यात्शरीरस्य स्मरत इति॥२८॥०



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.२९ 





प्.८६०



 सूत्रसं० ३.२.२९ः न तदाशुगतित्वान्मनसः॥



आशुगति मनः तस्य बहिःशरीरात्मप्रदेशेन ज्ञानसंस्कृतेन सन्निकर्षः. प्रत्यागतस्य च प्रयत्नोत्पादनं उभयं युज्यत इति । उत्पाद्य वा धारकं प्रयत्नं शरीरान्निःसरणं मनसः. अतस्तत्रोपपन्नं धारणं इति॥२९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३० 





 सूत्रसं० ३.२.३०ः न स्मरणकालानियमात्॥



किञ्चित्क्षिप्रं स्मर्यते किञ्चिच्चिरेण । यदा चिरेण. तदा सुस्मूर्षया मनसि धार्यमाणे चिन्ताप्रबन्धे सति कस्यचिदर्थस्य लिङ्गभूतस्य चिन्तनं आराधितं स्मृतिहेतुर्भवति । तत्रैतच्चिरनिश्चरिते मनसि नोपपद्यत इति ।

शरीरसंयोगानपेक्षश्चात्ममनःसंयोगो न स्मृतिहेतुः शरीरस्य भोगायतनत्वात् ।



प्.८६१

उपभोगायतनं पुरुषस्य ज्ञातुः शरीरं न ततो निश्चरितस्य मनस आत्मसंयोगमात्रं ज्ञानसुखादीनां उत्पत्तौ कल्पते. क्ल्प्तौ वा शरीरवैयर्थ्यं इति॥३०॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३१ 





 सूत्रसं० ३.२.३१ः आत्मप्रेरणयदृच्छाज्ञताभिश्च न संयोगविशेषः॥



आत्मप्रेरणेन वा मनसो बहिः शरीरात्संयोगविशेषः स्यात्. यदृच्छया वा. आकस्मिकतया ज्ञतया वा मनसः? सर्वथा चानुपपत्तिः । कथम्? स्मर्तव्यत्वात्. इच्छातः स्मरणाज्ज्ञानासम्भवाच्च । यदि तावदात्मा अमुष्यार्थस्य स्मृतिहेतुः संस्कारः अमुष्मिन्नात्मदेशे समवेतस्तेन मनः संयुज्यतां इति मनः प्रेरयति तदा स्मृत एवासावर्थो भवति न स्मर्तव्यः । न चात्मप्रत्यक्ष आत्मप्रदेशः संस्कारो वा. तत्रानुपपन्नात्मप्रत्यक्षेण संवित्तिरिति । सुस्मूर्षया चायं मनः प्रणिदधानश्चिरादपि कञ्चिदर्थं स्मरति नाकस्मात्. ज्ञत्वं च मनसो नास्ति ज्ञानप्रतिषेधादिति॥३१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३२ 





प्.८६२

एतच्च



 सूत्रसं० ३.२.३२ः व्यासक्तमनसः पादव्यथनेन संयोगविशेषेण समानं॥



यदा खल्वयं व्यासक्तमनाः क्वचिद्देशे शर्करया कण्टकेन वा पादव्यथनं आप्नोति तदा आत्ममनः संयोगविशेष एषितव्यः. दृष्टं हि दुःखं दुःखवेदनं चेति । तत्रायं समानः प्रतिषेधः । यदृच्छया तु न विशेषो नाकस्मिकी क्रिया नाकस्मिकः संयोग इति ।

कर्मादृष्टं उपभोगार्थं क्रियाहेतुरिति चेत्समानम् । कर्मादृष्टं पुरुषस्थं पुरुषोपभोगार्थं मनसि क्रियाहेतुः एवं दुःखं दुःखसंवेदनं च सिध्यतीत्येवं चेन्मन्यसे. समानं स्मृतिहेतावपि संयोगविशेषो भवितुं अर्हति । तत्र यदुक्तं \`आत्मप्रेरणयदृच्छाज्ञताभिश्च न संयोगविशेषःऽऽ इत्ययं अप्रतिषेध इति । पूर्वस्तु प्रतिषेधो \`नान्तःशरीरवृत्तित्वान्मनसऽऽ इति॥३२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३३ 





८६३

कः खल्विदानीं कारणयौगपद्यसद्भावे युगपदस्मरणस्य हेतुरिति?



 सूत्रसं० ३.२.३३ः प्रणिधानलिङ्गादिज्ञानानां अयुगपद्भावाद्युगपदस्मरणं॥



यथा खल्वात्ममनसोः सन्निकर्षः संस्कारश्च स्मृतिहेतुरेवं प्रणिधानं लिङ्गादिज्ञानानि तानि च न युगपद्भवन्ति तत्कृता स्मृतीनां युगपदनुत्पत्तिरिति । प्रतिभवत्तु प्रणिधानाद्यनपेक्षे स्मार्ते यौगपद्यप्रसङ्गः । यत्खल्विदं प्रातिभं इव ज्ञानं प्रणिधानाद्यनपेक्षं स्मार्त्तं उत्पद्यते कदाचित्तस्य युगपदुत्पत्तिप्रसङ्गो हेत्वभावात् । सतः स्मृतिहेतोरसंवेदनात्प्रातिभेन समानाभिमानः । बह्वर्थविषये वै चिन्ताप्रबन्धे कश्चिदेवार्थः कस्यचित्स्मृतिहेतुः.



चिन्ताप्रबन्धे कश्चिदेवार्थः कस्यचित्स्मृतिहेतुः.\] प्.८६४

तस्यानुचिन्तनात्तस्य स्मृतिर्भवति । न चायं स्मर्ता सर्वं स्मृतिहेतुं संवेदयते एवं मे स्मृतिरुत्पन्नेति । असंवेदनात्प्रातिभं इव ज्ञानं इदं स्मार्तं इति अभिमन्यते. न त्वस्ति प्रणिधानाद्यनपेक्षं स्मार्तं इति ।

प्रातिभे कथं इति चेत्पुरुषकर्मविशेषादुपभोगवन्नियमः । प्रातिभं इदानीं ज्ञानं युगपत्कस्मान्नोत्पद्यते? यथोपभोगार्थं कर्म युगपदुपभोगं न करोति एवं पुरुषकर्मविशेषः प्रतिभाहेतुर्न युगपदनेकं प्रातिभं ज्ञानं उत्पादयति ।

हेत्वभावादयुक्तं इति चेत्. न करणस्य प्रत्ययपर्याये सामर्थ्यात् । \`उपभोगवन्नियमऽऽ इत्यस्ति दृष्टान्तो हेतुर्नास्तीति चेन्मन्यसे? न. करणस्य प्रत्ययपर्याये सामर्थ्यात् । नैकस्मिन्ज्ञेये युगपदनेकं ज्ञानं उत्पद्यते. न चानेकस्मिन् । तदिदं दृष्टेन प्रत्ययपर्यायेणानुमेयं करणसामर्थ्यं इत्थम्भूतं इति न ज्ञातुः विकरणधर्मणो देहनानात्वे प्रत्यययौगपद्यादिति ।



प्रत्ययपर्यायेणानुमेयं करणसामर्थ्यं इत्थम्भूतं इति न ज्ञातुः विकरणधर्मणो देहनानात्वे प्रत्यययौगपद्यादिति ।\] प्.८६५

अयं च द्वितीयः प्रतिषेधः. अवस्थितशरीरस्य चानेकज्ञानसमवायादेकप्रदेशे युगपदनेकार्थस्मरणं स्यात् । क्वचिद्देशेऽवस्थितशरीरस्य ज्ञातुरिन्द्रियार्थप्रबन्धेन ज्ञानं अनेकं एकस्मिन्नात्मप्रदेशे समवैति । तेन यदा मनः संयुज्यते तदा ज्ञातपूर्वस्यानेकस्य युगपत्स्मरणं प्रसज्यते प्रदेशसंयोगपर्यायाभावादिति । आत्मप्रदेशानां अद्रव्यान्तरत्वादेकार्थसमवायस्याविशेषे सति स्मृतियौगपद्यप्रतिषेधानुपपत्तिः ।



प्.८६६

शब्दसन्ताने तु श्रोत्राधिष्ठानप्रत्यासत्त्या शब्दश्रवणवत्संस्कारप्रत्यासत्त्या मनसः स्मृत्युत्पत्तेर्न युगपदुत्पत्तिप्रसङ्गः । पूर्व एव तु प्रतिषेधो नानेकज्ञानसमवायादेकप्रदेशे युगपत्स्मृतिप्रसङ्ग इति॥३३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३४ 



पुरुषधर्मो ज्ञानं अन्तःकरणस्येच्छाद्वेषप्रयत्नसुखदुःखानि धर्मा इति कस्यचिद्दर्शनम्. तत्प्रतिषिध्यते



प्.८६७



 सूत्रसं० ३.२.३४ः ज्ञस्येच्छाद्वेषनिमित्तत्वादारम्भनिवृत्त्योः॥



अयं खलु जानाति तावदिदं मे सुखसाधनं इदं मे दुःखसाधनं इति ज्ञात्वा स्वस्य सुखसाधनं आप्तुं इच्छति. दुःखसाधनं हातुं इच्छति. प्राप्तीच्छाप्रयुक्तस्यास्य सुखसाधनावाप्तये समीहाविशेष आरम्भः. जिहासाप्रयुक्तस्य दुःखसाधनपरिवर्जनं निवृत्तिः. एवं ज्ञानेच्छाप्रयत्नद्वेषसुखदुःखानां एकेनाभिसम्बन्धः । एककर्तृकत्वं ज्ञानेच्छाप्रवृत्तीनां समानाश्रयत्वं च । तस्माज्ज्ञस्येच्छाद्वेषप्रयत्नसुखदुःखानि धर्मा नाचेतनस्येति । आरम्भनिवृत्त्योश्च प्रत्यगात्मनि दृष्टत्वात्परत्रानुमानं वेदितव्यं इति॥३४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३५ 





प्.८६८

अत्र भूतचैतनिक आह



 सूत्रसं० ३.२.३५ः तल्लिङ्गत्वादिच्छाद्वेषयोः पार्थिवाद्येष्व्प्रतिषेधः॥



आरम्भनिवृत्तिलिङ्गाविच्छाद्वेषाविति यस्यारम्भनिवृत्ती तस्येच्छाद्वेषौ तस्य ज्ञानं इति प्राप्तं पार्थिवाप्यतैजसवायवीयानां शरीराणां आरम्भनिवृत्तिदर्शनादिच्छाद्वेषज्ञानैर्योग इति चैतन्यम्॥३५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३६ 





 सूत्रसं० ३.२.३६ः परश्वादिष्वारम्भनिवृत्तिदर्शनात्॥



शरीरे चैतन्यनिवृत्तिः । आरम्भनिवृत्तिदर्शनादिच्छाद्वेषज्ञानैर्योग इति प्राप्तं परश्वादेः करणस्यारम्भनिवृत्तिदर्शनाच्चैतन्यं इति । अथ शरीरस्येच्छादिभिर्योगः. परश्वादेस्तु करणस्यारम्भनिवृत्ती व्यभिचरतः. न तर्ह्ययं हेतुः पार्थिवाप्यतैजसवायवीयानां शरीराणां आरम्भनिवृत्तिदर्शनादिच्छाद्वेषज्ञानैर्योग इति ।



प्.८६९

अयं तर्ह्यन्योऽर्थः तल्लिङ्गत्वादिच्छाद्वेषयोः पार्थिवाद्येष्वप्रतिषेधः । पृथिव्यादीनां भूतानां आरम्भस्तावत्त्रसस्थावरशरीरेषु तदवयवव्यूहलिङ्गः प्रवृत्तिविशेषः लोष्टादिषु च लिङ्गाभावात्प्रवृत्तिविशेषाभावो निवृत्तिः । आरम्भनिवृत्तिलिङ्गाविच्छाद्वेषाविति पार्थिवाद्येष्वणुषु तद्दर्शनादिच्छाद्वेषयोगस्तद्योगाज्ज्ञानयोग इति सिद्धं भूतचैतन्यं इति ।

कुम्भादिष्वनुपलब्धेरहेतुः । कुम्भादिमृदवयवानां व्यूहलिङ्गः प्रवृत्तिविशेष आरम्भः. सिकतादिषु प्रवृत्तिविशेषाभावो निवृत्तिः । न च मृत्सिकतानां आरम्भनिवृत्तिदर्शनादिच्छाद्वेषप्रयत्नज्ञानैर्योगः । तस्मात्तल्लिङ्गत्वादिच्छाद्वेषयोरित्यहेतुरिति॥३६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३७ 





 सूत्रसं० ३.२.३७ः नियमानियमौ तु तद्विशेषकौ॥



तयोरिच्छाद्वेषयोर्नियमानियमौ विशेषकौ भेदकौ । ज्ञस्येच्छाद्वेषनिमित्ते प्रवृत्तिनिवृत्ती न स्वाश्रये ।



प्रवृत्तिनिवृत्ती न स्वाश्रये ।\] प्.८७०

किं तर्हि? प्रयोज्याश्रये । तत्र प्रयुज्यमानेषु भूतेषु प्रवृत्तिनिवृत्ती स्तः न सर्वेष्वित्यनियमोपपत्तिः ।

यस्य तु ज्ञत्वाद्भूतानां इच्छाद्वेषनिमित्ते आरम्भनिवृत्ती स्वाश्रये तस्य नियमः स्यात्. यथा भूतानां गुणान्तरनिमित्ता प्रवृत्तिर्गुणप्रतिबन्धाच्च निवृत्तिर्भूतमात्रे भवति नियमेन. एवं भूतमात्रे ज्ञानेच्छाद्वेषनिमित्ते प्रवृत्तिनिवृत्ती स्वाश्रये स्याताम्. न तु भवतः तस्मात्प्रयोजकाश्रिता ज्ञानेच्छाद्वेषप्रयत्नाः. प्रयोज्याश्रये तु प्रवृत्तिनिवृत्तीति सिद्धम् ।



प्.८७१

एकशरीरे तु ज्ञातृबहुत्वं निरनुमानम् । भूतचैतनिकस्यैकशरीरे बहूनि भूतानि ज्ञानेच्छाद्वेषप्रयत्नगुणानीति ज्ञातृबहुत्वं प्राप्तम् । ओं इति ब्रुवतः प्रमाणं नास्ति. यथा नानाशरीरेषु नाना ज्ञातारो बुद्ध्यादिगुणव्यवस्थानात्. एवं एकशरीरेऽपि बुद्ध्यादिव्यवस्थानुमानं स्याज्ज्ञातृबहुत्वस्येति ।



प्.८७२

दृष्टश्च अन्यगुणनिमित्तः प्रवृत्तिविशेषो भूतानां सोऽनुमानं अन्यत्रापि । दृष्टः करणलक्षणेषु भूतेषु परश्वादिषु उपादानलक्षणेषु च मृत्प्रभृतिष्वन्यगुणनिमित्तः प्रवृत्तिविशेषः । सोऽनुमानं अन्यत्रापि त्रसस्थावरशरीरेषु । तदवयवव्यूहलिङ्गः प्रवृत्तिविशेषो भूतानां अन्यगुणनिमित्त इति । स च गुणः प्रयत्नसमानाश्रयः संस्कारो धर्माधर्मसमाख्यातः सर्वार्थः पुरुषार्थाराधनाय प्रयोजको भूतानां प्रयत्नवदिति ।

आत्मास्तित्वहेतुभिरात्मनित्यत्वहेतुभिश्च भूतचैतन्यप्रतिषेधः कृतो वेदितव्यः । \`नेन्द्रियार्थयोस्तद्विनाशेऽपि ज्जानावस्थानाद्ऽऽइति च समानः प्रतिषेध इति । क्रियामात्रं क्रियोपरममात्रं चारम्भनिवृत्ती इत्यभिप्रेत्योक्तं \`तल्लिङ्गत्वादिच्छाद्वेषयोः पार्थिवाद्येष्वप्रतिषेधःऽऽ । अन्यथा त्विमे आरम्भनिवृत्ती आख्याते. न च तथाविधे पृथिव्यादिषु दृश्येते । तस्मादयुक्तं \`तल्लिङ्गत्वादिच्छाद्वेषयोः पार्थिवाद्येष्वप्रतिषेधऽऽइति॥३७





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३८ 





प्.८७३

भूतेन्द्रियमनसां समानः प्रतिषेधः. मनस्तूदाहरणमात्रम् ।



 सूत्रसं० ३.२.३८ः यथोक्तहेतुत्वात्पारतन्त्र्यादकृताभ्यागमाच्च न मनसः॥



\`इच्छाद्वेषप्रयत्नसुखदुःखज्ञानान्यात्मनो लिङ्गम्ऽऽइत्यतः प्रभृति यथोक्तं सङ्गृह्यते. तेन भूतेन्द्रियमनसां चैतन्यप्रतिषेधः ।

पारतन्त्र्यात् परतन्त्राणि भूतेन्द्रियमनांसि धारणप्रेरणव्यूहनक्रियासु प्रयत्नवशात्प्रवर्त्तन्ते. चैतन्ये पुनः स्वतन्त्राणि स्युरिति ।



प्.८७४

अकृताभ्यागमाच्च \`प्रवृत्तिर्वाग्बुद्धिशरीरारम्भऽऽइति चैतन्ये भूतेन्द्रियमनसां परकृतं कर्म पुरुषेणोपभुज्यत इति स्यात्. अचैतन्ये तु तत्साधनस्य स्वकृतकर्मफलोपभोगः पुरुषस्येत्युपपद्यत इति॥३८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.३९ 





प्.८७५

अथायं सिद्धोपसंग्रहः



 सूत्रसं० ३.२.३९ः परिशेषाद्यथोक्तहेतूपपत्तेश्च॥



आत्मगुणो ज्ञानं इति प्रकृतम् । परिशेषो नाम prasakthaprathiSheDhe अन्यत्राप्रसङ्गाच्छिष्यमाणे सम्प्रत्ययःऽऽ । भूतेन्द्रियमनसां प्रतिषेधे द्रव्यान्तरं न प्रसज्यते शिष्यते चात्मा तस्य गुणो ज्ञानं इति ज्ञायते ।

यथोक्तहेतूपपत्तेश्चेति \`दर्शनस्पर्शनाभ्यां एकार्थग्रहणाद्ऽऽइत्येवमादीनां आत्मप्रतिपत्तिहेतूनां अप्रतिषेधादिति । परिशेषज्ञापनार्थं प्रकृतस्थापनादिज्ञानार्थं च यथोक्तहेतूपपत्तिवचनं इति ।

अथ वा उपपत्तेश्चेति हेत्वन्तरं एवेदम् । नित्यः खल्वयं आत्मा. यस्मादेकस्मिन्शरीरे धर्मं चरित्वा कायस्य भेदात्स्वर्गे देवेषूपपद्यते. अधर्मं चरित्वा देहभेदात्नरकेषूपपद्यत इति । उपपत्तिः शरीरान्तरप्राप्तिलक्षणा. सा सति सत्त्वे नित्ये चाश्रयवती. बुद्धिप्रबन्धमात्रे तु निरात्मके निराश्रया नोपपद्यत इति । एकसत्त्वाधिष्ठानश्चानेकशरीरयोगः संसार उपपद्यते. शरीरप्रबन्धोच्छेदश्चापवर्गो मुक्तिरित्युपपद्यते । बुद्धिसन्ततिमात्रे त्वेकसत्त्वानुपपत्तेर्न कश्चिद्दीर्घं अध्वानं सन्धावति न कश्चिच्छरीरप्रबन्धाद्विमुच्यत इति संसारापवर्गानुपपत्तिरिति । बुद्धिसन्ततिमात्रे च सत्त्वभेदात्सर्वं इदं प्राणिव्यवहारजातं अप्रतिसंहितं अव्यावृत्तं अपरिनिष्ठं च स्यात्.



जातं अप्रतिसंहितं अव्यावृत्तं अपरिनिष्ठं च स्यात्.\] प्.८७६

ततः स्मरणाभावात्नान्यदृष्टं अन्यः स्मरतीति । स्मरणं च खलु पूर्वज्ञातस्य समानेन ज्ञात्रा ग्रहणं अज्ञासिषं अमुं अर्थं ज्ञेयं इति । सो .यं एको ज्ञाता पूर्वज्ञातं अर्थं गृह्णाति तच्चास्य ग्रहणं स्मरणं इति. तद्बुद्धिप्रबन्धमात्रे निरात्मके नोपपद्यते॥३९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४० 





 सूत्रसं० ३.२.४०ः स्मरणं त्वात्मनो ज्ञस्वाभाव्यात्॥



उपपद्यत इति । आत्मन एव स्मरणं न बुद्धिसन्ततिमात्रस्येति । तुशब्दोऽवधारणे । कथम्? ज्ञस्वभावत्वात् । ज्ञ इति अस्य स्वभावः स्वो धर्मः । अयं खलु ज्ञास्यति जानाति अज्ञासीदिति त्रिकालविषयेणानेकेन ज्ञानेन सम्बध्यते.



ज्ञास्यति जानाति ... सम्बध्यते.\] प्.८७७

तच्चास्य त्रिकालविषयं ज्ञानं प्रत्यात्मवेदनीयं ज्ञास्यामि जानामि अज्ञासिषं इति वर्त्तते. तद्यस्यायं स्वो धर्मस्तस्य स्मरणं न बुद्धिप्रबन्धमात्रस्य निरात्मकस्येति॥४०॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४१ 



स्मृतिहेतूनां अयौगपद्याद्युगपदस्मरणं इत्युक्तम् । अथ केभ्यः स्मृतिरुत्पद्यत इति? स्मृतिः खलु



 सूत्रसं० ३.२.४१ः प्रणिधाननिबन्धाभ्यासलिङ्गलक्षणसादृश्यपरिग्रहाश्रयाश्रितसम्बन्धानन्तर्यवियोगैककार्यविरोधातिशयप्राप्तिव्यवधानसुखदुःखेच्छाद्वेषभयार्थित्वक्रियारागधर्माधर्मनिमित्तेभ्यः॥



सुस्मूर्षया मनसो धारणं प्रणिधानं सुस्मूर्षितलिङ्गचिन्तनं चार्थस्मृतिकारणम् । निबन्धः खल्वेकग्रन्थोपयमोऽर्थानाम्. एकग्रन्थोपयताः खल्वर्था अन्योन्यस्मृतिहेतव आनुपूर्व्येणेतरथा वा भवन्तीति ।



आनुपूर्व्येणेतरथा वा भवतीति ।\] प्.८७८

धारणशास्त्रकृतो वा प्रज्ञातेषु वस्तुषु स्मर्तव्यानां उपनिक्षेपो निबन्ध इति ।

अभ्यासस्तु समाने विषये ज्ञानानां अभ्यावृत्तिः. अभ्यासजनितः संस्कार आत्मगुणोऽभ्यासशब्देनोच्यते. स च स्मृतिहेतुः समान इति ।

लिङ्गं पुनः संयोगि समवाय्येकार्थसमवायि विरोधि चेति । यथा धूमोऽग्नेः. गोर्विषाणम्. पाणिः पादस्य. रूपं स्पर्शस्य अभूतं भूतस्येति ।

लक्षणं पश्ववयवस्थं गोत्रस्य स्मृतिहेतुः. विदानां इदं गर्गाणां इदं इति । सादृश्यं चित्रगतं प्रतिरूपकं देवदत्तस्येत्येवमादि । परिग्रहात्स्वेन वा स्वामी स्वामिना वा स्वं स्मर्यते । आश्रयाद्ग्रामण्या तदधीनं संस्मरति । आश्रितात्तदधीनेन ग्रामण्यं इति । सम्बन्धादन्तेवासिना युक्तं गुरुं स्मरति. ऋत्विजा याज्यं इति ।



याज्यं इति ।\] प्.८७९

आनन्तर्यादिति करणीयेष्वर्थेषु । वियोगाद्येन वियुज्यते तद्वियोगप्रतिसंवेदी भृशं स्मरति । एककार्यात्कर्त्रन्तरदर्शनात्कर्त्रन्तरे स्मृतिः । विरोधात्. विजिगीषमाणयोरन्यतरदर्शनादन्यतरः स्मर्यते । अतिशयाद्येनातिशय उत्पादितः । प्राप्तेः यतोऽनेन किंचित्प्राप्तं आप्तव्यं वा भवति तं अभीक्ष्णं स्मरति । व्यवधानात्कोशादिभिरसिप्रभृतीनि स्मर्यन्ते ।



कोशादिभिरसिप्रभृतीनि स्मर्यन्ते ।\] प्.८८०

सुखदुःखाभ्यां तद्धेतुः स्मर्यते । इच्छाद्वेषाभ्यां यं इच्छति यं च द्वेष्टि तं स्मरति । भयाद्यतो बिभेति । अर्थित्वाद्येनार्थी भोजनेनाच्छादनेन वा । क्रियया रथेन रथकारं स्मरति । रागाद्यस्यां स्त्रियां रक्तो भवति तां अभीक्ष्णं स्मरति । धर्माज्जात्यन्तरस्मरणं इह चाधीतश्रुतावधारणं इति । अधर्मात्प्रागनुभूतदुःखसाधनं स्मरति । न चैतेषु निमित्तेषु युगपत्संवेदनानि भवन्तीति युगपदस्मरणं इति । निदर्शनं चेदं स्मृतिहेतूनां न परिसङ्ख्यानं इति॥४१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४२ 







प्.८८१

अनित्यायां च बुद्धावुत्पन्नापवर्गित्वात्कालान्तरावास्थानाच्च अनित्यानां संशयः किं उत्पत्पन्नापवर्गिणी बुद्धिः शब्दवताहोस्वित्कालान्तरावस्थायिनी कुम्भवदिति । उत्पन्नापवर्गिणीति पक्षः परिगृह्यते ।कस्मात्?



 सूत्रसं० ३.२.४२ः कर्मानवस्थायिग्रहणात्॥



कर्मणोऽनवस्थायिनो ग्रहणादिति । क्षिप्तस्येषोरापतनात्क्रियासन्तानो गृह्यते. प्रत्यर्थनियमाच्च बुद्धीनां क्रियासन्तानवद्बुद्धिसन्तानोउपपत्तिरिति । अवस्थितग्रहणे च व्यवधीयमानस्य प्रत्यक्शनिवृत्तेः । अवस्थिते च कुम्भे गृह्यमाणे सन्तानेनैव बुद्धिर्वर्तते प्राग्व्यवधानात्तेन व्यवहिते प्रत्यक्षं ज्ञानं निवर्तते.



सन्तानेन इव बुद्धिर्... ज्.जानं निवर्तते.\] प्.८८२

कालान्तरावस्थाने तु बुद्धेर्दृश्यव्यवधानेऽपि प्रत्यक्षं अवतिष्ठेतेति ।

स्मृतिश्चालिङ्गं बुद्ध्यवस्थाने संस्कारस्य बुद्धिजस्य स्मृतिहेतुत्वात् । यश्च मन्येत अवतिष्ठते बुद्धिः दृष्टा हि बुद्धिविषये स्मृतिः सा च बुद्धावनित्यायां कारणाभावान्न स्यादिति । तदिदं अलिङ्गम् । कस्मात्? बुद्धिजो हि संस्कारो गुणान्तरं स्मृतिहेतुर्न बुद्धिरिति ।



प्.८८४

हेत्वभावादयुक्तं इति चेत्? बुद्ध्यवस्थानात्प्रत्यक्षत्वे स्मृत्यभावः ।यावदवतिष्ठते बुद्धिस्तावदसौ बोद्धव्यार्थिः प्रत्यक्षः प्रत्य्स्क्षे च स्मृतिरनुपपन्न इति॥४२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् ३.२.४३ 





 सूत्रसं० ३.२.४३ः अव्यक्तग्रहणं अनवस्थायित्वाद्विद्युत्सम्पाते रूपाव्यक्तग्रहण्वत्॥



यद्युत्पन्नापवर्गिणी बुद्धिः प्राप्तं अव्यक्तं बोद्धव्यस्य ग्रहणम्. यथा विद्युत्सम्पाते वैद्युतस्य प्रकाशस्यानवस्थानादव्यक्तं रूपग्रहणं इति; व्यक्तं तु द्रव्याणां ग्रहणं तस्मादयुक्तं एतदिति॥४३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४४ 





 सूत्रसं० ३.२.४४ः हेतूपादनात्प्रतिषेद्धव्याभ्यनुज्ञा॥



उतपन्नापवर्गिणी बुद्धिरिति प्रतिषेद्धव्यं तदेव अभ्यनुज्ञायते विद्युत्सम्पाते रूपाव्यक्तग्रहणवदिति ।



प्.८८५

यत्राव्यक्तग्रहणं तत्रोत्पन्नापवर्गिणी बुद्धिरिति । ग्रहणहेतुविकल्पाद्ग्रहणविकल्पो न बुद्धिविकल्पात् । यदिदं क्वचिदव्यक्तं क्वचिद्व्यक्तं ग्रहणं अयं विकल्पो ग्रहणहेतुविकल्पात्यत्रानवस्थितो ग्रहणहेतुः तत्राव्यक्तं ग्रहणं यत्र अवस्थितस्तत्र व्यक्तम्. न तु बुद्धेरवस्थानानवस्थानाभ्यां इति । कस्मात्? अर्थग्र्हणं हि बुद्धिः यत्तदर्थग्रहणं अव्यक्तं व्यक्तं वा बुद्धिः सा इति । विशेषाग्रहणे च सामान्यग्रहणमात्रं अव्यक्तग्रहणं तत्र विषयान्तरे बुद्ध्यनतरानुत्पत्तिर्निमित्ताभावात् । यत्र समानधर्मयुक्तश्च धर्मी गृह्यते विशेषधर्मयुक्तश्च तद्व्यक्तं ग्रहणम्. यत्र तु विशेषेऽगृह्यमाणे सामान्यग्रहणमात्रं तदव्यक्तं ग्रहणम् । समानधर्मयोगाच्च विशिष्थधर्मयोगो विषयान्तरम्. तत्र यद्ग्रहणं न भवति तद्ग्रहणनिमित्ताभावाद्न बुद्धेरनवस्थानादिति ।



प्.८८६

यथाविषयं च ग्रहणं व्यक्तं एव प्रत्यर्थनियतत्वाच्च बुद्धीनाम् । सामान्यविषयं च ग्रहणं स्वविषयं प्रति व्यक्तं विशेषविषयं च ग्रहणं स्वविषयं प्रति व्यक्तं प्रत्यर्थनियता हि बुद्धयः. तदिदं अव्यक्तग्रहणं देशितं क्व विषये बुद्ध्यनवस्थानकारितं स्य्यदिति?

धर्मिणस्तु धर्मभेदे बुद्धिनानात्वस्य भावाभावाभ्यां तदुपपत्तिः ।धर्मिणः खल्वर्थस्य समानाश्च धर्मा विशिष्टाश्च. तेषु प्रत्यर्थनियता नानाबुद्दयः. ता उभयो यदि धर्मिणि वर्तन्ते तदा व्यकतं ग्रहणं धर्मिणं अभिप्रेत्य । यदा तु सामान्यग्रहणमात्रं तदाव्यक्तं ग्रहणं इति । एवं धर्मिणं अभिप्रेत्य व्यक्ताव्यकतयोर्ग्रहणयोरुपपत्तिरिति॥४४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४५ 





प्.८८७

न चेदं अव्यक्तं ग्रहणं बुद्देर्बोद्धव्यस्य वानवस्थायित्वादुपपद्यते इति । इदं हि



 सूत्रसं० ३.२.४५ः न प्रदीपार्चिःसन्तत्त्सभिव्यक्तग्रहणवत्तद्ग्रहणं॥



अनवस्थायित्वेऽपि बुद्धेस्तेषां ग्रहणं व्यक्तं प्रतिपत्तव्यम् । कथम्? प्रदीपार्चिःसन्तत्यभिव्यक्तग्रहणवत् । प्रदीपार्चिषां सन्तत्या वर्तमानानां ग्रहणानवस्थानं ग्राह्यानवस्थानं च प्रत्यर्थनियतत्वाद्बुद्धीनां यावन्ति प्रदीपार्चींषि तावत्यो बुद्दय इति । दृश्यते चात्र व्यक्तं प्रदीपार्चिषां ग्रहणं इति॥४५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४६ 





प्.८८८

चेतना शरीरगुणः सति शरीरे भावादसति च अभावादिति



 सूत्रसं० ३.२.४६ः द्रव्ये स्वगुणपरगुणोपलब्धेः संशयः॥



सांशयिकः सति भावः. स्वगुणोऽप्सु द्रवत्वं उपलभ्यते. परगुणश्चोष्णता. तेनायं संशयः किं शरीरगुणश्चेतना शरीरे गृह्यत अथ द्रव्यान्तरगुण इति॥४६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४७ 



न शरीरगुणश्चेतना. कस्मात्?



 सूत्रसं० ३.२.४७ः यावद्द्रव्यभावित्वाद्रूपादीनां॥



न रूपादिहीनं शरीरं गृह्यते चेतनाहीनन्तु गृह्यते यथोष्णताहीना आपः. तस्मान्न शरीरगुणश्चेतनेति ।



प्.८८९

संस्कारवदिति चेद्न कारणानुच्छेदात् । यथाविधे द्रव्ये संस्कारः तथाविध एवोपरमो न. तत्र कारणोच्छेदादत्यन्तं संस्कारानुपपत्तिर्भवति । यथाविधे शरीरे चेतना गृह्यते तथाविधे एवात्यन्तोपरमश्चेतनाया गृह्यते । तस्मात्संस्कारवदित्यसमः समाधिः ।

अथापि शरीरस्थं चेतनोत्पत्तिकारणं स्यात्? द्रव्यान्तरस्थं वा? उभयस्थं वा? तन्न. नियमहेत्वभावात् । शरीरस्थेन कदाचिच्चेतनोत्पद्यते कदाचिन्नेति नियमे हेतुर्नास्तीति । द्रव्यान्तरस्थेन च शरीर एव चेतनोत्पद्यते न लोष्टादिष्वित्यत्र न नियमे हेतुरस्तीति । उभयस्थस्य निमित्तत्वे शरीरसमानजातीयद्रव्ये चेतना नोत्पद्यते शरीर एव चोत्पद्यते इति नियमे हेतुर्नास्तीति॥४७॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४८ 





प्.८९०

यच्च मन्येत सति श्यामादिगुणे द्रव्ये श्यामाद्युपरमो दृष्टः एवं चेतनोपरमः स्यादिति



 सूत्रसं० ३.२.४८ः न. पाकजगुणान्तरोत्पत्तेः॥



नात्यन्तं रूपोपरमो द्रव्यस्य. श्यामे रूपे निवृत्ते पाकजं गुणान्तरं रक्तं रूपं उत्पद्यते. शरीरे तु चेतनामात्रोपरमोऽत्यन्तं इति॥४८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.४९ 





प्.८९१

अथापि



 सूत्रसं० ३.२.४९ः प्रतिद्वन्द्विसिद्धेः पाकजानां अप्रतिषेधः॥



यावत्सु द्रव्येषु पूर्वगुणप्रतिद्वन्द्विसिद्धिस्तावत्सु पाकजोत्पत्तिर्दृश्यते पूर्वगुणैः सह पाकजानां अवस्थानस्याग्रहणात् । न च शरीरे चेतनाप्रतिद्वन्द्विसिद्धौ सहानवस्थायि गुणान्तरं गृह्यते येनानुमीयेत तेन चेतनाया विरोधः । तस्मादप्रतिषिद्धा चेतना यावच्छरीरं वर्तेत. न तु वर्तते. तस्मान्न शरीरगुणश्चेतना इति॥४९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५० 





प्.८९२

इतश्च न शरीरगुणश्चेतना



 सूत्रसं० ३.२.५०ः शरीरव्यापित्वात्॥



शरीरं शरीरावयवाश्च सर्वे चेतनोत्पत्त्या व्याप्ता इति न क्वचिदनुत्पत्तिश्चेतनायाः. शरीरवच्छरीरावयवाश्चेतना इति प्राप्तं चेतनबहुत्वम् । तत्र यथा प्रतिशरीरं चेतनबहुत्वे सुखदुःखज्ञानानां व्यवस्था लिङ्गं एवं एकशरीरेऽपि स्यात्. न तु भवति. तस्मान्न शरीरगुणश्चेतनेति॥५०॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५१ 





यदुक्तं न क्वचिच्छरीरावयवे चेतनाया अनुत्पत्तिरिति सा



 सूत्रसं० ३.२.५१ः न केशनखादिष्वनुपलब्धेः॥



केशेषु नखादिषु चानुत्पत्तिश्चेतनाया इति अनुपपन्नं शरीरव्यापित्वं इति॥५१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५२ 





प्.८९३



 सूत्रसं० ३.२.५२ः त्वक्पर्यन्तत्वाच्छरीरस्य केशनखादिष्वप्रसङ्गः॥



इन्द्रियाश्रयत्वं शरीरलक्षणम्. त्वक्पर्यन्तं जीवमनःसुखदुःखसंवित्त्यायतनभूतं शरीरम्. तस्मान्न केशादिषु चेतनोत्पद्यते । अर्थकारितस्तु शरीरोपनिबन्धः केशादीनां इति॥५२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५३ 



इतश्च न शरीरगुणश्चेतना



 सूत्रसं० ३.२.५३ः शरीरगुनवैधर्म्यात्॥



प्.८९४

द्विविधः शरीरगुणः अप्रत्यक्षश्च गुरुत्वम्. इन्द्रियग्राह्यश्च रूपादिः. विधान्तरं तु चेतना. नाप्रत्यक्षा संवेद्यत्वात्. नेन्द्रियग्राह्या मनोविषयत्वात् । तस्माद्द्रव्यान्तरगुण इति॥५३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५४ 





 सूत्रसं० ३.२.५४ः न रूपादीनां इतरेतरवैधर्म्यात्॥



यथा इतरेतरविधर्माणो रूपादयो न शरीरगुणत्वं जहत्येवं रूपादिवैधर्म्याच्चेतना शरीरगुणत्वं न हास्यतीति॥५४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५५ 





प्.८९५



 सूत्रसं० ३.२.५५ः ऐन्द्रियकत्वाद्रूपादीनां अप्रतिषेधः॥



अप्रत्यक्सत्वाच्चेति । यथेतरेतरविधर्माणो रूपादयो न द्वैविध्यं अतिवर्तन्ते तथा रूपादिवैधर्म्याच्चेतना न द्वैविध्यं अतिवर्तेत यदि शरीरगुणः स्यादिति । अतिवर्त्तते तु. तस्मान्न शरीरगुण इति ।

भूतेन्द्रियमनसां ज्ञानप्रतिषेधात्सिद्धे सत्यारम्भो विशेषज्ञापनार्थः. बहुधा परीक्ष्यमाणं तत्त्वं सुनिश्चिततरं भवतीति॥५५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५६ 





प्.८९६

परीक्षिता बुद्धिः. मनस इदानीं परीक्षाक्रमः । तत्किं प्रतिशरीरं एकं अनेकं इति विचारे



 सूत्रसं० ३.२.५६ः ज्ञानायौगपद्यादेकं मनः॥



अस्ति खलु वै ज्ञानायौगपद्यं एकैकस्येन्द्रियस्य यथाविषयम्. करणस्यैकप्रत्ययनिर्वृत्तौ सामर्थ्यात्. न तदेकत्वे मनसो लिङ्गम् । यत्तु खल्विदं इन्द्रियान्तराणां विषयान्तरेषु ज्ञानायौगपद्यं इति तल्लिङ्गम् । कस्मात्? सम्भवति खलु वै बहुषु मनःस्विन्द्रियमनःसंयोगयौगपद्यं इति ज्ञानयौगपद्यं स्यात्. न तु भवति । तस्माद्विषये प्रत्ययपर्यायादेकं मनः॥५६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५७ 





प्.८९७



 सूत्रसं० ३.२.५७ः न युगपदनेकक्रियोपलब्धेः॥



अयं खल्वध्यापकोऽधीते व्रजति कमण्डलुं धारयति पन्थानं पश्यति शृणोत्यारण्यजान्शब्दान्बिभ्यद्व्याललिङ्गानि बुभुत्सते स्मरति च गन्तव्यं स्थानीयं इति । क्रमस्याग्रहणाद्युगपदेताः क्रिया इति प्राप्तं मनसो बहुत्वं इति॥५७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५८ 





 सूत्रसं० ३.२.५८ः अलातचक्रदर्शनवत्तदुपलब्धिराशुसञ्चारात्॥



आशुसञ्चारादलातस्य भ्रमतो विद्यमानः क्रमो न गृह्यते । क्रमस्याग्रहणादविच्छेदबुद्ध्या चक्रवद्बुद्धिर्भवतीति ।



विच्छेदबुद्ध्या चक्रवद्बुद्धिर्भवतीति ।\] प्.८९८

तथा बुद्धीनां क्रियाणां चाशुवृत्तित्वाद्विद्यमानः क्रमो न गृह्यते क्रमस्याग्रहणाद्युगपत्क्रिया भवन्न्तीत्यभिमानो भवति ।

किं पुनः क्रमस्याग्रहणाद्युगपत्क्रियाभिमानः. अथ युगपद्भावादेव युगपदनेकक्रियोपलब्धिरिति नात्र विशेषप्रतिपत्तेः कारणं उच्यत इति । उक्तं इन्द्रियान्तराणां विषयान्तरेषु पर्यायेण बुद्धयो भवन्तीति तच्चाप्रत्याख्येयं आत्मप्रत्यक्षत्वात् । अथापि दृष्टश्रुतानर्थान्चिन्तयतः क्रमेण बुद्धयो वर्तन्ते न युगपदनेनानुमातव्यं इति । वर्णपदवाक्यबुद्धीनां तदर्थबुद्धीनां चाशुवृत्तित्वात्क्रमस्याग्रहणम् । कथम्? वाक्यस्थेषु खलु वर्णेषूच्चरत्सु प्रतिवर्णं तावच्छ्रवणं भवति. श्रुतं वर्णं एकं अनेकं वा पदभावेन स प्रतिसन्धत्ते. प्रतिसन्धाय पदं व्यवस्यति. पदव्यवसायेन स्मृत्या पदार्थं प्रतिपद्यते. पदसमूहप्रतिसन्धानाच्च वाक्यं व्यवस्यति. सम्बद्धांश्च पदार्थान्गृहीत्वा वाक्यार्थं प्रतिपद्यते । न चासां क्रमेण वर्तमानानां बुद्धीनां आशुवृत्तित्वात्क्रमो गृह्यते. तदेतदनुमानं अन्यत्र बुद्धिक्रियायौगपद्याभिमानस्येति । न चास्ति मुक्तसंशया युगपदुत्पत्तिर्बुद्धीनां यया मनसां बहुत्वं एकशरीरेऽनुमीयेत इति॥५८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.५९ 





प्.८९९



 सूत्रसं० ३.२.५९ः यथोक्तहेतुत्वाच्चाणु॥



अणु मन एकं चेति धर्मसमुच्चयो ज्ञानायौगपद्यात् । महत्त्वे मनसः सर्वेन्द्रियसंयोगाद्युगपद्विषयग्रहणं स्यादिति॥५९॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६० 



मनसः खलु भोः सेन्द्रियस्य शरीरे वृत्तिलाभो नान्यत्र शरीरात् । ज्ञातुश्च पुरुषस्य शरीरायतना बुद्ध्यादयो विषयोपभोगो जिहासितहानं ईप्सितावाप्तिश्च सर्वे च शरीराश्रया व्यवहाराः । तत्र खलु विप्रतिपत्तेः संशयः किं अयं पुरुषकर्मनिमित्तः शरीरसर्ग आहोस्विद्भूतमात्रादकर्मनिमित्त इति । श्रूयते खल्वत्र विप्रतिपत्तिरिति ।

तत्रेदं तत्त्वं



 सूत्रसं० ३.२.६०ः पूर्वकृतफलानुबन्धात्तदुत्पत्तिः॥



पूर्वशरीरे या प्रवृत्तिर्वाग्बुद्धिशरीरारम्भलक्षणा तत्पूर्वकृतं कर्मोक्तम्. तस्य फलं तज्जनितौ धर्माधर्मौ ।



तज्जनितौ धर्माधर्मौ ।\] प्.९००

तत्फलस्यानुबन्ध आत्मसमवेतस्यावस्थानम्. तेन प्रयुक्तेभ्यो भूएब्यस्तस्योत्पत्तिः शरीरस्य. न स्वतन्त्रेभ्य इति । यदधिष्ठानोऽयं आत्माऽयं अहं इति मन्यमानो यत्राभियुक्तो यत्रोपभोगतृष्णया विषयानुपलभमानो धर्माधर्मौ संस्करोति तदस्य शरीरम्. तेन संस्कारेण धर्माधर्मलक्षणेन भूतसहिते पतितेऽस्मिन्शरीर उत्तरं निष्पद्यते. निष्पन्नस्य चास्य पूर्वशरीरवत्पुरुषार्थक्रिया. पुरुषस्य च पूर्वशरीरवत्प्रवृत्तिरिति कर्मापेक्षेभ्यो भूतेभ्यः शरीरसर्गे सत्येतदुपपद्यत इति ।



प्रवृत्तिरिति कर्मापेक्षेभ्यो ... उपपद्यत इति ।\] प्.९०१

दृष्टा च पुरुषगुणेन प्रयत्नेन प्रयुक्तेभ्यो भूतेभ्यः पुरुषार्थ्क्रियासमर्थानां द्रव्याणां रथप्रभृतीनां उत्पत्तिः । तथानुमातव्यं शरीरं अपि पुरुषार्थक्रियासमर्थं उत्पद्यमानं पुरुषस्य गुणान्तरापेक्षेभ्यो भूतेभ्य उत्पद्यत इति॥६०॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६१ 





प्.९०२

अत्र नास्तिक आह



 सूत्रसं० ३.२.६१ः भूतेभ्यो मूर्त्युपादानवत्तदुपादानं॥



यथा कर्मनिरपेक्षेभ्यो भूतेभ्यो निर्वृत्ता मूर्तयः सिकताशर्करापाषाणगैरिकाञ्जनप्रभृतयः पुरुषार्थकारित्वादुपादीयन्ते तथा कर्मनिरपेक्षेभ्यो भूतेभ्यः शरीरं उत्पन्नं पुरुषार्थकारित्वादुपादीयते इति॥६१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६२ 





 सूत्रसं० ३.२.६२ः न. साध्यसमत्वात्॥



यथा शरीरोत्पत्तिरकर्मनिमित्ता साध्या तथा सिकताशर्करापाषाणगैरिकाञ्जनप्रभृतीनां अप्यकर्मनिमित्तः सर्गः साध्यः साध्यसमत्वादसाधनं इति \`भूतेभ्यो मूर्त्युपादानवद्ऽऽ इति चानेन साध्यम्॥६२॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६३ 





प्.९०३



 सूत्रसं० ३.२.६३ः नोत्पत्तिनिमित्तत्वान्मातापित्रोः॥



विषमश्चायं उपन्यासः । कस्मात्? निर्बीजा इमा मूर्तय उत्पद्यन्ते बीजपूर्विका तु शरीरोत्पत्तिः । मातापितृशब्देन लोहितरेतसी बीजभूते गृह्येते । तत्र सत्त्वस्य गर्भवासानुभवनीयं कर्म पित्रोश्च पुत्रफलानुभवनीये कर्मणी मातुर्गर्भाश्रये शरीरोत्पत्तिं भूतेभ्यः प्रयोजयन्तीत्युपपन्नं बीजानुविधानं इति॥६३॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६४ 





प्.९०४



 सूत्रसं० ३.२.६४ः तथाहारस्य॥



उत्पत्तिनिमित्तत्वादिति प्रकृतम् । भुक्तं पीतं आहारः तस्य पक्तिनिर्वृत्तं रसद्रव्यं मातृशरीरे चोपचीयते बीजे गर्भाशयस्थे बीजसमानपाकम्. मात्रया चोपचयो बीजे यावद्व्यूहसमर्थः सञ्चय इति । सञ्चितं च कललार्बुदमांसपेशीकण्डराशिरःपाण्यादिना च व्यूहेनेन्द्रियाधिष्ठानभेदेन व्युह्यते. व्यूहे च गर्भनाड्यावतारितं रसद्रव्यं उपचीयते यावत्प्रसवसमर्थं इति । न चायं अन्नपानस्य स्थाल्यादिगतस्य कल्पत इति । एतस्मात्कारणात्कर्मनिमित्तत्वं शरीरस्य विज्ञायत इति॥६४॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६५ 





प्.९०५



 सूत्रसं० ३.२.६५ः प्राप्तौ चानियमात्॥



न सर्वो दम्पत्योः संयोगो गर्भाधानहेतुर्दृश्यते तत्रासति कर्मणि न भवति सति च भवतीत्यनुपपन्नो नियमाभाव इति । कर्मनिरपेक्षेषु भूतेषु शरीरोत्पत्तिहेतुषु नियमः स्यात्न ह्यत्र कारणाभाव इति॥६५॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६६ 





प्.९०६

अथापि



 सूत्रसं० ३.२.६६ः शरीरोत्पत्तिनिमित्तवत्संयोगोत्पत्तिनिमित्तं कर्म॥



यथा खल्विदं शरीरं धातुप्राणसंवाहिनीनां नाडीनां शुक्रान्तानां धातूनां च स्नायुत्वगस्थिशिरापेशीकललकण्डराणां च शिरोबाहूदराणां सक्थ्नां च कोष्ठगानां वातपित्तकफानां च मुखहृदयामाशयपक्वाशयाधःस्रोतसां च परमदुःखसम्पादनीयेन सन्निवेशेन व्यूहनं अशक्यं पृथिव्यादिभिः कर्मनिरपेक्षैरुत्पादयितुं इति कर्मनिमित्ता शरीरोत्पत्तिरिति विज्ञायते; एवं च प्रत्यात्मनियतस्य निमित्तस्याभावान्निरतिशयैरात्मभिः सम्बन्धात्सर्वात्मनां च समानैः पृथिव्यादिभिरुत्पादितं शरीरं पृथिव्यादिगतस्य च नियमहेतोरभावात्सर्वात्मनां सुखदुःखसंवित्त्यायतनं समानं प्राप्तम् । यत्तु प्रत्यात्मं व्यवतिष्ठते तत्र शरीरोत्पत्तिनिमित्तं कर्म व्यवश्ताहेतुरिति विज्ञायते । परिपच्यमानो हि प्रत्यात्मनियतः कर्माशयो यस्मिन्नात्मनि वर्तते तस्यैवोपभोगायतनं शरीरं उत्पाद्य व्यवस्थापयति । तदेवं \`शरीरोत्पत्तिनिमित्तवत्संयोगनिमित्तं कर्मऽऽ इति विज्ञायते । प्रत्यात्मव्यवस्थानं तु शरीरस्यात्मना संयोगं प्रचक्ष्मह इति॥६६॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६७ 





प्.९०७



 सूत्रसं० ३.२.६७ः एतेनानियमः प्रत्युक्तः॥



यो .यं अकर्मनिमित्ते शरीरसर्गे सत्यनियम इत्युच्यते. अयं \`शरीरोत्पत्तिनिमित्तवत्संयोगोत्पत्तिनिमित्तं कर्मऽऽ इति अनेन प्रत्युक्तः ।



निमित्तवत्संयोगोत्पत्तिनिमित्तं ... प्रत्युक्तः ।\] प्.९०८

कस्तावदयं नियमः? यथैकस्यात्मनः शरीरं तथा सर्वेषां इति नियमः । अन्यस्यान्यथान्यस्यान्यथेत्यनियमो भेदो व्यावृत्तिर्विशेष इति ।



त्यनियमो भेदो व्यावृत्तिर्विशेष इति ।\] प्.९०९

दृष्टा च जन्मव्यावृत्तिरुच्चाभिजनो निकृष्टाभिजन इति. प्रशस्तं निन्दतं इति. व्याधिबहुलं अरोगं इति. समग्रं विकलं इति. पीडाबहुलं सुखबहुलं इति. पुरुषातिशयलक्षणोपपन्नं विपरीतं इति. प्रशस्तलक्षणं निन्दितलक्षणं इति. पट्विन्द्रियं मृड्विन्द्रियं इति । सूक्ष्मश्च भेदोऽपरिमेयः । सोऽयं जन्मभेदः प्रत्यात्मनियतात्कर्मभेदादुपपद्यते. असति कर्मभेदे प्रत्यात्मनियते निरतिशयत्वादात्मनां समानत्वाच्च पृथिव्यादीनां पृथिव्यादिगतस्य नियमहेतोरह्बावात्सर्वं सर्वात्मनां प्रसज्येत. न त्विदं इत्थम्भूतं जन्म । तस्मान्नाकर्मनित्ता शरीरोत्पत्तिरिति ।

उपपन्नश्च तद्वियोगः कर्मक्षयोपपत्तेः । कर्मनिमित्ते शरीरसर्गे तेन शरीरेणात्मनो वियोग उपपन्नः । कस्मात्? कर्मक्षयोपपत्तेः । उपपद्यते खलु कर्मक्षयः सम्यग्दर्शनात्प्रक्षीणे मोहे वीतरागः पुनर्भवहेतुकर्म कायवाङ्मनोभिर्न करोतीत्युत्तरस्यानुपचयः पूर्वोपचितस्य विपाकप्रतिसंवेदनात्प्रक्षयः । एवं प्रसवहेतोरभावात्पतिरेऽस्मिन्शरीरे पुनः शरीरान्तरानुपपत्तेरप्रतिसन्धिः । अकर्मनिमित्ते तु शरीरसर्गे भूतक्षयानुपपत्तेस्तद्वियोगानुपपत्तिरिति॥६७॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६८ 





प्.९१०



 सूत्रसं० ३.२.६८ः तददृष्टकारितं इति चेत्पुनस्तत्प्रसङ्गोऽपवर्गे॥



अदर्शनं खल्वदृष्टं इत्युच्यत अदृष्टकारिता भूतेभ्यः शरीरोत्पत्तिः । न जात्वनुत्पन्ने शरीरे द्रष्टा निरायतनो दृश्यं पश्यति । तच्चास्य दृश्यं द्विविधं विषयश्च नानात्वं चाव्यक्तात्मनः. तदर्थः शरीरसर्गः । तस्मिन्नवसिते चरितार्थानि भूतानि न शरीरं उत्पादयन्तीत्युपपन्नः शरीरवियोग इत्येवं चेन्मन्यसे. \`पुनस्तत्प्रसङ्गोऽपवर्गेऽऽ पुनः शरीरोत्पत्तिः प्रसज्यत इति । या चानुत्पन्ने शरीरे दर्शनानुत्पत्तिरदर्शनाभिमता या चापवर्गे शरीरनिवृत्तौ दर्शनानुत्पत्तिरदर्शनभूता नैतयोरदर्शनयोः क्वचिद्विशेष इत्यदर्शनस्यानिवृत्तेरपवर्गे पुनः शरीरोत्पत्तिप्रसङ्ग इति ।



प्.९१०

चरितार्थता विशेष इति चेत्न करणाकरणयोरारम्भदर्शनात् । चरितार्थानि भूतानि दर्शनावसानान्न शरीरान्तरं आरभन्त इत्ययं विशेष एवं चेदुच्यते; न. करणाकरणयोरारम्भदर्शनात् चरितार्थानां भूतानां विषयोपलब्धिकरणात्पुनः पुनः शरीरारम्भो दृश्यते प्रकृतिपुरुषयोर्नानात्वदर्शनस्याकरणान्निरर्थकः शरीरारम्भः पुनः पुनर्दृश्यते । तस्मादकर्मनिमित्तायां भूतसृष्टौ न दर्शनार्था शरीरोत्पत्तिर्युक्ता. युक्ता तु कर्मनिमित्ते सर्गे दर्शनार्था शरीरोत्पत्तिः । कर्मविपाकसंवेदनं दर्शनं इति ।



प्.९११

तददृष्टकारितं इति चेत्? कस्यचिद्दर्शनं अदृष्टं नाम परमाणूनां गुणविशेषः क्रियाहेतुस्तेन प्रेरिताः परमाणवः सम्मूर्च्छिताः शरीरं उत्पादयन्तीति तन्मनः समाविशति स्वगुणेनादृष्टेन प्रेरितं समनस्के शरीरे द्रष्टुरुपलब्धिर्भवतीति ।

एतस्मिन्वै दर्शने गुणानुच्छेदात्पुनस्तत्प्रसङ्गोऽपवर्गे । अपवर्गे शरीरोत्पत्तिः परमाणुगुणस्यादृष्टस्यानुच्छेद्यत्वादिति॥६८॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.६९ 





प्.९१४



 सूत्रसं० ३.२.६९ः मनःकर्मनिमित्तत्वाच्च संयोगाव्युच्छेदः॥



मनोगुणेनादृष्टेन समावेशिते मनसि संयोगव्युच्छेदो न स्यात्. तच्च किंकृतं शरीरादपसर्पणं मनस इति? कर्माशयक्षये तु कर्माशयान्तराद्विपच्यमानादपसर्पणोपपत्तिरिति । अदृष्टादेवापसर्पणं इति चेत् योऽदृष्टः शरीरोपसर्पणहेतुः स एवापसर्पणहेतुरपीति? न. एकस्य जीवनप्रायणहेतुत्वानुपपत्तेः एवं च सत्येकं अदृष्टं जीवनप्रायणयोर्हेतुरिति प्राप्तम्. नैतदुपपद्यते॥६९॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.७० 





प्.९१५



 सूत्रसं० ३.२.७०ः नित्यत्वप्रसङ्गश्च प्रायणानुपपत्तेः॥



विपाकसंवेदनात्कर्माशयक्षये शरीरपातः प्रायणम्. कर्माशयान्तराच्च पुनर्जन्म । भूतमात्रात्तु कर्मनिरपेक्षाच्छरीरोत्पत्तौ कस्य क्षयाच्छरीरपातः प्रायणं इति? प्रायणानुपपत्तेः खलु वै नित्यत्वप्रसङ्गं विद्मः । यादृच्छिके तु प्रायणे प्रायणभेदानुपपत्तिरिति॥७०॥







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.७१





प्.९१६

पुनस्तत्प्रसङ्गोऽपवर्ग इत्येतत्समाधित्सुराह



 सूत्रसं० ३.२.७१ः अणुश्यामतानित्यत्ववदेतत्स्यात्॥



यथाणोः श्यामता नित्या अग्निसंयोगेन प्रतिषिद्धा न पुनरुत्पद्यत एवं अदृष्टकारितं शरीरं अपवर्गे पुनर्नोत्पद्यत इति॥ ७१॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ३.२.७२ 





 सूत्रसं० ३.२.७२ः नाकृताभ्यागमप्रसङ्गात्॥



नायं अस्ति दृष्टान्तः । कस्मात्? अकृताभ्यागमप्रसङ्गात् । अकृतं प्रमाणतोऽनुपपन्नम्. तस्याभ्यागमोऽभ्युपपत्तिर्व्यवसायः. एतच्छ्रद्दधानेन प्रमाणतो णुपपन्नं मन्तव्यम् । तस्मान्नायं दृष्टान्तो न प्रत्यक्षं न चानुमानं किंचिदुच्यत इति । तदिदं दृष्टान्तस्य साध्यसमत्वं अभिधीयत इति ।

अथ वा नाकृताभ्यागमप्रसङ्गात् । अणुश्यामतादृष्टान्तेनाकर्मनिमित्तां शरीरोत्पत्तिं समादधानस्याकृताभ्यागमप्रसङ्गः । अकृते सुखदुःखहेतौ कर्मणि पुरुषस्य सुखं दुःखं अभ्यागच्छतीति प्रसज्येत । ओं इति ब्रुवतः प्रत्यक्षानुमानागमविरोधः ।



प्.९१७

प्रत्यक्षविरोधस्तावत् भिन्नं इदं सुखदुःखं प्रत्यात्मवेदनीयत्वात्प्रत्यक्षं सर्वशरीरिणाम् । को भेदः? तीव्रं मन्दं चिरं आशु नानाप्रकारं एकप्रकारं इत्येवं आदिर्विशेषः । न चास्ति प्रत्यात्मनियतः सुखदुःखहेतुविशेषः. न चासति हेतुविशेषे फलविशेषो दृश्यते । कर्मनिमित्ते तु सुखदुःखयोगे कर्मणां तीव्रमन्दतोपपत्तेः कर्मसञ्चयानां चोत्कर्षापकर्षभावात्नानाविधैकविधभावाच्च कर्मणां सुखदुःखभेदोपपत्तिः । सोऽयं हेतुभेदाभावाद्दृष्टः सुखदुःखभेदो न स्यादिति प्रत्यक्षविरोधः ।

तथानुमानविरोधः दृष्टं हि पुरुषगुणव्यवस्थानात्सुखदुःखव्यवस्थानम् । यः खलु चेतनावान्साधननिर्वर्तनीयं सुखं बुद्ध्वा तदीप्सन्साधनावाप्तये प्रयतते स सुखेन युज्यते न विपरीतः । यश्च साधननिर्वर्तनीयं दुःखं बुद्ध्वा तज्जिहासुः साधनपरिवर्जनाय यतते स च दुःखेन त्यज्यते न विपरीतः । अस्ति चेदं यत्नं अन्तरेण चेतनानां सुखदुःखव्यवस्थानं तेनापि चेतनगुणान्तरव्यवस्थाकृतेन भवितव्यं इत्यनुमानम् ।



मानम् ।\] प्.९१८

तदेतदकर्मनिमित्ते सुखदुःखयोगे विरुध्यत इति । तच्च गुणान्तरं असंवेद्यत्वाददृष्टं विपाककालानियमाच्चाव्यवस्थितम् । बुद्ध्यादयस्तु संवेद्याश्चापवर्गिणश्चेति ।

अथागमविरोधः बहु खल्विदं आर्षं ऋषीणां उपदेशजातं अनुष्ठानपरिवर्जनाश्रयम्. उपदेशफलं च शरीरिणां वर्णाश्रमविभागेणानुष्ठानलक्षणा प्रवृत्तिः. परिवर्जनलक्षणा निवृत्तिः । तच्चोभयं एतस्यां दृष्टौ \`नास्ति कर्म सुचरितं दुश्चरितं वा? कर्मनिमित्तः पुरुषाणां सुखदुःखयोगःऽऽ इति विरुध्यते । सेयं पापिष्ठानां मिथ्यादृष्टिः अकर्मनिमित्ता शरीरसृष्टिरकर्मनिमित्तः सुखदुःखयोग इति॥७२॥



 भाष्यम् ३.२.७३ 





**इति श्रीवात्स्यायनीये न्यायभाष्ये तृतीयाध्यायस्य द्वितीयं आह्निकम्॥ २॥**

**समाप्तश्चायं तृतीयोऽध्यायः॥ ३॥**







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_









**प्.९२१**

**न्यायदर्शनं अथ चतुर्थाध्यायस्याद्यम् आह्निकम् ।**

**भाष्यम् ४.१.१ **





मनसोऽनन्तरं प्रवृत्तिः परीक्षितव्या । तत्र खलु यावद्धर्माधर्माश्रयशरीरादि परीक्षितम्. सर्वा सा प्रवृत्तेः परीक्षेत्याह



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 

 सूत्रसं० ४.१.१ः प्रवृत्तिर्यथोक्ता ॥



तथा परीक्षितेति ॥१ ॥

 भाष्यम् ४.१.२ 





प्.९२३

प्रवृत्त्यनन्तरास्तर्हि दोषाः परीक्ष्यन्तां इत्यत आह



 सूत्रसं० ४.१.२ः तथा दोषाः ॥



परीक्षिता इति । बुद्धिसमानाश्रयत्वादात्मगुणाः. प्रवृत्तिहेतुत्वात्पुनर्भवप्रतिसन्धानसामर्थ्याच्च संसारहेतवः. संसारस्यानादित्वादनादिना प्रबन्धेन प्रवर्तन्ते. मिथ्याज्ञाननिवृत्तिस्तत्त्वज्ञानात्तन्निवृत्तौ रागद्वेषप्रबन्धोच्छ्येदेऽपवर्ग इति । प्रादुर्भावतिरोधानधर्मका इत्येवमाद्युक्तं दोषाणां इति ॥२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३ 



प्.९२४

प्रवर्तनालक्षणा दोषा इत्युक्तम्. तथा चेमे मानेर्ष्यासूयाविचिकित्सामत्सरादयः. ते कस्मान्नोपसङ्ख्यायन्ते इत्यत आह



 सूत्रसं० ४.१.३ः तत्त्रैराश्यं रागद्वेषमोहार्थान्तरभावात् ॥



तेषां दोषाणां त्रयो राशयस्त्रयः पक्षाः । रागपक्षः कामो मत्सरः स्पृहा तृष्णा लोभ इति । द्वेषपक्षः क्रोध ईर्ष्या असूया द्रोहोऽमर्ष इति । मोहपक्षो



प्.९२५

मिथ्याज्ञानं विचिकित्सा मानः प्रमाद इति । त्रैराश्यान्नोपसङ्ख्यायन्ते इति । लक्षणस्य तर्ह्यभेदात्त्रित्वं अनुपपन्नम्? नानुपपन्नम्. रागद्वेषमोहार्थान्तरभावात्;



प्.९२६

आसक्तिलक्षणो रागः. अमर्षलक्षणो द्वेषः. मिथ्याप्रतिपत्तिलक्षणो मोह इति । एतत्प्रत्यात्मवेदनीयं सर्वशरीरिणां विजानात्ययं शरीरी रागं उत्पन्नं \`अस्ति मेऽध्यात्मं रागधर्मऽऽ इति । विरागं च विजानाति \`नास्ति मेऽध्यात्मं रागधर्मऽऽ इति । एवं इतरयोरपीति । मानेर्ष्यासूयाप्रभृतयस्तु त्रैराश्यं अनुपतिता इति नोपसङ्ख्यायन्ते ॥३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४ 





प्.९२७



 सूत्रसं० ४.१.४ः नैकप्रत्यनीकभावात् ॥



नार्थान्तरं रागादयः । कस्मात्? एकप्रत्यनीकभावात् तत्त्वज्ञानं सम्यङ्मतिरार्यप्रज्ञा सम्बोध इत्येकं इदं प्रत्यनीकं त्रयाणां इति ॥४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५ 





प्.९२८



 सूत्रसं० ४.१.५ः व्यभिचारादहेतुः ॥



एकप्रत्यनीकाः पृथिव्यां श्यामादयोऽग्निसंयोगेनैकेन. एकयोनयश्च पाकजा इति ॥५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.६ 



सति चार्थान्तरभावे



 सूत्रसं० ४.१.६ः तेषां मोहः पापीयान्नामूढस्येतरोत्पत्तेः ॥



मोहः पापः. पापतरो वा द्वावभिप्रेत्योक्तम् । कस्मात्? नामूढस्येतरोत्पत्तेः



तरोत्पत्तेः \] प्.९२९

अमूढस्य रागद्वेषा नोत्पद्यन्ते मूढस्य तु यथासङ्कल्पं उत्पत्तिः. विषयेषु रञ्जनीयाः सङ्कल्पा रागहेतवः. कोपनीयाः सङ्कल्पा द्वेषहेतवः. उभये च सङ्कल्पा न मिथ्याप्रतिपत्तिलक्षणत्वान्मोहादन्ये. ताविमौ मोहयोनी रागद्वेषाविति । तत्त्वज्ञानाच्च मोहनिवृत्तौ रागद्वेषानुत्पत्तिरित्येकप्रत्यनीकभावोपपत्तिः । एवं च कृत्वा तत्त्वज्ञानाद्\`दुःखजन्मप्रवृत्तिदोषमिथ्याज्ञानानां उत्तरोत्तरापाये तदनन्तराभावादपवर्गऽऽ इति व्याख्यातं इति ॥६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.७ 





प्.९३०

प्राप्तस्तर्हि



 सूत्रसं० ४.१.७ः निमित्तनैमित्तिकभावादर्थान्तरभावो दोषेभ्यः ॥



अन्यद्धि निमित्तं अन्यच्च नैमित्तिकं इति दोषनिमित्तत्वाददोषो मोह इति ॥७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.८ 





 सूत्रसं० ४.१.८ः न दोषलक्षणावरोधान्मोहस्य ॥



प्रवर्त्तनालक्षणा दोषा इत्यनेन दोषलक्षणेनावरुध्यते दोषेषु मोह इति ॥८ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.९ 





प्.९३१



 सूत्रसं० ४.१.९ः निमित्तनैमित्तिकोपपत्तेश्च तुल्यजातीयानां अप्रतिषेधः ॥

द्रव्याणां गुणानां वानेकविधविकल्पो निमित्तनैमित्तिकभावे तुल्यजातीयानां दृष्ट इति ॥९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.१० 



दोषानन्तरं प्रेत्यभावः. तस्यासिद्धिरात्मनो नित्यत्वात् न खलु नित्यं किंचिज्जायते म्रियते वा इति जन्ममरणयोर्नित्यत्वादात्मनोऽनुपपत्तिः. उभयं च प्रेत्यभाव इति तत्रायं सिद्धानुवादः



 सूत्रसं० ४.१.१०ः आत्मनित्यत्वे प्रेत्यभावसिद्धिः ॥



नित्योऽयं आत्मा प्रैति पूर्वशरीरं जहाति म्रियते इति. प्रेत्य च पूर्वशरीरं हित्वा



प्.९३२

भवति जायते शरीरान्तरं उपादत्त इति । तच्चैतदुभयं \`पुनरुत्पत्तिः प्रेत्यभावःऽऽ इत्यत्रोक्तं पूर्वशरीरं हित्वा शरीरान्तरोपादानं प्रेत्यभावः इति तच्चैतन्नित्यत्वे सम्भवतीति । यस्य तु सत्त्वोत्पादः सत्त्वनिरोधः प्रेत्यभावः तस्य कृतहानं अकृताभ्यागमश्च दोषः । उच्छेदहेतुवादे ऋष्युपदेशाश्चानर्थका इति ॥१० ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.११ 





प्.९३३

कथं उत्पत्तिरिति चेत्



 सूत्रसं० ४.१.११ः व्यक्ताद्व्यक्तानां प्रत्यक्षप्रामाण्यात् ॥



केन प्रकारेण किंधर्मकात्कारणाद्व्यक्तं शरीराद्युत्पद्यत इति? व्यक्ताद्भूतसमाख्यातात्पृथिव्यादितः परमसूक्ष्मान्नित्याद्व्यक्तं शरीरेन्द्रियविषयोपकरणाधारं प्रज्ञातं द्रव्यं उत्पद्यते । व्यक्तं च खल्विन्द्रियग्राह्यं तत्सामान्यात्कारणं अपि व्यक्तम् । किं सामान्यम्? रूपादिगुणयोगः रूपादिगुणयुक्तेभ्यः पृथिव्यादिभ्यो नित्येभ्यो रूपादिगुणयुक्तं शरीराद्युत्पद्यते ।



व्यादिभ्यो नित्येभ्यो रूपादिगुणयुक्तं शरीराद्युत्पद्यते ।\] प्.९३४

प्रत्यक्षप्रामाण्यात् दृष्टो हि रूपादिगुणयुक्तेभ्यो मृत्प्रभृतिभ्यस्तथाभूतस्य द्रव्यस्योत्पादः. तेन चादृष्टस्यानुमानं इति । रूपादीनां अन्वयदर्शनात्प्रकृतिविकारयोः. पृथिव्यादीनां नित्यानां अतीन्द्रियाणां कारणभावोऽनुमीयत इति ॥११ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.१२ 





 सूत्रसं० ४.१.१२ः न घटाद्घटानिष्पत्तेः ॥



इदं अपि प्रत्यक्षं न खलु व्यक्ताद्घटाद्व्यक्तो घट उत्पद्यमानो दृश्यते इति. व्यक्ताद्व्यक्तस्यानुत्पत्तिदर्शनान्न व्यक्तं कारणं इति ॥१२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.१३ 





प्.९३५



 सूत्रसं० ४.१.१३ः व्यक्ताद्घटनिष्पत्तेरप्रतिषेधः ॥



न ब्रूमः सर्वं सर्वस्य कारणं इति. किन्तु यदुत्पद्यते व्यक्तं द्रव्यं तत्तथाभूतादेवोत्पद्यते इति । व्यक्तं च तन्मृद्द्रव्यं कपालसंज्ञकं यतो घट उत्पद्यते । न चैतन्निह्नुवानः क्वचिदभ्यनुज्ञां लब्धुं अर्हतीति । तदेतत्तत्त्वम् ॥१३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.१४ 



अतः परं प्रावादुकानां दृष्टयः प्रदर्श्यन्ते



 सूत्रसं० ४.१.१४ः अभावाद्भावोत्पत्तिर्नानुपमृद्य प्रादुर्भावात् ॥



प्.९३६

असतः सदुत्पद्यते इत्ययं पक्षः । कस्मात्? उपमृद्य प्रादुर्भावात् । उपमृद्य बीजं अङ्कुर उत्पद्यते नानुपमृद्य. न चेद्वीजोपमर्दोऽङ्कुरकारणं अनुपमर्देऽपि बीजस्याङ्कुरोत्पत्तिः स्यादिति ॥१४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.१५ 



अत्राभिधीयते



 सूत्रसं० ४.१.१५ः व्याघातादप्रयोगः ॥



उपमृद्य प्रादुर्भावादित्ययुक्तः प्रयोगो व्याघातात् । यदुपमृद्नाति न तदुपमृद्य प्रादुर्भवितुं अर्हति विद्यमानत्वात् । यच्च प्रादुर्भवति न तेनाप्रादुर्भूतेनाविद्यमानेनोपमर्द इति ॥१५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.१६ 





प्.९३७



 सूत्रसं० ४.१.१६ः नातीतानागतयोः कारकशब्दप्रयोगात् ॥



अतीते चानागते चाविद्यमाने कारकशब्दाः प्रयुज्यन्ते । पुत्रो जनिष्यते. जनिष्यमाणं पुत्रं अभिनन्दति. पुत्रस्य जनिष्यमाणस्य नाम करोति. अभूत्कुम्भः. भिन्नं कुम्भं अनुशोचति. भिन्नस्य कुम्भस्य कपालानि. अजाताः पुत्राः पितरं तापयन्तीति बहुलं भाक्ताः प्रयोगा दृश्यन्ते । का पुनरियं भक्तिः? आनन्तर्यं भक्तिः. आनन्तर्यसामर्थ्यादुपमृद्य प्रादुर्भावार्थः. प्रादुर्भविष्यन्नङ्कुर उपमृद्नातीति भाक्तं कर्तृत्वं इति ॥१६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.१७ 





प्.९३८



 सूत्रसं० ४.१.१७ः न विनष्टेभ्योऽनिष्पत्तेः ॥



न विनष्टाद्बीजादङ्कुर उत्पद्यते इति तस्मान्नाभावाद्भावोत्पत्तिरिति ॥१७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.१८ 





प्.९३९



 सूत्रसं० ४.१.१८ः क्रमनिर्देशादप्रतिषेधः ॥



उपमर्दप्रादुर्भावयोः पौर्वापर्यनियमः क्रमः. स खल्वभावाद्भावोत्पत्तेर्हेतुर्निर्दिश्यते; स च न प्रतिषिध्यते इति । व्याहतव्यूहानां अवयवानां पूर्वव्यूहनिवृत्तौ व्यूहान्तराद्द्रव्यनिष्पत्तिर्नाभावात् । बीजावयवाः कुतश्चिन्निमित्तात्प्रादुर्भूतक्रियाः पूर्वव्यूहं जहति व्यूहान्तरं चापद्यन्ते व्यूहान्तरादङ्कुर उत्पद्यते । दृश्यन्ते खलु अवयवास्तत्संयोगाश्चाङ्कुरोत्पत्तिहेतवः । न चानिवृत्ते पूर्वव्यूहे बीजावयवानां शक्यं व्यूहान्तरेण भवितुं इत्युपमर्दप्रादुर्भावयोः पौर्वापर्यनियमः क्रमः.



ं इत्युपमर्दप्रादुर्भावयोः पौर्वापर्यनियमः क्रमः.\] प्.९४०

तस्मान्नाभावाद्भावोत्पत्तिरिति । न चान्यद्बीजावयवेभ्योऽङ्कुरोत्पत्तिकारणं इत्युपपद्य्ते बीजोपादाननियम इति ॥१८ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.१९ 



अथापर आह



 सूत्रसं० ४.१.१९ः ईश्वरः कारणं पुरुषकर्माफल्यदर्शनात् ॥



पुरुषोऽयं समीहमानो नावश्यं समीहाफलं प्राप्नोति तेनानुमीयते पराधीनं पुरुषस्य कर्मफलाराधनं इति. यदधीनं स ईश्वरः । तस्मादीश्वरः कारणं इति ॥१९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.२० 





प्.९४२



 सूत्रसं० ४.१.२०ः न पुरुषकर्माभावे फलानिष्पत्तेः ॥



ईश्वराधीना चेत्फलनिष्पत्तिः स्यादपि तर्हि पुरुषस्य समीहां अन्तरेण फलं निष्पद्येतेति ॥२० ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् ४.१.२१ 





प्.९४३



 सूत्रसं० ४.१.२१ः तत्कारितत्वादहेतुः ॥



पुरुषकारं ईश्वरोऽनुगृह्णाति. फलाय पुरुषस्य यतमानस्येश्वरः फलं सम्पादयतीति । यदा न सम्पादयति तदा पुरुषकर्माफलं भवतीति । तस्मादीश्वरकारितत्वातहेतुः पुरुषकर्माभावे फलानिष्पत्तेरिति ।

गुणविशिष्टं आत्मान्तरं ईश्वरः । तस्य आत्मकल्पात्कल्पान्तरानुपपत्तिः. अधर्ममिथ्याज्ञानप्रमादहान्या धर्मज्ञानसमाधिसम्पदा च विशिष्टं आत्मान्तरं ईश्वरः.



प्.९४४

तस्य च धर्मसमाधिफलं अणिमाद्यष्टविधं ऐश्वर्यम् । सङ्कल्पानुविधायी चास्य धर्मः प्रत्यात्मवृत्तीन्धर्माधर्मसञ्चयान्पृथिव्यादीनि च भूतानि प्रवर्तयति । एवं च स्वकृताभ्यागमस्यालोपेन निर्माणप्राकाम्यं ईश्वरस्य स्वकृतकर्मफलं वेदितव्यम् । आप्तकल्पश्चायं यथा पितापत्यानां तथा पितृभूत ईश्वरो भूतानाम् । न चात्मकल्पादन्यः कल्पः सम्भवति । न तावदस्य बुद्धिं विना कश्चिद्धर्मो लिङ्गभूतः शक्य उपपादयितुम् । आगमाच्च द्रष्टा बोद्धा सर्वज्ञाता ईश्वर इति । बुद्ध्यादिभिश्चात्मलिङ्गैर्निरुपाख्यं ईश्वरं प्रत्यक्षानुमानागमविषयातीतं कः शक्त उपपादयितुम् ।



लिङ्गैर्निरुपाख्यं ईश्वरं प्रत्यक्षानुमानागमविषयातीतं कः शक्त उपपादयितुम् ।\] प्.९४५

स्वकृताभ्यागमलोपेन च प्रवर्तमानस्यास्य यदुक्तं प्रतिषेधजातं अकर्मनिमित्ते शरीरसर्गे तत्सर्वं प्रसज्यते इति ॥२१ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.२२ 





प्.९५८

अपर इदानीं आह



 सूत्रसं० ४.१.२२ः अनिमित्ततो भावोत्पत्तिः कण्टकतैक्ष्ण्यादिदर्शनात् ॥



अनिमित्ता शरीराद्युत्पत्तिः कस्मात्? कण्टकतैक्ष्ण्यादिदर्शनात् । कण्टकस्य



प्.९५९

तैक्ष्ण्यम्. पर्वतधातूनां चित्रता. ग्राव्णां श्लक्ष्णता. निर्निमित्तं च उपादानवच्च दृष्टं तथा शरीरादिसर्गो .पीति ॥२२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.२३ 





 सूत्रसं० ४.१.२३ः अनिमित्तनिमित्तत्वान्नानिमित्ततः ॥



अनिमित्ततो भावोत्पत्तिरित्युच्यते यतश्चोत्पद्यते तन्निमित्तम् । अनिमित्तस्य निमित्तत्वान्नानिमित्ता भावोत्पत्तिरिति ॥२३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.२४ 





प्.९६०



 सूत्रसं० ४.१.२४ः निमित्तानिमित्तयोरर्थान्तरभावादप्रतिषेधः ॥



अन्यद्धि निमित्तं अन्यच्च निमित्तप्रत्याख्यानम्. न च प्रत्याख्यानं एव प्रत्याख्येयं



प्.९६१

यथानुदकः कमण्डलुरिति नोदकप्रतिषेध उदकं भवतीति । स खल्वयं वादोऽकर्मनिमित्तः शरीरादिसर्ग इत्येतस्मान्न भिद्यते. अभेदात्तत्प्रतिषेधेनैव प्रतिषिद्धो वेदितव्य इति ॥२४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.२५ 





प्.९६२

अन्ये तु मन्यन्ते



 सूत्रसं० ४.१.२५ः सर्वं अनित्यं उत्पत्तिविनाशधर्मकत्वात् ॥



किं अनित्यं नाम? यस्य कदाचिद्भावस्तदनित्यम् । उत्पत्तिधर्मकं अनुत्पन्नं नास्ति विनाशधर्मकं च विनष्टं नास्ति । किं पुनः सर्वम्? भौतिकं च शरीरादि



प्.९६३

अभौतिकं च बुद्ध्यादि. तदुभयं उत्पत्तिविनाशधर्मकं विज्ञायते. तस्मात्तत्सर्वं अनित्यं इति ॥२५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.२६ 





 सूत्रसं० ४.१.२६ः नानित्यतानित्यत्वात् ॥



यदि तावत्सर्वस्यानित्यता नित्या. तन्नित्यत्वान्न सर्वं अनित्यम् । अथानित्या तस्यां अविद्यमानायां सर्वं नित्यं इति ॥२६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.२७ 





प्.९६४



 सूत्रसं० ४.१.२७ः तदनित्यत्वं अग्नेर्दाह्यं विनाश्यानुविनाशवत् ॥



तस्या अनित्यताया अप्यनित्यत्वम् । कथम्? यथा अग्निर्दाह्यं विनाश्यानुविनश्यति एवं सर्वस्यानित्यता सर्वं विनाश्यानुविनश्यतीति ॥२७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.२८ 





 सूत्रसं० ४.१.२८ः नित्यस्याप्रत्याख्यानं यथोपलब्धि व्यवस्थानात् ॥



अयं खलु वादो नित्यं प्रत्याचष्टे. नित्यस्य च प्रत्याख्यानं अनुपपन्नम् । कस्मात्? यथोपलब्धि व्यवस्थानात् । यस्योत्पत्तिविनाशधर्मकत्वं उपलभ्यते प्रमाणतस्तदनित्यम्.



प्.९६५

यस्य नोपलभ्यते तद्विपरीतम् । न च परमसूक्ष्माणां भूतानां आकाशकालदिगात्ममनसां तद्गुणानां च केषाञ्चित्सामान्यविशेषसमवायानां चोत्पत्तिविनाशधर्मकत्वं प्रमाणत उपलभ्यते. तस्मान्नित्यान्येतानीति ॥२८ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.२९ 





प्.९६६

अयं अन्य एकान्तः



 सूत्रसं० ४.१.२९ः सर्वं नित्यं पञ्चभूतनित्यत्वात् ॥



भूतमात्रं इदं सर्वं तानि च नित्यानि भूतोच्छेदानुपपत्तेरिति ॥२९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३० 





 सूत्रसं० ४.१.३०ः नोत्पत्तिविनाशकारणोपलब्धेः ॥



उत्पत्तिकारणं चोपलभ्यते विनाशकारणं च. तत्सर्वनित्यत्वे व्याहन्यते इति ॥३० ॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३१ 





प्.९६७



 सूत्रसं० ४.१.३१ः तल्लक्षणावरोधादप्रतिषेधः ॥



यस्योत्पत्तिविनाशकारणं उपलभ्यते इति मन्यसे. न तद्भूतलक्षणहीनं अर्थान्तरं गृह्यते. भूतलक्षणावरोधाद्भूतमात्रं इदं इत्युक्तोऽयं प्रतिषेध इति ॥३१ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३२ 





प्.९६८



 सूत्रसं० ४.१.३२ः नोत्पत्तितत्कारणोपलब्धेः ॥



कारणसमानगुणस्योत्पत्तिः कारणं चोपलभ्यते । न चैतदुभयं नित्यविषयम्. न चोत्पत्तितत्कारणोपलब्धिः शक्या प्रत्याख्यातुम्. न चाविषया काचिदुपलब्धिः । उपलब्धिसामर्थ्यात्कारणेन समानगुणं कार्यं उत्पद्यते इत्यनुमीयते. स खलूपलब्धेर्विषय इति । एवं च तल्लक्षणावरोधोपपत्तिरिति ।

उत्पत्तिविनाशकारणप्रयुक्तस्य ज्ञातुः प्रयत्नो दृष्ट इति । प्रसिद्धश्चावयवी तद्धर्मा । उत्पत्तिविनाशधर्मा चावयवी सिद्ध इति ।



प्.९६९

शब्दकर्मबुद्ध्यादीनां चाव्याप्तिः । पञ्चभूतनित्यत्वात्तल्लक्षणावरोधाच्चेत्यनेन शब्दकर्मबुद्धिसुखदुःखेच्छाद्वेषप्रयत्नाश्च न व्याप्ताः तस्मादनेकान्तः ।

स्वप्नविषयाभिमानवन्मिथ्योपलब्धिरिति चेत्भूतोपलब्धौ तुल्यम् । यथा स्वप्ने विषयाभिमान एवं उत्पत्तिकारणाभिमान इति । एवं चैतद्भूतोपलब्धौ तुल्यं पृथिव्याद्युपलब्धिरपि स्वप्नविषयाभिमानवत्प्रसज्यते ।



प्.९७०

पृथिव्याद्यभावे सर्वव्यवहारविलोप इति चेत्तदितरत्र समानं
उत्पत्तिविनाशकारणोपलब्धिविषयस्याप्यभावे सर्वव्यवहारविलोप इति. सोऽयं नित्यानां अतीन्द्रियत्वादविषयत्वाच्चोत्पत्तिविनाशयोः स्वप्नविषयाभिमानवदित्यहेतुरिति ॥३२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३३ 





अवस्थितस्योपादानस्य धर्ममात्रं निवर्तते धर्ममात्रं उपजायते स खलूत्पत्तिविनाशयोर्विषयः ।



शयोर्विषयः ।\] प्.९७१

यच्चोपजायते तत्प्रागप्युपजननादस्ति. यच्च निवर्तते तन्निवृत्तं अप्यस्तीति. एवं च सर्वस्य नित्यत्वं इति?



 सूत्रसं० ४.१.३३ः न व्यवस्थानुपपत्तेः ॥



अयं उपजनः इयं निवृत्तिरिति व्यवस्था नोपपद्यते. उपजातनिवृत्तयोर्विद्यमानत्वात् । अयं धर्म उपजातोऽयं निवृत्त इति सद्भावाविशेषादव्यवस्था. इदानीं उपजननिवृत्ती नेदानीं इति कालव्यवस्था नोपपद्यते सर्वदा विद्यमानत्वातस्य धर्मस्योपजननिवृत्ती नास्येति व्यवस्थानुपपत्तिः.



जननिवृत्ती नास्येति व्यवस्थानुपपत्तिः.\] प्.९७२

उभ्योरविशेषात् । अनागतोऽतीत इति च कालव्यवस्थानुपपत्तिः. वर्तमानस्य सद्भावलक्षणत्वात् । अविद्यमानस्यात्मलाभ उपजनो विद्यमानस्यात्महानं निवृत्तिरित्येतस्मिन्सति नैते दोषाः । तस्माद्यदुक्तं प्रागप्युपजनादस्ति निवृत्तं चास्ति तदयुक्तं इति ॥३३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३४ 



अयं अन्य एकान्तः



 सूत्रसं० ४.१.३४ः सर्वं पृथग्भावलक्षणपृथक्त्वात् ॥



सर्वं नाना न कश्चिदेको भावो विद्यते । कस्मात्? भावलक्षणपृथक्त्वात् भावस्य लक्षणं अभिधानम्. येन लक्ष्यते भावः स समाख्याशब्दः. तस्य पृथग्विषयत्वात् ।



प्.९७३

सर्वो भावसमाख्याशब्दः समूहवाची. कुम्भ इति संज्ञाशब्दो गन्धरसरूपस्पर्शसमूहे बुध्नपार्श्वग्रीवादिसमूहे च वर्त्तते. निदर्शनमात्रं चेदं इति ॥३४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३५ 





 सूत्रसं० ४.१.३५ः नानेकलक्षणैरेकभावनिष्पत्तेः ॥



अनेकविधलक्षणैरिति मध्यमपदलोपी समासः । गन्धादिभिश्च गुणैर्बुध्नादिभिश्चावयवैः सम्बद्ध एको भावो निष्पद्यते. गुणव्यतिरिक्तं च द्रव्यं अवयवातिरिक्तश्चावयवीति । विभक्तन्यायं चैतदुभयं इति ॥३५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३६ 





प्.९७४

अथापि



 सूत्रसं० ४.१.३६ः लक्षणव्यवस्थानादेवाप्रतिषेधः ॥



न कश्चिदेको भाव इत्ययुक्तः प्रतिषेधः । कस्मात्? लक्षणव्यवस्थानादेव । यदिह लक्षणं भावस्य संज्ञाशब्दभूतं तदेकस्मिन्व्यवस्थितम्. यं कुम्भं अद्राक्षं तं स्पृशामि यं एवास्प्राक्षं तं पश्यामीति नाणुसमूहो गृह्यते इति । अणुसमूहे चागृह्यमाणे यद्गृह्यते तदेकं एवेति ।

अथाप्येतदनूक्तं नास्त्येको भावो यस्मात्समुदायः. एकानुपपत्तेर्नास्त्येव समूहः नास्त्येको भावो यस्मात्समूहे भावशब्दप्रयोगः;एकस्य चानुपपत्तेः



प्.९७५

समूहो नोपपद्यते एकसमुच्चयो हि समूह इति । व्याहतत्वादनुपपन्नं नास्त्येको भाव इति यस्य प्रतिषेधः प्रतिज्ञायते. समूहे भावशब्दप्रयोगादिति हेतुं ब्रुवता स एवाभ्यनुज्ञायते. एकसमुच्चयो हि समूह इति । समूहे भावशब्दप्रयोगादिति च समूहं आश्रित्य प्रत्येकं समूहिप्रतिषेधो नास्त्येको भाव इति । सोऽयं उभयतो व्याघाताद्यत्किञ्चनवाद इति ॥३६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३७ 



प्.९७७

अयं अपर एकान्तः



 सूत्रसं० ४.१.३७ः सर्वं अभावो भावेष्वितरेतराभावसिद्धेः ॥



यावद्भावजातं तत्सर्वं अभावः । कस्मात्? भावेष्वितरेतराभावसिद्धेः । \`असन्गौरश्वात्मनाऽऽ अनश्वो गौः \`असन्नश्वो गवात्मना अगौरश्वःऽऽ इत्यसत्प्रत्ययस्य प्रतिषेधस्य च भावशब्देन सामानाधिकरण्यात्सर्वं अभाव इति ॥३७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३८ 





प्.९७८

प्रतिज्ञावाक्ये पदयोः प्रतिज्ञाहेत्वोश्च व्याघातादयुक्तम् । अनेकस्याशेषता सर्वशब्दस्यार्थो. भावप्रतिषेधश्चाभावशब्दस्यार्थः । पूर्वं सोपाख्यं उत्तरं निरुपाख्यं तत्र



प्.९७९

समुपाख्यायमानं कथं निरुपाख्यं अभावः स्यादिति? न जात्वभावो निरुपाख्योऽनेकतयाशेषतया शक्यः प्रतिज्ञातुं इति । सर्वं एतदभाव इति चेत् यदिदं सर्वं इति मन्यसे तदभाव इति? एवं चेतनिवृत्तो व्याघातः. अनेकं अशेषं चेति नाभावे प्रत्ययेन शक्यं भवितुम् । अस्ति चायं प्रत्ययः सर्वं इति. तस्मान्नाभाव इति ।

प्रतिज्ञाहेत्वोश्च व्याघातः सर्वं अभाव इति भावप्रतिषेधः प्रतिज्ञा. भावेष्वितरेतराभावसिद्धेरिति हेतुः । भावेष्वितरेतराभावं अनुज्ञायाश्रित्य च इतरेतराभावसिद्ध्या सर्वं अभाव इत्युच्यते । यदि सर्वं अभावो भावेष्वितरेतराभावसिद्धेरिति नोपपद्यते । अथ भावेष्वितरेतराभावसिद्धिः. सर्वं अभाव इति नोपपद्यते ।



प्.९८०

सूत्रेण चाभिसम्बन्धः ।



 सूत्रसं० ४.१.३८ः न स्वभावसिद्धेर्भावानां ॥



न सर्वं अभावः । कस्मात्? स्वेन भावेन सद्भावाद्भावानाम् । स्वेन धर्मेण भावा भवन्तीति प्रतिज्ञायते । कश्च स्वो धर्मो भावानाम्? द्रव्यगुणकर्मणां सदादिसामान्यम्. द्रव्याणां क्रियावदित्येवमादिविशेषः. स्पर्शपर्यन्ताः पृथिव्या इति च; प्रत्येकं चानन्तो भेदः । सामान्यविशेषसमवायानां च विशिष्टा धर्मा गृह्यन्ते ।



प्.९८१

सोऽयं अभावस्य निरुपाख्यत्वात्सम्प्रत्यायकोऽर्थभेदो न स्यात्? अस्ति त्वयम्. तस्मान्न सर्वं अभाव इति ।

अथ वा न स्वभावसिद्धेर्भावानां इति स्वरूपसिद्धेरिति । गौरिति प्रयुज्यमाने शब्दे जातिविशिष्टं द्रव्यं गृह्यते. नाभावमात्रम् । यदि च सर्वं अभावः गौरित्यभावः प्रतीयेत. गोशब्देन चाभाव उच्येत । यस्मात्तु गोशब्दप्रयोगे द्रव्यविशेषः प्रतीयते नाभावस्तस्मादयुक्तं इति ।

अथ वा न स्वभावसिद्धेरिति । असन्गौरश्वात्मनेति गवात्मना कस्मान्नोच्यते? अवचनाद्गवात्मना गौरस्तीति स्वभावसिद्धिः. अनश्वोऽश्व इति वा गौरगौरिति वा कस्मान्नोच्यते? अवचनात्स्वेन रूपेण विद्यमानता द्रव्यस्येति विज्ञायते ।



प्.९८२

अव्यतिरेकप्रतिषेधे च भावेन असत्प्रत्ययसामानाधिकरण्यं भावे संयोगादिसम्बन्धो व्यतिरेकः । अत्र अव्यतिरेकः अभेदाख्यसम्बन्धः तत्प्रतिषेधे सदा च असत्प्रत्ययसामानाधिकरण्यम्. यथा न सन्ति कुण्डे बदराणीति । असन्गौरश्वात्मना अनश्वो गौरिति च गवाश्वयोरव्यतिरेकः प्रतिषिध्यते गवाश्वयोरेकत्वं नास्तीति । तस्मिन्प्रतिषिध्यमाने भावेन गवा सामानाधिकरण्यं असत्प्रत्ययस्य असन्गौरश्वात्मनेति. यथा न सन्ति कुण्डे बदराणीति कुण्डे बदरसंयोगे प्रतिषिध्यमाने सद्भिरसत्प्रत्ययस्य सामानाधिकरण्यं इति ॥३८ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.३९ 





प्.९८३



 सूत्रसं० ४.१.३९ः न स्वभावसिद्धिरापेक्षिकत्वात् ॥



अपेक्षाकृतं आपेक्षिकम् । ह्रस्वापेक्षाकृतं दीर्घं दीर्घापेक्षाकृतं ह्रस्वम्. न स्वेनात्मनावस्थितं किञ्चित् । कस्मात्? अपेक्षासामर्थ्यात् । तस्मान्न स्वभावसिद्धिर्भावानां इति ॥३९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४० 







 सूत्रसं० ४.१.४०ः व्याहतत्वादयुक्तं ॥



यदि ह्रस्वापेक्षाकृतं दीर्घं ह्रस्वं अनापेक्षिकम् । किं इदानीं अपेक्ष्य ह्रस्वं इति गृह्यते? अथ दीर्घापेक्षाकृतं ह्रस्वम्. दीर्घं अनापेक्षिकम्? एवं इतरेतराश्रययोरेकाभावे अन्यतराभावादुभयाभाव इति अपेक्षाव्यवस्थानुपपन्ना ।



रेतराश्रययोरेकाभावे अन्यतराभावादुभयाभाव इति अपेक्षाव्यवस्थानुपपन्ना ।\] प्.९८४

स्वभावसिद्धावसत्यां समयोः परिमण्डलयोर्वा द्रव्ययोरापेक्षिके दीर्घत्वह्रस्वत्वे कस्मान्न भवतः? अपेक्षायां अनपेक्षायां च द्रव्ययोरभेदः । यावती द्रव्ये अपेक्षमाणे तावती एवानपेक्षमाणे नान्यतरत्र भेदः । आपेक्षिकत्वे तु सत्यन्यतरत्र विशेषोपजनः स्यादिति ।



प्.९८५

किं अपेक्षासामर्थ्यं इति चेत्? द्वयोर्ग्रहणेऽतिशयग्रहणोपपत्तिः । द्वे द्रव्ये पश्यन्नेकत्र विद्यमानं अतिशयं गृह्णाति तद्दीर्घं इति व्यवस्यति. यच्च हीनं गृह्णाति तद्ध्रस्वं इति व्यवस्यतीति । एतच्चापेक्षासामर्थ्यं इति ॥४० ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४१ 





प्.९८६

अथेमे सङ्ख्यैकान्तवादाः

सर्वं एकं सदविशेषात् ।



प्.९८७

सर्वं द्वेधा नित्यानित्यभेदात् । सर्वं त्रेधा ज्ञाता ज्ञानं ज्ञेयं इति । सर्वं चतुर्द्धा प्रमाता प्रमाणं प्रमेयं प्रमितिरिति । एवं यथासम्भवं अन्येऽपीति । तत्र परीक्षा



प्.९८८



 सूत्रसं० ४.१.४१ः सङ्ख्यैकान्तासिद्धिः कारणानुपपत्त्युपपत्तिभ्यां ॥



यदि साध्यसाधनयोर्नानात्वम्. एकान्तो न सिद्ध्यति व्यतिरेकात् । अथ



प्.९८९

साध्यसाधनयोरभेदः? एवं अप्येकान्तो न सिध्यति साधनाभावात्. न हि हेतुं अन्तरेण कस्यचित्सिद्धिरिति ॥४१ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४२ 





 सूत्रसं० ४.१.४२ः न कारणावयवभावात् ॥



न सङ्ख्यैकान्तानां असिद्धिः कस्मात्? कारणस्यावयवभावात् । अवयवः कश्चित्साधनभूत इत्यव्यतिरेकः । एवं द्वैतादीनां अपीति ॥४२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४३ 





प्.९९०



 सूत्रसं० ४.१.४३ः निरवयवत्वादहेतुः ॥



कारणस्यावयवभावादित्यहेतुः । कस्मात्? सर्वं एकं इत्यनपवर्गेण प्रतिज्ञाय कस्यचिदेकत्वं उच्यते. तत्र व्यपवृक्तोऽवयवः साधनभूतो नोपपद्यते । एवं द्वैतादिष्वपीति ।



प्.९९१

ते खल्विमे सङ्ख्यैकान्ता यदि विशेषकारितस्यार्थभेदविस्तारस्य प्रत्याख्यानेन वर्त्तन्ते. प्रत्यक्षानुमानागमविरोधान्मिथ्यावादा भवन्ति । अथाभ्यनुज्ञानेन वर्त्तन्ते? समानधर्मकारितोऽर्थसंग्रहो विशेषकारितश्चार्थभेद इति एवं एकान्तत्वं जहतीति । ते खल्वेते तत्त्वज्ञानप्रविवेकार्थं एकान्ताः परीक्षिता इति ॥४३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४४ 





प्.९९२

प्रेत्यभावानन्तरं फलम्. तस्मिन्



 सूत्रसं० ४.१.४४ः सद्यः कालान्तरे च फलनिष्पत्तेः संशयः ॥



पचति दोग्धीति सद्यः फलमोदनपयसी. कर्षति वपतीति कालान्तरे फलं



प्.९९३

शस्याधिगम इति । अस्ति चेयं क्रिया अग्निहोत्रं जुहुयात्स्वर्गकाम इति एतस्याः



प्.९९४

फले संशयः । न सद्यः कालान्तरोपभोग्यत्वात् । स्वर्गः फलं श्रूयते. तच्च भिन्नेऽस्मिन्देहभेदादुत्पद्यते इति । न सद्यः ग्रामादिकामानाम्?@आरम्भफलं इति ॥४४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४५ 





प्.९९५



 सूत्रसं० ४.१.४५ः कालान्तरेणानिष्पत्तिर्हेतुविनाशात् ॥



ध्वस्तायां प्रवृत्तौ प्रवृत्तेः फलं न कारणं अन्तरेणोत्पत्तुं अर्हति. न खलु वै विनष्टात्कारणात्किञ्चिदुत्पद्यते इति ॥४५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४६ 





 सूत्रसं० ४.१.४६ः प्राङ्निष्पत्तेर्वृक्षफलवत्तत्स्यात् ॥



यथा फलार्थिना वृक्षमूले सेकादि परिकर्म क्रियते. तस्मिंश्च प्रध्वस्ते पृथिवीधातुरब्धातुना संगृहीत आन्तरेण तेजसा पच्यमानो रसद्रव्यं निर्वर्तयति. स द्रव्यभूतो रसो वृक्षानुगतः पाकविशिष्टो व्यूहविशेषेण सन्निविशमानः पर्णादि फलं निर्वर्तयति. एवं परिषेकादि कर्म चार्थवत् । न च विनष्टात्फलनिष्पत्तिः । तथा प्रवृत्त्या संस्कारो धर्माधर्मलक्षणो जन्यते. स जातो निमित्तान्तरानुगृहीतः कालान्तरे फलं निष्पादयतीति । उक्तञ् चैतत्\`पूर्वकृतफलानुबन्धात्तदुत्पत्तिर्ऽऽ इति ॥४६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४७ 





प्.९९६

तदिदं प्राङ्निष्पत्तेर्निष्पद्यमानम्



 सूत्रसं० ४.१.४७ः नासन्न सन्न सदसत्सदसतोर्वैधर्म्यात् ॥



प्राङ्निष्पत्तेर्निष्पत्तिधर्मकं नासत्. उपादाननियमात् । कस्यचिदुत्पत्तये किञ्चिदुपादेयं न सर्वं सर्वस्येत्यसद्भावे नियमो नोपपद्यते इति । न सत्. प्राङुत्पत्तेर्विद्यमानस्योत्पत्तिरनुपपन्नेति । न. सदसत्सदसतोर्वैधर्म्यात्



प्.९९७

सदित्यर्थाभ्यनुज्ञा. असदिति अर्थप्रतिषेधः. एतयोर्व्याघातो वैधर्म्यं व्याघातादव्यतिरेकानुपपत्तिरिति ॥४७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४८ 



प्रागुत्पत्तेरुत्पत्तिधर्मकं असदित्यद्धा । कस्माअत्?



 सूत्रसं० ४.१.४८ः उत्पादव्ययदर्शनात् ॥



प्.९९९

यत्पुनरुक्तं प्रागुत्पत्तेः कार्यं नासदुपादाननियमादिति





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.४९ 





 सूत्रसं० ४.१.४९ः बुद्धिसिद्धं तु तदसत् ॥



इदं अस्योत्पत्तये समर्थं न सर्वं इति प्रागुत्पत्तेर्नियतकारणं कार्यं बुद्ध्या



प्.१०००

सिद्धं उत्पत्तिनियमदर्शनात् । तस्मादुपादाननियमस्योपपत्तिः सति तु कार्ये प्रागुत्पत्तेरुत्पत्तिरेव नास्तीति ॥४९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५० 





प्.१००३



 सूत्रसं० ४.१.५०ः आश्रयव्यतिरेकाद्वृक्षफलोत्पत्तिवदित्यहेतुः ॥



मूलसेकादि परिकर्म फलं चोभयं वृक्षाश्रयम्. कर्म चेह शरीरे. फलं चामुत्र इत्याश्रयव्यतिरेकादहेतुरिति ॥५० ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५१ 





प्.१००४



 सूत्रसं० ४.१.५१ः प्रीतेरात्माश्रयत्वादप्रतिषेधः ॥



प्रीतिरात्मप्रत्यक्षत्वादात्माश्रया. तदाश्रयं एव कर्म धर्मसंज्ञितम्. धर्मस्यात्मगुणत्वात्तस्मादाश्रयव्यतिरेकानुपपत्तिरिति ॥५१ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५२ 





 सूत्रसं० ४.१.५२ः न पुत्रपशुस्त्रीपरिच्छदहिरण्यान्नादिफलनिर्देशात् ॥



पुत्रादि फलं निर्दिश्यते न प्रीतिः. \`ग्रामकामो यजेतऽऽ \`पुत्रकामो यजेतेऽऽति तत्र यदुक्तं प्रीतिः फलं इत्येतदयुक्तं इति ॥५२ ॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५३ 





प्.१००५



 सूत्रसं० ४.१.५३ः तत्सम्बन्धात्फलनिष्पत्तेस्तेषु फलवदुपचारः ॥



पुत्रादिसम्बन्धात्फलं प्रीतिलक्षणं उत्पद्यते इति पुत्रादिषु फलवदुपचारः. यथान्ने प्राणशब्दो \`अन्नं वै प्राणाःऽऽइति ॥५३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् ४.१.५४ 





प्.१००६

फलानन्तरं दुःखं उद्दिष्टम्. उक्तं च \`बाधनालक्षणं दुःखम्ऽऽइति । तत्किं इदं प्रत्यात्मवेदनीयस्य सर्वजन्तुप्रत्यक्षस्य सुखस्य प्रत्याख्यानम्. आहोस्विदन्यः कल्प इति?

अन्य इत्याह । कथम्? न वै सर्वलोकसाक्षिकं सुखं शक्यं प्रत्याख्यातुम् । अयं तु जन्ममरणप्रबन्धानुभवनिमित्ताद्दुःखान्निर्विण्णस्य दुःखं जिहासतो दुःखसंज्ञाभावनोपदेशो दुःखहानार्थ इति ।



भावनोपदेशो दुःखहानार्थ इति ।\] प्.१००७

कया युक्त्या? सर्वे खलु सत्त्वनिकायाः सर्वाण्युत्पत्तिस्थानानि सर्वः पुनर्भवो बाधनानुषक्तो दुःखसाहचर्याद्बाधनालक्षणं दुःखं इत्युक्तं ऋषिभिः. दुःखसंज्ञाभावनं उपदिश्यते अत्र च हेतुरुपादीयते



 सूत्रसं० ४.१.५४ः विविधबाधनायोगाद्दुःखं एव जन्मोत्पत्तिः ॥



जन्म जायते इति शरीरेन्द्रियबुद्धयः शरीरादीनां च संस्थानविशिष्टानां प्रादुर्भाव उत्पत्तिः । विविधा च बाधना. हीना मध्यमा उत्कृष्टा चेति । उत्कृष्टा नारकिणाम्. तिरश्चां तु मध्यमा. मनुष्याणां तु हीना. देवानां हीनतरा वीतरागाणां च । एवं सर्वं उत्पत्तिस्थानं विविधबाधनानुषक्तं पश्यतः सुखे तत्साधनेषु च शरीरेन्द्रियबुद्धिषु दुःखसंज्ञा व्यवतिष्ठते ।



बुद्धिषु दुःखसंज्ञा व्यवतिष्ठते ।\] प्.१००८

दुःखसंज्ञाव्यवस्थानात्सर्वलोकेष्वनभिरतिसंज्ञा भवति । अनभिरतिसंज्ञां उपासीनस्य सर्वलोकविषया तृष्णा विच्छिद्यते. तृष्णाप्रहाणात्सर्वदुःखाद्विमुच्यते इति । यथा विषयोगात्पयो विषं इति बुध्यमानो नोपादत्ते. अनुपाददानो मरणदुःखं नाप्नोति ॥५४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५५ 



दुःखोद्देशस्तु न सुखस्य प्रत्याख्यानम्. कस्मात्?



 सूत्रसं० ४.१.५५ः न सुखस्यान्तरालनिष्पत्तेः ॥



न खल्वयं दुःखोद्देशः सुखस्य प्रत्याख्यानम् । कस्मात्. सुखस्यान्तरालनिष्पत्तेः । निष्पद्यते खलु बाधनान्तरालेषु सुखं प्रत्यात्मवेदनीयं शरीरिणाम्. तदशक्यं प्रत्याख्यातुं इति ॥५५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५६ 





प्.१००९

अर्थापि



 सूत्रसं० ४.१.५६ः बाधनानिवृत्तेर्वेदयतः पर्येषणदोषादप्रतिषेधः ॥



सुखस्य. दुःखोद्देशेनेति प्रकरणात्पर्येषणं प्रार्थना विषयार्जनतृष्णा. पर्येषणस्य दोषो यदयं वेदयमानः प्रार्थयते तच्चास्य प्रार्थितं न सम्पद्यते. सम्पद्य वा विपद्यते. न्यूनं वा सम्पद्यते. बहुप्रत्यनीकं वा सम्पद्यते इति एतस्मात्पर्येषणदोषान्नानाविधो मानसः सन्तापो भवति एवं वेदयतः पर्येषणदोषाद्बाधनाया अनिवृत्तिः । बाधनानिवृत्तेर्दुःखसंज्ञाभावनं उपदिश्यते । अनेन कारणेन दुःखं जन्म न तु सुखस्याभावादिति ।



प्.१०१०

अथाप्येतदनूक्तम्

\`कामं कामयमानस्य यदा कामः समृध्यति ।

अथैनं अपरः कामः क्षिप्रं एव प्रबाधते ॥ऽऽ

\`अपि चेदुदनेमि समन्ताद्भूमिं इमां लभते सगवाश्वाम् । न स तेन धनेन धनैषी तृप्यति किन्नु सुखं धनकामे ॥ऽऽ इति ॥५६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५७ 





प्.१०११



 सूत्रसं० ४.१.५७ः दुःखविकल्पे सुखाभिमानाच्च ॥



दुःखसंज्ञाभावनोपदेशः क्रियते । अयं खलु सुखसंवेदने व्यवस्थितः सुखं परमपुरुषार्थं मन्यते. न सुखादन्यन्निःश्रेयसं अस्ति सुखे प्राप्ते चरितार्थः कृतकरणीयो भवति । मिथ्यासङ्कल्पात्सुखे तत्साधनेषु च विषयेषु संरज्यते. संरक्तः सुखाय घटते. घटमानस्यास्य जन्मजराव्याधिप्रायणानिष्टसंयोगेष्टवियोगप्रार्थितानुपपत्तिनिमित्तं अनेकविधं यावद्दुःखं उत्पद्यते. तं दुःखविकल्पं सुखं इत्यभिमन्यते । सुखाङ्गभूतं दुखम्. न दुःखं अनासाद्य शक्यं सुखं अवाप्तुम्. तादर्थ्यात्सुखं एवेदं इति सुखसंज्ञोपहतप्रज्ञो जायस्व चेति संधावतीति संसारं



प्.१०१२

नातिवर्त्तते । तदस्याः सुखसंज्ञायाः प्रतिपक्षो दुःखसंज्ञाभावनं उपदिश्यते. दुःखानुषङ्गाद्(चोर्र्.; दुःखानुसङ्गाद्. एद्.) दुःखं जन्मेति. न सुखस्याभावात् ।

यद्येवं कस्माद्दुःखं जन्मेति नोच्यते? सोऽयं एवं वाच्ये यदेवं आह दुःखं एव जन्मेति तेन सुखाभावं ज्ञापयतीति जन्म विनिग्रहार्थीयो वै खल्वयं एवशब्दः । कथम्? न दुःखं जन्म स्वरूपतः. किं तु दुःखोपचारात्; एवं सुखं अपीति एतदनेनैव निर्वर्त्त्यते न तु दुःखं एव जन्मेति ॥५७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५८ 





प्.१०१३

दुःखोद्देशानन्तरं अपवर्गः. स प्रत्याख्यायते



 सूत्रसं० ४.१.५८ः ऋणक्लेशप्रवृत्त्यनुबन्धादपवर्गाभावः ॥



ऋणानुबन्धान्नास्त्यपवर्गः\`जायमानो ह वै ब्राह्मणस्त्रिभिरृणैरृणवान्जायते. ब्रह्मचर्येण ऋषिभ्यो यज्ञेन देवेभ्यः प्रजया पितृभ्यऽऽ इति ऋणानि. तेषां अनुबन्धः स्वकर्मभिः सम्बन्धः. कर्मसम्बन्धवचनात्\`जरामर्यं वा एतत्सत्रं यदग्निहोत्रं दर्शपूर्णं आसौ चऽऽ इति \`जरया ह वा एष तस्मात्सत्राद्विमुच्यते मृत्युना ह वाऽऽ इति
ऋणानुबन्धाद्(चोर्र्.; ऋणानुवन्धाद्. एद्.) अपवर्गानुष्ठानकालो नास्तीत्यपवर्गाभावः ।



प्.१०१४

क्लेशानुबन्धान्नास्त्यपवर्गः क्लेशानुबद्ध एवायं म्रियते. क्लेशानुबद्धश्च जायते नास्य क्लेशानुबन्धविच्छेदो गृह्यते ।

प्रवृत्त्यनुबन्धान्नास्त्यपवर्गःजन्मप्रभृत्ययं यावत्प्रायणं वाग्बुद्धिशरीरारम्भेणाविमुक्तो गृह्यते. तत्र यदुक्तं \`दुःखजन्मप्रवृत्तिदोषमिथ्याज्ञानानां उत्तरोत्तरापाये तदनन्तराभावादपवर्गऽऽ इति. तदनुपपन्नं इति ॥५८ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.५९ 



अत्राभिधीयते । यत्तावदृणानुबन्धादिति ऋणैरिव ऋणैरिति



 सूत्रसं० ४.१.५९ः प्रधानशब्दानुपपत्तेर्गुणशब्देनानुवादो निन्दाप्रशंसोपपत्तेः ॥



ऋणैरिति नायं प्रधानशब्दः । यत्र खल्वेकः प्रत्यादेयं ददाति. द्वितीयश्च प्रतिदेयं गृह्णाति तत्रास्य दृष्टत्वात्प्रधानं ऋणशब्दः । न चैतदिहोपपद्यते. प्रधानशब्दानुपपत्तेः. गुणशब्देनायं अनुवाद ऋणैरिव ऋणैरिति ।



नुपपत्तेः गुणशब्देनायं अनुवाद ऋणैरिव ऋणैरिति ।\] प्.१०१५

प्रयुक्तोपमं चैतद्यथाग्निर्माणवक इतिअन्यत्र दृष्टश्चायं ऋणशब्द इह प्रयुज्यते. यथाग्निशब्दो माणवके । कथं गुणशब्देनानुवादः? निन्दाप्रशंसोपपत्तेः । कर्मलोपे ऋणीव ऋणादानान्निन्द्यते. कर्मानुष्ठाने च ऋणीव ऋणदानात्प्रशस्यते स एवोपमार्थ इति ।



प्.१०१६

जायमान इति गुणशब्दो विपर्ययेऽनधिकारात् । जायमानो ह वै ब्राह्मण इति च गुणशब्दो गृहस्थः सम्पद्यमानो जायमान इति; यदायं गृहस्थो जायते तदा कर्मभिरधिक्रियते मातृतो जायमानस्यानधिकारात् । यदा तु मातृतो जायते कुमारो न तदा कर्मभिरधिक्रियते अर्थिनः शक्तस्य चाधिकारात् । अर्थिनः कर्मभिरधिकारः कर्मविधौ कामसंयोगस्मृतेः \`अग्निहोत्रं जुहुयात्स्वर्गकामऽऽ इत्येवमादि । शक्तस्य च (३ ) प्रवृत्तिसम्भवात्शक्तस्य कर्मभिरधिकारः प्रवृत्तिसम्भवात् । (४ ) शक्तः खलु विहिते कर्मणि प्रवर्त्तते नेतर इति । उभयाभावस्तु प्रधानशब्दार्थे । मातृतो जायमाने कुमारे उभयं अर्थिता शक्तिश्च न भवतीति ।



प्.१०१७

न भिद्यते च लौकिकाद्वाक्याद्वैदिकं वाक्यं प्रेक्षापूर्वकारिपुरुषप्रणीतत्वेन । तत्र लौकिकस्तावदपरीक्षकोऽपि न
जातमात्रं (चोर्र्.; जातप्रात्रं. एद्.) कुमारकं एवं ब्रूयादधीष्व यजस्व ब्रह्मचर्यं चरेति । कुत एवं ऋषिरुपपन्नानवद्यवादी उपदेशार्थेन प्रयुक्त उपदिशति? न खलु वै नर्त्तकोऽन्धेषु प्रवर्त्तते न गायको बधिरेष्विति ।

उपदिष्टार्थविज्ञानं चोपदेशविषयः । यश्चोपदिष्टं अर्थं विजानाति तं प्रत्युपदेशः क्रियते. न चैतदस्ति जायमानकुमारक इति । गार्हस्थ्यलिङ्गं च मन्त्रब्राह्मणं कर्म अभिवदति । यच्च मन्त्रब्राह्मणं कर्म अभिवदति तत्पत्नीसम्बन्धादिना गार्हस्थ्यलिङ्गेनोपपन्नम्. तस्माद्गृहस्थोऽयं जायमानोऽभिधीयते इति ।

अर्थित्वस्य चाविपरिणामे जरामर्यवादोपपत्तिः ।



प्.१०१८

यावच्चास्य फलेनार्थित्वं न विपरिणमते न निवर्तते तावदनेन कर्मानुष्ठेयं इत्युपपद्यते जरामर्यवादस्तं प्रतीति । जरया ह वेत्यायुषस्?@तुरीयस्य चतुर्थस्य प्रव्रज्यायुक्तस्य वचनं \`जरया ह वा एष एतस्माद्विमुच्यतेऽऽ इति । आयुषस्तुरीयं चतुर्थं प्रव्रज्यायुक्तं जरेत्युच्यते. तत्र हि प्रव्रज्या विधीयते; अत्यन्तजरासंयोगे जरया ह वेत्यनर्थकम् । \`अशक्तो विमुच्यतेऽऽ इत्येतदपि नोपपद्यते. स्वयं अशक्तस्य बाह्यां शक्तिं आह\`अन्तेवासी वा जुहुयाद्ब्रह्मणा स परिक्रीतः. क्षीरहोता वा जहुयाद्धनेन स परिक्रीतऽऽ इति ।



प्.१०१९

अथापि विहितं वानूद्येत कामाद्वार्थः परिकल्प्येत? विहितानुवचनं न्याय्यं इति । ऋणवानिवास्वतन्त्रो गृहस्थः कर्मसु प्रवर्त्तते इत्युपपन्नं वाक्यस्य



प्.१०२०

सामर्थ्यम् । फलस्य हि साधनानि प्रयत्नविषयो न फलम्. तानि सम्पन्नानि फलाय कल्पन्ते । विहितं च जायमानम्. विधीयते च जायमानम्. तेन यः सम्बद्ध्यते सोऽयं जायमान इति ।

प्रत्यक्षविधानाभावादिति चेन्न. प्रतिषेधस्यापि प्रत्यक्षविधानाभावादिति । प्रत्यक्षतो विधीयते गार्हस्थ्यं (चोर्र्.; गार्हथ्यं. एद्.) ब्राह्मणेन. यदि चाश्रमान्तरं अभविष्यत्तदपि व्यधास्यत



प्.१०२१

प्रत्यक्षतः. प्रत्यक्षविधानाभावान्नास्त्याश्रमान्तरं इति । न. प्रतिषेधस्यापि प्रत्यक्ष्तो विधानाभावात् । न प्रतिषेधोऽपि वै ब्राह्मणेन प्रत्यक्षतो विधीयते न सन्त्याश्रमान्तराणि एक एव गृहस्थाश्रम इति प्रतिषेधस्य प्रत्यक्षतोऽश्रवणादयुक्तं एतदिति ।

अधिकाराच्च विधानं विद्यान्तरवत् । यथा शास्त्रान्तराणि स्वे स्वेऽधिकारे प्रत्यक्षतो विधायकानि नार्थान्तराभावादेवं इदं ब्राह्मणं गृहस्थशास्त्रं स्वेऽधिकारे प्रत्यक्षतो विधायकं नाश्रमान्तराणां अभावादिति ।



प्.१०२२

ऋग्ब्राह्मणं चापवर्गाभिधाय्यभिधीयते । ऋचश्च ब्राह्मणानि चापवर्गाभिवादीनि भवन्ति । ऋचश्च तावत्

\`कर्मभिर्मृत्युं ऋषयो निषेदुः प्रजावन्तो द्रविणं इच्छमानाः । अथापरे ऋषयो मनीषिणः परं कर्मभ्योऽमृतत्वं आनशुः ॥ऽऽ

\`न कर्मणा न प्रजया धनेन त्यागेनैके अमृतत्वं आनशुः । परेण नाकं निहितं गुहायां विभ्राजते यद्यतयो विशन्ति ॥ऽऽ

\`वेदाहं एतं पुरुषं महान्तं आदित्यवर्णं तमसः परस्तात् । तं एव विदित्वातिमृत्युं एति नान्यः पन्था विद्यतेऽयनाय ॥ऽऽ

अथ ब्राह्मणानि

\`त्रयो धर्मस्कन्धाः यज्ञोऽध्ययनं दानं इति प्रथमस्तप एव द्वितीयो ब्रह्मचार्याचार्यकुलवासीति तृतीयोऽत्यन्तं आत्मानं आचार्यकुलेऽवसादयन्सर्वे एवैते पुण्यलोका भवन्ति ब्रह्मसंस्थोऽमृतत्वं एति ।ऽऽ

\`एतं एव प्रव्राजिनो लोकं इच्छन्तः प्रव्रजन्तीतिऽऽ ।



प्.१०२३

अथो खल्वाहुः काममय एवायं पुरुष इति स यथाकामो भवति तत्क्रतुर्भवति यत्क्रतुर्भवति तत्कर्म कुरुते यत्कर्म कुरुते तदभिसंपद्यते ।ऽऽ

इति कर्मभिः संसरणं उक्त्वा प्रकृतं अन्यदुपदिशन्ति \`इति नु कामयमानोऽथाकामयमानो योऽकामो निष्काम आत्मकाम आप्तकामो भवति न तस्य प्राणा उत्क्रामन्ति इहैव समवलीयन्ते ब्रह्मैव सन्ब्रह्माप्येतीतिऽऽ ।

तत्र यदुक्तं ऋणानुबन्धादपवर्गाभाव इत्येतदयुक्तं इति । \`ये चत्वारः पथयो देवयानाऽऽ इति च चातुराश्रम्यश्रुतेरैकाश्रम्यानुपपत्तिः ॥५९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.६० 



फलार्थिनश्चेदं ब्राह्मणं \`जरामर्यं वा एतत्सत्रं यदग्निहोत्रम्. दर्शपूर्णं आसौ चेतिऽऽ कथम्?



 सूत्रसं० ४.१.६०ः समारोपणादात्मन्यप्रतिषेधः ॥



प्.१०२४

\`प्राजापत्यां इष्टं निरूप्य तस्यां सर्ववेदसं हुत्वा आत्मन्यग्नीन्समारोप्य ब्राह्मणः प्रव्रजेद्ऽऽ इति श्रूयते (चोर्र्.; श्रूयते. एद्.) । तेन विजानीमः प्रजावित्तलोकैषणाभ्यो व्युत्थितस्य निवृत्ते फलार्थित्वे समारोपणं विधीयते इति ।

एवं च ब्राह्मणानि \`सोऽन्यद्व्रतं उपाकरिष्यमाणो याज्ञवल्क्यो मैत्रेयीं इति होवाच प्रव्रजिष्यन्वा अरे अहं अस्मात्स्थानादस्मि हन्त तेऽनया कात्यायन्या सहान्तं करवाणीति । अथाप्युक्तानुशासनासि मैत्रेयि एतावदरे खल्वमृतत्वं इति होक्त्वा याज्ञवल्क्यः प्रवव्राजेतिऽऽ



प्.१०२५



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.६१ 





 सूत्रसं० ४.१.६१ः पात्रचयान्तानुपपत्तेश्च फलाभावः ॥





जरामर्ये च कर्मण्यविशेषेण कल्प्यमाने सर्वस्य पात्रचयान्तानि कर्माणीति प्रसज्यते. तत्रैषणाव्युत्थानं न श्रूयेत । \`एतद्ध स्म वै तत्पूर्वे ब्राह्मणा अनूचाना विद्वांसः प्रजां न कामयन्ते किं प्रजया करिष्यामो येषां नोऽयं आत्मायं लोक इति ते ह स्म पुत्रैषणायाश्च वित्तैषणायाश्च लोकैषणायाश्च व्युत्थायाथ भिक्षाचर्यं चरन्तीतिऽऽ । एषणाभ्यश्च व्युत्थितस्य पात्रचयान्तानि कर्माणि नोपपद्यन्ते इति नाविशेषेण कर्त्तुः प्रयोजकं फलं भवतीति ।



प्.१०२६

चातुराश्रम्यविधानाच्चेतिहासपुराणधर्मशास्त्रेष्वैकाश्रम्यानुपपत्तिः । तदप्रमाणं इति चेद्न. प्रमाणेन प्रामाण्याभ्यनुज्ञानात् प्रमाणेन खलु ब्राह्मणेनेतिहासपुराणस्य प्रामाण्यं अभ्यनुज्ञायते \`ते वा खल्वेते अथर्वाङ्गिरस एतदितिहासपुराणं अभ्यवदन्नितिहासपुराणं पञ्चमं वेदानां वेद इतिऽऽ । तस्मादयुक्तं एतदप्रामाण्यं इति । अप्रामाण्ये च धर्मशास्त्रस्य प्राणभृतां व्यवहारलोपाल्लोकोच्छेदप्रसङ्गः ।



प्.१०२७

द्रष्टृप्रवक्तृसामाण्याच्चाप्रामान्यानुपपत्तिः । ये एव मन्त्रब्राह्मणस्य द्रष्टारः प्रवक्तारश्च. ते खल्वितिहासपुराणस्य धर्मशास्त्रस्य चेति ।

विषयव्यवस्थानाच्च यथाविषयं प्रामाण्यम् । अन्यो मन्त्रब्राह्मणस्य विषयोऽन्यच्चेतिहासपुराणधर्मशास्त्राणां इति । यज्ञो मन्त्रब्राह्मणस्य. लोकवृत्तं इतिहासपुराणस्य. लोकव्यवहारव्यवस्थानं धर्मशास्त्रस्य विषयः । तत्रैकेन न सर्वं व्यवस्थाप्यते इति यथाविषयं एतानि प्रमाणानीन्द्रियादिवदिति ॥६१ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.६२ 





प्.१०२८

यत्पुनरेतत्क्लेशानुबन्धस्याविच्छेदादिति



 सूत्रसं० ४.१.६२ः सुषुप्तस्य स्वप्नादर्शने क्लेशाभावादपवर्गः ॥



यथा सुषुप्तस्य खलु स्वप्नादर्शने रागानुबन्धः सुखदुःखानुबन्धश्च विच्छिद्यते तथापवर्गेऽपीति । एतच्च ब्रह्मविदो मुक्तस्यात्मनो रूपं उदाहरन्तीति ॥६२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.६३ 





प्.१०२९

यदपि प्रवृत्त्यनुबन्धादिति



 सूत्रसं० ४.१.६३ः न प्रवृत्तिः प्रतिसन्धानाय हीनक्लेशस्य ॥



प्रक्षीणेषु रागद्वेषमोहेषु प्रवृत्तिर्न प्रतिसन्धानाय । प्रतिसन्धिस्तु पूर्वजन्मनिवृत्तौ पुनर्जन्म. तच्चादृष्टकारितम्. तस्यां प्रहीणायां पूर्वजन्माभावे जन्मान्तराभावोऽप्रतिसन्धानं अपवर्गः ।

कर्मवैफल्यप्रसङ्ग इति चेद्न. कर्मविपाकप्रतिसंवेदनस्याप्रत्याख्यानात् । पूर्वजन्मनिवृत्तौ पुनर्जन्म न भवतीत्युच्यते. न तु कर्मविपाकप्रतिसंवेदनं प्रत्याख्यायते. सर्वाणि पूर्वकर्माणि ह्यन्ते जन्मनि पिपच्यन्त इति ॥६३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.६४ 





प्.१०३०



 सूत्रसं० ४.१.६४ः न क्लेशसन्ततेः स्वाभाविकत्वात् ॥



नोपपद्यते क्लेशानुबन्धविच्छेदः. कस्मात्? क्लेशसन्ततेः स्वाभाविकत्वात् । अनादिरियं क्लेशसन्ततिः. न चानादिः शक्य उच्छेतुं इति ॥६४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.६५ 



अत्र कश्चित्परीहारं आह



 सूत्रसं० ४.१.६५ः प्रागुत्पत्तेरभावानित्यत्ववत्स्वाभाविकेऽप्यनित्यत्वं ॥



यथानादिः प्रागुत्पत्तेरभाव उत्पन्नेन भावेन निवर्त्यते. एवं स्वाभाविकी क्लेशसन्ततिरनित्येति ॥६५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् ४.१.६६ 





प्.१०३१

अपर आह



 सूत्रसं० ४.१.६६ः अणुश्यामताऽन्य्त्यत्ववद्वा ॥



यथानादिरणुश्यामता अथ चाग्निसंयोगादनित्या. तथा क्लेशसन्ततिरपीति । सतः खलु धर्मो नित्यत्वं अनित्यत्वं च. तत्त्वं भावे अभावे भाक्तं इति । अनादिरणुश्यामतेति हेत्वभावादयुक्तम् । अनुत्पत्तिधर्मकं अनित्यं इति नात्र हेतुरस्तीति ॥६६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.१.६७ 



प्.१०३२

अयं तु समाधिः



 सूत्रसं० ४.१.६७ः न. सङ्कल्पनिमित्तत्वाच्च रागादीनां ॥



कर्मनिमित्तत्वादितरेतरनिमित्तत्वाच्चेति समुच्चयः । मिथ्यासङ्कल्पेभ्यो रञ्जनीयकोपनीयमोहनीयेभ्यो रागद्वेषमोहा उत्पद्यन्ते. कर्म च सत्त्वनिकायनिर्वर्तकं नैयमिकान्रागद्वेषमोहान्निर्वर्त्तयति. नियमदर्शनात् । दृश्यते हि कश्चित्सत्त्वनिकायो रागबहुलः कश्चिद्द्वेषबहुलः कश्चिन्मोहबहुल इति । इतरेतरनिमित्ता च रागादीनां उत्पत्तिः । मूढो रज्यति मूढः कुप्यति रक्तो मुह्यति कुपितो मुह्यति ।



प्.१०३३

सर्वमिथ्यासङ्कल्पानां तत्त्वज्ञानादनुत्पत्तिः कारणानुत्पातौ च कार्यानुत्पत्तेरिति रागादीनां अत्यन्तं अनुत्पत्तिरिति । अनादिश्च क्लेशसन्ततिरित्ययुक्तम्. सर्वे इमे खल्वाध्यात्मिका भावा अनादिना प्रबन्धेन प्रवर्त्तन्ते शरीरादयः. न जात्वत्र कश्चिदनुत्पन्नपूर्वः प्रथमत उत्पद्यतेऽन्यत्र तत्त्वज्ञानात् । न चैवं सत्यनुत्पत्तिधर्मकं किञ्चिदव्ययधर्मकं प्रतिज्ञायते इति । कर्म च सत्त्वनिकायनिर्वर्तकं तत्त्वज्ञानकृतान्मिथ्यासङ्कल्पविघातान्न रागाद्युत्पत्तिनिमित्तं भवति. सुखदुःखसंवित्तिः फलं तु भवतीति ॥६७ ॥















प्.१०३५

अथ चतुर्थाध्यायस्य द्वितीयं आह्निकम् ।



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१ 





किं नु खलु भोः यावन्तो विषयास्तावत्सु प्रत्येकं तत्त्वज्ञानं उत्पद्यते. अथ क्वचिदुत्पद्यत इति । कश्चात्र विशेषः? न तावदेकैकत्र यावद्विषयं उत्पद्यते ज्ञेयानां आनन्त्यात् । नापि क्वचिदुत्पद्यते. यत्र नोत्पद्यते तत्रानिवृत्तो मोह इति मोहशेषप्रसङ्गः । न चान्यविषयेण तत्त्वज्ञानेनान्यविषयो मोहः शक्यः प्रतिषेद्धुं इति ।



प्.१०३६

मिथ्याज्ञानं वै खलु मोहो न तत्त्वज्ञानस्यानुत्पत्तिमात्रम् । तच्च मिथ्याज्ञानं यत्र विषये प्रवर्तमानं संसारबीजं भवति स विषयस्तत्त्वतो ज्ञेय इति ।

किं पुनस्तन्मिथ्याज्ञानम्? अनात्मन्यात्मग्रहः. अहं अस्मीति मोहोऽहङ्कार इति । अनात्मानं खल्वहं अस्मीति पश्यतो दृष्टिरहङ्कार इति । किं पुनस्तदर्थजातं यद्विषयोऽहङ्कारः? शरीरेन्द्रियमनोवेदनाबुद्धयः । कथं तद्विषयोऽहङ्कारः संसारबीजं भवति?



भवति?\] प्.१०३७

अयं खलु शरीराद्यर्थजातं अहं अस्मीति व्यवसितः तदुच्छेदेनात्मोच्छेदं मन्यमानोऽनुच्छेदतृष्णापरिप्लुतः पुनः पुनस्तदुपादत्ते. तदुपाददानो जन्ममरणाय यतते. तेनावियोगान्नात्यन्तं दुःखाद्विमुच्यत इति । यस्तु दुःखं दुःखायतनं दुःखानुषक्तं सुखं च सर्वं इदं दुःखं इति पश्यति स दुःखं परिजानति । परिज्ञातं च दुःखं प्रहीणं भवत्यनुपादानात्सविषान्नवत् । एवं दोषान्कर्म च दुःखहेतुरिति पश्यति । न चाप्रहीणेषु दोषेषु दुःखप्रबन्धोच्छेदेन शक्यं भवितुं इति दोषान्जहाति. प्रहीणेषु च दोषेषु न प्रवृत्तिः प्रतिसन्धानायेत्युक्तम् ।

प्रेत्यभावफलदुःखानि च ज्ञेयानि व्यवस्थापयति कर्म च दोषांश्च प्रहेयान् । अपवर्गोऽधिगन्तव्यस्तस्याधिगमोपायस्तत्त्वज्ञानम् । एवं चतसृभिर्विधाभिः प्रमेयं विभक्तं आसेवमानस्याभ्यस्यतो भावयतः सम्यग्दर्शनं यथाभूतावबोधस्तत्त्वज्ञानं उत्पद्यते ।

एवं च



 सूत्रसं० ४.२.१ः दोषनिमित्तानां तत्त्वज्ञानादहङ्कारनिवृत्तिः ॥



प्.१०३८

शरीरादिदुःखान्तं प्रमेयं दोषनिमित्तं तद्विषयत्वान्मिथ्याज्ञानस्य । तदिदं तत्त्वज्ञानं तद्विषयं उत्पन्नं अहङ्कारं निवर्तयति समानविषये तयोर्विरोधात् । एवं तत्त्वज्ञानाद्\`दुःखजन्मप्रवृत्तिदोषमिथ्याज्ञानानां उत्तरोत्तरापाये तदनन्तराभावादपवर्गऽऽ इति । स चायं शास्त्रार्थसंग्रहोऽनूद्यते नापूर्वो विधीयते इति ॥१ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२ 





प्.१०३९

प्रसङ्ख्यानानुपूर्वी तु खलु



 सूत्रसं० ४.२.२ः दोषनिमित्तं रूपादयो विषयाः सङ्कल्पकृताः ॥



कामविषया इन्द्रियार्था इति रूपादय उच्यन्ते । ते मिथ्या सङ्कल्प्यमाना रागद्वेषमोहान्प्रवर्तयन्ति. तान्पूर्वं प्रसञ्चक्षीत । तांश्च प्रसञ्चक्षाणस्य रूपादिविषयो मिथ्यासङ्कल्पो निवर्तते । तन्निवृत्तावध्यात्मं शरीरादि प्रसञ्चक्षीत । तत्प्रसङ्ख्यानादध्यात्मविषयोऽहङ्कारो निवर्तते ।



दध्यात्मविषयोऽहङ्कारो\] प्.१०४०

सोऽयं अध्यात्मं बहिश्च विविक्तचित्तो विहरन्मुक्त इत्युच्यते ॥२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३ 



अतः परं काचित्संज्ञा हेया काचिद्भावयितव्येत्युपदिश्यते. नाथनिराकरणं अर्थोपादानं वा । कथं इति?



 सूत्रसं० ४.२.३ः तन्निमित्तं त्ववयव्यभिमानः ॥



तेषां दोषाणां निमित्तं त्ववयव्यभिमानः । सा च खलु स्त्रीसंज्ञा सपरिष्कारा पुरुषस्य. पुरुषसंज्ञा च स्त्रियाः सपरिष्कारा निमित्तसंज्ञा अनुव्यञ्जनसंज्ञा च ।



च ।\] प्.१०४१

निमित्तसंज्ञा रसनाश्रोत्रम्. दन्तोष्ठम्. चक्षुर्नासिकम् । अनुव्यञ्जनसंज्ञा इत्थं दण्डा इत्थं ओष्ठाविति । सेयं संज्ञा कामं वर्धयति तदनुषक्तांश्च दोषान्विवर्जनीयान्. वर्जनं त्वस्याः । भेदेनावयवसंज्ञा
केशलोममांसशोणितास्थिस्नायुशिराकफपित्तोच्चारादिसंज्ञा;



शोणितास्थि...\] प्.१०४२

तां अशुभसंज्ञेत्याचक्षते । तां अस्य भावयतः कामरागः प्रहीयते ।

सत्येव च द्विविधे विषये काचित्संज्ञा भावनीया काचित्परिवर्जनीयेत्युपदिश्यते. यथा विषसम्पृक्तेऽन्नेऽन्नसंज्ञोपादानाय विषसंज्ञा प्रहाणायेति ॥३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४ 





प्.१०४३

अथेदानीं अर्थं निराकरिष्यतावयविनिराकरणं उपपाद्यते



 सूत्रसं० ४.२.४ः विद्याविद्याद्वैविध्यात्संशयः ॥



सदसतोरुपलम्भाद्विद्या द्विविधा. सदसतोरनुपलम्भादविद्यापि द्विविधा । उपलम्भ्यमानेऽवयविनि विद्याद्वैविध्यात्संशयः. अनुपलभ्यमाने चाविद्याद्वैविध्यात्संशयः । सोऽयं अवयवी यदुपलभ्यते (फ़ोल्लोwइन्ग्ठकुर्. यद्यपलभ्यते ऋइन्सेन्) अथापि नोपलभ्यते न कथञ्चन संशयान्मुच्यत इति ॥४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.५ 





प्.१०४४



 सूत्रसं० ४.२.५ः तदसंशयः पूर्वहेतुप्रसिद्धत्वात् ॥



तस्मिन्ननुपपन्नः संशयः । कस्मात्? पूर्वोक्तहेतूनां अप्रतिषेधादस्ति द्रव्यान्तरारम्भ इति ॥५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.६ 





प्.१०४५



 सूत्रसं० ४.२.६ः वृत्त्यनुपपत्तेरपि न संशयः ॥



वृत्त्यनुपपत्तेरपि तर्हि संशयानुपपत्तिर्नास्त्यवयवीति ॥६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.७ 



तद्विभजते



 सूत्रसं० ४.२.७ः कृत्स्नैकदेशावृत्तित्वादवयवानां अवयव्यभावः ॥



एकैकोऽवयवो न तावत्कृत्स्नेऽवयविनि वर्तते. तयोः परिमाणभेदादवयवान्तरसम्बन्धाभावप्रसङ्गाच्च । नाप्यवयव्येकदेशेन. न ह्यस्यान्ये अवयवा एकदेशभूताः सन्तीति ॥७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.८ 





प्.१०४६

अथावयवेष्वेवावयवी वर्तते



 सूत्रसं० ४.२.८ः तेषु चावृत्तेरवयव्यभावः ॥



न तावत्प्रत्यवयवं वर्तते. तयोः परिमाणभेदाद्द्रव्यस्य चैकद्रव्यत्वप्रसङ्गात् । नाप्येकदेशैः सर्वेषु अन्यावयवाभावात् । तदेवं न युक्तः संशयो नास्त्यवयवीति ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.९ 





प्.१०४७



 सूत्रसं० ४.२.९ः पृथक्चावयवेभ्योऽवृत्तेः ॥



अवयव्यभाव इति वर्तते । न चायं पृथगवयवेभ्यो वर्तते अग्रहणात्नित्यत्वप्रसङ्गाच्च । तस्मान्नास्त्यवयवीति ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१० 





प्.१०४८



 सूत्रसं० ४.२.१०ः न चावयव्यवयवाः ॥



न चावयवानां धर्मोऽवयवी । कस्मात्? धर्ममात्रस्य धर्मिभिरवयवैः पूर्ववत्सम्बन्धानुपपत्तेः । पृथक्चावयवेभ्यो धर्मिभ्यो धर्मस्याग्रहणादिति समानम् ॥१० ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.११ 





प्.१०४९



 सूत्रसं० ४.२.११ः एकस्मिन्भेदाभावाद्भेदशब्दप्रयोगानुपपत्तेरप्रश्नः
॥



किं प्रत्यवयवं कृत्स्नोऽवयवी वर्तते अथैकदेशेनेति नोपपद्यते प्रश्नः । कस्मात्? एकस्मिन्भेदाभावाद्भेदशब्दप्रयोगानुपपत्तेः । कृत्स्नं इत्यनेकस्याशेषाभिधानम्. एकदेश इति नानात्वे कस्यचिदभिधानम् । ताविमौ कृत्स्नैकदेशशब्दौ भेदविषयौ नैकस्मिन्नवयविन्युअपपद्येते भेदाभावादिति ॥११ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१२ 



अन्यावयवाभावान्नैकदेशेन वर्तत इत्यहेतुः



 सूत्रसं० ४.२.१२ः अवयवान्तरभावेऽप्यवृत्तेरहेतुः ॥



अवयवान्तराभावादिति । यद्यपि एकदेशोऽवयवान्तरभूतः स्यात्तथाप्यवयवेऽवयवान्तरं वर्तते नावयवीति अन्योऽवयवीति ।



वान्तरं वर्तते ...\] प्.१०५०

अन्यावयवभावेऽप्यवृत्तेरवयविनो नैकदेशेन वृत्तिरन्यावयवाभावादित्यहेतुः ।

वृत्तिः कथं इति चेत्? एकस्यानेकत्राश्रयाश्रितसम्बन्धलक्षणा प्राप्तिः । आश्रयाश्रितभावः कथं इति चेत्? यस्य यतोऽन्यत्रात्मलाभानुपपत्तिः स आश्रयः । न कारणद्रव्येभ्योऽन्यत्र कार्यद्रव्यं आत्मानं लभते विपर्ययस्तु कारणद्रव्येष्विति ।

नित्येषु कथं इति चेत्. अनित्येषु दर्शनात्सिद्धम्. नित्येषु द्रव्येषु कथं आश्रयाश्रयिभाव इति चेत्? अनित्येषु द्रव्यगुणेषु दर्शनादाश्रयाश्रितभावस्य नित्येषु सिद्धिरिति ।



प्.१०५३

तस्मादवयव्यभिमानः प्रतिषिध्यते निःश्रेयसकामस्य. नावयवी. यथा रूपादिषु मिथ्यासङ्कल्पो न रूपादय इति ॥१२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१३ 





प्.१०५४

सर्वाग्रहणं अवयव्यसिद्धेरिति प्रत्यवस्थितोऽप्येतदाह



 सूत्रसं० ४.२.१३ः केशसमूहे तैमिरिकोपलब्धिवत्तदुपलब्धिः ॥



यथैकैकः केशस्तैमिरिकेण नोपलभ्यते केशसमूहस्तूपलभ्यते. तथैकैकोऽणुर्नोपलभ्यते अणुसञ्चयस्तूपलभ्यते. तदिदं अणुसमूहविषयं ग्रहणं इति ॥१३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१४ 





 सूत्रसं० ४.२.१४ः स्वविषयानतिक्रमेणेन्दिर्यस्य पटुमन्दभावाद्विषयग्रहणस्य तथाभाअवो नाविषये प्रवृत्तिः ॥



यथाविषयं इन्द्रियाणां पटुमन्दभावाद्विषयग्रहणानां पटुमन्दभावो भवति । चक्षुः खलु प्रकृष्यमाणं नाविषयं गन्धं गृह्णाति. निकृष्यमाणं च न स्वविषयात्प्रच्यवते । सोऽयं तैमिरिकः कश्चिच्चक्षुर्विषयंकेशं न गृह्णाति. कश्चिद्गृह्णाति केशसमूहम् ।



प्.१०५५

उभयं ह्यतैमिमिरिकेण चक्स्.उषा गृह्यते । परमाणवस्त्वतीन्द्रिया इन्द्रियाविषयभूता न केनचिदिन्द्रियेण गृह्यन्ते. समुदितास्तु गृह्यन्ते. इत्यविषये प्रवृत्तिरिन्द्रियस्य प्रसज्येत । न जात्वर्थान्तरं अणुभ्यो गृह्यत इति । ते खल्विमे परमाणवः सन्निहिता गृह्यमाणा अतीन्द्रियत्वं जहति. वियुक्ताश्चागृह्यमाणा इन्द्रियविषयत्वं न लभन्त इति । सोऽयं द्रव्यान्तरानुत्पत्तावतिमहान्व्याघात इत्युपपद्यते द्रव्याअन्तरं यद्ग्रहणस्य विषय इति ।

सञ्चयमात्रं विषय इति चेन्न. सञ्चयस्य संयोगभावात्तस्य चातीन्द्रियस्याग्रहणादयुक्तम् । सञ्चयः खल्वनेकस्य संयोगः. स च गृह्यमाणाश्रयो गृह्यते नातीन्द्रियाश्रयः. भवति हीदं अनेन संयुक्तं इति । तस्माद्युक्तं एतदिति ।



प्.१०५६

गृह्यमाणस्य चेन्द्रियेण विषयस्यावरणाद्यनुपलब्धिकारणं उपलभ्यते । तस्मान्नेन्द्रियदौर्बल्यादनुपलब्धिरणूनाम्. यथा नेन्द्रियदौर्बल्याच्चक्षुषानुपलब्धिर्गन्धादीनां इति ॥१४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१५ 





 सूत्रसं० ४.२.१५ः अवयवावयविप्रसङ्गश्चैवं आ प्रलयात् ॥



यः खल्ववयविनोऽवयवेषु वृत्तिप्रतिषेधादभावः सोऽयं अवयवस्यावयवेषु प्रसज्यमानः सर्वप्रलयाय वा कल्पेत. निरवयवाद्वा परमाणुतो निवर्तेत । उभयथा चोपलब्धिविषयस्याभावः. तदभावादुपलभ्यभावः । उपलभ्याश्रयश्चायं वृत्तिप्रतिषेधः. स आश्रयं व्याघ्ननात्मघाताय कल्पत इति ॥१५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१६ 





प्.१०५७

अथापि



 सूत्रसं० ४.२.१६ः न प्रलयोऽनुसद्भावात् ॥



अवयवविभागं आश्रित्य वृत्तिप्रतिषेधादभावः प्रसज्यमानो निरवयवात्परमाणोर्निवर्तते न सर्वप्रलयाय कल्पते. निरवयवत्वं तु परमाणोर्विभागैरल्पतरप्रसङ्गस्य यतो नाल्पीयस्तत्रावस्थानात् । लोष्टस्य खलु प्रविभज्यमानावयवस्याल्पतरं अल्पतमं उत्तरं उत्तरं भवति । स चायं अल्पतरप्रसङ्गः यस्मान्नाल्पतरं अस्ति यः परमोऽल्पस्तत्र निवर्तते. यतश्च नाल्पीयोऽस्ति तं परमऽनुं प्रचक्ष्महे इति ॥१६\\\\\\\\





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१७ 





प्.१०५८



 सूत्रसं० ४.२.१७ः परं वा त्रुटेः ॥



अवयवविभागस्यानवस्थानाद्द्रव्याणां असङ्ख्येयत्वात्त्रुटित्वनिवृत्तिरिति ॥१७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१८ 





प्.१०५९

अथेदानीं आनुपलम्भिकः सर्वं नास्तीति मन्यमान आह



 सूत्रसं० ४.२.१८ः आकाशव्यतिभेदात्तदनुपपत्तिः ॥



तस्याणोर्निरवयवस्य नित्यस्यानुपपत्तिः । कस्मात्? आकाशव्यतिभेदात् । अन्तर्बहिश्चाणुराकाशेन समाविष्टो व्यतिभिन्नः. व्यतिभेदात्सावयवः. सावयवत्वादनित्य इति ॥१८ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.१९ 





प्.१०६०



 सूत्रसं० ४.२.१९ः आकाशासर्वगतत्वं वा ॥



अथैतन्नेष्यते परमाणोरन्तर्नास्त्याकाशं इत्यसर्वगतत्वं प्रसज्यत इति ॥१९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२० 





 सूत्रसं० ४.२.२०ः अन्तर्बहिश्च कार्यद्रव्यस्य कारणान्तरवचनादकार्ये तदभावः ॥



\`अन्तर्ऽऽ इति पिहितं कारणान्तरैः कारणं उच्यते । \`बहिर्ऽऽ इति च व्यवधायकं अव्यवहितं कारणं एवोच्यते । तदेतत्कार्यद्रव्यस्य सम्भवति. नाणोरकार्यत्वात् । अकार्ये हि परमाणावन्तर्बहिरित्यस्याभावः ।



हि परमाणाव्...\] प्.१०६१

यत्र चास्य भावोऽनुकार्यं तत्. न परमाणुः. यतो हि नाल्पतरं अस्ति स परमाणुरिति ॥२० ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२१ 





प्.१०६२



 सूत्रसं० ४.२.२१ः शब्दसंयोगविभवाच्च सर्वगतं ॥



यत्र क्वचिदुत्पन्नाः शब्दा विभवन्त्याकाशे तदाश्रया भवन्ति. मनोभिः परमाणुभिस्तत्कार्यैश्च संयोगा विभवन्त्याकाशे. नासंयुक्तं आकाशेन किञ्चिन्मूर्तद्रव्यं उपलभ्यते. तस्मान्नासर्वगतं इति ॥२१ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२२ 





 सूत्रसं० ४.२.२२ः अव्यूहाविष्टम्भविभुत्वानि चाकाशधर्माः ॥



संसर्पता प्रतिघातिना द्रव्येण न व्युह्यते. यथा काष्ठेनोदकम् । कस्मात्? निरवयवत्वात् । सर्पच्च प्रतिघाति न विष्टम्भाति नास्य क्रियाहेतुं गुणं प्रतिबध्नाति ।



प्.१०६३

कस्मात्? अस्पर्शत्वात् । विपर्यये हि विष्टम्भो दृष्ट इति स भवान्सावयवे स्पर्शवति द्रव्ये दृष्टं धर्मं विपरीते नाशाङ्कितुं अर्हति ।

अण्ववयवस्याणुतरत्वप्रसङ्गादनुकार्यप्रतिषेधः । सावयवत्वे चाणोरण्ववयवोऽनुतर इति प्रसज्यते । कस्मात्? कार्यकारणद्रव्ययोः परिमाणभेददर्शनात् । तस्मादण्ववयवस्याणुतरत्वम्. यस्तु सावयवोऽनुकार्यं तदिति । तस्मादनुकार्यं इदं प्रतिषिध्यत इति ।

कारणविभागाच्च कार्यस्यानित्यत्वम्. नाकाशव्यतिभेदात् । लोष्टस्यावयवविभागादनित्यत्वम्. नाकाशसमावेषादिति ॥२२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२३ 





प्.१०६४



 सूत्रसं० ४.२.२३ः मूर्तिमतां च संस्थानोपपत्तेरवयवसद्भावः ॥



परिच्छिन्नानां हि स्पर्शवतां संस्थानं त्रिकोणं चतुरस्रं समं परिमण्डलं इत्युपपद्यते. यत्तत्संस्थानं सोऽवयवसन्निवेषः. परिमण्डलाश्चाणवस्तस्मात्सावयवा इति ॥२३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२४ 





 सूत्रसं० ४.२.२४ः संयोगोपपत्तेश्च ॥



मध्ये सन्नणुः पूर्वापराभ्यां अणुभ्यां संयुक्तस्तयोर्व्यवधानं कुरुते । व्यवधानेनानुमीयते पूर्वभागेन पूर्वेणाणुना संयुज्यते. परभागेन परेणाणुना संयुज्यते. यौ तौ पूर्वापरौ भागौ तावस्यावयवौ. एवं सर्वतः संयुज्यमानस्य सर्वतो भागा अवयवा इति ।

यत्तावन्\`मूर्तिमतां संस्थानोपपत्तेरवयवसद्भावऽऽ इति? अत्रोक्तम् । किं उक्तम्? विभागेऽल्पतरप्रसङ्गस्य यतो नाल्पीयस्तत्र निवृत्तेरणवयवस्य चाणुतरत्वप्रसङ्गादणुकार्यप्रतिषेध इति ।



प्.१०६५

यत्पुनरेतत्संयोगोपपत्तेश्चेति? स्पर्शवत्त्वाद्व्यवधानं आश्रयस्य चाव्याप्त्या भागभक्तिः । उक्तं चात्र स्पर्शवानणुः स्पर्शवतोरण्वोः प्रतिघाताद्व्यवधायको न सावयवत्वात् । स्पर्शवत्त्वाच्च व्यवधाने सत्यणुसंयोगो नाश्रयं व्याप्नोतीति भागभक्तिर्भवति भागवान्निवायं इति । उक्तं चात्र विभागेऽल्पतरप्रसङ्गस्य यतो नाल्पीयस्तत्रावस्थानात्तदवयवस्य चाणुतरत्वप्रसङ्गादणुकार्यप्रतिषेध इति ॥२४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२५ 



मूर्तिमतां च संस्थानोपपत्तेः संयोगोपपत्तेश्च परमाणूनां सावयवत्वं इति हेत्वोः



 सूत्रसं० ४.२.२५ः अनवस्थाकारित्वादनवस्थानुपपत्तेश्चाप्रतिषेधः ॥



यावन्मूर्तिमद्यावच्च संयुज्यते तत्सर्वं सावयवं इत्यनवस्थाकारिणाविमौ हेतू. सा चानवस्था नोपपद्यते । सत्यां अनवस्थायां सत्यौ हेतू स्याताम्. तस्मादप्रतिषेधोऽयं निरवयवत्वस्येति ।



प्.१०६६

विभागस्य च विभज्यमानहानिर्नोपपद्यते तस्मात्प्रलयान्तता नोपपद्यत इति ।



प्.१०७१

अनवस्थायां च प्रत्यधिकरणं द्रव्यावयवानां आनन्त्यात्परिमाणभेदानां गुरुत्वस्य चाग्रःअणं समानपरिमाणत्वं चावयवावयविनोः परमण्ववयविभागादूर्ध्वं इति ॥२५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२६ 





प्.१०७२

यदिदं भवान्बुद्धीराश्रित्य बुद्धिविषयाः सन्तीति मन्यते मिथ्याबुद्धय एताः. यदि हि तत्त्वबुद्धयः स्युर्बुद्ध्या विवेचने याथात्म्यं बुद्धिविषयाणां उपलभ्येत



 सूत्रसं० ४.२.२६ः बुद्ध्या विवेचनात्तु भावानां याथात्म्यानुपलब्धिस्तन्त्वपकर्षणे पटसद्भावानुपलब्धिवत्तदनुपलब्धिः ॥



प्.१०७३

यथायं तन्तुरयं तन्तुरिति प्रत्येकं तन्तुषु विविच्यमानेषु नार्थान्तरं किञ्चिदुपलभ्यते यत्पटबुद्धेर्विषयः स्यात्. याथात्म्यानुपलब्धेरसति विषये पटबुद्धिर्भवन्ती मिथ्याबुद्धिर्भवति. एवं सर्वत्रेति ॥ २६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२७ 





 सूत्रसं० ४.२.२७ः व्याहतत्वादहेतुः ॥



यदि बुद्ध्या विवेचनं भावानां न सर्वभावानां याथात्म्यानुपलब्धिः । अथ सर्वभावानां याथात्म्यानुपलब्धिर्न बुद्ध्या विवेचनम् । भावानां बुद्ध्या विवेचनं याथात्म्यानुपलब्धिश्चेति व्याहन्यते ।



याथात्म्यानुपलब्धिश्चेति व्याहन्यते ।\] प्.१०७४

तदुक्तं \`अवयवावयविप्रसङ्गश्चैवं आ प्रलयाद्ऽऽ इति ॥ २७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२८ 





 सूत्रसं० ४.२.२८ः तदाश्रयत्वादपृथग्ग्रहणं ॥



कार्यद्रव्यं कारणद्रव्याश्रितं तत्कारणेभ्यः पृथङ्नोपलभ्यते. विपर्यये पृथग्ग्रहणात्.



प्.१०७५

यत्राश्रयाश्रितभावो नास्ति तत्र पृथग्ग्रहणं इति । बुद्ध्या विवेचनात्तु भावानां पृथग्ग्रहणं अतीन्द्रियेष्वणुषु. यदिन्द्रियेण गृह्यते तदेतया बुद्ध्या विविच्यमानं अन्यदिति ॥ २८ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.२९ 





 सूत्रसं० ४.२.२९ः प्रमाणतश्चार्थप्रतिपत्तेः ॥



बुद्ध्या विवेचनाद्भावानां याथात्म्योपलब्धिः. यदस्ति यथा च यन्नास्ति यथा च तत्सर्वं प्रमाणत उपलब्ध्या सिध्यति. या च प्रमाणत उपलोअब्धिस्तद्बुद्ध्या विवेचनं भावानाम्. तेन सर्वशास्त्राणि सर्वकर्माणि सर्वे च शरीरिणां व्यवहारा व्याप्ताः । परीक्षमाणो हि बुद्ध्याध्यवस्यतीदं अस्तीदं नास्तीति तत्र न सर्वभावानुपपत्तिः ॥ २९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३० 





प्.१०७६



 सूत्रसं० ४.२.३०ः प्रमाणानुपपत्त्युपपत्तिभ्यां ॥



एवं च सति सर्वं नास्तीति नोपपद्यते. कस्मात्? प्रमाणानुपपत्त्युपपत्तिभ्याम् । यदि सर्वं नास्तीति प्रमाणं उपपद्यते. सर्वं नास्तीति एतद्व्याहन्यते । अथ प्रमाणं नोपपद्यते. सर्वं नास्तीत्यस्य कथं सिद्धिः? अथ प्रमाणं अन्तरेण सिद्धिः. सर्वं अस्तीत्यस्य कथं न सिद्धिः? ॥ ३० ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३१ 





 सूत्रसं० ४.२.३१ः स्वप्नविषयाभिमानवदयं प्रमाणप्रमेयाभिमानः ॥



यथा स्वप्ने न विषयाः सन्त्यथ चाभिमानो भवति. एवं न प्रमाणानि प्रमेयाणि च सन्त्यथ च प्रमाणप्रमेयाभिमानो भवति ॥ ३१ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३२ 





 सूत्रसं० ४.२.३२ः मायागन्धर्वनगरमृगतृष्णिकावद्वा ॥



प्.१०७७



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३३ 





 सूत्रसं० ४.२.३३ः हेत्वभावादसिद्धिः ॥



स्वप्नान्ते विषयाभिमानवत्प्रमाणप्रमेयाभिमानो न पुनर्जागरितान्ते विषयोपलब्धिवदित्यत्र हेतुर्नास्ति । हेत्वभावादसिद्धिः । स्वप्नान्ते चासन्तो विषया उपलभ्यन्त इत्यत्रापि हेत्वभावः ।



प्.१०७८

प्रतिबोधेऽनुपलम्भादिति चेत्? प्रतिबोधविषयोपलम्भादप्रतिषेधः । यदि प्रतिबोधे णुपलम्भात्स्वप्ने विषया न सन्तीति. तर्हि य इमे प्रतिबुद्धेन विषया उपलभ्यन्त उपलम्भात्सन्तीति । विपर्यये हि हेतुसामर्थ्यम् । उपलम्भात्सद्भावे सत्यनुपलम्भादभावः सिद्ध्यति. उभयथा त्वभावे नानुपलम्भस्य सामर्थ्यं अस्ति. यथा प्रदीपस्याभावाद्रूपस्यादर्शनं इति. तत्र भावेनाभावः समर्थ्यत इति ।



प्.१०८०

स्वप्नान्तविकल्पे च हेतुवचनम् । स्वप्नविषयाभिमानवदिति ब्रुवता स्वप्नान्तविकल्पे हेतुर्वाच्यः । कश्चित्स्वप्नो भयोपसंहितः. कश्चित्प्रमोदोपसंहितः. कश्चिदुभयविपरीतः. कदाचित्स्वप्नं एव न पश्यतीति । निमित्तवतस्तु स्वप्नविषयाभिमानस्य निमित्तविकल्पाद्विकल्पोपपत्तिः ॥ ३३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३४ 







प्.१०८३



 सूत्रसं० ४.२.३४ः स्मृतिसङ्कल्पवच्च स्वप्नविषयाभिमानः ॥



पूर्वोपलब्धविषयः । यथा स्मृतिश्च सङ्कल्पश्च पूर्वोपलब्धविषयौ न तस्य प्रत्याख्यानाय कल्पेते तथा स्वप्ने विषयग्रहणं पूर्वोपलब्धविषयं न तस्य प्रत्याख्यानाय कल्पत इति ।



कल्पत इति\] प्.१०८४

एवं दृष्टविषयश्च स्वप्नान्तो जागरितान्तेन । यः सुप्तः स्वप्नं पश्यति स एव जाग्रत्स्वप्नदर्शनानि प्रतिसन्धत्त इदं अद्राक्षं इति । तत्र जाग्रद्बुद्धिवृत्तिवशात्स्वप्नविषयाभिमानो मिथ्येति व्यवसायः । सति च प्रतिसन्धाने या जाग्रतो बुद्धिवृत्तिस्तद्वशादयं व्यवसायः स्वप्नविषयाभिमानो मिथ्येति ।



प्.१०८५

उभयाविशेषे तु साधनानर्थक्यम् । यस्य स्वप्नान्तजागरितान्तयोरविशेषस्तस्य स्वप्नविषयाभिमानवदिति साधनं अनर्थकं तदाश्रयप्रत्याख्यानात् ।

अतस्मिंस्तदिति च व्यवसायः प्रधानाश्रयः । अपुरुषे स्थाणौ पुरुष इति व्यवसायः. स प्रधानाश्रयः. न खलु पुरुषेऽनुपलब्धे पुरुष इत्यपुरुषे व्यवसायो भवति. एवं स्वप्नविषयस्य व्यवसायो हस्तिनं अद्राक्षं पर्वतं अद्राक्षं इति प्रधानाश्रयो भवितुं अर्हति ॥ ३४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३५ 





प्.१०८७

एवं च सति



 सूत्रसं० ४.२.३५ः मिथ्योपलब्धिविनाशस्तत्त्वज्ञानात्स्वप्नविषयाभिमानप्रणाशवत्प्रतिबोधे ॥



स्थाणौ प्रुषोऽयं इति व्यवसायो मिथ्योपलब्धिः अतस्मिंस्तदिति ज्ञानम्. स्थाणौ स्थाणुरिति व्यवसायस्तत्त्वज्ञानम् । तत्त्वज्जानेन च मिथ्योपलब्धिर्निवर्त्यते. नार्थः स्थाणुपुरुषसामान्यलक्षणः । यथा प्रतिबोधे या ज्ञानवृत्तिस्तया स्वप्नविषयाभिमानो निवर्त्यते नार्थो विषयसामान्यलक्षणः. तथा मायागन्धर्वनगरमृगतृष्णिकाणां अपि या बुद्धयोऽतस्मिंस्तदिति व्यवसायास्तत्राप्यनेनैव कल्पेन मिथ्योपलब्धिविनाशस्तत्त्वज्ञानान्नार्थप्रतिषेध इति ।

उपादानवच्च मायादिषु मिथ्याज्ञानम् । प्रज्ञापनीयसरूपं च द्रव्यं उपादाय साधनवानपरस्य मिथ्याध्यवसायं करोति सा माया. नीहारप्रभृतीनां नगरसरूपसन्निवेशे दूरान्नगरबुद्धिरुत्पद्यते विपर्यये तदभावात्. सूर्यमरीचिषु भौमेनोष्मणा संसृष्टेषु स्पन्दमानेषूदकबुद्धिर्भवति सामान्यग्रहणात्. अन्तिकस्थस्य विपर्यये तदभावात् ।



प्.१०८८

क्वचित्कदाचित्कस्यचिच्च भावान्नानिमित्तं मिथ्याज्ञानम् । दृष्टं च बुद्धिद्वैतं मायाप्रयोक्तुः परस्य च. दूरानिकस्थयोर्गन्धर्वनगरमृगतृष्णिकासु. सुपुतप्रतिबुद्धयोश्च स्वप्नविषये । तदेतत्सर्वस्याभावे निरुपाख्यतायां निरात्मकत्वे नोपपद्यत इति ॥ ३५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३६ 





 सूत्रसं० ४.२.३६ः बुद्धेश्चैवं निमित्तसद्भावोपलम्भात् ॥



मिथ्याबुद्धेश्चार्थवदप्रतिषेधः । कस्मात्? निमित्तोपलम्भात्. सद्भावोपलम्भाच्च । उपलभ्यते हि मिथ्याबुद्धिनिमित्तं मिथ्याबुद्धिश्च प्रत्यात्मं उत्पन्ना गृह्यते संवेद्यत्वात्. तस्मान्मिथ्याबुद्धिरप्यस्तीति ॥ ३६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३६ 





प्.१०८९



 सूत्रसं० ४.२.३७ः तत्त्वप्रधानभेदाच्च मिथ्याबुद्धेर्द्वैविध्योपपत्तिः ॥



तत्त्वं स्थाणुरिति. प्रधानं पुरुष इति । तत्त्वप्रधानयोरलोपाद्भेदात्स्थाणौ पुरुष इति मिथ्याबुद्धिरुत्पद्यते सामान्यग्रहणात् । एवं पताकायां बलाकेति. लोष्टे कपोत इति न तु समाने विषये मिथ्याबुद्धीनां समावेशः सामान्यग्रहणव्यवस्थानात् । यस्य तु निरात्मकं निरुपाख्यं सर्वं तस्य समावेशः प्रसज्यते ।



प्.१०९०

गन्धादौ च प्रमेये गन्धादिबुद्दयो मिथ्याभिमतास्तत्त्वप्रधानयोः सामान्यग्रहणस्य चाभावात्तत्त्वबुद्धय एव भवन्ति । तस्मादयुक्तं एतत् प्रमाणप्रमेयबुद्धयो मिथ्येति ॥ ३७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३८ 

दोषनिमित्तानां तत्त्वज्ञानादहङ्कारनिवृत्तिरित्युक्तम् । अथ कथं तत्त्वज्ञानं उत्पद्यत इति?



 सूत्रसं० ४.२.३८ः समाधिविशेषाभ्यासात् ॥



स तु प्रत्याहृतस्येन्द्रियेभ्यो मनसो धारकेण प्रयत्नेन धार्यमाणस्यात्मना संयोगस्तत्त्वबुभुत्साविशिष्टः ।



संयोगस्तत्त्वबुभुत्साविशिष्टः ।\] प्.१०९१

सति हि तस्मिन्निन्द्रियार्थेषु बुद्धयो नोत्पद्यन्ते. तदभ्यासवशात्तत्त्वबुद्धिरुत्पद्यते ॥ ३८ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.३९ 



यदुक्तं \`सति हि तस्मिन्निन्द्रियार्थेषु बुद्धयो नोत्पद्यन्तऽऽ इत्येतत्



 सूत्रसं० ४.२.३९ः नार्थविशेषप्राबल्यात् ॥



अनिच्छतोऽपि बुद्ध्युत्पत्तेर्नैतद्युक्तम् । कस्मात्? अर्थविशेषप्राबल्यात् । अबुभुत्समानस्यापि बुद्ध्युत्पत्तिर्दृष्टा यथा स्तनयित्नुशब्दप्रभृतिषु; तत्र समाधिविशेषो नोपपद्यते ॥ ३९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४० 







 सूत्रसं० ४.२.४०ः क्षुदादिभिः प्रवर्तनाच्च ॥



प्.१०९२

क्षुत्पिपासाभ्यां शीतोष्णाभ्यां व्याधिभिश्चानिच्छतोऽपि बुद्धयः प्रवर्तन्ते तस्मादैकाग्र्यानुपपत्तिरिति ॥ ४० ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४१ 



अस्त्वेतत्समाधिं विहाय व्युत्थानं व्युत्थाननिमित्तं समाधिप्रत्यनीकं च. सति त्वेतस्मिन्



 सूत्रसं० ४.२.४१ः पूर्वकृतफलानुबन्धात्तदुत्पत्तिः ॥



प्.१०९३

पूर्वकृतो जन्मान्तरोपचितस्तत्त्वज्ञानहेतुर्धर्मप्रविवेकः फलानुबन्धो
योगाभ्याससामर्थ्यं (चोर्र्.; गोगाभ्यास. एद्.). निष्फले ह्यभ्यासे नाभ्यासं आद्रियेरन् । दृष्टं हि लौकिकेषु कर्मस्वभ्याससामर्थ्यम् ॥ ४१ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४२ 



प्रत्यनीकपरिहारार्थं च



 सूत्रसं० ४.२.४२ः अरण्यगुहापुलिनादिषु योगाभ्यासोपदेशः ॥



योगाभ्यासजनितो धर्मो जन्मान्तरेऽप्यनुवर्तते । प्रचयकाष्ठागते तत्त्वज्ञानहेतौ धर्मे प्रकृष्टायां समाधिभावनायां तत्त्वज्ञानं उत्पद्यत इति । दृष्टश्च समाधिनार्थविशेषप्राबल्याभिभवः \`नाहं एतदश्रौषं नाहं एतदज्ञासिषं अन्यत्र मे मनोऽभूद्ऽऽ इत्याह लौकिक इति ॥ ४२ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४३ 





प्.१०९४

यद्यर्थविशेषप्राबल्यादनिच्छतोऽपि बुद्ध्युत्पत्तिरनुज्ञायते



 सूत्रसं० ४.२.४३ः अपवर्गेऽप्येवं प्रसङ्गः ॥



मुक्तस्यापि बाह्यार्थसामर्थ्याद्बुद्धय उत्पद्येरन्निति ॥ ४३ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४४ 





 सूत्रसं० ४.२.४४ः न. निष्पन्नावश्यम्भावित्वात् ॥



कर्मवशान्निष्पन्ने शरीरे चेष्टेन्द्रियार्थाश्रये निमित्तभावादवश्यम्भावी बुद्धीनां उत्पादः । न च प्रबलोऽपि सन्बाह्यो ऋथ आत्मनो बुद्ध्युत्पादे समर्थो भवति तस्येन्द्रियेण संयोगाद्बुद्ध्युत्पादे सामर्थ्यं दृष्टं इति ॥ ४४ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४५ 





प्.१०९५



 सूत्रसं० ४.२.४५ः तदभावश्चापवर्गे ॥



तस्य बुद्धिनिमित्ताश्रयस्य शरीरेन्द्रियस्य धर्माधर्माभावादभावोऽपवर्गे । तत्र यदुक्तं \`अपवर्गेऽप्येवं प्रसङ्गऽऽ इति. तदयुक्तम् । तस्मात्सर्वदुःखविमोक्षोऽपवर्गः । यस्मात्सर्वदुःखबीजं सर्वदुःखायतनं चापवर्गे विच्छिद्यते तस्मात्सर्वेण दुःखेन विमुक्तिरपवर्गः । न निर्बीजं निरायतनं च दुःखं उत्पद्यत इति ॥ ४५ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४६ 





 सूत्रसं० ४.२.४६ः तदर्थं यमनियमाभ्यां आत्मसंस्कारो योगाच्चाध्यात्मविध्युपायैः ॥



तस्यापवर्गस्याधिगमाय यमनियमाभ्यां आत्मसंस्कारः । यमः समानं आश्रमिणां धर्मसाधनम्. नियमस्तु विशिष्टम् । आत्मसंस्कारः पुनरधर्महानं धर्मोपचयश्च । योगशास्त्राच्चाध्यात्मविधिः प्रतिपत्तव्यः । स पुनस्तपः प्राणायामः प्रत्याहारो ध्यानं धारणेति । इन्द्रियविषयेषु प्रसंख्यानाभ्यासो रागद्वेषप्रहाणार्थः । उपायस्तु योगाचारविधानं इति ॥ ४६ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४७ 





प्.१०९७



 सूत्रसं० ४.२.४७ः ज्ञानग्रहणाभ्यासस्तद्विद्यैश्च सह संवादः ॥



तदर्थं इति प्रकृतम् । ज्ञायतेऽनेनेति ज्ञानं आत्मविद्याशास्त्रं तस्य ग्रहणं अध्ययनधारणे. अभ्यासः सततक्रियाध्ययनश्रवणचिन्तनानि । तद्विद्यैश्च सह संवाद इति प्रज्ञापरिपाकार्थम्. परिपाकस्तु संशयच्छेदनं अविज्ञातार्थबोधोऽध्यवसिताभ्यनुज्ञानं इति । समयावादः संवादः ॥ ४७ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४८ 



तद्विद्यैश्च सह संवाद इत्यविभक्तार्थं वचनं विभज्यते



 सूत्रसं० ४.२.४८ः तं शिष्यगुरुसब्रह्मचारिविशिष्टश्रेयोऽर्थिभिरनसूयिभिरभ्युपेयात् ॥



एतन्निगदेनैव नीतार्थं इति ॥ ४८ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.४९ 





प्.१०९८

यदि च मन्येत पक्षप्रतिपक्षपरिग्रहः प्रतिकूलः परस्येति



 सूत्रसं० ४.२.४९ः प्रतिपक्षहीनं अपि वा प्रयोजनार्ह्तं अर्थित्वे ॥

तम् अभ्युपेयादिति वर्तते । परतः प्रज्ञां उपादित्समानस्तत्त्वबुभुत्साप्रकाशनेन स्वपक्षं अनवस्थापयन्स्वदर्शनं परिशोधयेदिति । अन्योन्यप्रत्यनीकानि च प्रावादुकानां दर्शनानि ॥ ४९ ॥





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.५० 





प्.१०९९

स्वपक्षरागेण चैके न्यायं अतिवर्तन्ते. तत्र



 सूत्रसं० ४.२.५०ः तत्त्वाध्यवसायसंरक्षणार्थं जल्पवितण्डे बीजप्ररोहसंरक्षणार्थं कण्टकशाखावरणवत् ॥



अनुत्पन्नतत्त्वज्ञानानां अप्रहीणदोषाणां तदर्थं घटमानानां एतदिति ॥ ५० ॥



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ४.२.५१ 



विद्यानिर्वेदादिभिश्च परेणावज्ञायमानस्य



 सूत्रसं० ४.२.५१ः ताभ्यां विगृह्य कथनं ॥



प्.११००

विगृह्येति विजिगीषया. न तत्त्वबुभुत्सयेति । तदेतद्विद्यापालार्थं न लाभपूजाख्यात्यर्थं इति ॥ ५१ ॥



**इति श्रीवात्स्यायनीये न्यायभाष्यम् चतुर्थोऽध्यायः समाप्तः ॥ ४ ॥**



**\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_**





**प्.११०१ (चोर्र्.; १२००. एद्.)**

**न्यायदर्शनम्**

**अथ पञ्चमाध्यायस्याद्यम् आह्निकम्**





 **भाष्यम् ५.१.१ **



साधर्म्यवैधर्म्याभ्यां प्रत्यवस्थानस्य \`विकल्पाज्जातिबहुत्वम्ऽऽ इति सङ्क्षेपेणओक्तम्. तद्विस्तरेण विभज्यते ताः खल्विमा जातयः स्थापनाहेतौ प्रयुक्ते चतुर्विंशतिः प्रतिषेधहेतवः ।



 सूत्रसं० ५.१.१ः साधर्म्यवैधर्म्योत्कर्षापकर्षवर्ण्यावर्ण्यविकल्पसाध्यप्राप्त्यप्राप्तिप्रसङ्गप्रतिदृष्टान्तानुत्पत्तिसंशयप्रकरणाहेत्वर्थापत्त्यविशेषोपपत्त्युपलब्ध्यनुपलब्ध्यनित्यनित्यकार्यसमाः
| |



प्.११०२

साधर्म्येण प्रत्यवस्थानं अविशिष्यमाणं स्थापनाहेतुतः साधर्म्यसमः । अविशेषं तत्र तत्रोदाहरिष्यामः । एवं वैधर्म्यसमप्रभृतयोऽपि निर्वक्तव्याः । ।१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२ 





प्.११०५

लक्षणं तु



 सूत्रसं० ५.१.२ः साधर्म्यवैधर्म्याभ्यां उपसंहारे तद्धर्मविपर्ययोपपत्तेः साधर्म्यवैधर्म्यसमौ । ।



साधर्म्येणोपसंहारे साध्यधर्मविपर्ययोपपत्तेः साधर्म्येणैव प्रत्यवस्थानं अविशिष्यमाणं स्थापनाहेतुतः साधर्म्यसमः प्रतिषेधः । निदर्शनं क्रियावानात्मा. द्रव्यस्य क्रियाहेतुगुणयोगात् । द्रव्यं लोष्टः क्रियाहेतुगुणयुक्तः क्रियावान्. तथा चात्मा. तस्मात्क्रियावानिति । एवं उपसंहृते परः साधर्म्येणैव प्रत्यवतिष्ठते निष्क्रिय आत्मा विभुनो द्रव्यस्य निष्क्रियत्वाद्. विभु चाकाशं निष्क्रियं च. तथा चात्मा. तस्मान्निष्क्रिय इति ।



न्निष्क्रिय इति ।\] प्.११०६

न चास्ति विशेषहेतुः क्रियावत्साधर्म्यात्क्रियावता भवितव्यम्. न पुनरक्रियसाधर्म्याद्निष्क्रियेणेति । विशेषहेत्वभावात्साधर्म्यसमः प्रतिषेधो भवति ।

अथ वैधर्म्यसमः क्रियाहेतुगुणयुक्तो लोष्टः परिच्छिन्नो दृष्टो न च तथात्मा. तस्मान्न लोष्टवत्क्रियावानिति । न चास्ति विशेषहेतुः क्रियावत्साधर्म्यात्क्रियावता भवितव्यं न पुनः क्रियावद्वैधर्म्यादक्रियेणेति. विशेषहेत्वभावाद्वैधर्म्यसमः ।

वैधर्म्येण चोपसंहारः निष्क्रिय आत्मा विभुत्वात्. क्रियावद्द्रव्यं अविभु दृष्टं यथा लोष्टः. न च तथात्मा. तस्मान्निष्क्रिय इति । वैधर्म्येण प्रत्यवस्थानं निष्क्रियं द्रव्यं आकाशं क्रियाहेतुगुणरहितं दृष्टम्. न च तथात्मा. तस्मान्न निष्क्रिय इति । न चास्ति विशेषहेतुः क्रियावद्वैधर्म्यान्निष्क्रियेण भवितव्यं न पुनरक्रियवैधर्म्यात्क्रियावतेति विशेषहेत्वभावाद्वैधर्म्यसमः ।



प्.११०७

अथ साधर्म्यसमः क्रियावान्लोष्टः क्रियाहेतुगुणयुक्तो दृष्टः. तथा चात्मा. तस्मात्क्रियावानिति । न चास्ति विशेषहेतुः क्रियावद्वैधर्म्यान्निष्क्रियो न पुनः क्रियावत्साधर्म्यात्क्रियावानिति विशेषहेत्वभावात्साधर्म्यसमः । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३ 



अनयोरुत्तरं



 सूत्रसं० ५.१.३ः गोत्वाद्गोसिद्धिवत्तत्सिद्धिः । ।



साधर्म्यमात्रेण वैधर्म्यमात्रेण च साध्यसाधने प्रतिज्ञायमाने स्यादव्यवस्था.



प्.११०८

सा तु धर्मविशेषे नोपपद्यते. गोसाधर्म्याद्गोत्वाज्जातिविशेषाद्गौः सिध्यति. न तु सास्नादिसम्बन्धात् । अश्वादिवैधर्म्याद्गोत्वादेव गौः सिध्यति. न गुणादिभेदात् । तच्चैतत्कृतव्याख्यानं अवयवप्रकरणे । प्रमाणानां अभिसम्बन्धाच्चैकार्थकारित्वं समानं वाक्य इति । हेत्वाभासाश्रया खल्वियं अव्यवस्थेति । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.४ 





प्.११०९



 सूत्रसं० ५.१.४ः साध्यदृष्टान्तयोर्धर्मविकल्पादुभयसाध्यत्वाच्चोत्कर्षापकर्षवर्ण्यावर्ण्यविकल्पसाध्यसमाः
| |



दृष्टान्तधर्मं साध्ये समासञ्जयत उत्कर्षसमः । यदि क्रियाहेतुगुणयोगाल्लोष्टवत्क्रियावानात्मा. लोष्टवदेव स्पर्शवानपि प्राप्नोति । अथ न स्पर्शवान्. लोष्टवत्क्रियावानपि न प्राप्नोति. विपर्यये वा विशेषो वक्तव्य इति ।

साध्ये धर्माभावं दृष्टान्तात्प्रसञ्जयतोऽपकर्षसमः । लोष्टः खलु क्रियावानविभुर्दृष्टः.



विभुर्दृष्टः.\] प्.१११०

कामं आत्मापि क्रियावानविभुरस्तु. विपर्यये वा विशेषो वक्तव्य इति ।

ख्यापनीयो वर्ण्यो विपर्ययादवर्ण्यः । तावेतौ साध्यदृष्टान्तधर्मौ विपर्यस्यतो वर्ण्यावर्ण्यसमौ भवतः ।

साधनधर्मयुक्ते दृष्टान्ते धर्मान्तरविकल्पात्साध्यधर्मविकल्पं प्रसञ्जयतो विकल्पसमः । क्रियाहेतुगुणयुक्तं किञ्चिद्गुरु यथा लोष्टः. किंचिल्लघु यथा वायुः. एवं क्रियाहेतुगुणयुक्तं किञ्चित्क्रियावत्स्यात्यथा लोष्टः. किञ्चिदक्रियं यथात्मा. विशेषो वा वाच्य इति ।

हेत्वाद्यवयवसामर्थ्ययोगी धर्मः साध्यः. तं दृष्टान्ते प्रसञ्जयतः साध्यसमः । यदि यथा लोष्टस्तथात्मा. प्राप्तस्तर्हि यथात्मा तथा लोष्ट इति । साध्यश्चायं आत्मा क्रियावानिति कामं लोष्टोऽपि साध्यः । अथ नैवम्. न तर्हि यथा लोष्टः तथात्मा । ।४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.५ 





प्.१११३

एतेषां उत्तरं



 सूत्रसं० ५.१.५ः किञ्चित्साधर्म्यादुपसंहारसिद्धेर्वैधर्म्यादप्रतिषेधः । ।



अलभ्यः सिद्धस्य निह्नवः । सिद्धं च किञ्चित्साधर्म्यादुपमानं यथा गौस्तथा गवय इति ।



इति ।\] प्.१११४

तत्र न लभ्यो गोगवययोर्धर्मविकल्पश्चोदयितुम् । एवं साधके धर्मे दृष्टान्तादिसामर्थ्ययुक्ते न लभ्यः साध्यदृष्टान्तयोर्धर्मविकल्पाद्वैधर्म्यात्प्रतिषेधो वक्तुं इति । ।५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.६ 





 सूत्रसं० ५.१.६ः साध्यातिदेशाच्च दृष्टान्तोपपत्तेः । ।



यत्र लौकिकपरीक्षकाणां बुद्धिसाम्यं तेनाविपरीतोऽर्थोऽतिदिश्यते प्रज्ञापनार्थम् । एवं साध्यातिदेशाद्दृष्टान्ते उपपद्यमाने साध्यत्वं अनुपपन्नं इति । ।६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.७ 





प्.१११६



 सूत्रसं० ५.१.७ः प्राप्य साध्यं अप्राप्य वा हेतोः प्राप्त्याविशिष्टत्वादप्राप्त्यासाधकत्वाच्च प्राप्त्यप्राप्तिसमौ । ।



हेतुः प्राप्य वा साध्यं साधयेदप्राप्य वा? न तावत्प्राप्य प्राप्त्यां अविशिष्टत्वादसाधकः । द्वयोर्विद्यमानयोः प्राप्तौ सत्यां किं कस्य साधकं साध्यं वा?

अप्राप्य साधकं न भवति. नाप्राप्तः प्रदीपः प्रकाशयतीति । प्राप्त्या प्रत्यवस्थानं प्राप्तिसमः. अप्राप्त्या प्रत्यवस्थानं अप्राप्तिसमः । ।७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.८ 





प्.१११७

अनयोरुत्तरं



 सूत्रसं० ५.१.८ः घटादिनिष्पत्तिदर्शनात्पीडने चाभिचारादप्रतिषेधः । ।



उभयथा खल्वयुक्तः प्रतिषेधः कर्तृकरणाधिकरणानि प्राप्य मृदं घटादिकार्यं निष्पादयन्ति. अभिचाराच्च पीडने सति दृष्टं अप्राप्य साधकत्वं इति । ।८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.९ 







प्.१११८



 सूत्रसं० ५.१.९ः दृष्टान्तस्य कारणानपदेशात्प्रत्यवस्थानाच्च प्रतिदृष्टान्तेन प्रसङ्गप्रतिदृष्टान्तसमौ । ।



साधनस्यापि साधनं वक्तव्यं इति प्रसङ्गेन प्रत्यवस्थानं प्रसङ्गसमः प्रतिषेधः । क्रियाहेतुगुणयोगी क्रियावान्लोष्ट इति हेतुर्नापदिश्यते. न च हेतुं अन्तेरेण सिद्धिरस्तीति ।



प्.१११९

प्रतिदृष्टान्तेन प्रत्यवस्थानं प्रतिदृष्टान्तसमः । क्रियावानात्मा क्रियाहेतुगुणयोगाद्लोष्टवदित्युक्ते प्रतिदृष्टान्त उपादीयते
क्रियाहेतुगुणयुक्तं आकाशं निष्क्रियं दृष्टं इति । कः पुनराकाशस्य क्रियाहेतुगुणः? वायुना संयोगः संस्कारापेक्षः. वायुवनस्पतिसंयोगवदिति । ।९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.१० 





प्.११२०

अनयोरुत्तरं



 सूत्रसं० ५.१.१०ः प्रदीपओपादानप्रसङ्गविनिवृत्तिवत्तद्विनिवृत्तिः । ।



इदं तावदयं पृष्टो वक्तुं अर्हति. अथ के प्रदीपं उपाददते. किमर्थं वेति? दिदृक्षमाणा दृश्यदर्शनार्थं इति । अथ प्रदीपं दिदृक्षमाणाः प्रदीपान्तरं कस्मान्नोपाददते? अन्तरेणापि प्रदीपान्तरं दृश्यते प्रदीपः. तत्र प्रदीपदर्शनार्थं प्रदीपोपादानं निरर्थकम् । अथ दृष्टान्तः किमर्थं उच्यत इति? अप्रज्ञातस्य ज्ञापनार्थं इति । अथ दृष्टान्ते कारणापदेशः किमर्थं देश्यते? यदि प्रज्ञापनार्थम्. प्रज्ञातो दृष्टान्तः । स खलु \`लौकिकपरीक्षकाणां यस्मिन्नर्थे बुद्धिसाम्यं स दृष्टान्तऽऽ इति । तत्प्रज्ञापनार्थः कारणापदेशो निरर्थक इति प्रसङ्गसमस्योत्तरम् । ।१० । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.११ 





प्.११२१

अथ प्रतिदृष्टान्तसमस्योत्तरं



 सूत्रसं० ५.१.११ः प्रतिदृष्टान्तहेतुत्वे च नाहेतुर्दृष्टान्तः । ।



प्रतिदृष्टान्तं ब्रुवता न विशेषहेतुरपदिश्यते. अनेन प्रकारेण प्रतिदृष्टानतः साधको न दृष्टान्त इति । एवं प्रतिदृष्टान्तहेतुत्वे नाहेतुर्दृष्टान्त इत्युपपद्यते । स च कथं अहेतुर्न स्यात्? यद्यप्रतिषिद्धः साधकः स्यादिति । ।११ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.१२ 





प्.११२२



 सूत्रसं० ५.१.१२ः प्रागुत्पत्तेः कारणाभावादनुत्पत्तिसमः । ।



अनित्यः शब्दः प्रयत्नानन्तरीयकत्वाद्घटवदित्युक्ते अपर आह
प्रागुत्पत्तेरनुत्पन्ने शब्दे प्रयत्नानन्तरीयकत्वं अनित्यत्वकारणं नास्ति. तदभावात्नित्यत्वं प्राप्तम्. नित्यस्य चोत्पत्तिर्नास्ति । अनुत्पत्त्या प्रत्यवस्थानं अनुत्पत्तिसमः । ।१२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.१३ 





प्.११२३

अस्योत्तरं



 सूत्रसं० ५.१.१३ः तथाभावादुत्पन्नस्य कारणोपपत्तेर्न कारणप्रतिषेधः । ।



तथाभावादुत्पन्नस्येति । उत्पन्नः खल्वयं शब्द इति भवति । प्रागुतपत्तेः शब्द एव नास्ति. उत्पन्नस्य शब्दभावाच्छब्दस्य सतः प्रयत्नानन्तरीयकत्वं अनित्यत्वकारणं उपपद्यते. कारणोपपत्तेरयुक्तोऽयं दोषः \`प्रागुत्पत्तेः कारणाभावाद्ऽऽ इति । ।१३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.१४ 





प्.११२५



 सूत्रसं० ५.१.१४ः सामान्यदृष्टान्तयोरैन्द्रियकत्वे समाने नित्यानित्यसाधर्म्यात्संशयसमः । ।



अनित्यः शब्दः प्रयत्नानन्तरीयकत्वाद्घटवदित्युक्ते हेतौ संशयेन प्रत्यवतिष्टते सति प्रयत्नानन्तरीयकत्वे अस्त्येवास्य नित्येन सामान्येन साधर्म्यं ऐन्द्रियकत्वम्. अस्ति च घटेनानित्येन. अतो नित्यानित्यसाधर्म्यादनिवृत्तिः संशय इति । ।१४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.१५ 





प्.११२६

अस्योत्तरं



 सूत्रसं० ५.१.१५ः साधर्म्यात्संशये न संशयो वैधर्म्यादुभयथा वा संशयेऽत्यन्तसंशयप्रसङ्गो नित्यत्वानभ्युपगमाच्च सामान्य्स्याप्रतिषेधः । ।

विशेषाद्वैधर्म्यादवधार्यमाणेऽर्थे पुरुष इति. न स्थाणुपुरुषसाधर्म्यात्संशयोऽवकाशं लभते । एवं वैधर्म्याद्विशेषात्प्रयत्नानन्तरीयकत्वादवधार्यमाणे शब्दस्यानित्यत्वे नित्यानित्यसाधर्म्यात्संशयोऽवकाशं न लभते । यदि वै लभते. ततः स्थाणुपुरुषसाधर्म्यानुच्छेदादत्यन्तं संशयः स्यात् । गृह्यमाणे च विशेषे नित्यं साधर्म्यं संशयहेतुरिति नाभ्युपगम्यते । न हि गृह्यमाणे पुरुषस्य विशेषे स्थाणुपुरुषसाधर्म्यं संशयहेतुर्भवति । ।१५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.१६ 





प्.११२७



 सूत्रसं० ५.१.१६ः उभयसाधर्म्यात्प्रक्रियासिद्धेः प्रकरणसमः । ।



उभयेन नित्येन चानित्येन च साधर्म्यात्पक्षप्रतिपक्षयोः प्रवृत्तिः प्रक्रिया । अनित्यः शब्दः प्रयत्नानन्तरीयकत्वाद्घटवदित्येकः पक्षं प्रवर्त्तयति. द्वितीयश्च नित्यसाधर्म्यात्प्रतिपक्षं प्रवर्त्तयति नित्यः शब्दः श्रावणत्वात्शब्दत्ववदिति । एवं च सति प्रयत्नानन्तरीयकत्वादिति हेतुरनित्यसाधर्म्येण उच्यमानो न प्रकरणं अतिवर्त्तते. प्रकरणानतिवृत्तेर्निर्णयानतिवर्तनम् । समानं चैतन्नित्यसाधर्म्येणोच्यमाणे हेतौ । तदिदं प्रकरणानतिवृत्त्या प्रत्यवस्थानं प्रकरणसमः । समानं चैतद्वैधर्म्येऽपि. उभयवैधर्म्यात्प्रक्रियासिद्धेः प्रकरणसम इति । ।१६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.१७ 





प्.११२८

अस्योत्तरं



 सूत्रसं० ५.१.१७ः प्रतिपक्षात्प्रकरणसिद्धेः प्रतिषेधानुपपत्तिः प्रतिपक्षोपपत्तेः । ।



उभयसाधर्म्यात्प्रक्रियासिद्धिं ब्रुवता प्रतिपक्षात्प्रक्रियासिद्धिरुक्ता भवति । यद्युभयसाधर्म्यम्. तत्र एकतरः प्रतिपक्ष इत्येवं सत्युपपन्नः प्रतिपक्षो भवति । प्रतिपक्षोपपत्तेरनुपपन्नः प्रतिषेधः. यदि प्रतिपक्षोपपत्तिः प्रतिषेधो नोपपद्यते. अथ प्रतिषेधोपपत्तिः प्रतिपक्षो नोपपद्यते. प्रतिपक्षोपपत्तिः प्रतिषेधोपपत्तिश्चेति विप्रतिषिद्धं इति । तत्त्वानवधारणाच्च प्रक्रियासिद्धिर्विपर्यये प्रकरणावसानात्. तत्त्वावधारणे ह्यवसितं प्रकरणं भवतीति । ।१७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.१८ 





प्.११२९



 सूत्रसं० ५.१.१८ः त्रैकाल्यासिद्धेर्हेतोरहेतुसमः । ।



हेतुः साधनम्. तत्साध्यात्पूर्वं पश्चात्सह वा भवेत् । यदि पूर्वं साधनम्. असति साध्ये कस्य साधनम्? अथ पश्चाद्. असति साधने कस्येदं साध्यम्? अथ युगपत्साध्यसादने. द्वयोर्विद्यमानयोः किं कस्य साधनं किं कस्य साध्यं इति हेतुरहेतुना न विशिष्यते । अहेतुना साधर्म्यात्प्रत्यवस्थानं अहेतुसमः । ।१८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.१९ 





प्.११३०

अस्योत्तरं



 सूत्रसं० ५.१.१९ः न हेतुतः साध्यसिद्धेस्त्रैकाल्यासिद्धिः । ।



न त्रैकाल्यासिद्धिः । कस्मात्? हेतुतः साध्यसिद्धेः । निर्वर्तनीयस्य निर्वृत्तिर्विज्ञेयस्य विज्ञानं उभयं कारणतो दृश्यते. सोऽयं महान्प्रत्यक्षविषय उदाहरणं इति । यत्तु खलूक्तं असति साध्ये कस्य साधनं इति? यत्तु निर्वत्यते यच्च विज्ञाप्यते तस्येति । ।१९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२० 





 सूत्रसं० ५.१.२०ः प्रतिषेदानुपपत्तेश्च प्रतिषेद्धव्याप्रतिषेधः । ।



पूर्वं पश्चाद्युगपद्वा प्रतिषेध इति नोपपद्यते. प्रतिषेधानुपपत्तेः स्थापनाहेतुः सिद्ध इति । ।२० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२१ 





प्.११३१



 सूत्रसं० ५.१.२१ः अर्थापत्तितः प्रतिपक्षसिद्धेरर्थापत्तिसमः । ।



अनित्यः शब्दः प्रयत्नानन्तरीयकत्वाद्घटवदिति स्थापिते पक्षे अर्थापत्त्या प्रतिपक्षं साधयतोऽर्थापत्तिसमः । यदि प्रयत्नानन्तरीयकत्वादनित्यसाधर्म्यादनित्यः शब्द इति. अर्थादापद्यते नित्यसाधर्म्यान्नित्य इति. अस्ति चास्य नित्येन साधर्म्यं अस्पर्शत्वं इति । ।२१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२२ 





प्.११३२

अस्योत्तरं



 सूत्रसं० ५.१.२२ः अनुक्तस्यार्थापत्तेः पक्षहानेरुपपत्तिरनुक्तत्वादनैकानतिकत्वाच्चार्थापत्तेः । ।



अनुपपाद्य सामर्थ्यं अनुक्तं अर्थादापद्यते इति ब्रुवतः पक्षहानेरुपपत्तिरनुक्तत्वात्. अनित्यपक्षसिद्धावर्थादापन्नं नित्यपक्षस्य हानिरिति । अनैकानतिकत्वाच्चार्थापत्तेः ।



प्.११३३

उभयपक्षसमा चेयं अर्थापत्तिः । यदि नित्यसाधर्म्यादस्पर्शत्वादाकाशवच्च नित्यः शब्दः अर्थादापन्नं अनित्यसाधर्म्यात्प्रयत्नानन्तरीयकत्वादनित्य इति । न चेयं विपर्ययमात्रादेकान्तेनार्थापत्तिः । न खलु वै घणस्य ग्राव्णः पतनं इत्यर्थादापद्यते द्रवाणां अपां पतनाभाव इति । ।२२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२३ 





 सूत्रसं० ५.१.२३ः एकधर्मोपपत्तेरविशेषे सर्वाविशेषप्रसङ्गात्सद्भावौपपत्तेरविशेषसमः । ।



एको धर्मः प्रयत्नानन्तरीयकत्वं शब्दघटयोरुपपद्यत इत्यविशेषे उभयोरनित्यत्वे.



प्.११३४

सर्वस्याविशेषः प्रसज्यते । कथम्? सद्भावोपपत्तेः । एको धर्मः सद्भावः सर्वस्योपपद्यते. सद्भावोपपत्तेः सर्वाविशेषप्रसङ्गात्प्रत्यवस्थानं अविशेषसमः । ।२३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२४ 



अस्योत्तरं



 सूत्रसं० ५.१.२४ः क्वचित्तद्धर्मोपपत्तेः क्वचिच्चानुपपत्तेः प्रतिषेधाभावः । ।



यथा साध्यदृष्टान्तयोरेकधर्मस्य प्रयत्नानन्तरीयकत्वस्योपपत्तेरनित्यत्वं धर्मान्तरं अविशेषः. नैवं सर्वभावानां सद्भावोपपत्तिनिमित्तं धर्मान्तरं अस्ति. येन अविशेषः स्यात् ।

अथ मतं अनित्यत्वं एव धर्मानतरं सद्भावोपपत्तिनिमित्तं भावानां सर्वत्र स्यादिति. एवं खलु वै कल्प्यमाने अनित्याः सर्वे भावाः सद्भावोपपत्तेरिति पक्षः प्राप्नोति । तत्र प्रतिज्ञार्थव्यतिरिक्तं अन्यदुदाहरणं नास्ति. अनुदाहरणश्च हेतुर्नास्तीति । प्रतिज्ञैएकदेशस्य चोदाहरणत्वं अनुपपन्नम्.



ज्ञैकदेशस्य ...\] प्.११३५

न हि साध्यं उदाहरणं भवति । सतश्च नित्यानित्यभावातनित्यत्वानुपपत्तिः । तस्मात्सद्भावोपपत्तेः सर्वाविशेषप्रसङ्ग इति निरभिधेयं एतद्वाक्यं इति । सर्वभावानां सद्भावोपपत्तेरनित्यत्वं इति ब्रुवताऽनुज्ञातं शब्दस्यानित्यत्वम्. तत्रानुपपन्नः प्रतिषेध इति । ।२४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२५ 





प्.११३६



 सूत्रसं० ५.१.२५ः उभयकारणोपपत्तेरुपपत्तिसमः । ।



यद्यनित्यत्वकारणं उपपद्यते शब्दस्येत्यनित्यः शब्दो नित्यत्वकारणं अप्युपपद्यतेऽस्यास्पर्शत्वं इति नित्यत्वं अप्युपपद्यते । उभयस्यानित्यत्वस्य नित्यत्वस्य च कारणोपपत्त्या प्रत्यवस्थानं उपपत्तिसमः । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२६ 



अस्योत्तरं



 सूत्रसं० ५.१.२६ः उपपत्तिकारणाभ्यनुज्ञानादप्रतिषेधः । ।



उभयकारणोपपत्तेरिति ब्रुवता नानित्यत्वकारणोपपत्तेरनित्यत्वं प्रतिषिध्यते. यदि प्रतिषिध्यते नोभयकारणोपपत्तिः स्यात् । उभयकारणोपपत्तिवचनादनित्यत्वकारणोपपत्तिरभ्यनुज्ञायते. अभ्यनुज्ञानादनुपपन्नः प्रतिषेधः ।



प्.११३७

व्याघातात्प्रतिषेध इति चेत्. समानो व्याघातः । एकस्य नित्यत्वानित्यत्वप्रसङ्गं व्याहतं ब्रुवतोक्तं प्रतिषेध इति चेत्? स्वपक्षपरपक्षयोः समानो व्याघातः. स च नैकतरस्य साधक इति । ।२६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२७ 





 सूत्रसं० ५.१.२७ः निर्दिष्टकारणाभावेऽप्युपलम्भादुपलब्धिसमः । ।



निर्दिष्टस्य प्रयत्नानन्तरीयकत्वस्यानित्यत्वकारणस्याभावेऽपि वायुनोदनाद्वृक्षशाखाभङ्गजस्य शब्दस्यानित्यत्वं उपलभ्यते ।



वृक्षशाखाभङ्गजस्य ...\] प्.११३८

निर्दिष्टस्य साधनस्याभावेऽपि साध्यधर्मोपलब्ध्या प्रत्यवस्थानं उपलब्धिसमः । ।२७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२८ 





प्.११३९

अस्योत्तरं



 सूत्रसं० ५.१.२८ः कारणान्तरादपि तद्धर्मोपपत्तेरप्रतिषेधः । ।



प्रयत्नानन्तरीयकत्वादिति ब्रुवता कारणत उत्पत्तिरभिधीयते. न कार्यस्य कारणनियमः । यदि च कारणान्तरादप्युत्पद्यमानस्य शब्दस्य तदनित्यत्वं उपपद्यते. किं अत्र प्रतिषिध्यत इति । ।२८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.२९ 





प्.११४०

न प्रागुच्चारणाद्विद्यमानस्य शब्दस्यानुपलब्धिः. कस्मात्? आवरणाअद्यनुपलब्धेः । यथा विद्यमानस्योदकादेरर्थस्यावरणादेरनुपलब्धिः नैवं शब्दस्याग्रहणकारणेनावरणादिनानुपलब्धिः । गृह्येत चैतदस्याग्रहणकारणं उदकादिवत्. न गृह्यते । तस्मादुदकादिविपरीतः शब्दोऽनुपलभ्यमान इति ।



 सूत्रसं० ५.१.२९ः तदनुपलब्धेरनुपलम्भादभावसिद्धौ तद्विपरीतोपपत्तेरनुपलब्धिसमः । ।



तेषां आवरणादीनां अनुपलब्धिर्नोपलभ्यते । अनुपलम्भान्नास्तीत्यभावोऽस्याः सिध्यति । अभावसिद्धौ हेत्वभावात्तद्विपरीतं अस्तित्वं आवरणादीनां अवधार्यते । तद्विपरीतोपपत्तेर्यत्प्रतिज्ञातं \`न प्रागुच्चारणाद्विद्यमानस्य शब्दस्यानुपलब्धिरित्य्ऽऽ एतन्न सिध्यति । सोऽयं हेतुर्\`आवरणाद्यनुपलब्धेर्ऽऽ इत्यावरणादिषु चावरणाद्यनुपलब्धौ च समयानुपलब्ध्या प्रत्यवस्थितोऽनुपलब्धिसमो भवति । ।२९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३० 





प्.११४१

अस्योत्तरं



 सूत्रसं० ५.१.३०ः अनुपलम्भाअत्मकत्वादनुपलब्धेरहेतुः । ।



आवरणाद्यनुपलब्धिर्नास्ति. अनुपलम्भादित्यहेतुः । कस्मात्? अनुपलम्भात्मकत्वादनुपलब्धेः । उपलम्भाभावमात्रत्वादनुपलब्धेः । यदस्ति तदुपलब्धेर्विषयः. उपलब्ध्या तदस्तीति प्रतिज्ञायते । यन्नास्ति तदनुपलब्धेर्विषयः. अनुपलभ्यमानं नास्तीति प्रतिज्ञायते । सोऽयं आवरणाद्यनुपलभेः अनुपलम्भ उपलब्ध्यभावेऽनुपलब्धौ स्वविषये प्रवर्त्तमानो न स्वविषयं प्रतिषेधति ।



प्.११४२

अप्रतिषिद्धा चावरणाद्यनुपलब्धिर्हेतुत्वाय कल्पते । आवरणादीनि तु विद्यमानत्वादुपलब्धेर्विषयाः. तेषां उपलब्ध्या भवितव्यम् । यत्तानि नोपलभ्यन्ते. तदुपलब्धेः स्वविषयप्रतिपादिकाया अभावादनुपलम्भादनुपलब्धेर्विषयो गम्यते न सन्त्यावरणादीनि शब्दस्याग्रहणकारणानीति । अनुपलम्भात्त्वनुपलभिः सिध्यति. विषयः स तस्येति । ।३० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३१ 





प्.११४३



 सूत्रसं० ५.१.३१ः ज्ञानविकल्पानां च भावाभावसंवेदनादध्यात्मं । ।

अहेतुरिति वर्त्तते । शरीरे शरीरे ज्ञानविकल्पानां भावाभावौ संवेदनीयौ । अस्ति मे संशयज्ञानं नास्ति मे संशयज्ञानं इति । एवं प्रत्यक्षानुमानागमस्मृतिज्ञानेषु । सेयं आवरणाअद्यनुपलब्धिरुपलब्ध्यभावः स्वसंवेद्यः नास्ति मे शब्दस्यावरणाद्युपलब्धिरिति नोपलभ्यन्ते शब्दस्याग्रहणकारणान्यावरणादीनीति । तत्र यदुक्तं तदनुपलब्धेरनुपलम्भादभावसिद्धिरिति. एतन्नोपपद्यते । ।३१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३२ 





प्.११४४



 सूत्रसं० ५.१.३२ः साधर्म्यात्तुल्यधर्मोपपत्तेः सर्वानित्यत्वप्रसङ्गादनित्यसमः । ।



अनित्येन घटेन साधर्म्यादनित्यः शब्द इति ब्रुवतोऽस्ति घटेनानित्येन सर्वभावानां साधर्म्यं इति सर्वस्यानित्यत्वं अनिष्टं सम्पद्यते । सोऽयं अनित्यत्वेन प्रत्यवस्थानादनित्यसम इति । ।३२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् ५.१.३३ 





प्.११४५

अस्योत्तरं



 सूत्रसं० ५.१.३३ः साधर्म्यादसिद्धेः प्रतिषेधासिद्धिः प्रतिषेध्यसाधर्म्यात् । ।



प्रतिज्ञाद्यवयवयुक्तं वाक्यं पक्षनिवर्तकं प्रतिपक्षलक्षणं प्रतिषेधः । तस्य पक्षेण प्रतिषेध्येन साधर्म्यं प्रतिज्ञादियोगः । तद्यद्यनित्यसाधर्म्यादनित्यत्वस्यासिद्धिः. साधर्म्यादसिद्धेः प्रतिषेधस्याप्यसिद्धिः. प्रतिषेध्येन साधर्म्यादिति । ।३३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३४ 





 सूत्रसं० ५.१.३४ः दृष्टान्ते च साध्यसाधनभावेन प्रज्ञातस्य धर्मस्य हेतुत्वात्तस्य चोभयथाभावान्नाविशेषः । ।



दृष्टान्ते यः खलु धर्मः साध्यसाधनभावेन प्रज्ञायते. स हेतुत्वेनाभिधीयते । स चोभयथा भवति.



चोभयथा भवति.\] प्.११४६

केनचित्समानः. कुतश्चिद्विशिष्टः । सामान्यात्साधर्म्यं विशेषाच्च वैधर्म्यम् । एवं साधर्म्यविशेषो हेतुः. नाविशेषेण साधर्म्यमात्रं वैधर्म्यमात्रं वा । साधर्म्यमात्रं वैधर्म्यमात्रं चाश्रित्य भवानाह
\`साधर्म्यात्तुल्यधर्मोपपत्तेः सर्वानित्यत्वप्रसङ्गादनित्यसम्ऽऽ इति. एतदयुक्तं इति । अविशेषसमप्रतिषेधे च यदुक्तं तदपि वेदितव्यम् । ।३४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३५ 





प्.११४७



 सूत्रसं० ५.१.३५ः नित्यं अनित्यभावादनित्ये नित्यत्वोपपत्तेर्नित्यसमः । ।



अनित्यः शब्द इति प्रतिज्ञायते । तदनित्यत्वं किं शब्दे नित्यं अथानित्यम्? यदि तावत्सर्वदा भवति? धर्मस्य सदा भावाद्धर्मिणोऽपि सदा भाव इति नित्यः शब्द इति । अथ न सर्वदा भवति? अनित्यत्वस्याभावान्नित्यः शब्दः । एवं नित्यत्वेन प्रत्यवस्थानान्नित्यसमः । ।३५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३६ 





प्.११४८

अस्योत्तरं



 सूत्रसं० ५.१.३६ः प्रतिषेध्ये नित्यं अनित्यभावादनित्येऽनित्यत्वोपपत्तेः प्रतिषेधाभावः । ।



प्रतिषेध्ये शब्दे नित्यं अनित्यत्वस्य भावादित्युच्यमानेऽनुज्ञातं शब्दस्यानित्यत्वम्. अनित्यत्वोपपत्तेश्च \`नानित्यः शब्दऽऽ इति प्रतिषेधो नोपपद्यते । अथ नाभ्युपगम्यते. नित्यं अनित्यत्वस्य भावादिति हेतुर्न भवतीति हेत्वभावात्प्रतिषेधानुपपत्तिरिति ।



प्.११४९

उतपन्नस्य निरोधादभावः शब्दस्यानित्यत्वम्. तत्र परिप्रश्नानुपपत्तिः । योऽयं परिप्रश्नः तदनित्यत्वं किं शब्दे सर्वदा भवति अथ नेति. अयं अनुपपन्नः । कस्मात्? उत्पन्नस्य यो निरोधादभावः शब्दस्य तदनित्यत्वम्; एवं च सत्यधिकरणाधेयविभागो व्याघातान्नास्तीति । नित्यानित्यत्वविरोधाच्च । नित्यत्वं अनित्यत्वं च एकस्य धर्मिणो धर्माविति विरुध्येते. न सम्भवतः ।



एकस्य धर्मिणो ...\] प्.११५०

तत्र यदुक्तं नित्यं अनित्यत्वस्य भावान्नित्य एव. तदवर्तमानार्थं उक्तं इति । ।३६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३७ 







 सूत्रसं० ५.१.३७ः प्रयत्नकार्यानेकत्वात्कार्यसमः । ।



प्रयत्नानन्तरीयकत्वादनित्यः शब्द इति । यस्य प्रयत्नानन्तरं आत्मलाभः तत्खल्वभूत्वा भवति. यथा घटादिकार्यम्; अनित्यं इति च भूत्वा न भवतीत्येतद्विज्ञायते ।



प्.११५१

एवं अवस्थिते प्रयत्नकार्यानेकत्वादिति प्रतिषेध उच्यते । प्रयत्नानन्तरं आत्मलाभश्च दृष्टो घटादीनाम्. व्यवधानापोहाच्चाभिव्यक्तिर्व्यवहितानाम् । तत्किं प्रयत्नानन्तरं आत्मलाभः शब्दस्याहोऽभिव्यक्तिरिति विशेषो नास्ति । कार्याविशेषेण प्रत्यवस्थानं कार्यसमः । ।३७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३८ 





प्.११५२

अस्योत्तरं



 सूत्रसं० ५.१.३८ः कार्यान्यत्वे प्रयत्नाहेतुत्वं अनुपलब्धिकारणोपपत्तेः । ।



सति कार्यान्यत्वे अनुपलब्धिकारणोपपत्तेः प्रयत्नस्याहेतुत्वं शब्दस्याभिव्यक्तौ । यत्र प्रयत्नानन्तरं अभिव्यक्तिस्तत्रानुपलब्धिकारणं व्यवधानं उपपद्यते. व्यवधानापोहाच्च प्रयत्नानन्तरभाविनोऽर्थस्योपलब्धिलक्षणाऽभिव्यक्तिर्भवतीति.



प्रयत्नानन्तरभाविनो ...\] प्.११५३

न तु शब्दस्यानुपलब्धिकारणं किञ्चिदुपपद्यते. यस्य प्रयत्नानन्तरं अपोहाच्छब्दस्योपलभिलक्षणाऽभिव्यक्तिर्भवतीति. तस्मादुत्पद्यते शब्दो नाभिव्यज्यते इति । ।३८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.३९ 





प्.११५४

हेतोश्चेदनैकान्तिकत्वं उपपद्यते अनैकातिकत्वादसाधकः स्यादिति । यदि चानैकान्तिकत्वादसाधकत्वं



 सूत्रसं० ५.१.३९ः प्रतिषेधेऽपि समानो दोषः । ।



प्रतिषेधोऽप्यनैकान्तिकः. किञ्चित्प्रतिषेधति किञ्चिन्नेति अनैकान्तिकत्वादसाधक इति । अथ वा शब्दस्यानित्यत्वपक्षे प्रयत्नानन्तरं उत्पादो नाभिव्यक्तिरिति विशेषहेत्वभावः. नित्यत्वपक्षेऽपि प्रयत्नानन्तरं अभिव्यक्तिर्नोत्पाद इति विशेषहेत्वभावः । सोऽयं उभयपक्षसमो विशेषहेत्वभाव इत्युभयं अप्यनैकातिकं इति । ।३९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.४० 





प्.११५५



 सूत्रसं० ५.१.४०ः सर्वत्रैवं । ।



सर्वेषु साधर्म्यप्रभृतिषु प्रतिषेधहेतुषु यत्र यत्राविशेषो दृश्यते तत्रोभयोः पक्षयोः समः प्रसज्यत इति । ।४० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.४१ 





 सूत्रसं० ५.१.४१ः प्रतिषेधविप्रतिषेधे प्रतिषेधदोषवद्दोषः । ।



योऽयं प्रतिषेधेऽपि समानो दोषोऽनैकान्तिकत्वं आपद्यते सोऽयं प्रतिषेधस्य विप्रतिषेधेऽपि समानः ।



विप्रतिषेधेऽपि समानः ।\] प्.११५६

तत्रानित्यः शब्दः प्रयत्नानन्तरीयकत्वादिति साधनवादिनः स्थापना प्रथमः पक्षः । \`प्रयत्नकार्यानेकत्वात्कार्यसमऽऽ इति दूषणवादिनः प्रतिषेधहेतुना द्वितीयः पक्षः । स च प्रतिषेध इत्युच्यते । तस्यास्य प्रतिषेधेऽपि समानो दोष इति तृतीयः पक्षः विप्रतिषेध उच्यते । तस्मिन्प्रतिषेधविप्रतिषेधेऽपि समानो दोषोऽनैकान्तिकत्वं चतुर्थः पक्षः । ।४१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.४२ 





 सूत्रसं० ५.१.४२ः प्रतिषेधं सदोषं अभ्युपेत्य प्रतिषेधविप्रतिषेधे समानो दोषप्रसङ्गो मतानुज्ञा । ।



प्रतिषेधं द्वितीयं पक्षं सदोषं अभ्युपेत्य तदुद्धारं अकृत्वानुज्ञाय प्रतिषेधविप्रतिषेधे तृतीयपक्षे समानं अनैकान्तिकत्वं इति समानं दूषणं प्रसञ्जयतो दूषणवादिनो मतानुज्ञा प्रसज्यत इति पञ्चमः पक्षः । ।४२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.१.४३ 





प्.११५७



 सूत्रसं० ५.१.४३ः स्वपक्षलक्षणापेक्षोपपत्त्युपसंहारे हेतुनिर्देशे परपक्षदोषाभ्युपगमात्समानो दोषः । ।



स्थापनापक्षे प्रयत्नकार्यानेकत्वादिति दोषः स्थापनाहेतुवादिनः स्वपक्षलक्षणो भवति । कस्मात्? स्वपक्षसमुत्थत्वात् । सोऽयं स्वपक्षलक्षणं दोषं अपेक्षमाणोऽनुद्धृत्यानुज्ञाय प्रतिषेधेऽपि समानो दोष इत्युपपद्यमानं दोषं परपक्षे उपसंहरति । इत्थं चानैकान्तिकः प्रतिषेध इति हेतुं निर्दिशति । तत्र स्वपक्षलक्षणापेक्षयोपपद्यमानदोषोपसंहारे हेतुनिर्देशे च सत्यनेन परपक्षदोषोऽभ्युपगतो भवति । कथं कृत्वा? यः परेण प्रयत्नकार्यानेकत्वादित्यादिनानैकान्तिकदोष उक्तः. तं अनुद्धृत्य प्रतिषेधेऽपि समानो दोष इत्याह । एवं स्थापनां सदोषां अभ्युपेत्य प्रतिषेधेऽपि समानं दोषं प्रसञ्जयतः परपक्षाभ्युपगमात्समानो दोषो भवति ।



प्रसञ्जयतः परपक्षाभ्युपगमात्...\] प्.११५८

यथा परस्य प्रतिषेधं सदोषं अभ्युपेत्य प्रतिषेधविप्रतिषेधेऽपि समानो दोषप्रसङ्गो मतानुज्ञा प्रसज्यत इति. तथास्यापि स्थापनां सदोषां अभ्युपेत्य प्रतिषेधेऽपि समानं दोषं प्रसञ्जयतो मतानुज्ञा प्रसज्यत इति । स खल्वयं षष्ठः पक्षः ।

तत्र खलु स्थापनाहेतुवादिनः प्रथमतृतीयपञ्चमपक्षाः. प्रतिषेधहेतुवादिनः द्वितीयचतुर्थषष्ठपक्षाः । तेषां साध्वसाधुतायां मीमांस्यमानायां चतुर्थषष्ठयोरर्थाविशेषात्पुनरुक्तदोषप्रसङ्गः । चतुर्थपक्षे समानदोषत्वं परस्योच्यते \`प्रतिषेधविप्रतिषेधे प्रतिषेधदोषवद्दोषऽऽ इति । षष्ठेऽपि \`परपक्षदोषाभ्युपगमात्समानो दोषऽऽ इति समानदोषत्वं एवोच्यते. नार्थविशेषः कश्चिदस्ति । समानस्तृटीयपञ्चमयोः पुनरुक्तदोषप्रसङ्गः. तृटीयपक्षेऽपि \`प्रतिषेधेऽपि समानो दोषऽऽ इति समानत्वं अभ्युपगम्यते । पञ्चमपक्षेऽपि \`प्रतिषेधविप्रतिषेधे समानो दोषप्रसङ्गोऽऽऽभ्युपगम्यते. नार्थविशेषः कश्चिदुच्यत इति । तत्र पञ्चमषष्ठपक्षयोरर्थाविशेषात्पुनरुक्तदोषप्रसङ्गः. तृतीयचतुर्थयोर्मतानुज्ञा. प्रथमद्वितीययोर्विशेषहेत्वभाव इति षट्पक्ष्यां उभयोरसिद्धिः ।

कदा षट्पक्षी? यदा \`प्रतिषेधेऽपि समानो दोषऽऽ इत्येवं प्रवर्त्तते । तदोभयोः पक्षयोरसिद्धिः । यदा तु \`कार्यान्यत्वे प्रयत्नाहेतुत्वं अनुपलब्धिकारणोपपत्तेर्ऽऽ इत्यनेन तृटीयपक्षो युज्यते.



तृतीयपक्षो युज्यते.\] प्.११५९

तदा विशेषहेतुवचनात्\`प्रयत्नानन्तरं आत्मलाभः शब्दस्य. नाभिव्यक्तिर्ऽऽ इति सिद्धः प्रथमपक्षो न षट्पक्षी प्रवर्तत इति । ।४३ । ।





इति श्रीवात्स्यायनीये न्यायभाष्ये पञ्चमाध्यायस्याद्यं आह्निकम् ।









प्.११६०

न्यायदर्शनम्

पञ्चमाध्यायस्य द्वितीयं आह्निकम्

विप्रतिपत्त्यप्रतिपत्त्योर्विकल्पान्निग्रहस्थानबहुत्वं इति सङ्क्षेपेणोक्तम्. तदिदानीं विभजनीयम् । निग्रहस्थानानि खलु पराजयवस्तून्यपराधाधिकरणानि प्रायेण प्रतिज्ञाद्यवयवाश्रयाणि तत्त्ववादिनं अतत्त्ववादिनं चाभिसंप्लवन्ते ।



प्रायेण ... चाभिसंप्लवन्ते ।\] प्.११६२



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१ 



तेषां विभागः



 सूत्रसं० ५.२.१ः प्रतिज्ञाहानिः प्रतिज्ञान्तरं प्रतिज्ञाविरोधः प्रतिज्ञासन्न्यासो हेत्वन्तरं अर्थान्तरं निरर्थकं अविज्ञातार्थं अपार्थकं अप्राप्तकालं न्यूनं अधिकं पुनरुक्तं अननुभाषणं अज्ञानं अप्रतिभा विक्षेपो मतानुज्ञा पर्यनुयोज्योपेक्षणं निरनुयोज्यानुयोगोऽपसिद्धान्तो हेत्वाभासाश्च निग्रहस्थानानि । ।



प्.११६३

तानीमानि द्वाविंशतिधा विभज्य. लक्ष्यन्ते





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.२ 



 सूत्रसं० ५.२.२ः प्रतिदृष्टान्तधर्माभ्यनुज्ञा स्वदृष्टान्ते प्रतिज्ञाहानिः । ।



साध्यधर्मप्रत्यनीकेन धर्मेण प्रत्यवस्थिते प्रतिद्रष्टान्तधर्मं स्वदृष्टान्तेऽभ्यनुजानन्प्रतिज्ञां जहातीति प्रत्ज्ञाहानिः । निदर्शनं
\`ऐन्द्रियकत्वादनित्यः शब्दो घटवद्ऽऽ इत्य्कृते अपर आह दृष्टं ऐन्द्रियकत्वं सामान्ये नित्ये. कस्मान्न तथा शब्द इति प्रत्यवस्थिते इदं आह



प्रत्यवस्थिते इदं आह \] प्.११६४

यद्यैन्द्रियकं सामान्यं नित्यं कामं घटो नित्योऽस्त्विति ।



प्.११६५

स खल्वयं साधकस्य दृष्टान्तस्य नित्यत्वं प्रसञ्जयन्निगमनान्तं एव पक्षं जहाति. पक्षं जहत्प्रतिज्ञां जहातीत्युच्यते. प्रतिज्ञाश्रयत्वात्पक्षस्येति । ।२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.३ 





प्.११६७



 सूत्रसं० ५.२.३ः प्रतिज्ञातार्थप्रतिषेधे धर्मविकल्पात्तदर्थनिर्देशः प्रतिज्ञान्तरं । ।



प्रतिज्ञातार्थो \`अनित्यः शब्द ऐन्द्रियकत्वाद्घटवद्ऽऽ इत्युक्ते योऽस्य प्रतिषेधः प्रतिदृष्टान्तेन हेतुव्यभिचारः सामान्यं ऐन्द्रियकं नित्यं इति. तस्मिंश्च प्रतिज्ञातार्थप्रतिषेधे. \`धर्मविकल्पाद्ऽऽ इति दृष्टान्तप्रतिदृष्टान्तयोः साधर्म्ययोगे धर्मभेदात्सामान्यं ऐन्द्रियकं सर्वगतं ऐन्द्रियकस्त्वसर्वगतो घट इति धर्मविकल्पात्. \`तदर्थनिर्देशऽऽ इति साध्यसिद्ध्यर्थम् । कथम्? यथा घटोऽसर्वगत एवं शब्दोऽप्यसर्वगतो घटवदेवानित्य इति ।



प्.११६८

तत्रानित्यः शब्द इति पूर्वा प्रतिज्ञा. असर्वगत इति द्वितीया प्रतिज्ञा प्रतिज्ञान्तरम् । तत्कथं निग्रहस्थां इति? न प्रतिज्ञायाः साधनं प्रतिज्ञान्तरम्. किं तु हेतुदृष्टान्तौ साधनं प्रतिज्ञायाः. तदेतदसाधनोपादानं अनर्थकं इति । आनर्थक्यान्निग्रहस्थानं इति । ।३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.४ 





प्.११६९



 सूत्रसं० ५.२.४ः प्रतिज्ञाहेत्वोर्विरोधः प्रतिज्ञाविरोधः । ।



गुणव्यतिरिक्तं द्रव्यं इति प्रतिज्ञा. \`रूपादितोऽर्थान्तरस्यानुपलब्धेर्ऽऽ इति हेतुः ।



प्.११७०

सोऽयं प्रतिज्ञाहेत्वोर्विरोधः । कथम्? यदि गुणव्यतिरिक्तं द्रव्यम्. रूपादिभ्योऽर्थान्तरस्यानुपलब्धिर्नोपपद्यते । अथ रूपादिभ्योऽर्थान्तरस्यानुपलब्धिः. गुणव्यतिरिक्तं द्रव्यं इति नोपपद्यते ।



नोपपद्यते ।\] प्.११७१

गुणव्यतिरिक्तं च द्रव्यं रूपादिभ्यश्चार्थान्तरस्यानुपलब्धिरिति विरुध्यते व्याहन्यते न सम्भवतीति । ।४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.५ 





प्.११७२



 सूत्रसं० ५.२.५ः पक्षप्रतिषेधे प्रतिज्ञातार्थापनयनं प्रतिज्ञासन्न्यासः । ।



अनित्यः शब्द ऐन्द्रियकत्वादित्युक्ते परो ब्रूयात्सामान्यं ऐन्द्रियकं न चानित्यम्.



प्.११७३

एवं शब्दोऽप्यैन्द्रियको न चानित्य इति । एवं प्रतिषिद्धे पक्षे यदि ब्रूयात् \`क पुनराहानित्यः शब्दऽऽ इति. सोऽयं प्रतिज्ञातार्थनिह्नवः प्रतिज्ञासन्न्यास इति । ।५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.६ 





 सूत्रसं० ५.२.६ः अविशेषोक्ते हेतौ प्रतिषिद्धे विशेषं इच्छतो हेत्वन्तरं । ।



निदर्शनं एकप्रकृतीदं व्यक्तं इति प्रतिज्ञा । कस्माद्धेतोः? एकप्रकृतीनां विकाराणां परिमाणात् । मृत्पूर्वकाणां शरावादीनां दृष्टं परिमाणम्. यावान्प्रकृतेर्व्यूहो भवति तावान्विकार इति । दृष्टं च प्रतिविकारं परिमाणम् । अस्ति चेदं परिमाणं प्रतिव्यक्तं तदेकप्रकृतीनां विकाराणां परिमाणात्पश्यामो व्यक्तं इदं एकप्रकृतीति ।



प्.११७४

अस्य व्यभिचारेण प्रत्यवस्थानं नानाप्रकृतीनां एकप्रकृतीनां च विकाराणां दृष्टं परिमाणं इति । एवं प्रत्यवस्थिते आह एकप्रकृतिसमन्वये सति शरावादिविकाराणां परिमाणदर्शनात् । सुखदुःखमोहसमन्वितं हीदं व्यक्तं परिमितं गृह्यते. तत्र प्रकृत्यन्तररूपसमन्वयाभावे सत्येकप्रकृतित्वं इति । तदिदं अविशेषोक्ते हेतौ प्रतिषिद्धे विशेषं ब्रुवतो हेत्वन्तरं भवति । सति च हेत्वन्तरभावे पूर्वस्य हेतोरसाधकत्वान्निग्रहस्थानम् । हेत्वन्तरवचने सति यदि हेत्वर्थनिदर्शनो दृष्टान्त उपादीयते.



दृष्टान्त उपादीयते.\] प्.११७५

नेदं व्यक्तं एकप्रकृति भवति. प्रकृत्यन्तरोपादानात् । अथ नोपादीयते. दृष्टान्ते हेत्वर्थस्यानिदर्शितस्य साधकभावानुपपत्तेरानर्थक्याद्धेतोरनिवृत्तं निग्रहस्थानं इति । ।६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.७ 





प्.११७६



 सूत्रसं० ५.२.७ः प्रकृतादर्थादप्रतिसम्बद्धार्थं अर्थान्तरं । ।



यथोक्तलक्षणे पक्षप्रतिपक्षपरिग्रहे (चोर्र्.; पक्षपतिपक्ष. एद्.) हेतुतः साध्यसिद्धौ प्रकृतायां ब्रूयात् नित्यः शब्दोऽस्पर्शत्वादिति हेतुः । हेतुर्नाम हिनोतेर्धातोस्तुनि प्रत्यये कृदन्तं पदम् । पदं च नामाख्यातोपसर्गनिपाताः । अभिधेयस्य क्रियान्तरयोगाद्विशिष्यमाणरूपः शब्दो \`नामऽऽ । क्रियाकारकसमुदायः कारकसङ्ख्याविशिष्टक्रियाकालयोगाभिधायाख्यातम्. धात्वर्थमात्रं च कालाभिधानविशिष्टम् । प्रयोगेष्वर्थादभिद्यमानारूपा निपाताः ।



रूपा निपाताः ।\] प्.११७७

उपसृज्यमानाः क्रियावद्योतका उपसर्गा इत्येवमादि । तदर्थान्तरं वेदितव्यं इति । ।७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.८ 





 सूत्रसं० ५.२.८ः वर्णक्रमनिर्देशवन्निरर्थकं । ।



यथाऽनित्यः शब्दः कचटतपाः. जवगडदशत्वात्. झभञ् घढधषवदिति



प्.११७८

एवम्प्रकारं निरर्थकम् । अभिधानाभिधेयभावानुपपत्तौ अर्थगतेरभावाद्वर्णा एव क्रमेण निर्दिश्यन्त इति । ।८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.९ 





 सूत्रसं० ५.२.९ः परिषत्प्रतिवादिभ्यां त्रिरभिहितं अप्यविज्ञातं अविज्ञातार्थं । ।



यद्वाक्यं परिषदा प्रतिवादिना च त्रिरभिहितं अपि न विज्ञायते श्लिष्टशब्दं अप्रतीतप्रयोगं अतिद्रुतोच्चरितं इत्येवमादिना कारणेन.



प्रतीतप्रयोगं ... कारणेन.\] प्.११७९

तदविज्ञातं अविज्ञातार्थं असामर्थ्यसंवरणाय प्रयुक्तं इति निग्रहस्थानं इति । ।९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१० 





 सूत्रसं० ५.२.१०ः पौर्वापर्यायोगादप्रतिसम्बद्धार्थं अपार्थकं । ।



यत्रानेकस्य पदस्य वाक्यस्य वा पौर्वापर्येणान्वययोगो नास्तीत्यसम्बद्धार्थत्वगृह्यते. तत्समुदायार्थस्यापायादपार्थकम् । यथा दश दाडिमानि. षडपूपाः;



प्.११८०

कुण्डम्. अजाजिनम्. पललपिण्डः. अथ रौरुकं एतद्. कुमार्याः पायं तस्याः पिताऽप्रतिशीन इति । ।१० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.११ 





प्.११८१



 सूत्रसं० ५.२.११ः अवयवविपर्यासवचनं अप्राप्तकालं । ।



प्रतिज्ञादीनां अवयवानां यथालक्षणं अर्थवशात्क्रमः. तत्रावयवविपर्यासेन वचनं अप्राअप्तकालं असम्बद्धार्थं निग्रहस्थानं इति । ।११ । ।







\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१२ 





प्.११८५



 सूत्रसं० ५.२.१२ः हीनं अन्यतमेनाप्यवयवेन न्यूनं । ।



प्रतिज्ञादीनां अवयवानां अन्यतमेनाप्यवयवेन हीनं न्यूनं निग्रहस्थानम्. साधनाभावे साध्यासिद्धिरिति । ।१२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१३ 





प्.११८६



 सूत्रसं० ५.२.१३ः हेतूदाहरणाधिकं अधिकं । ।



एकेन कृतत्वादन्यतरस्यानर्थक्यं इति. तदेतन्नियमाभुपगमे वेदितव्यं इति । ।१३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१४ 





प्.११८७



 सूत्रसं० ५.२.१४ः शब्दार्थयोः पुनर्वचनं पुनरुक्तं अन्यत्रानुवादात् । ।



अन्यत्रानुवादात्शब्दपुनरुक्तं अर्थपुनरुक्तं वा. नित्यः शब्दो नित्यः शब्द इति शब्दपुनरुक्तम् । अर्थपुनरुक्तं अनित्यः शब्दो निरोधधर्मको ध्वनिरिति ।

अनुवादे त्वपुनरुक्तं शब्दाभ्यासादर्थविशेषोपपत्तेः । यथा हेत्वपदेशात्प्रतिज्ञायाः पुनर्वचनं निगमनं इति । ।१४ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१५ 





 सूत्रसं० ५.२.१५ः अर्थादापन्नस्य स्वशब्देन पुनर्वचनं । ।



पुनरुक्तं इति प्रकृतम् । निदर्शनं उत्पत्तिधर्मकत्वादनित्यं इत्युक्त्वा अर्थादापन्नस्य योऽभिधायकः शब्दस्तेन स्वशब्देन ब्रूयादनुत्पत्तिधर्मकं नित्यं इति.



पन्नस्य यो ... नित्यं इति.\] प्.११८८

तच्च पुनरुकतं वेदितव्यम् । अर्थसम्प्रत्ययार्थे शब्दप्रयोगे प्रतीतः सोऽर्थोऽर्थाप्त्त्येति । ।१५ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१६ 





प्.११८९



 सूत्रसं० ५.२.१६ः विज्ञातस्य परिषदा. त्रिरभिहितस्याप्यप्रत्युच्चारणं अननुभाषणं । ।



विज्ञातस्य वाक्यार्थस्य परिषदा. प्रतिवादिना त्रिरभिहितस्य यदप्रत्यौच्चारणं तदननुभाषणं नाम निग्रहस्थानं इति । अप्रत्युच्चारयन्किमाश्रयं परपक्षप्रतिषेधं ब्रूयात् । ।१६ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१७ 





प्.११९१



 सूत्रसं० ५.२.१७ः अविज्ञातं चाज्ञानं । ।



विज्ञातार्थस्य परिषदा. प्रतिवादिना त्रिरभिहितस्य यदविज्ञातं तदज्ञानं नाम निग्रहस्थानं इति । अयं खल्वविज्ञाय कस्य प्रतिषेधं ब्रूयादिति । ।१७ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१८ 





 सूत्रसं० ५.२.१८ः उत्तरस्याप्रतिपत्तिरप्रतिभा । ।



परपक्षप्रतिषेध उत्तरम्. तद्यदा न प्रतिपद्यते तदा निगृहीतो भवति । ।१८ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.१९ 





प्.११९२



 सूत्रसं० ५.२.१९ः कार्यव्यासङ्गात्कथाविच्छेदो विक्षेपः । ।



यत्र कर्तव्यं व्यासज्य कथां व्यवच्छिनत्ति इदं मे करणीयं विद्यते. तस्मिनवसिते पश्चात्कथयामीति. विक्षेपो नाम निग्रहस्थानम् । एकनिग्रहावसानायां कथायां स्वयं एव कथान्तरं प्रतिपद्यत इति । ।१९ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.२० 





प्.११९३



 सूत्रसं० ५.२.२०ः स्वपक्षे दोषाभ्युपगमात्परपक्षे दोषप्रसङ्गो मतानुज्ञा । ।



यः परेण चोदितं दोषं स्वपक्षेऽभ्युपगम्यानुद्धृत्य वदति भवत्पक्षेऽपि समानो दोष इति.



दोष इति.\] प्.११९४

स स्वपक्षे दोषाभ्युपगमात्परपक्षे दोषं प्रसञ्जयन्परमतं अनुजानातीति मतानुज्ञां नाम निग्रहस्थानं आपद्यत इति । ।२० । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



 भाष्यम् ५.२.२१ 





प्.११९५



 सूत्रसं० ५.२.२१ः निग्रहस्थानप्राप्तस्यानिग्रहः पर्यनुयोज्योपेक्षणं
| |



पर्यनुयोज्यो नाम निग्रहोपपत्त्या चोदनीयः. तस्योपेक्षणं निग्रहस्थानं प्राप्तोऽसीत्यननुयोगः । एतच्च कस्य पराजय इत्यनुयुक्तया परिषदा वचनीयम्. न खलु निग्रहं प्राप्तः स्वकौपीनं विवृणुयादिति । ।२१ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.२२ 





प्.११९६



 सूत्रसं० ५.२.२२ः अनिग्रहस्थाने निग्रहस्थानाभियोगो निरनुयोज्यानुयोगः । ।



निग्रहस्थालक्षणस्य मिथ्याध्यवसायादनिग्रहस्थाने निगृहीतोऽसीति परं ब्रुवन्निरनुयोज्यानुयोज्गान्निगृहीतो वेदितव्य इति । ।२२ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.२३ 







प्.११९७



 सूत्रसं० ५.२.२३ः सिद्धान्तं अभ्युपेत्यानियमात्कथाप्रसङ्गोऽपसिद्धान्तः । ।



कस्यचिदर्थस्य तथाभावं प्रतिज्ञाय प्रतिज्ञातार्थविपर्ययादनियमात्कथां प्रसञ्जयतोऽपसिद्धान्तो वेदितव्यः । यथा न सदात्मानं जहाति. न सतो विनाशो. नासदात्मानं लभते. नासदुत्पद्यत इति सिद्धान्तं अभ्युपेत्य स्वपक्षं व्यवस्थापयति एकप्रकृतीदं व्यक्तं विकाराणां अन्वयदर्शनात् । मृदन्वितानां शरावादीनां दृष्टं एकप्रकृतित्वम्. तथा चायं व्यक्तभेदः सुखदुःखमोहान्वितो दृश्यते । तस्मात्समन्वयदर्शनात्सुखादिभिरेकप्रकृतीदं विश्वं इति । एवं उक्तवाननुयुज्यते अथ प्रतृतिर्विकार इति कथं लक्षितव्यं इति । यस्यावस्थितस्य धर्मान्तरनिवृत्तौ धर्मान्तरं प्रवर्तते. सा प्रकृतिः । यद्धर्मान्तरं प्रवर्तते निवर्तते वा स विकार इति । सोऽयं प्रतिज्ञातार्थविपर्यासादनियमात्कथां प्रसञ्जयति । प्रतिज्ञातं खल्वनेन
नासदाविर्भवति.



प्.११९८

न सत्तिरोभवतीति । सदसतोश्च तिरोभावाविर्भावं अन्तरेण न कस्यचित्प्रवृत्तिः प्रवृत्त्युपरमश्च भवति । मृदि खल्ववस्थितायां भविष्यति शरावादिलक्षणं धर्मान्तरं इति प्रवृत्तिर्भवति. अभूदिति च प्रवृत्त्युपरमः । तदेतद्मृद्धर्माणां अपि न स्यात् । एवं प्रत्यवस्थितो यदि सतश्चात्महानं असतश्चात्मलाभं अभ्युपैति. तदस्यापसिद्धानतो निग्रहस्थानं भवति । अथ नाभ्युपैति. पक्षोऽस्य न सिध्यति । ।२३ । ।





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





 भाष्यम् ५.२.२४ 





प्.११९९



 सूत्रसं० ५.२.२४ः हेत्वाभासाश्च यथोक्ताः । ।



हेत्वाभासाश्च निग्रहस्थानानि । किं पुनर्लक्षणान्तरयोगाद्हेत्वाभासा निग्रहस्थानत्वं आपन्नाः यथा प्रमाणानि प्रमेयत्वं इत्यत आह यथोक्ता इति । हेत्वाभासलक्षणेनैव निग्रहस्थानभाव इति ।



प्.१२००

त इमे प्रमाणादयः पदार्था उद्दिष्टा लक्षिताः परीक्षिताश्चेति । ।२४ । ।

योऽक्षपादं ऋषिं न्यायः प्रत्यभाद्वदतां वरम् ।

तस्य वात्स्यायन इदं भाष्यजातं अवर्तयत् । ।

**इति श्रीवात्स्यायनीये न्यायभाष्ये पञ्चमोऽध्यायः ।**



**-------------------------------------------------------**













\]
