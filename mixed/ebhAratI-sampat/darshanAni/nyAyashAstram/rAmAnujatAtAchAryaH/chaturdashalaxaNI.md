+++
TITLE = "चतुर्दशलक्षणी"
AUTHOR = "रामानुजताताचार्यः"
DOMAIN = "दर्शनानि"
SUB-DOMAIN = "न्यायशास्त्रम्"
LANGUAGE = "संस्कृतम्"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-4026"
url = "https://www.ebharatisampat.in/readbook3.php?bookid=Mjc5MDk5MTc4MDg0Njgz&pageno=MjI0MjQyNjk5NTk="
title = "चतुर्दशलक्षणी"

+++
[[चतुर्दशलक्षणी	Source: [EB](https://www.ebharatisampat.in/readbook3.php?bookid=Mjc5MDk5MTc4MDg0Njgz&pageno=MjI0MjQyNjk5NTk=)]]

\[





 **चतुर्दशलक्षणी ।**



\<

1\> \`

अथ समवायिता'

इति मूलं न संगतमित्याक्षेपः,

तस्य उपाध्यायमतानुसारेण परिहारश्च ।

 विवरणम्



॥ चतुर्दशलक्षणीगादाधरीव्याख्यानं विवरणम् ॥

श्रीवेंकटाचलाधीशं लक्ष्म्यालिङ्गितवक्षसम् ।

आश्रितानां कल्पतरुं संश्रये करुणानिधिम् ॥

न्यायवेदान्तमीमंसानिष्णातं गुणसागरम् ।

अनूचानं कृष्णतातनामानं पितरं भजे ॥

श्रीशैलवंशतिलकं सदाचारगुणोज्ज्वलम् ।

वश्यन्यायादिशास्त्रं तं देवानाथं गुरुं श्रये ॥

व्यधिकरणमणिव्याख्या दीधितिरिति या शिरोमणेः ख्याता ।

विवृणोम्यस्या व्याख्यां गदाधरकृतां सुबोधपदगुम्फैः ॥

 इतः प्राक् पञ्चलक्षण्यां \`

ननु अनुमितेहेतुव्याप्तिज्ञाने काव्याप्तिः'

इत्याशङ्क्य \`

न तावदव्यभिचरितत्वम्,

तद्धि न साध्याभाववदवृत्तित्वम्'

इत्यादिना साध्याभाववदवृत्तित्वादीनां पञ्चानाम् अव्यभिचारपदार्थानां व्याप्तित्वं \`

केवलान्वयिन्यभावात्'

इति ग्रन्थन निराकृतम् । केवलान्वयिसाध्यकसद्धेतौ \`

इदं वाच्यं ज्ञयत्वात्'

इत्यादौ वाच्यत्वरूपसाध्यस्य सर्वत्र वर्तमानतया वाच्यत्वाभावरूपस्य साध्याभावस्य वा वाच्यत्ववद्भेदरूपस्य साध्यवदन्योन्याभावस्य वा अप्रसिद्धतया साध्याभाव-साध्यवदन्योन्याभावघटितानां व्याप्तित्वं न संभवतीति तदाशयः ।

 अत्र सौन्दलोपाध्यायाः वदन्ति - अत्यन्ताभावो द्विविधः । व्यधिकरणधर्मावच्छिन्नप्रतियोगिताकः,

समानाधिकरणधर्मावच्छिन्नप्रतियोगिताकश्चेति । प्रतियोगिताश्रयावृत्तिधर्मावच्छिन्नप्रतियोगिताकः अभावः व्यधिकरणधर्मावच्छिन्नाभावः । यथा \`

घटत्वेन पटो नास्ति'

इति प्रतीतिसिद्धः प्रतियोगिताश्रयपटावृत्तिघटत्वावच्छिन्नप्रतियोगिताकः अत्यन्ताभावः । प्रतियोगिताश्रयवृत्तिधर्मावच्छिन्नप्रतियोगिताकः अत्यन्ताभावः समानाधिकरणधर्मावच्छिन्नाभावः । यथा \`

घटो नास्ति'

इति प्रतीतिसिद्धः प्रतियोगिताश्रयघटवृत्तिघटत्वावच्छिन्नप्रतियोगिताकोऽत्यन्ताभावः । \`

इदं वाच्यं ज्ञेयत्वात्'

इत्यादौ वाच्यत्वनिष्ठवाच्यत्वत्वरूपसमानाधिकरणधर्मावच्छिन्नप्रतियोगिताकाभावस्य अप्रसिद्धत्वेऽपि वाच्यत्वावृत्तिसमवायित्वरूपव्यधिकरणधर्मावच्छिन्नवाच्यत्वनिष्ठप्रतियोगिताकस्य \`

समवायितया वाच्यत्वं नास्ति'

इति प्रतीतिसिद्धस्य अत्यन्ताभावस्य घटादिषु सर्वत्र प्रसिद्धतया साध्याभावाप्रसिद्धिनिबन्धनः अव्याप्तिरूपः दोषः नास्ति - इति । तन्मतमवलम्ब्य \`

अथ इंद वाच्यं ज्ञेयत्वात्'

इत्यत्र इत्यादिः मणिग्रन्थः प्रवृत्तः ।

 मणौ घट एव प्रसिद्ध (पृ.1) इति । समानाधिकरणधर्मावच्छिन्नाभावः प्रतियोगिशून्य एव भवति । व्यधिकरणधर्मावच्छिन्नाभावस्तु प्रितयोगिमत्यपि वर्तते । अतः तस्य केवलान्वयित्वम् इति सूचनार्थं घट एव इत्युक्तम् ।

 गादाधर्यां अथ समवायितयेति (पृ.1) मूलम् इत्यादि । \`

साध्याभाववदवृत्तित्वम्'

इति लक्षणे यो दोषः पूर्वं प्रदर्शितः तत्परिहारप्रदर्शनार्थं \`

अथ'

इत्यादिः मणिग्रन्थः प्रवृत्त इति वक्तव्यम् । पूर्वं साध्याभावाप्रसिद्धिनिबन्धनस्य अव्याप्तिरूपदोषस्य प्रदर्शितत्वात् तत्परिहारः अनेन आक्षेपग्रन्थेन यदि लभ्येत तदा अस्य ग्रन्थस्य सङ्गतिः भवेत् । वस्तुतः दोषपरिहारः न लभ्यते । तथा हि - व्यधिकरणधर्मावच्छिन्नाभावम् अङ्गीकृत्य \`

इदं वाच्यं ज्ञेयत्वात्'

इत्यादौ साध्याभावप्रसलिद्धेरुपपादने सर्वत्र सद्धेतौ व्यधिकरणधर्मावच्छिन्नसाध्याभाववति हेतोः वृत्तित्वात् असंभवः । \`

वन्हिमान् धूमात्'

इत्यादौ साध्याभावपदेन घटत्वेन वन्ह्यभावस्य ग्रहणे तद्वति पर्वते धूमस्य सत्त्वात् धूमे साध्याभाववद्वृत्तित्वाभावो नास्ति । एवं \`

इदं वाच्यं ज्ञेयत्वात्'

इत्यादौ समवायितया वाच्यत्वाभाववति घटादौ ज्ञेयत्वस्य वृत्तेः साध्याभाववद्वृत्तित्वाभावः नास्तीति लक्षणस्य असंभवः । यदि तु \`

साध्याभाववद्वृत्तित्वाभावः'

इत्यनेनापि व्यधिकरणधर्मावच्छिन्नाभाव एव गृह्यते,

सद्धेतौ व्यधिकरणधर्मावच्छिन्नसाध्याभाववद्वृत्तित्वस्य व्यधिकरणधर्मावच्छिन्नसाध्याभाववद्वृत्तित्वत्वेन रूपेण सत्त्वेऽपि घटत्वेन रूपेण असत्त्वात् घटत्वेन साध्याभाववद्वृत्तित्वाभावमादाय लक्षणसङ्गमनम् इत्युच्यते,

तदा \`

धूमवान् वह्नेः'

इत्यादौ व्यभिचारिणि अतिव्याप्तिः । तत्र धूमाभाववद्वृत्तित्वस्य धूमाभाववद्वृत्तित्वत्वेन वह्नौ सत्त्वेऽपि घटत्वेन तादृशवृत्तित्वविरहात् । अतः लक्षणस्य अतिव्याप्त्यसंभवादिदोषपरिहारासंभवेन सौन्दलमतमवलम्ब्य दोषपरिहारार्थं प्रवृत्तोऽयम् आक्षेपग्रन्थः न सङ्गच्छत इति भावः ।

 \`

व्यधिकरणधर्मावच्छिन्नाभावभ्युपगम एव'

इति \`

एव'-

कारेण समानाधिकरणधर्मावच्छिन्नाभावाभ्युपगमः व्यवच्छिद्यते । तदभ्युपगमे समवायितया वाच्यत्वाभावस्य सक्षणाघटकत्वात् । तादृशाभावाभ्युपगम (पृ.1) इति । व्यधिकरणधर्मावच्छिन्नाभावाङ्गीकारे इत्यर्थः । साध्याभाववद्वृत्तित्वस्य तादृशाभावमिति (पृ.1) । साध्याभाववद्वृत्तित्वनिष्ठव्यधिकरणधर्मावच्छिन्नप्रतियोगिताकाभावम् इत्यर्थः । लक्षणपरिष्कारासंभवेनेति (पृ.1) । लक्षणस्य निर्दोषत्वासंभवेनेत्यर्थः । \`

अवलम्ब्य' (

पृ.1) इतिल्यबन्तस्य आशङ्कायामन्वयः । ईदृशाशङ्केति (पृ.1) । साध्याभावः प्रसिद्ध इत्याशङ्केत्यर्थः ।

 अत्र उपाध्यायानुयायिन (पृ.1) इत्यादि । \`

अथ'

इत्यादि आक्षेपग्रन्थसाङ्गत्यम् उपाध्यायानुयायिन एवं प्रतिपादयन्ति---\`

इदं वाच्यं ज्ञेयत्वात्'

इत्यादौ साध्याभावाप्रसिद्धिनिमित्तकस्य अव्याप्तिरूपदोषस्य पूर्वमुद्भावितत्वात् साध्याभावस्य प्रसिद्धिसंपादने तदप्रसिद्धिरूपस्य निमित्तस्याभावात् तन्निमित्तकः अव्याप्तिरूपः दोषोऽपि न भवति इत्यभिमानेन \`

अथ'

इत्यादिः आशङ्काग्रन्थः प्रवृत्तः । तादृशः अभिमानः न युज्यते । अप्रसिद्धिपरिहारेऽपि दोषस्य वारयितुम् अशक्यत्वात् इति \`

तर्हि'

इत्यादिग्रन्थेन वक्ष्यति । तस्य ग्रन्थस्य निर्दोषत्वाभिमाननिरासपरस्य अयमाशयः---व्यधिकरणधर्मावच्छिन्नाभावाङ्गीकारेऽपि प्रकृते नोपयोगः । व्यभिचाराभावः अव्यभिचारपदार्थः । व्यभिचारश्च साध्याभाववद्वृत्तित्वम् । तत्र साध्याभावपदेन साध्यनिष्ठप्रतियोगिताकाभावमात्रविवक्षणे \`

वन्हिमान् धूमात्'

इत्यादौ साध्याभावपदेन घटत्वेन वन्ह्यभावं गृहीत्वा तद्वत्पर्वतादिवृत्तित्वस्य धूमे सत्त्वेन धूमस्य व्यभिचारित्वापत्तिः । अतः व्यभिचारशरीरप्रविष्टसाध्याभावपदेन साध्यतावच्छेदकावच्छिन्नप्रतियोगिताकोऽभावः विवक्षणीयः । विवक्षणे च घटत्वेन वन्ह्यभावस्य साध्यतावच्छेदकवन्हित्वावच्छिन्नप्रतियोगिताकत्वविरहात् स न लक्षणघटकः । किन्तु वन्हित्वावच्छिन्नवन्ह्यभाव एव व्यभिचारलक्षणघटकः । तद्वद्ह्रदादिवृत्तित्वं धूमस्य नास्तीति न धूमस्य व्यबिचारित्वापत्तिः । एवञ्च व्यभिचारशरीरे साध्यतावच्छेदकावच्छिन्न-साध्याभावनिवेशे व्यभिचाराभावरूपव्याप्तिशरीरेऽपि साध्यतावच्छेदकावच्छिन्नसाध्याभाव एव निवेशनीयः । अन्यथा व्याप्तेः व्यभिचाराभावरूपत्वानुपपत्तेः । किञ्च व्यप्तिशरीरे साध्यनिष्ठप्रतियोगिताकाभावमात्रस्य निवेशे सर्वत्र सद्धेतो व्यधिकरणधर्मावच्छिन्नसाध्याभावमादाय तद्वति हेतोर्वृत्या असंभवः । साध्यामाववद्वृत्तित्वाभावपदेनापि व्यधिकरणधर्मावच्छिन्नवृत्तित्वाभावमादाय असंभववारणे \`

धूमवान् वह्नेः'

इत्यादौ व्याभिचारिणि घटत्वेन निर्धूमवृत्तित्वाभावमादाय पूर्वोक्तरीत्या अतिव्याप्तिः । तस्मात् व्याप्तिशरीरेऽपि साध्यतावच्छेदकावच्छिन्नसाध्यनिष्ठप्रतियोगिताकाभावस्यैव निवेशनीयतया \`

इदं वाच्यं ज्ञेयत्वात्'

इत्यादौ समवायित्वेन वाच्यत्वाभावस्य प्रसिद्धत्वेऽपि तस्य समवायित्वावच्छिन्नप्रतियोगिताकस्य वाच्यत्वत्वरूपसाध्यतावच्छेदकावच्छिन्नप्रतियोगिताकत्वविरहेण व्याप्तिलक्षणाघटकतया वाच्यत्वत्वावच्छिन्नवाच्यत्वनिष्ठप्रतियोगिताकाभावस्य च अप्रसिद्ध्या तन्निबन्धनाव्याप्तिः केवलान्वयिस्थले तदवस्थेति ।

 तादृशसाध्याभाव एवेति (पृ.2) । साध्यतावच्छेदकावच्छिन्नसाध्याभाव इत्यर्थः । अन्यतेति (पृ.2) । साध्यतावच्छेदकावच्छिन्नसाध्याभावमनिवेश्य साध्यनिष्ठप्रतियोगिताकाभावमात्रनिवेशे इत्यर्थः । पुनः इति (पृ.2) । सौन्दलमतावलम्बनेऽपीत्यर्थः ।

 न च एवमित्यादि (पृ.2) । महानसीयवन्ह्याद्यभावमादाय तद्वत्पर्वतादिवृत्तित्वस्यैव धूम सत्वेन अव्याप्तिः स्यात् इति तद्वारणाय व्याप्तिशरीरप्रविष्टसाध्याभावपदेन साध्यतावच्छेदकावच्छिन्नप्रतियोगिताकाभाव एव विवक्षणीयः । समवायितया वाच्यत्वाभावस्तु वाच्यत्वत्वावच्छिन्नप्रतियोगिताको न भवतीति तस्य लक्षणाघटकतया समवायित्वावच्छिन्नवाच्यत्वाभावस्य प्रसिद्धिः प्रकृतानुपयोगिनीति कथ तादृशाभावमादाय दोषपरिहारशङ्का । यदि तु साध्यप्रतियोगिकाभाव एव व्याप्तिलक्षणे प्रविष्टः इत्यभिमानेन समवायितया वाच्यत्वाभावस्यापि वाच्यत्वरूपसाध्यप्रतियोगिकतया साध्याभावप्रसिद्धिशङ्का इत्युच्यते,

तर्हि \`

इदं वाच्यं ज्ञेयत्वात्'

इत्यत्र वाच्यत्वघटोभयत्वरूपसमानाधिकरणधर्मावच्छिन्नप्रतियोगिताकाभावस्यापि वाच्यत्वरूपसाध्यप्रतियोगिकतया,

पूर्वक्षणवृत्तित्वविशिष्टवाच्यत्वाभावस्यापि साध्यप्रतियोगिकतया तादृशाभावप्रसिद्धिप्रदर्शनेन साध्याभावाप्रसिद्धिशङ्कायाः परिहारसंभवात् सौन्दलसंमतव्यधिकरणधर्मावच्छिन्नाभावं प्रदर्श्य साध्याभावप्रसिद्धिसंपादनं निर्बीजम् इति शङ्कितुराशयः ।

 तत्तद्वन्हित्वावच्छिन्नेति (पृ.2) । महानसीयवन्हित्वाद्यवच्छिन्नाभावव्यावर्तकं यत् साध्यतावच्छेदकावच्छिन्नप्रतियोगिताकत्वं तेन रूपेण इत्यर्थः । अत्र च साध्यतावच्छेदकावच्छिन्नप्रतियोगिताकत्वं साध्यतावच्छेदकपर्याप्तावच्छेदकताकप्रतियोगितानिरूपकत्वम् । पर्याप्त्यनिवेशे महानसीयत्ववन्हित्वोभयपर्याप्तावच्छेदकताकप्रतियोगिताकस्य महानसीयवन्ह्यभावस्यापि \`

अधिकं तु प्रविष्टं चेत् न तद्धान्यै'

इति न्यायेन वन्हित्वनिष्ठावच्छेदकताकप्रतियोगिताकत्वात् तद्व्यावृत्यसंभवात् । समवायित्वावच्छिन्नतदभावस्येति (पृ.2) । समवायित्वावच्छिन्न वाच्यत्वनिष्ठप्रतियोगिताकाभावस्येत्यर्थः । अतादृशत्वादिति (पृ.2) । साध्यतावच्छेदकावच्छिन्नप्रतियोगिताकत्वविरहात् इत्यर्थः । तादृशाभावप्रसिद्धिरिति (पृ.2) । समवायित्वावच्छिन्नवाच्यत्वाभावप्रसिद्धिरित्यर्थः । साध्यप्रतियोगिकाभावमात्रेति (पृ.2) । \`

मात्र'

शब्देन साध्यतावच्छेदकावच्छिन्नप्रतियोगिताकत्वनिवेशव्यवच्छेदः । तादृशाभावस्येति (पृ.2) । साध्यप्रतियोगिकाभावस्येत्यर्थः ।

 समाधत्ते---महानसीयवन्हित्वाद्यवच्छिन्नेत्यादिना (पृ.2) । साध्यतावच्छेदकावच्छिन्नप्रतियोगिताकत्वनिवेशेऽपि महानसीयवन्ह्यभावस्यापि वन्हित्वावच्छिन्नप्रतियोगिताकतया व्यावृत्तिर्न संभवति । अतः साध्यतावच्छेदकेतरधर्मानवच्छिन्नप्रतियोगिताकः अभावः साध्याभावपदेन विवक्षणीयः । महानसीयवन्ह्यभावस्य साध्यतावच्छेदकवन्हित्वेतरमहानसीयत्वावच्छिन्नप्रतियोगिताकतया तस्य व्यावृत्तिः । एवं विवक्षणेऽपि \`

इदं वाच्यं ज्ञेयत्वात्'

इत्यत्र समवायितया वाच्यत्वाभावस्य वाच्यत्वत्वेतरसमवायित्वावच्छिननप्रतियोगिताकतया लक्षणघटकता न निर्वहति । तदर्थं धर्मे स्वसमानाधिकरणत्वं विशेषणं देयम् ।

 समवायित्वस्य साध्यतावच्छेदकेतरत्वेऽपि समानाधिकरणत्वं नास्तीति साध्यतावच्छेदकेतरसमानाधिकरणधर्मानवच्छिन्नप्रतियोगिताक एव समवायितया वाच्यत्वाभाव इति अस्य लक्षणघटकत्वम् । साध्यतावच्छेदकेतरसमानाधिकरणधर्मानवच्छिन्नत्वं नाम साध्यतावच्छेदकेतरस्वसमानाधिकरणधर्मनिष्ठावच्छेदकताकप्रतियोगिताभिन्नत्वम् । तथा च साध्यतावच्छेदकेतरस्वसमानाधिकरणधर्मनिष्ठावच्छेदकताकप्रतियोगिताभिन्नपतियोगिताकः अभावः साध्याभावपदेन विवक्षित इति फलितम् । एवमपि प्रमेयवत्साध्यकस्थले \`

प्रमेयवद्वान् ज्ञेयत्वात्'

इत्यत्र सद्धेतौ साध्यतावच्छेदकेतरत्वं परित्यज्य धर्मनिष्ठायाम् अवच्छेदकतायां साध्यतावच्छेदकापर्याप्तत्वं निवेशनीयम् । तथा च साध्यतावच्छेदकापर्याप्तस्वसमानाधिकरणधर्मनिष्ठावच्छेदकताकप्रतियोगिताभिन्नप्रतियोगिताकाभाववदवृत्तित्वं व्याप्तिः । \`

वह्निमान् धूमात्'

इत्यादौ महानसोयवह्न्यभावीयप्रतियोगितावच्छेदकतायाः स्वसमानाधिकरणमहानसोयत्ववह्नित्वनिष्ठत्वं साध्यतावच्छेदकवह्नित्वापर्याप्तत्वं चास्तीति सा प्रतियोगिता साध्यतावच्छेकापर्याप्तस्वसमानाधिकरणधर्मनिष्ठावच्छदकताका भवति,

न तु तादृशावच्छेदकताक-प्रतियोगिताभिन्नेति महानसीयवह्न्यभावो न लक्षणघटकः अतस्तमादाय नाव्याप्तिः । समवायितया वाच्यत्वाभावीयप्रतियोगितावच्छेदकतायाः समवायित्वनिष्ठायाः साध्यतावच्छेदकवाच्यत्वत्वापर्याप्तत्वेऽपि स्वसमानाधिकरणधर्मनिष्ठत्वं नास्ति । समवायित्वस्य प्रतियोगिताव्यधिकरणतया तन्निष्ठावच्छेदकतायाः स्वसमानाधिकरणधर्मनिष्ठित्वविरहात् ।

 अतः स्वपदेन घटत्वेन घटाभावीयप्रतियोगिता ग्राह्या । तन्निरूपितावच्छेदकतायाः स्वसमानाधिकरणघटत्वनिष्ठत्वात् साध्यतावच्छेदकवाच्यत्वत्वापर्याप्तत्वाच्च । तथा च घटाद्यभावीयप्रतियोगिता साध्यतावच्छेदकापर्याप्तस्वसमानाधिकरणधर्मनिष्ठावच्छेदकताकप्रतियोगिता;

तद्भिन्नप्रतियोगिताकः समवायितया वाच्यत्वाभाव इति तस्य लक्षणघटकत्वम् । प्रमेयवत्साध्यकस्थले साध्यतावच्छेदकं प्रमेयत्वविशिष्टप्रमेयम् । तदपर्याप्ता स्वसमानाधिकरणधर्मनिष्ठा अवच्छेदकता घटत्वादिनिष्ठा निरवच्छिन्ना घटाद्यभावीयप्रतियोगितावच्छेदकता । तन्निरूपकप्रतियोगिता घटाद्यभावीयप्रतियोगिता । तद्भिन्नप्रतियोगिताकः अभावः व्यधिकरणधर्मांवच्छिन्नाभावः घटत्वादिना पटाद्यभावः सर्वोऽपि । अतः न अप्रसिद्धिनिबन्धनो दोष इत्यभिमानेन \`

अथ समवायितया'

इति आशङ्का इति भावः ।

 प्रमेयमात्रमिति (पृ.2) । प्रमेयसामान्यमित्यर्थः । तदविशेषितेति (पृ.2) । प्रमेयत्वाविशिष्टघटत्वादिनिष्ठमित्यर्थः । प्रतियोगितामात्रमेवेति (पृ.2) । प्रतियोगितासामान्यमित्यर्थः । लाघवादाह - यत्र यादृशमिति (पृ.2) । तथा च व्याप्तिघटकसाध्याभावपदेन साध्यतावच्छेदकानवच्छिन्नत्वस्वसमानाधिकरणधर्मावच्छिन्नत्वोभयाभाववत्प्रतियोगिताकः अभावः विवक्षितः । महानसीयवह्न्यभावीयप्रतियोगितायां साध्यतावच्छेदकपर्याप्तावच्छेदकताकान्यत्वरूपं साध्यतावच्छेदकानवच्छिन्नत्वं प्रतियोगितासमानाधिकरणमहानसीयवह्नित्वावच्छिननत्वं च उभयमस्तीति तादृशोभयाभाववत्त्वविरहात् महानसीयवन्ह्यभावः न लक्षणघटकः । अतः तमादाय नाव्याप्तिः । वाच्यत्वसाध्यकस्थले समवायितया वाच्यत्वाभावः लक्षणघटकः । तदीयप्रतियोगितायां साध्यतावच्छेदकवाच्यत्वत्वानवच्छिन्नत्वसत्त्वेऽपि स्वसमानाधिकरणधर्मावच्छिन्नत्वविरहेण तदभावप्रयुक्तस्य उभयाभावस्य सत्त्वात् । अतो न साध्याभावाप्रसिद्धिः । प्रमेयवत्साध्यकस्थले प्रमेयत्वविशिष्टप्रमेयरूपसाध्यतावच्छेदकानवच्छिन्नत्वं घटत्वेन पटाभावीयप्रतियोगितायाम् अस्ति । अथापि स्वसमानाधिकरणधर्मावच्छिन्नत्वाभावात् तत्प्रयुक्तोभयाभाववत्प्रतियोगिताकत्वं व्यधिकरणधर्मावच्छिन्नाभावे घटत्वादिना पटाद्यभावेऽस्तीति तत्रापि नाप्रसिद्धिरिति भावः । \</

1\>

\<

2\>

प्रमेयसाध्यकस्थले गगनत्वाद्यवच्छिन्नप्रमेयसामान्याभावानुसरणस्य सार्थक्यनिरूपणम् ।

 विवरणम्



 न च एवमिति (पृ.11) । प्रमेयत्वावच्छिन्नसाध्यकस्थले \`

प्रमेयवान् ज्ञेयत्वात्'

इत्यादौ साध्याभावाप्रसिद्धिमाशङ्क्य गगनत्वेन प्रमेयसामान्याभावः,

घटत्वपटत्वोभाभ्यां प्रमेयसामान्याभावो वा तत्र प्रसिध्यति इति उपरिष्टात् दीधितिकृतः वक्ष्यन्ति ।

 साध्याभावपदेन साध्यतावछेदकानवच्छिन्नत्व - समानाधिकरणंधर्मावच्छिन्नत्वाभयाभाववत्प्रतियोगिताकाभावविवक्षणे प्रमेयसाध्यकस्थलेऽपि घटत्वादिना पटाद्यभावस्य यस्य कस्यापि व्यधिकरणधर्मावच्छिन्नाभावस्य साध्याभावपदेन उपादानं संभवति । तदभावप्रतियोगितायां समानाधिकरणधर्मावच्छिन्नत्वविरहेण तत्प्रयुक्तोभयाभाववत्प्रतियोगिताकत्वस्य घटत्वादिना पटाद्यभावे सत्त्वात् । तथा च घटत्वादिना पटाद्यभावमादायैव लक्षणसमन्वयसंभवात् तत्र अभावान्तरानुसरणप्रयासः दीधितिकृतां विफल इति भावः ।

 \`

न च एवम्' (

पृ.11) इत्यत्र \`

एवं'

शब्दस्य साध्याभावपदेन उपाध्यायमतरीत्या परिष्कृताभावविवक्षायाम् इत्यर्थः । स्थलेऽपि (पृ.11) इति \`

अपि'

शब्देन \`

इदं वाच्यं ज्ञेयत्वात्'

इति स्थलस्य प्रमेयवत्साध्यकस्थलस्य च समुच्चयः ।

 महानसीयवन्हित्वाद्यवच्छिन्नाभाववारणाय (पृ.11) इति । \`

साध्याभाववदवृत्तित्वम्'

इति लक्षणे साध्याभावपदेनं अन्यादृशोऽभावः विवक्षित इति दीधितिकृतां मनसि वर्तते । तदनुसारेण तु प्रमेयसाध्यकस्थले घटत्वादिना पटाद्यभावस्य लक्षणघटकता न संभवतीति तैः अभावान्तरानुसरणं कृतम् । तथा हि---साध्यनिष्ठप्रतियोगिताकाभावमात्रविवक्षणे महानसीयवह्न्याद्यभावमादाय अव्याप्तिर्भवति । साध्यतावच्छेदकावच्छिन्नप्रतियोगिताकाभावविवक्षणे केवलान्वयिसाध्यकस्थले समवायितया वाच्यत्वाभावस्य लक्षणघटकत्वं न संभवति । अतः दोषद्वयपरिहाराय साध्याभावपदेन साध्यतावच्छेदकसमनियतप्रतियोगिताकः अभावः विवक्षणीयः । प्रतियोगितायां साध्यतावच्छेदकसमनियतत्वं साध्यतावच्छेदकव्याप्यत्वे सति साध्यतावच्छेदकव्यापकत्वम् ।

 \`

वन्हिमान् धूमात्'

इत्यादौ महानसीयवह्न्यभावीयप्रतियोगितायां वन्हित्वव्याप्यत्वसत्त्वेऽपि वन्हित्वव्यापकत्वं नास्ति । वन्हित्वाधिकरणे पर्वतीयवह्नौ महानसीयवह्न्यभावीयप्रतियोगिताया अभावात् । अतः साध्यतावच्छेदकसमनियतप्रतियोगिताकः महानसीयवह्न्यभावो न भवति । किन्तु वन्हित्वावच्छिन्नाभाव एव इति नाव्याप्तिः ।

 \`

इदं वाच्यं ज्ञेयत्वात्'

इत्यादौ समवायितया वाच्यत्वाभावीयप्रतियोगितायां वाच्यत्वनिष्ठायां वाच्यत्वत्वव्याप्यत्वव्यापकत्वयोः सद्भावात् साध्यतावच्छेदकसमनियतप्रतियोगिताकः अभावः समवायितया वाच्यत्वाभावो भवतीति तस्य लक्षणघटकत्वम् ।

 प्रमेयत्वावच्छिन्नसाध्यकस्थले घटत्वेन पटाभावीयप्रतियोगितायाः पटमात्रवृत्तित्वेन प्रमेयत्वव्यापकत्वाभावात् प्रमेयत्वसमनियतप्रतियोगिताकः घटत्वादिना पटाद्यभावो न भवतीति आलोच्य गगनत्वादिना प्रमेयसामान्याभावानुधावनम् । तदीयप्रतियोगितायाः प्रमेयसामान्यनिष्ठत्वेन प्रमेयत्वसमनियतत्वमस्तीति लक्षणघटकता इति दीधितिकृतामाशयः ।

 ननु साध्याभावपदेन साध्यतावच्छेदकसमनियतप्रतियोगिताकाभावविवक्षणेऽपि \`

वन्हिमान् धूमात्'

इत्यादौ तार्णातार्णवह्न्युभयाभावस्यापि वन्हित्वसमनियतप्रतियोगिताकत्वमस्ति । वन्हित्वं हि तार्णे अतार्णे च वन्हावस्ति । तादृशोभयाभावीयप्रतियोगितापि तत्रैवास्ति । तथा च तादृशोभयाभावमादाय तद्वति पर्वते धूमस्य वृत्तेः अव्याप्तिः प्राप्नोति । एवं \`

समवेतवान् जातेः'

इत्यत्र सद्धेतौ समवेतत्वसमनियतप्रतियोगिताकाभावः एतद्रूपान्यत्वविशिष्टसमवेताभावः । तद्वति एतद्रूपे हेतोर्वृत्या अव्याप्तिः । तद्वारणाय साध्यतावच्छेदकसमनियतवैशिष्ट्यव्यासज्यवृत्तिधर्मानवच्छिन्नप्रतियोगिताकाभावविवक्षणे गौरवम् इत्यतः पक्षान्तरमाह - साध्यतावच्छेदकापर्याप्तेति (पृ.11) । साध्यतावच्छेदकापर्याप्ता साध्यनिष्ठधर्मवृत्तिश्च या अवच्छेदकता तन्निरूपकप्रतियोगिताभिन्नप्रतियोगिताकाभावः साध्याभावपदेन विवक्षणीयः ।

 \`

वन्हिमान् धूमात्'

इत्यादौ महानसीयवह्न्यभावोयप्रतियोगितावच्छेदकता महानसोयत्ववन्हित्वोभयपर्याप्ता । न तु साध्यतावच्छेदकमात्रपर्याप्ता । अतः सा साध्यतावच्छेदकापर्याप्ता भवति । एवं साध्यवन्हिनिष्ठो यो धर्मः महानसीयत्वं वन्हित्वं च,

तद्वृत्तिश्च सा अवच्छेदकता । अतः महानसीयवह्न्यभावीयप्रतियोगिता साध्यतावच्छेदकापर्याप्तसाध्यनिष्ठधर्मवृत्यवच्छेदकताका,

न तु तादृशावच्छकताकप्रतियोगिताभिन्नेति तादृशप्रतियोगिताभिन्नप्रतियोगिताकः न महानसीयवह्न्यभाव इति तमादाय नाव्याप्तिः ।

 वाच्यत्वसाध्यकस्थले समवायितया वाच्यत्वाभावीयप्रतियोगितावच्छेदकता समवायित्वनिष्ठा यद्यपि वाच्यत्वत्वरूपसाध्यतावच्छेदकापर्याप्ता,

तथापि साध्यनिष्ठर्मवृत्तिर्न भवति । समवायित्वस्य साध्यवाच्यत्वनिष्ठत्वाभावात् अतः अवच्छेदकतापदेन पूर्वक्षणवृत्तित्वविशिष्टवाच्यत्वाभावीयप्रतियोगितावच्छेदकता पूर्वक्षणवृत्तित्वविशिष्टवाच्यत्वत्वनिष्ठा ग्राह्या । तस्याः वाच्यत्वत्वापर्याप्तत्वात् वाच्यत्वनिष्ठधर्मवृत्तित्वाच्च । तादृशावच्छेदकताकप्रतियोगिता विशिष्टवाच्यत्वाभावीयप्रतियोगिता । तद्भिन्नप्रतियोगिताकाभावः समवायितया वाच्यत्वाभाव इति तस्य लक्षणघटकत्वम् ।

 प्रमेयत्वावच्छिन्नसाध्यकस्थले घटत्वेन पटाभावस्य न लक्षणघटकत्वम् । तदीयप्रतियोगितावच्छेदकतायाः घटत्वनिष्ठायाः प्रमेयत्वरूपसाध्यतावच्छेदकापर्याप्तत्वात् । घटात्मकप्रमेयरूपसाध्यनिष्ठघटत्वरूपधर्मवृत्तित्वाच्च तादृशावच्छेदकताकप्रतियोगिताभिन्नत्वं घटत्वेन पटाभावीयप्रतियोगितायां नास्ति । अतः तद्भिन्नप्रतियोगिताकाभावपदेन घटत्वेन पटाभावस्य ग्रहीतुमशक्यतया गगनत्वादिना प्रमेयसामान्याभावानुधावनम् इति भावः ।

 यद्यपि प्रमेयत्वावच्छिन्नसाध्यकस्थले गगनत्वेन प्रमेयसामान्याभावस्य लक्षणघटकत्वं न संभवति,

तदीयप्रतियोगितावच्छेदकतायाः गगनत्वनिष्ठायाः प्रमेयत्वापर्याप्तत्वात् प्रमेयनिष्ठगगनत्ववृत्तित्वाच्च साध्यतावच्छेदकापर्याप्त-साध्यनिष्ठ-धर्मवृत्यवच्छेदकताकप्रतियोगिताकत्वस्यैव गगनत्वेन प्रमेयसामान्याभावे सत्त्वात् तद्भिन्नप्रतियोगिताकत्वविरहात्,

तथापि घटत्वपटत्वाभ्यां प्रमेयसामान्याभावस्य लक्षणघटकत्वं संभवति । उभयपर्याप्तायाः प्रतियोगिताबच्छेदकतायाः साध्यतावच्छेदकप्रमेयत्वापर्याप्तत्वेऽपि साध्यनिष्ठधर्मवृत्तित्वविरहात् । न हि घटत्वपटत्वोभयं कस्मिंश्चित् प्रमेये वर्तते । अतः अवच्छेदकतापदेन घटत्वपटत्वोभाभ्यां प्रमेयसामान्याभावीयप्रतियोगितावच्छेदकता ग्रहीतुं न शक्यते । किन्तु घटत्वादिना पटाद्यभावीयप्रतियोगितावच्छेदकतैव ग्रहीतुं शक्यते । तादृशावच्छेदकताक - प्रतियोगिताभिन्नप्रतियोगिताकत्वं घटत्वपटत्वाभ्यां प्रमेयसामान्याभावेऽस्तीति स लक्षणघटक इत्याशयः ।

 तत्र शङ्कते - न च घटत्वपटत्वोभयेति (पृ.11) । घटत्वपटत्वोभयावच्छिन्न - प्रमेयसामान्याभावीयप्रतियोगितावच्छेदकतापि साध्यनिष्ठधर्मवृत्तिरेव । घटत्वपटत्वयोः सम्भूय एकप्रमेयवृत्तित्वाभावेऽपि घटत्वं घटरूपप्रमेयनिष्ठम्,

पटत्वं पटरूपप्रमेयनिष्ठम् इत्येवं प्रत्येकं घटत्वपटत्वयोः साध्यनिष्ठत्वात् । तथा च साध्यनिष्ठघटत्वपटत्ववृत्ति - साध्यतावच्छेदकापर्याप्तावच्छेदकताकप्रतियोगिताकत्वमेव घटत्वपटत्वाभ्यां प्रमेयसामान्याभावे वर्तते । न तु तद्भिन्नप्रतियोगिताकत्वमिति कथमसौ अभावः लक्षणघटक इति शङ्कितुराशयः ।

 तत्र समाधत्ते---साध्यवृत्तिधर्मनिष्ठेत्यादिना (पृ.11) । यत्पदम् अवच्छेदकतापरम् । तथा च यादृशावच्छेदकतापर्याप्त्यधिकरणीभूतो यो धर्मः तादृशधर्मविशिष्टः यः पदार्थः तादृशपदार्थाधिकरणं साध्याधिकरणं भवति,

तादृशो या साध्यतावच्छेदकापर्याप्ता अवच्छेदकता,

तन्निरूपकप्रतियोगिताभिन्नप्रतियोगिताकाभावः साध्याभावपदेन विवक्षितः ।

 महानसीयवह्न्यभावीयप्रतियोगितावच्छेदकतापर्याप्त्यधिकरणधर्मः महानसीयत्ववन्हित्वोभयम् । तद्विशिष्टः पदार्थः महानसीयवन्हिः । तदधिकरणं साध्याधिकरणं महानसं भवति । तादृशी साध्यतावच्छेदकापर्याप्ता च अवच्छेदकता महानसीयत्ववन्हित्वोभयपर्याप्तावच्छेदकता । तन्निरूपकप्रतियोगिताक एव महानसीयवह्न्यभावः न तु तन्निरूपकप्रतियोगिताभिन्नप्रतियोगिताक इति तस्य लक्षणघटकतया न तमादाय अव्याप्तिः ।

 यद्यपि \`

इदं वाच्यं ज्ञेयत्वात्'

इत्यत्र यादृशावच्छेदकतापदेन समवायितया वाच्यत्वाभावीयप्रतियोगितावच्छेदकतापि ग्रहीतुं शक्यते,

तादृशावच्छेदकतापर्याप्त्यधिकरणसमवायित्वविशिष्टघटादिरूपपदार्थाधिकरणत्वस्य साध्याधिकरणे - वाच्यत्वाधिकरणे भूतले सत्त्वात्,

तादृशसमवायित्वनिष्ठावच्छेदकताया वाच्यत्वत्वापर्याप्तत्वाच्च तादृशावच्छेदकताकप्रतियोगिताकत्वस्यैव समवायितया वाच्यत्वाभावे सत्त्वेन तादृशावच्छेदकताकप्रतियोगिताभिन्नप्रतियोगिताकः न समवायितया वाच्यत्वाभाव इति नासौ लक्षणघटकः,

तथापि वाच्यत्वसाध्यकस्थलेऽपि घटत्वपटत्वाभ्यां वाच्यत्वाभावः लक्षणघटक इति ध्येयम् ।

 प्रमेयत्वावच्छिन्नसाध्यकस्थले घटत्वपटत्वाभ्यां प्रमेयसामान्याभावो लक्षणघटकः । यादृशावच्छेदकतापदेन तादृशाभावीयप्रतियोगितावच्छेदकता ग्रहीतुं न शक्यते । तदवच्छेदकतापर्याप्त्यधिकरणघटत्वपटत्वोभयविशिष्टपदार्थस्याप्रसिद्धेः । किन्तु घटाद्यभावीयप्रतियोगितावच्छेदकतैव ग्राह्या । तत्पर्याप्त्यधिकरणघटत्वविशिष्टघटाधिकरणत्वस्य साध्याधिकरणे भूतले सत्त्वात् । साध्यतावच्छेदकप्रमेयत्वापर्याप्ततादृशावच्छेदकताकप्रतियोगिता घटत्वेन घटाभावीयप्रतियोगिता । तद्भिन्नप्रतियोगिताकः घटत्वपटत्वाभ्यां प्रमेयसामान्याभावः ।

 अत्र यादृशावच्छेदकतापर्याप्त्यधिकरणधर्मविशिष्टं साध्यं भवति,

तादृशी या साध्यतावच्छेदकापर्याप्तावच्छेदकता तन्निरूपकप्रतियोगिताभिन्नप्रतियोगिताकाभावविवक्षणे प्रमेयसाध्यकस्थले गगनत्वेन प्रमेयसामान्याभावस्य लक्षणघटकत्वं न स्यात् । गगनत्वनिष्ठावच्छेदकतापर्याप्त्यधिकरणधर्मः गगनत्वम् । तद्विशिष्टं साध्यं प्रमेयं भवति । तादृशो गगनत्वनिष्ठा अवच्छेदकता साध्यतावच्छेदकप्रमेयत्वापर्याप्ता च भवतीति तादृशावच्छेदकताकप्रतियोगिताक एव गगनत्वेन प्रमेयसामान्याभावः । तथा च तस्य लक्षणाघटकतया अग्रे दीधितौ तस्य लक्षणघटकत्वप्रदर्शनं विरुध्यते । अतः \`

यत्पर्याप्त्यधिकरणधर्मविशिष्टं साध्यम्'

इत्युपेक्ष्य \`

यत्पर्याप्त्यधिकरणधर्मविशिष्टाधिकरणं साध्यवत्' (

पृ.11) इत्युक्तम् । तथा सति यादृशावच्छेदकतापदेन गगनत्वेन प्रमेयसामान्याभावीयगगनत्वनिष्ठप्रतियोगितावच्छेदकता ग्रहीतुं न शक्यते,

तत्पर्याप्त्यधिकरणगगनत्वविशिष्टगगनाधिकरणत्वस्य अप्रसिद्धेः । अतः घटाद्यभावीयप्रतियोगितावच्छेदकतैव ग्राह्या इति गगनत्वेन प्रमेयसामान्याभावस्य लक्षणघटकत्वनिर्वाह इति भावः ।

 वस्तुतस्तु साध्यतावच्छेदकसमनियतप्रतियोगिताकाभावकल्प एव गगनत्वेन प्रमेयसामान्याभावकथनम्,

न तु द्वितीयकल्पे इति पूर्वमुक्तत्वात् \`

यत्पर्याप्त्यधिकरणधर्मविशिष्टं साध्यम्'

इत्यपि निवेशयितुं शक्यत इति केचित् । \</

2\>

\<

3\>

अथ \`

समवायितया'

इति मूलस्य कूटघटिलक्षणाभिप्रायकत्वसमर्थनम् ।

 विवरणम्



 ननु यत्पपर्याप्त्यधिकरणविशिष्टं साध्यं तादृशी या साध्यतावच्छेदकापर्याप्तावच्छेदकता तन्निरूपकप्रतियोगिताभिन्नप्रतियोगिताकाभावविवक्षणे वाच्यत्वसाध्यकस्थले समवायितया वाच्यत्वाभावः लक्षणघटकः । समवायितया वाच्यत्वाभावीयप्रतियोगितावच्छेदकतापर्याप्त्यधिकरणसमवायित्वविशिष्टत्वस्य वाच्यत्वेऽभावात् यादृशावच्छेदकतापदेन अवच्छेदकतान्तरस्यैव ग्राह्यत्वात् । परन्तु यादृशावच्छेदकतापर्याप्त्यधिकरणधर्मविशिष्टाधिकरणं साध्यवत्,

तादृशी या साध्यतावच्छेदकापर्याप्तावच्छेदकता तन्निरूपकप्रतियोगिताभिन्नप्रतियोगिताकाभावविवक्षणकल्पे समवायितया वाच्यत्वाभावः न लक्षणघटकः । समवायित्वविशिष्टघटाद्यधिकरणत्वस्य साध्यवति भूतले सत्त्वेन यादृशावच्छेदकतापदेन समवायितया वाच्यत्वाभावीयसमवायित्वनिष्ठप्रतियोगितावच्छेदकताया अपि ग्रहीतुं शक्यत्वात् तादृशावच्छेदकताकप्रतियोगिताकत्वस्यैव समवायितया वाच्यत्वाभावे सत्वात् । तथा च वाच्यत्वसाध्यकस्थले समवायितया वाच्यत्वाभावस्य लक्षणघटकत्वप्रदर्शकमणिग्रन्थविरोध इत्यत आहवस्तुत इत्यादिना (पृ.17) ।

 अथ समवायितया इति मणिग्रन्थः कूटघटितलक्षणाभिप्रायेण प्रवृत्तः । \`

साध्याभाववदवृत्तित्वम्'

इत्यस्य \`

वृत्तिपद्वृत्तयः यावन्तः साध्यतातव्छेदकसमनियतप्रतियोगिताकाभावकूटाधिकरणवृत्तित्वाभावः तद्वत्त्वम्'

अर्थ इति सार्वभौमैः व्याख्यातम् । तदभिप्रायेणैव \`

अथ'

इत्यादिग्रन्थः प्रवृत्तः इत्यपि तैरुक्तम् ।

 दीधितिकृतामपि \`

अथ'

इत्यादिग्रन्थस्य कूटघटितलक्षणाभिप्रायेण प्रवृत्तत्वमेव संमतम् । तथा सति \`

इदं वाच्यं ज्ञेयत्वात्'

इत्यादौ समवायितया वाच्यत्वाभावस्य लक्षणघटकत्वम्, \`

वन्हिमान् धूमात्'

इत्यादौ तत्तद्वह्न्यभावस्य वारणं च संभवति । प्रमेयसाध्यकस्थले घटत्वेन पटाभावस्य प्रमेयत्वसमनियतप्रतियोगिताकत्वाभावात् लक्षणाघटकतया गगनत्वादिना प्रमेयसामान्याभावानुधावनं सङ्गच्छते ।

 ननु \`

अथ'

इत्यादिग्रन्थस्य यदि कूटघटितलक्षणाभिप्रायकत्वं दीधितिकारस्यापि संमतम्,

तदा अग्रे तल्लक्षणदूषणं न सङ्गच्छते । स्वासंमतलक्षणस्यैव दूषणीयत्वात् । अतः सन्दर्भविरोध इत्यत आह कूटघटितलक्षणस्येति (पृ.18) । दुष्टस्यापि लक्षणस्य शङ्कितुः अभिप्रायविषयत्वे बाधकाभावः । एवञ्च \`

अथ'

इत्यादिग्रन्थस्य अगत्या कूटघटितलक्षणाभिप्रायकत्वेऽपि तस्य लक्षणस्य व्यधिकरणधर्मावच्छिन्नाभावखण्डनपरः यः \`

प्रतियोग्यवृत्तिश्च'

इत्यादिग्रन्थः तदवतारकत्वं न संभवति । दुष्टत्वेन निराकृतस्य व्यधिकरणधर्मावच्छिन्नाभावखण्डनेन पुनर्निराकरणस्य व्यर्थत्वात् । तथा च \`

अथ'

इत्यादिग्रन्थस्य कूटघटितलक्षणाभिप्रायकत्वं स्वसंमतम् । तत्तु न दूषितम् । किन्तु तस्य \`

प्रतियोग्यवृत्तिश्च'

इति ग्रन्थावतारकत्वमेव स्वानभिमतम् इति तस्य लक्षणस्य दूषणे न सन्दर्भविरोध इति भावः । तल्लक्षणमाक्षेप्यमिति (पृ.18) । कूटघटितलक्षणं दूषणीयम् इत्यर्थः ।

 ननु \`

अथ'

इत्यादिग्रन्थस्य यदि कूटघटितलक्षणाभिप्रायकत्वं दीधितिकारस्यापि संमतम्,

तदा अग्रे तल्लक्षणदूषणं न सङ्गच्छते । स्वासंमतलक्षणस्यैव दूषणीयत्वात् । अतः सन्दर्भविरोध इत्यत आह कूटघटितलक्षणस्येति (पृ.18) । दुष्टस्यापि लक्षणस्य शङ्कितुः अभिप्रायविषयत्वे बाधकाभावः । एवञ्च \`

अथ'

इत्यादिग्रन्थस्य अगत्या कूटघटितलक्षणाभिप्रायकत्वेऽपि तस्य लक्षणस्य व्यधिकरणधर्मावच्छिन्नाभावखण्डनपरः यः \`

प्रतियोग्यवृत्तिश्च'

इत्यादिग्रन्थः तदवतारकत्वं न संभवति । दुष्टत्वेन निराकृतस्य व्यधिकरणधर्मावच्छिन्नाभावखण्डनेन पुनर्निराकरणस्य व्यर्थत्वात् । तथा च \`

अथ'

इत्यादिग्रन्थस्य कूटघटितलक्षणाभिप्रायकत्वं स्वसंमतम् । तत्तु न दूषितम् । किन्तु तस्य \`

प्रतियोग्यवृत्तिश्च'

इति ग्रन्थावतारकत्वमेव स्वानभिमतम् इति तस्य लक्षणस्य दूषणे न सन्दर्भविरोध इति भावः । तल्लक्षणमाक्षेप्यमिति (पृ.18) । कूटघटितलक्षणं दूषणीयम् इत्यर्थः ।

 ननु \`

अथ समवायितया'

इत्यादिग्रन्थस्य निर्दुष्टं यत् \`

यत्समानाधिकरणाः'

इत्यादि स्वलक्षणं तदभिप्रायकत्वमस्तु । किं सदोषलक्षणाभिप्रायकत्वसंमत्या इत्यत आह - यत्समानाधिकरणा इत्यादीति (पृ.18) । साध्याभाववदवृत्तित्वरूपलक्षणकर्तुरेव पूर्वप्रदर्शिंतसाध्याभावाप्रसिद्धिनिराकरणार्थं \`

अथ'

इत्यादिशङ्का । सा शङ्का परिष्कृतसाध्याभाववदवृत्तित्वलक्षणमवलंब्यैव भवितुमर्हति । \`

यत्समानाधिकरणा'

इत्यादिलक्षणं तु न साध्याभाववदवृत्तित्वस्य परिष्काररूपम् । कूटघटितलक्षणं तु साध्याभाववदवृत्तित्वपरिष्काररूपम् । अतः तदवलम्बनेन साध्याभावप्रसिद्धिशङ्का युज्यते । अतः \`

अथ'

इत्यादिग्रन्थस्य \`

यत्समानाधिरणा'

इत्यादि स्वलक्षणाभिप्रायकत्वं न संभवति इति भावः ।

 ननु कथं तर्हि \`

यत्समानाधिकरणा'

इति लक्षणस्य \`

प्रतियोग्यवृत्तिश्च'

इति ग्रन्थावतारकत्वम् । \`

च'

कारेण \`

अथ'

इत्यादिशङ्काभिप्रेतलक्षण एव दूषणस्य समुच्चेयत्वात् इत्यत आह - व्यभिचारशरीरे च (पृ.18) इत्यादिना । सद्धेतौ व्यभिचारलक्षणातिव्याप्तिवारणाय व्यभिचारशरीरे साध्यतावच्छेदकावच्छिन्नसाध्याभावस्य अवश्यं निवेशनीयतया व्यभिचाराभावरूपव्याप्तिशरीरेऽपि साध्यतावच्छेदकावच्छिन्नसाध्याभाव एव निवेशनीयः । अन्यथा असंभवस्य अतिव्याप्तेर्वा प्रसक्तेः,

व्याप्तेः अव्यभिचाररूपतानुपपत्तेश्च । तथा च केवलान्वयिसाध्यकस्थले अप्रसिद्धिनिबन्धनाव्याप्तिः तदवस्थेति कथनेन साध्याभाववदवृत्तित्वस्य व्याप्तित्वं निराकृतम् । तस्य व्याप्तित्वे निराकृते च साध्याभाववदवृत्तित्वपदार्थस्य व्याप्तित्वानभ्युपगमेऽपि न क्षतिः । व्याप्त्यन्तरमवलम्ब्य केवलान्वयिसाध्यकस्थले साध्याभावप्रसिद्धेः लक्षणसङ्गमनस्य च संभवात् इत्याशयेन \`

यत्समानाधिकरणा'

इत्यादि निर्दोषं लक्षणमवलम्ब्य व्यधिकरणधर्मावच्छिन्नाभाववादिना कृतस्य आक्षेपस्य समाधानार्थं \`

प्रतियोग्यवृत्तिश्च'

इति ग्रन्थः प्रवृत्तः । तथा च स्वलक्षणस्य \`

प्रतियोग्यवृत्तिश्च'

इति ग्रन्थावतारकत्वे न कोऽपि विरोध इति भावः ।

 न च साध्यतावच्छेकसमनियतेति (पृ.18) । साध्यतावच्छेदकसमनियतप्रतियोगिताकाभावकूटवद्वृत्तित्वं व्यभिचारः । तदभावः अव्यभिचारः । तथा च कूटघटितव्याप्तेः अव्यभिचाररूपत्वं संभवतीति व्याप्तेः अव्यभिचाररूपतया न संभवतीति कथं मणिग्रन्थाल्लभ्यत इति शङ्का ।

 समाधानं तु - साध्याभाववद्वृत्तित्वस्य व्यभिचारापदार्थत्वे ज्ञयत्वे वाच्यत्वव्यभिचारित्वं मणौ \`

न चैवम्'

इत्यादिना प्रदर्शितम् । तत् साध्यतावच्चेदकसमनियतप्रतियोगिताकाभावकूटवद्वृत्तित्वस्य व्यभिचारपदार्थत्वेऽपि तुल्यम् । वाच्यत्वत्वसमनियतप्रतियोगिताकाः ये अभावाः समवायित्वेन वाच्यत्वाभावघटत्वेन वाच्यत्वाभावादयः तत्कूटाधिकरणघटादिवृत्तित्वस्य ज्ञेयत्वे सद्भावात् । तथा च तस्य व्यभिचाररूपत्वे निराकृते तदभावस्य अव्यभिचाररूपत्वं व्याप्तित्वं च निराकृतमेव । अतः तदभिप्रायकत्वं \`

प्रतियोग्यवृत्तिश्च'

इति ग्रन्थस्य न संभवतीति । \</

3\>

\<

4\>

समवायितया वाच्यत्वाभावस्य व्यधिकरणधर्मावच्छिन्नप्रतियोगिताकत्वसमर्थनम् ।

 विवरणम्



 दीधितौ वाच्यत्वं यथा न समवायीति (पृ.22) । वाच्यत्वं यदि पदशक्तिः तदा शक्तेः भगवदिच्छारूपतया अस्यां समवायित्वस्य सद्भावेन समवायित्वं कथं व्यधिकरणधर्म इत्याशङ्क्य वाच्यत्वं न पदशक्तिः,

किन्तु पदशक्तिविषयत्वम् । \`

वच'

धातुनैव पदशक्तेः लाभात् \`

ण्यत्'

प्रत्ययस्य विषयार्थकताया वक्तव्यतया \`

त्व'

प्रत्ययान्तेन तदशक्तिविषयत्वस्यैव अभिधानात् । विषयत्वे तु समवायित्वं नास्तीति समवायितया पदशक्तिविषयत्वरूपवाच्यत्वाभावः व्यधिकरणधर्मावच्छिन्नाभाव इत्याशयः ।

 एतम् आशयं स्पष्टीकर्तुं दीधितिं विस्तरेण अवतारयति गादाधर्याम्-ननु वाच्यत्वं पदशक्तिरित्यादिना (पृ.23) । वाच्यत्वं नाम पदशक्तिः । शक्तिश्च मीमांसकमत इव न पदार्थान्तरम् । किन्तु तत्तत्पदजन्यबोधविषयत्वप्रकारिका ईश्वरेच्छैव पदशक्तिः । ईश्वरेच्छायाः समवायसंबन्धेन ईश्वरे सत्वात् समवायप्रतियोगित्वम् ईश्वरेच्छायामस्ति । एवम् ईश्वरेच्छायाम् इच्छात्वजातेः गुणत्वजातेर्वा समवायसंबन्धेन सत्त्वात् समवायानुयोगित्वम् ईश्वरेच्छायामस्ति । तथा च समवायितया वाच्यत्वाभावप्रतियोगिनि ईश्वरेच्छारूपवाच्यत्वे समवायप्रतियोगित्वरूपस्य समवायानुयोगित्वरूपस्य च समवायित्वस्य सद्भावात् समवायित्वं न प्रतियोग्यवृत्तिः धर्मः । तथा च समवायितया वाच्यत्वाभावः व्यधिकरणधर्मावच्छिन्नप्रतियोगिताकः न भवितुमर्हति । प्रतियोग्यवृत्तिधर्मावच्छिन्नप्रतियोगिताकाभावस्यैव व्यधिकरणधर्मावच्छिननाभावरूपत्वात् । तथा च समवायित्वेन रूपेण वाच्यत्वस्य सर्वत्र सद्भावात् तदभावाप्रसिद्धिरिति आशङ्का ।

 तेन रूपेण तदभावस्येति (पृ.23) । समवायित्वेन रूपेण वाच्यत्वाभावस्येत्यर्थः । न च भगवदिच्छाया इति (पृ.23) । घटपदबोद्धव्यत्वप्रकारकभगवदिच्छा विशेष्यतासंबन्धेन यत्र वर्तते,

तस्य घटपदवाच्यत्वम् इति स्वीकारे सर्वविषयिण्याम् एकस्याम् ईश्वरेच्छायां घटादीनां सर्वेषां विशेष्यत्वात् । घटपदबोद्धव्यत्वप्रकारकभगवदिच्छायाः विशेष्यतासंबन्धेन पटेऽपि सत्त्वात् पटस्यापि घटपदवाच्यत्वापत्तिः । तथा च इच्छायाः वाच्यत्वपदार्थत्वं न संभवतीति भावः । अत्र \`

घटादिपदवाच्यत्वापत्तिः'

इत्यनुक्त्वा घटादिपदावाच्यत्वानुपपत्तिरित्युक्तेः तात्पर्यं गुरुमुखात् श्रोतव्यम् ।

 विशेष्यतासंबन्धेन तत्पदजन्यबोधविषयत्वप्रकारकत्वविशिष्टभगवदिच्छावत्त्वं तत्पदवाच्यतायां प्रयोजकम् । \`

घटः घटपदजन्यबोधविषयो भवतु', \`

पटः३ पटपदजन्यबोधविषयो भवतु'

इत्याद्याकारकसमहालम्बनेच्छायां घटांशे घटपदजन्यबोधविषयत्वं प्रकारः । अतः घटपदजन्यबोधविषयत्वप्रकारकत्वविशिष्टभगवदिच्छा विशेष्यतासंबन्धेन घट एवास्ति इति घटस्य घटपदवाच्यत्वं पटस्य घटपदावाच्यत्वं च उपपद्यते । सर्वविशेष्यकभगवदिच्छायां विशेष्यतासंबन्धेन घटपदबोद्धव्यत्वप्रकारकत्वविशिष्टेच्छावत्त्वं पटे कुतो नास्ति इति शङ्कायाम् उक्तम् - यद्धर्म्यंशे यस्य प्रकारता इति (पृ.23) । \`

अयं घटः'

इति ज्ञानं घटांशे घटत्वस्य प्रकारता । अतः घटत्वप्रकारकत्वविशिष्टज्ञानं विशेष्यतासंबन्धेन घटे वर्तते । तथैव भगवदिच्छायां घटांशे घटपदजन्यबोधविषयत्वस्य प्रकारत्वात् घटस्यैव विशेष्यतासंबन्धेन घटपदजन्यबोधविषयत्वप्रकारकत्वविशिष्टेच्छावत्त्वम्,

न तु पटस्येति पटस्य घटपदावाच्यत्वोपपत्तिरिति भावः ।

 न चैवं विशिष्टेच्छाया इति (पृ.23) । तत्तत्पदजन्यबोधविषयत्वप्रकारकत्वविशिष्टभगवदिच्छैव वाच्यत्वमिति स्वीकारे विशेष्यभूतेच्छायां समवायित्वसत्त्वेऽपि विशेषणं तत्तत्पदजन्यबोधविषयत्वे समवायित्वं नास्ति । अतः विशिष्टाभावीयप्रतियोगितायाः विशेषणविशेष्योभयपर्याप्तत्वात् वाच्यत्वाभावस्य विशिष्टाभावरूपतया तत्प्रतियोगितापर्याप्त्यधिकरणविशेषण समवायित्वविरहात् प्रतियोगितापर्याप्त्यधिकरणावृत्तित्वरूपं व्यधिकरणत्वं समवायित्वे वर्तते । तथा च समवायितया वाच्यत्वाभावः व्यधिकरणधर्मावच्छिन्नप्रतियोगिताक इति शङ्काग्रन्थभावः ।

 तेन रूपेण विशिष्टाभावस्येति (पृ.23) । समवायित्वेन रूपेण तत्तत्पदजन्यबोधविषयत्वप्रकारकत्वविशिष्टभगवदिच्छाभावस्य इत्यर्थः । समाधत्ते - यतो विशिष्टाभावप्रतियोगितेति (पृ.23) । विशिष्टाभावीयप्रतियोगिता विशेष्य एव पर्याप्ता न तु विशेषणेऽपि । किन्तु विशेष्यनिष्ठा विशिष्टाभावीयप्रतीयोगिता विशेषणावच्छिन्ना भवति । तथा च प्रतियोगितापर्याप्त्यधिकरणे विशेष्ये भगवदिच्छारूपे समवायित्वस्य वृत्तेः समवायित्वं न प्रतियोगिताव्यधिकरणम् । अतः समवायितया वाच्यत्वाभावः न व्यधिकरणधर्मावच्छिन्नप्रतियोगिताक इति भावः ।

 अवच्छिद्यते पुनरियमिति (पृ.23) । इयं प्रतियोगिता विशेषणावच्छिन्नेत्यर्थः । पुनः शङ्कते--न च प्रतियोगिताया इति (पृ.23) । प्रतियोगितायाः व्यासज्यवृत्तित्वम् अवश्यमङ्गीकरणीयम् । अन्यथा घटपटोभयाभावस्य केवलान्वयित्वं न स्यात् । घटवति पटवति उभयवति च प्रदेशे \`

घटत्वेन घटपटोभयं नास्ति'

इति प्रतीतिर्वर्तते । सुतरां तच्छून्ये । अनेन घटत्वेन घटपटोभयाभावस्य केवलान्वयित्वं सिद्ध्यति । प्रतियोगितायाः अव्यासज्यवृत्तित्वे प्रतियोगितावच्छेदकविशिष्टप्रतियोगिताश्रयस्य अभावविरोधित्वात् घटत्वविशिष्टघपटोभयाभावीयप्रतियोगिताश्रयघटवति भूतले घटत्वेन घटपटोभयाभावः न स्यात् । विरोधिसद्भावात् । तथा च घटवति भूतले विषयाभावात् । तथा च घटवति भूतले विषयाभावात् घटत्वेन घटत्वेन घटपटोभयं नास्तीति प्रतीतिः न स्यात् । अतः प्रतियोगितायां व्यासज्यवृत्तित्वमङ्गीकरणीयम् । तदङ्गीकारे च प्रतियोगितावच्छेदकविशिष्टं प्रतियोगितापर्याप्त्यधिकरणं अभावस्य विरोधि । घटत्वेन घटपटोभयाभावीयप्रतियोगितापर्याप्त्यधिकरणं घटपटोभयं घटत्वरूपप्रतियोगितावच्छेदकविशिष्टं न भवतीति प्रतियोगितावच्छेदकविशिष्टप्रतियोगितापर्याप्त्यधिकरणरूपविरोध्यभावात् घटत्वेन घटपटोभयाभावस्य सार्वत्रिकत्वम् उपपद्यते । एवञ्च विशिष्टाभावीयप्रतियोगिताया अपि व्यासज्यवृत्तित्वात् प्रतियोगितापर्याप्त्यधिकरणं विशेषणविशेष्योभयम् । उभयत्र समवायित्वविरहात् समवायितया वाच्यत्वाभावः व्यधिकरणधर्मावच्छिन्नप्रतियोगिताक इति शङ्कितुः अभिप्रायः ।

 प्रतियोगितावच्छेदकविशिष्टप्रतियोगिसत्त्वेनेति (पृ.24) । घटत्वविशिष्टघटरूपविरोधिसत्त्वेनेत्यर्थः । तद्विषयाभावादिति (पृ.24) । \`

घटत्वेन घटपटोभयं नास्ति'

इति प्रतितिविषयः यः \`

घटत्वेन घटपटोभयाभावः'

तस्य स्थातुमशक्यत्वात् इत्यर्थः ।

 अभावविशेषीयप्रतियोगित्वमिति (?

पृ.24) । उभयाभावप्रतियोगित्वं विशिष्टाभावप्रतियोगित्वं चेत्यर्थः । न तु अभावसामान्यप्रतियोगित्वम् इति । वन्ह्याद्यभावीयप्रतियोगिताया अव्यासज्यवृत्तित्वे बाधकाभावात् ।

 ननु घटपटोभयस्य घटत्वविशिष्टत्वासंभवेऽपि प्रतियोगितापर्याप्त्यधिकरणस्य उभयस्य प्रत्येकानतिरिक्ततया प्रत्येकस्य घटस्य प्रतियोगितापर्याप्त्यधिकरणस्य घटत्वविशिष्टतया घटत्वविशिष्टघटवति भूतले विरोधिसद्भावात् कथं घटत्वेन घटपटोभयाभावः भवेत्इत्याशङ्क्याह - यद्धर्मावच्छिन्न इति (पृ.24) । उभय्तवावच्छिन्ने प्रतियोगितापर्याप्तेः प्रतियोगितापर्याप्त्यधिकरणस्य उभयत्वावच्छिन्नस्य घटत्वविशिष्टत्वाभावात् घटत्वविशिष्टोभयत्वावच्छिन्नरूपविरोध्यप्रसिद्ध्या घटत्वेन घटपटोभयाभावः घटवति भवितुमर्हति । एवञ्च प्रतियोगितापर्याप्त्यनुयोगितावच्छेदकधर्मावच्छिन्नपर्याप्तिकप्रतियोगितावच्छेदकविशिष्टप्रतियोग्यधिकरणता अभावस्य विरोधिनी । प्रकृते प्रतियोगितापर्याप्त्यनुयोगितावच्छेदकं उभयत्वम् । तदवच्छिन्ने पर्याप्तं प्रतियोगितावच्छेदकं घटत्वं न भवति । अतः तादृशप्रतियोगितावच्छेदकस्य अप्रसिद्ध्या तद्विशिष्टप्रतियोग्यधिकरणतारूपविरोध्यभावात् घटत्वेन घटपटोभयाभावस्य केवलान्वयित्वमिति भावः ।

 समाधत्ते - प्रतियोगिताया अव्यासज्यवृत्तित्वेऽपि (पृ.24) इत्यादिना । प्रतियोगिता न व्यासज्यवृत्तिः,

किन्तु प्रत्येकवृत्तिरेव । परन्तु प्रतियोगितावच्छेदकता व्यासज्यवृत्तिः । प्रतियोगितावच्छेदकतापर्याप्त्यधिकरणधर्मविशिष्टः प्रतियोगिताश्रयः अभावस्य विरोधी । \`

घटत्वेन घटपटोभयं नास्ति'

इति प्रतीतौ घटत्वे घटपटोभयत्वेच प्रतियोगितावच्छेदकत्वं भासते । अतः प्रतियोगितावच्छेदकतापर्याप्त्यधिकरणं घटत्वं घटपटोभयत्वं च । तद्विशिष्टः प्रतियोगिताश्रयः अप्रसिद्धः । विरूद्धौभयधर्मविशिष्टत्वस्य एकस्मिन् असंभवात् । तथा च विरुद्धघटत्वपटत्वोभयविशिष्टस्य प्रतियोगिनः अप्रसिद्ध्या यथा वा घटत्वपटत्वाभ्यां प्रमेयसामान्याभावः केवलान्वयी,

तथा घटत्वेन घटपटाभयाभावोऽपि केवलान्वयी । कथं घटत्वघटपटोभयत्वयोः विरुद्धत्वम् ?

एकधर्म्यवृत्तित्वरूपविरोधासंभवात् । घटत्व-घटपटोभयत्वयोः घटरूपे एतस्मिन् धर्मिणि वृत्तेः इत्याशङ्कायामुक्तम्-एकधर्मावच्छिन्नापर्याप्तिरूपविरोधशालिनोरिति (पृ.24) । घटत्वं घटत्वावच्छिन्ने पर्याप्तम् । घटपटोभयत्वं घटपटोभयत्वावच्छिन्ने पर्याप्तम् । अतः घटत्व - घटपटोभयत्वयोः भिन्नभिन्नधर्मावच्छिन्नपर्याप्तयोः एकधर्मावच्छिन्नापर्याप्तिरूपः विरोधोऽस्तीति तदुभयधर्मावच्छिन्नप्रतियोगिताकाभावस्य विरुद्धघटत्वपटत्वावच्छिन्नाभाववत् केवलान्वयित्वम् इति भावः । एवञ्च प्रतियोगितायाः अव्यासज्यवृत्तित्वात् विशिष्टाभावप्रतियोगिताश्रयवृत्तः समवायित्वस्य प्रतियोगिताव्यधिकरणत्वविरहात् समवायितया वाच्यत्वाभावः न व्यधिकरणधर्मावच्छिन्नप्रतियोगिताक इति प्रकृतमवशिष्यते ।

 तत्र शङ्कते - यद्यपि \`

घटपटौ न स्त' (

पृ.24) इत्यादिना । प्रतियोगितायाः अव्यासज्यवृत्तित्वं प्रतियोगितावच्छेदकतायाः व्यासज्यवृत्तित्वं च स्वीकृत्य प्रतियोगितावच्छेदकतापर्याप्त्यधिकरणधर्मावच्छिन्नप्रतियोगिना साकं अभावस्य विरोध इत्यङ्गीकृत्य घटत्वेन घटपटोभयाभावस्य केवलान्वयित्वोपपादने \`

घटपटौ न स्तः'

इति प्रतीतिसिद्धस्य घटपटाभयत्वरूपसमानाधिकरणधर्मावच्छिन्नप्रतियोगिताकाभावस्यापि केवलान्वयित्वं स्यात् । तथा हि - \`

घटपटौ न स्तः'

इति प्रतीत्या केवलोभयत्वे प्रतियोगितावच्छेदकत्वं नावगाह्यते । तथा सति यत्किञ्चिदुभयवतिकुड्यकुसूलोभयवति भूतले घटपटोभयं नास्ति इति प्रतीतिः न स्यात् । उभयत्वरूपप्रतियोगितावच्छेदकविशिष्टस्य कुड्यकुसूलाभयरूपस्य विरोधिनः सद्भावात् । एवं केवलघटत्वस्य केवलपटत्वस्य च प्रतियोगितावच्छेदकत्वं नावगाह्यते । केवलघटवति केवलपटवति च भूतले \`

घटपटौ न स्तः'

इति प्रतीत्यनुपपत्तेः । किन्तु घटपटोभयत्वे घटत्वे पटत्वे च त्रिष्वपि प्रतियोगितावच्छेदकत्वं अवगाह्यते । त्रयाणां च एकधर्मावच्छिन्नापर्याप्तत्वरूपविरोधशालित्वात् विरुद्धघटत्वपटत्वावच्छिन्नप्रमेयसामान्याभाववत् \`

घटपटौ न स्तः'

इति प्रतीतिसिद्धघटपटोभयत्वावच्छिन्नाभावस्यापि केवलान्वयित्वप्रसङ्ग इत्याशङ्का । समाधानं तु तथापीत्यादिना उक्तम् ।

 \`

घटत्वेन घटपटोभयं नास्ति'

इत्यत्र प्रतियोगिविशेषणतानापन्ने स्वतन्त्रे घटत्वेऽपि प्रतियोगितावच्छेदकत्वं भासते । \`

घटपटौ न स्तः'

इति प्रतीतौ तु प्रतियोगिविशेषणतानापन्ने घटत्वे प्रतियोगितावच्छेदकत्वं न भासत इति विशेषः । एतावता कस्याश्चित् प्रतीतेः सार्वत्रिकत्वं कस्याश्चित् असार्वत्किकत्वं च कथम् उपपादितं भवति इति चेत् - श्रूयताम् । \`

घटत्वेन घटपटोभयं नास्ति'

इति प्रतीतौ धर्मिविशेषणतानापन्ने घटत्वे धर्मिविशेषणतापन्ने घटत्वे धर्मिविशेषणतापन्ने पटत्वे उभयत्वे च चतुर्षु प्रतियोगितावच्छेदकत्वं भासते । \`

घटपटोभयं नास्ति'

इति प्रतीतौ तु धर्मिविशेषणतापन्नघटत्वपटत्वयोः उभयत्वे च त्रिषु प्रतियोगितावच्छेदकत्वं भासते । प्रतियोगितावच्छेदकतापर्याप्त्यनुयोगितावच्छेदकधर्मावच्छिन्नानुयोगिताकपर्याप्तिकावच्छेदकताकाधेयतानिरूपिताधिकरणत्वेन साकम् अभावस्य विरोधः । \`

घटत्वेन घटपटोभयं नास्ति'

इति प्रतीतिसिद्धाभावनिरूपितप्रतियोगितावच्छेदकतापर्याप्त्यनुयोगितावच्छेदकं चतुष्ट्वम् । चतुष्ट्वविशिष्टचतुर्षु प्रतियोगितावच्छेदकतायाः पर्याप्तेः । तादृशचतुष्ट्वावच्छिन्नपर्याप्तिकानुयोगिताकावच्छेदकताकाधेयत्वमप्रसिद्धम् । \`

भूतलं घटत्वेन घटपटोभयवत्'

इति प्रतीतिविरहात् । तथा च तादृशाधेयतानिरूपिताधिकरणत्वरूपविरोध्यप्रसिद्धेः घटत्वेन घटपटोभयाभावस्य केवलान्वयित्वम् । \`

घटपटोभयं नास्ति'

इति प्रतीतिसिद्धाभावीयप्रतियोगितावच्छेदकतापर्याप्त्यनुयोगितावच्छेदकं त्रित्वम् । त्रित्वविशिष्टेषु घटत्वपटत्वोभयत्वेषु प्रतियोगितावच्छेदकतायाः पर्याप्तेः तादृशत्रित्वावच्छिन्नपर्याप्तिकावच्छेदकताकाधेयता \`

भूतलं घटपटोभयवत्'

इति प्रतीतिसिद्धभूतलनिष्ठाधिकरणतानिरूपित - घटपटोभयनिष्ठ-घटत्वपटत्वोभयत्व - एतत्त्रितयावच्छिन्नाधेयता तन्निरूपिताधिकरणता घटपटोभयाधिकरणे भूतलेऽस्ति । तत्र तादृशाधिकरणतारूपविरोधिसद्भावात् घटपटोभयाभावः न स्थातुमर्हति इति तस्य न केवलान्वयित्वम् इति भावः ।

 प्रतियोग्यंशे प्रकारीभूतस्य धर्मस्य न प्रतियोगितावच्छेदकत्वम् इति मते त्वाह - आस्तां वा इति (पृ.24) । एतेषाम् अयमाशयः--उभयाभावीयप्रतियोगिता व्यासज्यवृत्तिः । पूर्वोक्तरीत्या प्रतियोगितावच्छेदकविशिष्टप्रतियोगितापर्याप्त्यधिकरणेन साकम् अभावस्य विरोधः । \`

घटत्वेन घटपटोभयं नास्ति'

इत्यत्र प्रतियोगितापर्याप्त्यधिकरणं उभयत्वावच्छिन्नं प्रतियोगितावच्छेदकघटत्वविशिष्टं न भवतीति विरोध्यभावात् तादृशाभावस्य केवलान्वयित्वम् । \`

घटपटोभयं नास्ति'

इति प्रतीतिसिद्धस्य घटपटोभयाभावस्य तु न केवलान्वयित्वम् । प्रतियोगितापर्याप्त्यधिकरणस्य घटपटोभयस्य उभयत्वरूपप्रतियोगितावच्छेदकविशिष्टस्य भूतले सत्त्वेन विरोधिसद्भावात् । परं तु विशिष्टाभावप्रतियोगितायाः न व्यासज्यवृत्तित्वं प्रमाणाभावात् ।

 ननु विशिष्टाभावप्रतियोगिताया अपि व्यासज्यवृत्तित्वमङ्गीकरणीयम् । अन्यथा दण्डिपुरुषवति भूतले \`

पुरुषत्वेन दण्डविशिष्टो नास्ति'

इति प्रतीतेरनुपपत्तेः । प्रतियोगिताश्रयस्य विशेष्यस्य पुरुषस्य पुरुषत्वरुपप्रतियोगितावच्छेदकविशिष्टस्य विरोधिनः सद्भावात् । विशिष्टाभावीयप्रतियोगितायाः व्यासज्यवृत्तित्वे तु प्रतियोगितापर्याप्त्यधिकरणस्य दण्डपुरुषोभयस्य पुरुषत्वविशिष्टत्वाभावेन प्रतियोगितावच्छेदकविशिष्टप्रतियोगितापर्याप्त्यधिकरणरूपविरोध्यभावेन पुरुषत्वेन दण्डविशिष्टो नास्तीति प्रतीतिरुपपद्यते इत्याशङ्क्य तादृशप्रतीतिमेव निराकरोति - दण्डिपुरुषादिमतीति (पृ.24) । तथा च विशिष्टाभावीयप्रतियोगितायाः अव्यासज्यवृत्तित्वात् विशेष्यमात्रे पर्याप्तता । विशिष्यभगवदिच्छायां समवायित्वसत्त्वेन कथं समवायितया वाच्यत्वाभावः व्यधिकरणधर्मावच्छिन्नप्रतियोगिताकः इति प्रधानः आक्षेपः । तत्समाधानं \`

वाच्यत्वं यथा न समवायि'

इत्यादिना दोधितावुक्तम् (पृ.22) । तदेव स्पष्टीकरोति अयमाशय (पृ.24) इत्यादिना ।

 दीधितौ घटादिसमवायितया इति (पृ.22) । घटानुयोगिकसमवायप्रतियोगित्वेनेत्यर्थः । तथा च वाच्यत्वपदस्य भगवदिच्छापरत्वेऽपि भगवदिच्छायां घटानुयोगिकसमवायप्रतियोगित्वविरहात् समवायितया वाच्यत्वाभावः व्यधिकरणधर्मावच्छिन्नप्रतियोगिताक इति भावः । गादाधर्यां यथाश्रुतपरतयेति (पृ.25) । समवायिपदस्य प्रतियोगित्वानुयोगित्वान्यतरसंबन्धेन समवायवत्त्वरूपयथाश्रुतार्थपरत्वेऽपि समवायितया वाच्यत्वाभावस्य व्यधिकरणधर्मावच्छिन्नप्रतियोगिताकत्वस्य उपपादितत्वात् घटसमवायिरूपविशेषपरतया व्याख्यानम् अनुचितम् इति भावः । \</

4\>

\<

5\>

प्रमेयसाध्यकस्थले साध्याभावप्रसिद्ध्युपपादनम् ।

 विवरणम्



 प्रमेयसाध्यके चेति दीधितिमवतारयति - ननु वाच्यत्वादिसाध्यकस्थले (पृ.34) इत्यादिना । \`

इदं वाच्यं ज्ञेयत्वात्'

इत्यादौ समवायित्वरूपो यो व्यधिकरणधर्मः तदवच्छिन्नवाच्यत्वनिष्ठप्रतियोगिताकाभावप्रसिद्धेः संभवेऽपि प्रमेयत्वेन रूपेण प्रमेयसामान्यसाध्यकस्थले \`

प्रमेयवान् ज्ञेयत्वात्'

इत्यादौ साध्याभावाप्रलसिद्धिः दुर्वारा । प्रमेयत्वेन प्रमेयसामान्याभावस्तु अप्रसिद्ध एव । प्रमेयसामान्यरूपप्रतियोग्यवृत्तिधर्मस्य अप्रसिद्ध्या सर्वेषामपि धर्माणां प्रमेयवृत्तित्वात् व्यधिकरणधर्मावच्छिन्नप्रतियोगिताकस्यापि साध्याभावस्यासंभवः इत्याशङ्क्य तत्र साध्याभावप्रसिद्धिं संपादायति दीधितिकृत् इति भावः ।

 अयं दीधितिग्रन्थोऽपि कृटघटितलक्षणाभिप्रायेण प्रवृत्तः । तत्र लक्षणे साध्यतावच्छेदकसमनियतप्रतियोगिताकाभावो निविष्टः । प्रमेयसाध्यके साध्यतावच्छेदकं प्रमेयत्वम् । तत्समनियतत्वं भावत्वेन अभावाभावीयप्रतियोगितायां नास्ति । तस्याः प्रतियोगितायाः अभावमात्रवृत्तित्वेन प्रमेयत्वस्य च भावाभावोभयवृत्तित्वेन प्रमेयत्वव्यापकत्वविरहात् । एवम् अभावत्वेन भावाभावीयप्रतियोगितायां भावमात्रनिष्ठायां भावाभावसाधारणप्रमेयत्वव्यापकत्वं नास्ति । तथा च भावत्वेन अभावाभावो वा अभावत्वेन भावाभावो वा कथं लक्षणघटकः ?

कथं च तमादाय साध्याभावप्रसिद्धिः इत्यत आह - अभावत्वभावत्वाभ्यम् (पृ.34) इति । यत्र यत्र अभावत्वेन भावाभावः सर्वस्मिन् जगति,

तत्र सर्वत्र भावत्वेन अभावाभावोऽपि वर्तते । उभयोरप्यभावयोः व्यधिकरणधर्मावच्छिन्नप्रतियोगिताकयोः केवलान्वयित्वात् । समनियतानां च अभावानाम् ऐक्यमिति स्वीकारात् भावत्वेन अभावाभाव - अभावत्वेन भावाभावौ अभिन्नौ । अतः आभावत्वेन भावाभावस्य यथा भावः प्रतियोगी तथा अभावोऽपि । एवं भावत्वेन अभावाभावस्य यथा अभावः प्रतियोगी तथा भावोऽपि । एवञ्च अभयोरप्यभावयोः प्रतियोगिता भावे अभावे च वर्तते । प्रमेयत्वमपि तत्रैव वर्तत इति प्रमेयत्वसमनियतप्रतियोगिताकत्वं तयोरभावयोरस्तीति लक्षणघटकत्वमिति भावः । कूटघटनयेति (पृ.34) । समुदायार्थककूटपदप्रवेशेनेत्यर्थः ।

 न च यदभावीयप्रतियोगितात्वेनेति (पृ.34) । साध्यता वच्छेदकसमनैयत्यशरिरप्रविष्टं साध्यतावच्छेदकव्यापकत्वं तदभावीयप्रतियोगितात्वरूपसामान्यधर्मावच्छिन्नम् । साध्यतावच्छेदकव्याप्यत्वं विवक्षितम्,

आहोस्वित् तत्तत्प्रतियोगितात्वेन विशेषरूपेण साध्यतावच्छेदकसमनियतत्वं विवक्षितम् । आद्ये वाच्यत्वादिसाध्यकस्थले व्यधिकरणधर्मावच्छिन्नाभावप्रतियोगितायां साध्यतावच्छेदकसमनियतत्वं न स्यात् । सर्वेषामपि व्यधिकरणधर्मावच्छिन्नाभावानां केवलान्वयित्वेन समनियततया एकत्वात् समवायितया वाच्यत्वाभाव - घटत्वेन पटाभावयोः अभिन्नत्वात् समवायितया वाच्यत्वाभावस्य वाच्यत्ववत् पटादिकमपि प्रतियोगि । अतः समवायितया वाच्यत्वाभावीयप्रतियोगितात्वन रूपेण प्रतियोगितायाः पटादिष्वपि सत्त्वात् तत्र च वाच्यत्वत्वविरहात् वाच्यत्वत्वव्याप्यत्वं प्रतियोगितायां नास्तीति समवायितया वाच्यत्वाभावस्य लक्षणघटकत्वानुपपत्तिः ।

 एवं \`

वन्हिमान् धूमात्'

इत्यादौ वन्हित्वेन वन्ह्यभावप्रतियोगित्वं यथा वन्हौ वर्तते,

तथा पूर्वक्षणवृत्तित्वविशिष्टवन्ह्यभावाभावेऽपि वर्तते । सर्वेषामप्यभावानां पूर्वक्षणवृत्तित्वविशिष्टस्वाभावस्यापि प्रतियोगित्वात् । तथा च वन्ह्यभावीयप्रतियोगितात्वेन रूपेण वन्ह्यभावप्रतियोगिता पूर्वक्षणवृत्तित्वशिष्टस्वाभावेऽस्ति । तत्र वन्हित्वरूपं साध्यतावच्छेदकं नास्ति इति प्रतियोगितायां वन्हित्वव्याप्यत्वविरहात् वह्नित्वसमनियतप्रतियोगिताकः वह्नित्वेन वह्न्यभावो न भवति इति तस्य लक्षणघटकत्वानुपपत्तिः ।

 द्वितीये वाच्यत्वनिष्ठप्रतियोगितात्वेन विशेषरूपेण प्रतियोगितायाः वाच्यत्व एव सत्त्वात् तत्र च वाच्यत्वत्वरूपसाध्यतावच्छेदकस्य सत्त्वात् समवायितया वाच्यत्वाभावः वाच्यत्वत्वसमनियतप्रतियोगिताकः । एवं वह्निनिष्ठप्रतियोगितात्वेन विशेषरूपेण प्रतियोगितायाः वह्नावेव सत्त्वात् वह्नित्वेन वह्न्यभावः वह्नित्वसमनियतप्रतियोगिताक इति न पूर्वोक्तदोषः । तथापि प्रमेयसाध्यकस्थले भावनिष्ठप्रतियोगितात्वेन अभावनिष्ठप्रतियोगितात्वेन च विशेषरूपेण प्रतियोगितायाः प्रमेयत्वव्यापकत्वविरहात् भावत्वेन अभावाभाव-अभावत्वेन भावाभावयोः लक्षणघटकत्वं न निर्वहतीति \`

न च'

इत्यादि शङ्काग्रन्थस्य तात्पर्यम् । तादृशाभावाप्रसिद्धरिति (पृ.34) । साध्यतावच्छेदकमनियतप्रतियोगिताकाभावाप्रसिद्धिरित्यर्थः । निखिलव्यधिकरणेति (पृ.34) । सर्वेषां व्यधिकरणधर्मावच्छिन्नाभावानाम् इत्यर्थः । तथाविधवाच्यत्वाभावेति (पृ.34) । समवायितया वाच्यत्वाभावेत्यर्थः । उक्ताभावस्येति (पृ.34) । भावत्वेन अभावाभावस्य अभावत्वेन भावाभावस्य चेत्यर्थः ।

 समाधत्ते - समनैयत्यशरीर इति (पृ.34) । साध्यतावच्छेदकसमनैयत्यशरिरप्रविष्टं साध्यतावच्छेदकव्यापकत्वं तदभावीयप्रतियोगितात्वरूपसामान्यधर्मावच्छिन्नम् । साध्यतावच्छेदकव्याप्यत्वं च तत्तत्प्रतियोगितात्वरूपविशेषधर्मावच्छिन्नम् । एवञ्च साध्यतावच्छेदकसमानाधिकरणात्यन्ताभावप्रतियोगितानवच्छेदकतदभावीयप्रतियोगितात्ववत्वं साध्यतावच्छेदकव्यापकत्वम् । तत्तत्प्रतियोगितात्वावच्छिन्नसमानाधिकरणात्यन्ताभावाप्रतियोगि साध्यतावच्छेदककत्वं साध्यतावच्छेदकव्याप्यत्वम् ।

 प्रमेयसाध्यकस्थले साध्यतावच्छेदकप्रमेयत्वाधिकरणे भावे अभावनिष्ठप्रतियोगिता नास्ति इति प्रतीतिसिद्धस्य अभावनिष्ठप्रतियोगितात्वावच्छिन्नाभावस्य सत्त्वेऽपि भावत्वेन अभावाभावीयप्रतियोगिता नास्तीति प्रतीतिसिद्धः तदभावीयप्रतियोगितात्वरूपसामान्यधर्मावच्छिन्नाभावः नास्ति । तादृशसामान्यधर्मावच्छिन्नायाः भावनिष्ठप्रतियोगितायाः तत्र सत्त्वात् । तथा च प्रमेयत्वसमानाधिकरणात्यन्ताभावप्रतियोगितानवच्छेदक - तदभावीयप्रतियोगितात्वरूपसामान्यधर्मवत्त्वरूप-प्रमयत्वव्यापकत्वस्य प्रतियोगितायां सत्त्वात् भावत्वेन अभावाभावादेः लक्षणघटकत्वनिर्वाहः ।

 \`

इदं वाच्यं ज्ञेयत्वात्'

इत्यत्र वाच्यत्वनिष्ठप्रतियोगितात्वरूपविशेषधर्मावच्छिन्नप्रतियोगित्वाधिकरणे वाच्यत्वे वाच्यत्वत्वस्य सत्त्वात् विशेषधर्मावच्छिन्नव्यापकसाध्यतावच्छेदककत्वरूपं साध्यतावच्छेदकव्याप्यत्वं वाच्यत्वनिष्ठप्रतियोगितायामस्ति इति समवायितया वाच्यत्वाभावस्य लक्षणघटकत्वम् इति भावः ।

 ननु साध्यनिष्ठेत्यादि (पृ.34) । साध्यतावच्छेदकसमनियतत्वं साध्यतावच्छेदकव्यापकत्वे सति साध्यतावच्छेदकव्याप्यत्वम् । साध्यतावच्छेदकव्यापकत्वं च न अत्यन्ताभावघटितम् । किन्तु अन्योन्याभावघटितम् । साध्यतावच्छेदकवन्निष्ठान्योन्याभावप्रतियोगितानवच्छेदकरूपं निवेश्यते । तथा च साध्यतावच्छेदकप्रमेयत्वाधिकरणे अभावे \`

अभावत्वेन भावाभावीयप्रतियोगितावान् न'

इति भेदस्य,

प्रमेयत्वाधिकरणे भावे \`

भावत्वेन अभावाभावीयप्रतियोगितावान् न'

इति भेदस्य च सत्त्वेन प्रत्येकं निरुक्तभावद्वयप्रतियोगितयोः साध्यतावच्छेदकवन्निष्ठभेदप्रतियोगितावच्छेदकत्वमेव अस्तीति न कापि प्रतियोगिता साध्यतावच्छेदक - प्रमेयत्वव्यपिका इति तादृशाभावयोः लक्षणाघटकतया प्रमेयसाध्यकस्थले साध्याभावाप्रसिद्धिरित्याशङ्क्य अभावान्तरं प्रदर्शयति इत्यर्थः ।

 वह्नित्वेन प्रमेयं नास्तीत्यादि (पृ.35) । \`

वह्नित्वेन प्रमेयं नास्ति'

इति प्रतीत्या वह्नित्वावच्छिन्नप्रमेयसामान्यनिष्ठप्रतियोगिताकाभावः विषयीक्रियते । तथा च तादृशाभावप्रतियोगिता प्रमेयसामान्यनिष्ठा । प्रमेयत्वं च प्रमेयसामान्यनिष्ठम् इति प्रमेयत्वरूपसाध्यतावच्छेदकसमनियतप्रतियोगिताकत्वं वह्नित्वेन प्रमेयसामान्याभावस्यास्तीति तस्य लक्षणघटकत्वम् इति भावः ।

 यदि चेति (पृ.35) । यत्र यत्र \`

वह्निर्नास्ति'

इति प्रतीतिः तत्रैव \`

वह्नित्वेन प्रमेयं नास्ति'

इति प्रतीतिरपि भवति । तथा च वह्नित्वेन वह्न्यभावस्य वह्नित्वेन प्रमेयसामान्याभावस्य च समनियततया ऐक्यात् वह्नित्वरूपप्रतियोगितावच्छेदकस्य ऐक्याच्च असति बाधके अवच्छेदकैक्ये अभावैक्ये च प्रतियोगिताया अपि ऐक्यात् उभयत्रापि एकैव प्रतियोगिता भासत इत्यङ्गीकरणीयम् । तत्र \`

वह्निर्नास्ति'

इति प्रतीतिसिद्धवह्निमात्रनिष्ठप्रतियोगितैव \`

वह्नित्वेन प्रमेयं नास्ति'

इत्यत्र प्रमेयनिष्ठतया भासत इत्यङ्गीकारो युक्तो वा \`

वह्नित्वेन प्रमेयं नास्ति'

इति प्रतीतिसिद्धप्रमेयसामान्यनिष्ठप्रतियोगितैव \`

वह्निर्नास्ति'

इत्यत्र वह्निवृत्तितया भासत इत्यङ्गीकारो युक्तो वा इति सन्देहे वह्निमात्रवृत्तिप्रतियोगितैव उभयत्र भासत इत्यङ्गीकार एव युक्तः । अन्यथा प्रमेयसामान्यनिष्ठप्रतियोगितैव वह्निवृत्तितया भासत इति स्वीकारे कूटघटितलक्षणस्य \`

वह्निमान् प्रमेयत्वात्'

इत्यत्र अतिव्याप्तिः स्यात् । वह्नित्वसमनियतप्रतियोगिताकाभावपदेन वह्नित्वेन वह्न्यभावं गृहीत्वा तद्धटितकूटाधिकरणनिर्वह्निवृत्तित्वमेव प्रमेयत्वेऽस्ति न तु तदभाव इति हि अतिव्याप्तिः वारणीया । \`

वह्निर्नास्ति'

इति प्रतीतिसिद्धाभावीयप्रतियोगिता यदि प्रमेयसामान्यनिष्ठा स्यात् तर्हि तस्याः प्रतियोगितायाः वह्नित्वव्याप्यत्वं नास्ति इति वह्नित्वसमनियतप्रतियोगिताकः वह्नित्वेन वह्न्यभावो न स्यात् । किन्तु वह्निभिन्नत्वेन वह्न्यभाव एव स्यात् । वह्निभिन्नत्वेन वह्न्यभावीयप्रतियोगितायाः वह्निमात्रनिष्ठत्वात् वह्नित्वसमनियतत्वमस्ति । न हि तत्रापि वह्निभिन्नत्वेन वह्न्यभाव - वह्निभिन्नत्वेन प्रमेयसामान्याभावयोः ऐक्यमाश्रित्य प्रतियोगितायाः प्रमेयसामान्यनिष्ठत्वं वक्तुं शक्यम् । वह्निभिन्नत्वेन वह्न्यभावस्य व्यधिकरणधर्मावच्छिन्नप्रतियोगिताकस्य केवलान्वयित्वेन सार्वत्रिकत्वात् वह्निभिन्नत्वेन प्रमेयसामान्याभावस्य वह्निभिन्नघटादिमति असत्त्वेन सार्वत्रिकत्वविरहात् । तथा च \`

वह्निमान् प्रमेयत्वात्'

इत्यत्र वह्निभिन्नत्वेन वह्न्यभाव एव लक्षणघटकः । तद्धटितकूटाधिकरणं जगत् तद्वृत्तित्वाभावोऽपि व्यधिकरणधर्मावच्छिन्नप्रतियोगिताक एव वृत्तिमद्वृत्तिरिति तद्वत्त्वस्य हेतौ सत्त्वात् अतिव्याप्तिः स्यात् । अतः वह्निमात्रवृत्तिप्रतियोगितैव \`

वह्नित्वेन प्रमेयं नास्ति'

इत्यत्रापि प्रमेयत्वसमानाधिकरणतया भासते इत्येव अङ्गीकरणीयम् । तादृशाभावीयप्रतियोगिता च वह्निमात्रवृत्तिः वह्नितदितरसाधारणप्रमेयत्वव्यापिका न भवतीति वह्नित्वेन प्रमेयसामान्याभावस्य साध्यतावच्छेदकसमनियतप्रतियोगिताकत्वविरहेण लक्षणाघटकतया पुनः साध्यभावाप्रसिद्धिः इत्याशङ्क्य गगनत्वेन प्रमेयसामान्याभावानुसरणम् इति भावः ।

 गगनं नास्तीत्यत्रेत्यादि (पृ.35) । \`

गगनं नास्ति'

इति प्रतीतिसिद्धः गगनत्वरूपसमानाधिकरणधर्मावच्छिन्नगगनाभावः केवलान्वयी । गगनस्य अवृत्तिपदार्थत्वेन कुत्राप्यवृत्तेः तदभावस्य सर्वत्र सत्त्वात् । एवं \`

गगनत्वेन गगनभिन्नं नास्ति'

इति प्रतीतिसिद्धः गगनत्वरूपव्यधिकरणधर्मावच्छिन्न - गगनभिन्नाभावोऽपि केवलान्वयी । गगनभिन्नस्य घटादेः गगनत्वेन रूपेण कुत्राप्यवृत्तेः । तथा च तादृशप्रतीतिसिद्धयोः अभावयोः समनियतत्वेन ऐक्यात् गगनत्वरूपस्य प्रतियोगितावच्छेदकस्य च ऐक्यात् असति बाधके अभावैक्ये अवच्छेदकैक्ये च प्रतियोगिताया ऐक्यमिति न्यायात् उभयत्रापि एकैव प्रतियोगिता गगनवृत्तितया गगनभिन्नवृत्तितया च प्रतीयत इति वक्तव्यम् । तथा च गगनत्वेन गगनाभावीयप्रतियोगिता गगनत्वेन गगनभिन्नाभावीयप्रतियोगिता च गगन-गगनभिन्नोभयवृत्तिः । प्रमेयत्वमपि तदुभयवृत्तिः,

प्रमेयस्य गगन-तद्भिन्नरूपेण द्विविधत्त्वात् । अतः प्रमेयत्वसमनियतप्रतियोगिताकः गगनत्वेन गगनाभावो वा गगनत्वेन गगनभिन्नाभावो वा भवितुमर्हति । अतः तमादाय प्रमेयसाध्यकस्थले साध्याभावप्रसिद्धिः संपादनीया ।

 न च वह्नित्वेन वह्न्यभावस्य वह्नित्वेन वह्निभिन्नाभावस्य च प्रतियोगितायाः वह्नित्वरूपावच्छेदकैक्येन ऐक्यात् वह्नित्वेन वह्न्यभावमादाय कुतः साध्याभावप्रसिद्धिः न संभवतीति वाच्यम् । वह्नित्वेन वह्न्यभावीयप्रतियोगितायाः वह्नित्वेन वह्निभिन्नाभावीयप्रतियोगितायाश्च ऐक्यस्वीकारे प्रतियोगितावच्छेदकविशिष्टप्रतियोगिताश्रयेण साकं अभावस्य विरोधात् वह्नित्वरूपप्रतियोगितावच्छेदकविशिष्ट - प्रतियोगिताश्रय - वह्निमति भूतले वह्नित्वेन वह्निभिन्नं नास्तीति प्रतीतेरनुपपत्तेः । तस्मात् वह्नित्वन वन्ह्यभावीयप्रतियोगिता वह्निमात्रनिष्ठा अन्या । वह्नित्वेन वह्निभिन्नाभावीयप्रतियोगिता वह्निभिन्नमात्रनिष्ठा अन्या । तयोश्च प्रतियोगितयोः प्रमेयत्वव्यापकत्वं न संभवति । न चैवं गगनत्वेन गगनाभाव-गगनत्वेन गगनभिन्नाभावप्रतियोगितयोः भेदः आपादयितुं शक्यते । गगनत्वरूपप्रतियोगितावच्छेदकविशिष्टस्य गगनरूपस्य प्रतियोगिनः कुत्राप्यसत्त्वेन गगनवति गगनत्वेन गगनभिन्नाभावसत्त्वानुपपत्तिरूपस्य प्रतियोगित्वाभेदबाधकस्य विरहात् । एवञ्च गगनत्वावच्छिन्ना प्रतियोगिता प्रमेयत्वसमनियता इति प्रमेयसाध्यकस्थले गगनत्वेन गगनाभाव - गगनत्वेन गगनभिन्नाभावौ लक्षणघटकाविति भावः । एतत्सूचनायैव दीधितौ \`

अवृत्तिमत्रवृत्ति'

इति विशेषणं गगनत्वस्य उक्तम् । दीधितौ \`

प्रमेयमात्रस्य अभावः'

इत्यस्य प्रमेयत्वसमनियतप्रतियोगिताकाभाव इत्यर्थः । अतः \`

गगनत्वेन प्रमेयं नास्ति'

इति प्रतीतिसिद्धाभाव एव ग्राह्यः ।

 गगनत्वसामानाधिकरण्येनेति (पृ.35) । गगनवृत्तित्वेनेत्यर्थः । गगनभिन्नत्वसामानाधिकरण्येनेति (पृ.35) । गगनभिन्नवृत्तित्वेनेत्यर्थः । वह्नित्वावच्छिन्नप्रतियोगितायाः निखिलप्रमेयवृत्तित्वे बाधकमाह - वह्नित्वाद्यवच्छिन्नेति (पृ.35) । घटादिपदं वह्निभिन्नपरम् । वह्ननिष्ठतादृशप्रतियोगित्वाभेदे इति (पृ.35) वह्निनिष्ठवह्नित्वावच्छिन्नप्रतियोगित्वाभेदे इत्यर्थः ।

 नन्वेवमपीत्यादि (पृ.36) । \`

ईश्वरज्ञानं विषयितासंबन्धेन प्रमेयसामान्यवत् ईश्वरज्ञानत्वात्'

इत्यत्र सद्धेतौ साध्याभावाप्रसिद्धिः । तथा हि - साध्यतावच्छेदकसमनियतप्रतियोगिताकाभावकूटाधिकरणवृत्तित्वाभावाः यावन्तः वृत्तिमद्वृत्तयः तद्वत्त्वमिति कूटघटितलक्षणे साध्याभावकूटवद्वृत्तित्वे हेतुतावच्छेदकसंबन्धावच्छिन्नत्वं निवेशयिष्यति । तथा निवेशे \`

सत्तावान् जातेः'

इत्यत्र सद्धेतौ सत्तात्वेन सत्ताभाव - घटत्वेन सत्ताभावोभयघटितकूटाधिकरणं सामान्यादिकम् । तन्निरूपितहेतुतावच्छेदक - समवायसंबन्धावच्छिन्नवृत्तित्वाप्रसिद्ध्या अव्याप्तिः । तद्वारणाय साध्यतावच्छेदक-समनियतप्रतियोगिताकाभावे साधनसामानाधिकरण्यं विशेषणं देयम् । तद्विशेषणे दत्ते सत्तात्वेन सत्ताभावः समानाधिकरणधर्मावच्छिन्नसाध्याभावः ग्रहीतुं न शक्यते । तस्य साधनसामानाधिकरण्यविरहात् । जातिमति द्रव्यादौ अवृत्तेः । किन्तु \`

घटत्वेन सत्ताभावः', \`

पटत्वेन सत्ताभावः'

इत्येवं व्यधिकरणधर्मावच्छिन्नसाध्याभाव एव ग्राह्यः । तस्य साधनवति वृत्तेः । साधनसमानाधिकरणत्वात् । तादृशाभावकूटाधिकरणं च जगदेव भवति तन्निरूपितवृत्तित्वाभावः घटत्वेन जगत्समवेतत्वाभावः,

जगत्समवेतत्वं च प्रसिद्धमिति तादृशाभावमादाय लक्षणसमन्वयः । एवं साध्यतावच्छेदकसमनियतप्रतियोगितायां साध्यतावच्छेदकसंबन्धावच्छिन्नत्वमपि निवेशनीयम् । अन्यथा \`

समवायेन वह्निमान्,

पूर्वतवह्न्यवयवसंयोगात्'

इत्यत्र व्यभिचारिणि समवायसंबन्धावच्छिन्नवन्ह्यभावसंयोगसंबन्धावच्छिन्नवह्नभावयोर्द्व्योरपि प्रत्येकं साधनसमानादिकरणत्वेन लक्षणघटकतया तद्द्वयाधिकरणं पर्वतः वन्ह्यवयवो वा न भवतीति ह्रदादिकमेव । तद्वृत्तित्वाभावस्य पर्वतवन्ह्यवयवसंयोगे सत्वात् अतिव्याप्तिः । प्रतियोगितायां साध्यतावच्छेदकसंबन्धावच्छिन्नत्वनिवेशे तु समवायसंबन्धावच्छिन्नवह्न्यभाव एव लक्षणघटकः । तदधिकरणं पर्वतोऽपि । तद्वृत्तित्वमेव पर्वत - वह्न्यवयव - संयोगेऽस्ति इति नातिव्याप्तिः । एवं च साधनसमानाधिकरणसाध्यतावच्छेदकसमनियतसाध्यतावच्छेदकसंबन्धावच्छिन्नप्रतियोगिताकाभावकूटाधिकरणवृत्तित्वाभावाः यावन्तः वृत्तिमद्वृत्तयः तद्वत्त्वं कूटघटितलक्षणम् । विषयितासंबन्धेन प्रमेयसामान्यसाध्यकस्थले विषयितासंबन्धावच्छिन्नप्रमेयसामान्यनिष्ठप्रतियोगिताकाभाव एव साध्यतावच्छेदकसंबन्धावच्छिन्नप्रतियोगिताकः । स तु साधनसमानाधिकरणो न भवति । ईश्वरज्ञानत्वरूपसाधनाधिकरणे ईश्वरज्ञाने विषयितासंबन्धेन प्रमेयसामान्यस्य सत्त्वात् तत्संबन्धावच्छिन्नप्रमेयसामान्याभावस्य अवृत्तेः । तथा च साधनसामानाधिकरण्यरूपविशेषणविशिष्टः साध्याभावः अत्र अप्रसिद्ध इत्याशङ्क्य अभावान्तरमनुसरतीति भावः ।

 तत्रेत्यस्य अप्रसिद्धिरित्यत्र अन्वयः । \`

सत्तावान् जातेः'

इत्यादौ साध्याभाव्कूटवति हेतुतावच्छेदकसंबन्धेन वृत्यप्रसिद्धिप्रयुक्तायाः अव्याप्तेः वारणाय उपादेयं यत् साधनसामानाधिकरण्यरूपं विशेषण तद्विशिष्टस्य साध्यतावच्छेदकसमनियतसाध्यतावच्छेदकसंबन्धावच्छिन्नप्रतियोगिताकाभावस्य अप्रसिद्धिः इत्यन्वयः । तत्र गगनत्वन प्रमेयसामान्याभावस्य प्रसिद्धिरित्याशङ्क्याह गगनादेरपीति (पृ.36) ।

 ननु कालिकसंबन्धेन घटत्वपटत्वयोः काले सत्वेन तयोः विरोधाभावात् घटत्वपटत्वाभ्यां कालरूपस्य प्रमेयस्य संभवात् कथं घटत्वपटत्वाभ्यां प्रमेयसामान्याभावः प्रसिध्यतीत्यत आह - येन संबन्धेनेति (पृ.36) । यद्यपि कालिकसंबन्धेन वा विषयितासंबन्धेन वा घटत्वपटत्वयोः नास्ति विरोधः,

तथापि समवायसंबन्धेन घटत्वपटत्वयोः एकाधिकरणवृत्तित्वाभावात् विरोधो वर्तते । अतः समवायसंबन्धावच्छिन्नघटत्वपटत्वोभयनिष्ठावच्छेदकताक-प्रमेयसामान्यनिष्ठप्रतियोगिताकोऽभावः प्रमेयसाध्यकस्थले साध्यतावच्छेदकसमनियतप्रतियोगिताक इत्यर्थः ।

 ननु प्रतियोगितावच्छेदकविशिष्टप्रतियोगिना साकं अभावस्य विरोधात् घटत्वविशिष्टघटवति पटत्वविशिष्टपटवति च प्रतियोगितावच्छेदकविशिष्टप्रतियोगिनः सत्त्वेन कथं घटत्वपटत्वाभ्यां प्रमेयाभावः ततर् स्थातुं शक्नोति इत्याशङ्क्याह - प्रतियोगितावच्छेदकतावच्छेदकेति (पृ.36) । प्रतियोगितावच्छेदकतापर्याप्त्यधिकरणधर्मविशिष्टप्रतियोगितावच्छेदकावच्छिन्नप्रतियोगिना साकमेव अभावस्य विरोधः । प्रकृते घटत्वपटत्वोभयस्मिन् प्रतियोगितावच्छेदकतायाः पर्याप्तेः उभयत्वं प्रतियोगितावच्छेदकतापर्याप्त्यधिकरणधर्मः । तद्विशिष्टघटत्वपटत्वोभयावच्छिन्नप्रतियोगी तु अप्रसिद्धः । अतः विरोधिविरहेण घटत्वपटत्वाभ्यां प्रमेयसामान्याभावस्य केवलान्वयित्वमिति भावः ।

 दीधित्यनुक्ताभावान्तरमादायापि साध्याभावप्रसिद्धिं संपादयति इदमुपलक्षणम् इत्यादिना (पृ.36) । \`

समवायसंबन्धेन गगनेन प्रमेयसामान्यं नास्तीति प्रतीतिसिद्धः समवायसंबन्धावच्छिन्न - गगननिष्ठावच्छेदकताकप्रमेयसामान्यनिष्ठ - प्रतियोगिताकाभावः प्रमेयसाध्यकस्थले लक्षणघटकः । यथा घटत्वपटत्वयोः प्रत्येकरूपेण वृत्तिमत्त्वेऽपि प्रतियोगितावच्छेदकतावच्छेदकोभयत्वरूपेण घटत्वपटत्वयोः वृत्तिमत्त्वविरहात् उभयत्वावच्छिन्नघटत्वपटत्वनिष्ठावच्छेदकताकप्रतियोगिताकाभावः अङ्गीकृतः,

तथा प्रतियोगितावच्छेदकतावच्छेदकसमवायसंबन्धेन गगनस्य वृत्तिमत्त्वविरहेऽपि तत्संबन्धावच्छिन्नगगननिष्ठावच्छेदकताकप्रतियोगिताकाभावः संभवतीति भावः ।

 समवायसंबन्धेन गगनस्य कुत्राप्यवृत्तेः कथं वा गगनस्य अवच्छेदकत्वम् इत्याशङ्कायाम् अवच्छेदकस्य अवच्छेदकतावच्छेदकसंबन्धेन वृत्तिमत्त्वम् अवच्छेदकतायां न प्रयोजकम् । तत्र दृष्टान्तः अवच्छेदकतावच्छेदकरूपेण अवच्छेदकस्य वृत्तिमत्त्वं यथा अवच्छेदकतायां न प्रयोजकम् इति ।

 तादात्म्येन प्रमेयसामान्यसाध्यकस्थले तादात्म्यसंबन्धावच्छिन्नप्रतियोगिताकः अभाव एव ग्राह्यः । स च प्रमेयसामान्यभेदरूपः अप्रसिद्ध इत्याशङ्क्य तत्रापि घटत्वपटत्वाभ्यां प्रमेयसामान्यभेदः,

समवायेन गगनेन प्रमेयसामान्यभेदः,

समवायित्वेन प्रमेयत्वेन प्रमेयसामान्यभेदो वा लक्षणघटकः । आद्यः उभयत्वावच्छिन्नघटत्वपटत्वनिष्ठावच्छेदकताकप्रतियोगिताकः । द्वितीयः समवायसंबन्धावच्छिन्नगगननिष्ठावच्छेदकताकप्रतियोगिताकः । तृतीयः समवायित्वावच्छिन्नप्रमेयत्वनिष्ठावच्छेदकताकप्रतियोगिताक इति विशेषः । \</

5\>

॥ इति व्यधिकरणधर्मावच्छिन्नाभावावतरणम् ॥

\<

6\>

प्रथमस्वलक्षणस्य लक्ष्ये समन्वयप्रदर्शनादि ।

 विवरणम्



 ननु व्यधिकरणधर्मावच्छिन्नेत्यादि (पृ.48) । \`

इदं वाच्यं ज्ञेयत्वात्'

इत्यादौ व्यधिकरणधर्मावच्छिन्नसाध्याभावाप्रसिद्धावपि व्यभिचाराभावरूपव्याप्तौ साध्यतावच्छेदकावच्छिन्नसाध्याभावस्य अवश्यं निवेशनीयतया तादृशसाध्याभावाप्रसिद्धिरूपपदोषस्य उक्तत्वात् तावतैव वादिनः निवृत्तेः \`

प्रतियोग्यवृत्तिश्च'

इत्यादिना व्यधिकरणधर्मावच्छइन्नाभावखण्डनपूर्वकं दोषान्तरकथनं किमर्थमित्याशङ्कायां खण्डनपरग्रन्थम् अवतारयति - नन्वित्यादिना (पृ.48) । \`

पारिभाषिकमेव'

इति \`

एव'

कारेण न व्यभिचारः अव्यभिचार इति योगशक्त्या अव्यभिचरितपदप्रतिपाद्यत्वं व्यवच्छिद्यते । पारिभाषिकशब्दस्य द्वेधा व्याख्यानं करोति - तान्त्रिकसङ्केतेत्यादिना (पृ.49) । आद्यव्याख्याने \`

अव्यभिचरितत्वम्'

इत्यस्य अव्यभिचरितत्वपदमित्यर्थः । \`

पारिभाषिकम्'

इत्यस्य परिभाषया प्रतिपादकमित्यर्थः । व्याप्तिप्रतिपादकमिति प्रकरणसिद्धम् । परिभाषा नाम तान्त्रिकसङ्केतः । तान्त्रिकाः शास्त्रकाराः । द्वितीयव्याख्याने \`

पारिभाषिकमव्यभिचरितत्वम्'

इति पदसमुदायस्य परिभाषया अव्यभिचरितत्वपदप्रतिपाद्यमित्यर्थः । व्याप्यत्वमिति विशेष्यम् अध्याहार्यम् । आद्यव्याख्याने \`

एक'

कारेण योगशक्त्या प्रतिपादकत्वं व्यवच्छिद्यते । द्वितीयव्याख्याने योगशक्त्या प्रतिपाद्यत्वं व्यवच्छिद्यते ।

 \`

यत्समानाधिकरणाः'

इत्यादि दीधितिः । अत्र यत्समानाधिकरणसाध्यव्याकतावच्छेदकप्रतियोगिताकयावदभावे प्रतियोगिसामानाधिकरण्यं विधीयते । यत्पदं यद्धर्मावच्छिन्नपरम् । अग्रे तत्पदमपि तद्धर्मावच्छिन्नपरम् । यद्धर्मपदेन हेतुतावच्छेदकधर्मः ग्राह्यः । तथा च यद्धर्मावच्छिन्नाधिकरणवृत्तयः साध्यतावच्छेदकावच्छिन्नस्य व्यापकतावच्छेदिका या प्रतियोगिता तन्निरूपकाः यावन्तोऽभावाः स्वप्रतियोग्यधिकरणवृत्तयः तद्धर्मावच्छिन्नत्वं व्याप्तिः । साध्यतावच्छेदकावच्छिन्नव्यापकातव्छेदकप्रतियोगिताका इत्यस्य साध्यतावच्छेदकावच्छिन्नसाध्यवन्निष्ठात्यन्ताभावप्रतियोगितानवच्छेदकप्रतियोगिताका इत्यर्थः । \`

पर्वतो वह्निमान् धूमात्'

इत्यत्र यद्धर्मः धमत्वम् । तदवच्छिन्नस्य धूमस्य अधिकरणे पर्वतादौ वर्तमानाः अभावाः \`

घटत्वेन वह्न्यभावः,' \`

पटत्वेन वह्न्यभावः'

इत्यादयः व्यधिकरणधर्मावच्छिन्नसाध्याभावाः,

न तु वह्नित्वेन वह्न्यभावः । तस्य हेत्वधिकरणपर्वताद्यवृत्तित्वात् । घटत्वेन वह्न्यभावश्च वह्नित्वावच्छिन्नव्यापकतावच्छेदकप्रतियोगिताकः । वह्नित्वावच्छिन्नाधिकरणे सर्वत्र घटत्वेन वह्न्यभावीयप्रतियोगिताविशिष्टस्य अभावः न भवति । किन्तु घटत्वेन घटाभावीयप्रतियोगिताविशिष्टस्य घटस्य अभावः । तत्प्रतियोगो घटाभावीयप्रतियोगिताविशिष्टघटः । तत्प्रतियोगितावच्छेदिका घटाभावीयघटनिष्ठप्रतियोगिता । तत्प्रतियोगितानवच्छेदिका घटत्वेन वह्न्यभावीय - वह्निनिष्ठप्रतियोगिता । तन्निरूपकाभावः घटत्वेन वह्न्यभावः । एवं पटत्वादिना वह्न्यभावश्च । तादृशाभावश्च वह्निरूपप्रतियोग्यधिकरणे पर्वतादौ वर्तते । व्यधिकरणधर्मावच्छिन्नाभावस्य केवलान्वयित्वात् इति लक्षणसमन्वयः ।

 \`

इदं वाच्यम् ज्ञेयत्वात्'

इत्यादौ ज्ञेयत्वरूपहेत्वधिकरणे घटादौ वर्तमानः वाच्यत्वरूपसाध्यव्यापकतावच्छेदकप्रतियोगिताकः समवायित्वेन वाच्यत्वाभावः घटत्वेन वाच्यत्वाभाव इत्यादिः । तादृशाभावश्च वाच्यत्वात्मकप्रतियोग्यधिकरणे वर्तत इति लक्षणसमन्वयः । \`

धूमवान् वह्नेः'

इत्यत्र वह्निरूपहेत्वधिकरणायोगोलके वर्तमानः यावदन्तर्गतः धूमत्वावच्छिन्नव्यापकतावच्छेदकप्रतियोगिताकः धूमत्वेन धूमाभावोऽपि । स च प्रतियोगिसमानाधिकरणः न भवति । धूमरूपप्रतियोग्यधिकरणे पर्वतादौ अवर्तमानत्वात् । अतः नातिव्याप्तिः । तदाह - यत्पदं यद्धर्मावच्छिन्नपरम् (पृ.48) इत्यादिना । आवश्यकमिति (पृ.49) । व्यधिकरणधर्मावच्छिन्नाभावस्य केवलान्वयित्वात् इति भावः ।

 ननु \`

धूमवान् वन्हेः'

इत्यादौ यावदन्तर्गतस्य धूमत्वेन धूमाभावस्यापि प्रतियोग्यधिकरणे पर्वतादौ कालिकसंबन्धेन वृत्तित्वात् प्रतियोगिसामानाधिकरण्यमस्तीति अतिव्याप्तिः । तदाह - तादृशाभावस्येति (पृ.49) । स्वविशिष्टयावद्धेत्वधिकरणान्तर्भावेण प्रतियोगिसामानाधिकरण्यं विवक्षणीयमिति वक्ष्यति । स्वपदं लक्षणघटकाभावपरम् । धूमत्वे धूमाभावविशिष्टयावद्धेत्वधिकरणान्तर्गतं अयोगोलकमपि । तदन्तर्भावेण धूमाभावस्य प्रतियोगिसामानाधिकरण्यं नास्ति । अयोगोलके धूमरूपप्रतियोगिनः विरहात् । अतः नातिव्याप्तिरिति भावः । अभावे हेतुसामानाधिकरण्यविशेषणस्य प्रयोजनमाह - अयमात्मा ज्ञानात् (पृ.49) । इत्यादिना ।

 \`

यत्समानाधिकरणाः'

इति विशेषणानुपादाने \`

साध्यतावच्छेदकावच्छिन्नव्यापकतावच्छेदकप्रतियोगिताकाः यावन्तोऽभावाः प्रतियोगिसमानाधिकरणाः'

इत्येतावन्मात्रोक्तौ \`

अयमात्मा ज्ञानात्'

इत्यादौ सद्धेतौ आत्मत्वत्वंरूपसाध्यतावच्छेदकावच्छिन्नव्यापकतावच्छेदकप्रतियोगिताकयावदभावान्तर्गतः आत्मत्वत्वेन आत्मत्वाभावोऽपि । तस्य च प्रतियोगिसामानाधिकरण्यं नास्ति । प्रतियोगिनः आत्मत्वस्य अधिकरणे आत्मनि आत्मत्वाभावस्य अवृत्तेः इत्यव्याप्तिः । तद्वारणाय हेतुसामानाधिकरण्यम् अभावविशेषणम् । तद्विशेषणे दत्ते आत्मत्वत्वेन आत्मत्वाभावः न लक्षणघटकः । तस्य ज्ञानरूपहेत्वधिकरणे आत्मनि अवृत्तेः । किन्तु घटत्वेन आत्मत्वाभाव एव लक्षणघटकः । तस्य च केवलान्वयितया प्रतियोग्यधिकरणवृत्तित्वमस्तीति नाव्याप्तिः ।

 ननु हेतुसामानाधिकरण्यविशेषणानुपादाने \`

वह्निमान् धूमात्'

इत्यादावपि अव्याप्तिः संभवति । वह्नित्वावच्छिन्नव्यापकतावच्छेदकप्रतियोगिताकयावदभावान्तर्गतस्य वह्नित्वेन वह्न्यभावस्य वह्निरूपप्रतियोग्यधिकरणे पर्वतादौ अवृत्तेः प्रतियोगिसामानाधिकरण्यविरहात् । तथा च प्रसिद्धस्थले अव्याप्तिकथनमुपेक्ष्य \`

अयमात्मा ज्ञानात्'

इत्यादौ अव्याप्तिकथनमयुक्तम् इत्यत आह - अभाववृत्ताविति (पृ.49) । विशेषावच्छिन्नत्वं प्रयोजनविरहात् न निवेश्यते । तथा च वह्नित्वेन वह्न्यभावस्यापि वह्न्यधिकरणपर्वतादिनिरूपितकालिकसंबन्धावच्छिन्नवृत्तित्वसत्त्वात् प्रतियोगिसामानाधिकरण्यमस्तीति लक्षणसमन्वयसंभवात् \`

वह्निमान् धूमात्'

इति स्थलमुपेक्षितमिति भावः ।

 हेतुतावच्छेदकावच्छिन्नत्वनिवेशस्य प्रयोजनमाह - अयमात्मा इत्यादिना (पृ.49) । \`

यद्धर्मावच्छिन्नसमानाधिकरणाः'

इत्यनुक्त्वा \`

यत्समानाधिकरणाः'

इत्येतावन्मात्रोक्तौ \`

अयमात्मा पृथिव्याद्यष्टद्रव्यातिरिक्तत्वे सति द्रव्यत्वात्'

इत्यादिसद्धेतौ अव्याप्तिः । अत्र आत्मत्वं साध्यम् । पृथिव्याद्यष्टद्रव्यातिरिक्तत्वविशिष्टद्रव्यत्वं हेतुः । यत्पदेन विशिष्टशुद्धयोरनतिरेकात् शुद्धद्रव्यत्वस्यापि ग्रहीतुं शक्यतया तदधिकरणे पृथिव्यादौ आत्मत्वत्वेन आत्मत्वाभावस्यापि वर्तमानतया यावदभावान्तर्गतस्य तस्य प्रतियोगिसामानाधिकरण्यं नास्ति । आत्मत्वाधिकरणे आत्मनि आत्मत्वाभावस्य कालिकसंबन्धेनापि अवृत्तेः । नित्येषु कालिकायोगात् । अतः अव्याप्तिः । तद्वारणाय हेतौ हेतुतावच्छेदकावच्छिन्नत्वनिवेशः । तन्निवेशे पृथिव्याद्यष्टद्रव्यातिरिक्तत्वविशिष्टद्रव्यत्वत्वावच्छिन्नाधिकरममात्मैव । तद्वृत्तयः यावन्तोऽभावाः इत्यनेन आत्मत्वत्वेन आत्मत्वाभावः न ग्रहीतुं शक्यते । तस्य आत्मनि केनापि संबन्धेन अवृत्तेः । किन्तु व्यधिकरणधर्मावच्छिन्नप्रतियोगिताकः घटत्वादिना आत्मत्वाभाव एव ग्राह्यः । तस्य च आत्मत्वरूपप्रतियोग्यधिकरणवृत्तित्वमस्तीति नाव्याप्तिः ।

 ननु हेतुतावच्छेदकावच्छिन्नहेतुसामानाधिकरण्यस्थाने साध्यतावच्छेदकावच्छिन्नहेतुसामानाधिकरण्यस्थाने साध्यतावच्छेदकावच्छिन्नसाध्यसामानाधिकरण्यमेव अभावे विशेषणं दीयताम् । साध्यतावच्छेदकावच्छिन्नसाध्यसमानाधिकरणाः साध्यतावच्छेदकावच्छिन्नव्यापकतावच्छेदक प्रतियोगिताकाः यावन्तोऽभावाः प्रतियोगिसमानाधिकरणाः तत्त्वम् इत्येव व्याप्तिरस्तु । तावतापि \`

अयमात्मा ज्ञानात्'

इत्यादौ समानाधिकरणधर्मावच्छिन्नसाध्याभावस्य आत्मत्वत्वेन आत्मत्वाभावस्य आत्मत्वरूपसाध्याधिकरणात्मवृत्तित्वाभावेन लक्षणाघटकतया व्यधिकरणधर्मावच्छिन्नप्रतियोगिताकस्य घटत्वादिना आत्मत्वाभावस्यैव लक्षणघटकतया तस्य च प्रतियोगिसामानाधिकरण्यसत्त्वात् नाव्याप्तिः । साध्ये साध्यतावच्छेदकावच्छिन्नत्वनिवेशात् \`

अयम् अष्टद्रव्यातिरिक्तद्रव्यत्ववान् आत्मत्वात्'

इत्यत्र शुद्धद्रव्यत्वाधिकरणपृथिव्यादिवृत्तियावदभावान्तर्गतस्य आत्मत्वत्वेन आत्मत्वाभावस्य प्रतियोगिसामानाधिकरण्यविरहात् प्रसक्तायाः अव्याप्तेः नावकाशः ।

 ननु हेतुसामानाधिकरण्यस्थाने साध्यसामानाधिकरण्यनिवेशे व्याप्तेः हेतुनिष्ठत्वं कथम् ?

यत्तत्पदाभ्यां साध्यस्यैव ग्राह्यत्वात् इति चेन्न - स्वविशिष्टहेत्वधिकरणान्तर्भावेण प्रतियोगिसामानाधिकरण्यस्य अवश्यं निवेशनीयतया तत्र हेतुपदस्थाने यत्पदस्य निवेशेन व्याप्तेः हेतुनिष्ठत्वोपपत्तेः । तथा च साध्यतावच्छेदकावच्छिन्नसाध्यसमानाधिकरणाः साध्यतावच्छेदकावच्छिन्नव्यापकतावच्छेदकप्रतियोगिताकाः यावन्तोऽभावाः स्वविशिष्टयावत् यदधिकरणान्तर्भावेण प्रतियोगिसमानाधिकरणाः तत्त्वं व्याप्तिः । न च साध्यसामानाधिकरण्यनिवेशे किं लाघवम् इति वाच्यम् । अनुगमे लाघवात् । तथाहि - साध्यतावच्छेदकविशिष्टाः यावन्तोऽभावाः यदधिकरणान्तर्भावेण प्रतियोगिसमानाधिकरणाः तत्त्वं व्याप्तिः । अभावे साध्यतावच्छेदकवैशिष्ट्यं च स्वावच्छिन्नसामानाधिकरण्य - स्वावच्छिन्नव्यापकतावच्छेदकप्रतियोगिताकत्वोभयसंबन्धेन । हेतुसामनाधिकरण्यनिवेशे तु एवमनुगमो न संभवति इत्याशयेन शङ्कते - यद्यपीत्यादिना (पृ.49) ।

 समाधत्ते - तथापीत्यादिना (पृ.50) । \`

अयं कपिसंयोगाभाववान् जातित्वात्'

इति सद्धेतुः । जातित्वाधिकरणे जातौ कपिसयोगाभावस्य सत्त्वात् । अत्र \`

साध्यसमानाधिकरणाः यावन्तोऽभावाः'

इत्यनेन कपिसंयोगात्मकः कपिसंयोगाभावत्वेन कपिसंयोगाभावाभावोऽपि ग्रहीतुं शक्यते । कपिसंयोगस्य कपिसंयोगाभावरूपसाध्याधिकरणवृक्षवृत्तित्वात् । तथा च यावदभावपदेन कपिसंयोगात्मकाभावस्यापि ग्रहणे तद्विशिष्टं हेत्वधिकरणमप्रसिद्धम् । हेत्वधिकरणजातेः कपिसयोगविशिष्टत्वाभावात् । नित्येषु कालिकायोगात् नित्यायां जातौ कालिकसंबन्धेनापि कपिसंयोगवैशिष्ट्यासंभवात् । तथा च स्वविशिष्टहेत्वधिकरणाप्रसिद्ध्या अव्याप्तिः । यदि तु प्रतियोगिवैयधिकरण्याघटितव्यापकतावच्छेदकत्वं निवेश्यते,

तदा कपिसंयोगात्मकाभावस्य लक्षणघटकत्वं न संभवति । साध्यवति - कपिसंयोगाभाववति वृक्षे कपिसंयोगात्मकाभावीयप्रतियोगिताविशिष्टस्य कपिसंयोगाभावस्य अभावः अस्तीति साध्यवन्निष्ठतादृशाभावप्रतियोगितावच्छेदकत्वस्यैव कपिसंयोगात्मकाभावीयप्रतियोगितायां सत्त्वेन साध्यव्यापकतावच्छेदकत्वविरहात् । किन्तु घटत्वादिना कपिसंयोगाभावाभाव एव लक्षणघटकः । तद्विशिष्टं हेत्वधिकरणं प्रसिद्धमेवेति नाव्याप्तिरित्युच्यते,

तदा साध्यसामानाधिकरम्यनिवेशे \`

सत्तावान् आत्मत्वात्'

इत्यादौ अव्याप्तिः । साध्याधिकरणे - सत्ताधिकरणे काले कालिकसंबन्धेन वर्तमानस्य सत्तात्वेन सत्ताभावस्यापि यावदन्तर्गततया तद्विशिष्टस्य हेत्वधिकरणस्य अप्रसिद्ध्या अव्याप्तिः । हेत्वधिकरणस्य आत्मनः केनापि संबन्धेन सत्तात्वावच्छिन्नसत्ताभावविशिष्टत्वाभावात् इति अव्याप्तिः । अतः साध्यतावच्छेदकावच्छिन्नसाध्यसामानाधिकरण्यमुपेक्ष्य हेतुतावच्छेदकावच्छिन्नहेतुसामानाधिकरण्यं निवेशितम् । तन्निवेशे \`

सत्तावान् आत्मत्वात्'

इत्यादौ हेत्वधिकरणे आत्मनि सत्तात्वेन सत्ताभावः न वर्तत इति हेतुसमानाधिकरणाभावपदेन सत्तात्वेन सत्ताभावो न ग्राह्यः । किन्तु घटत्वेन सत्ताभाव एव ग्राह्यः । तद्विशिष्टं हेत्वधिकरणम् आत्मा प्रसिध्यति इति न स्वविशिष्टहेत्वधिकरणाप्रसिद्धिप्रयुक्ता अव्याप्तिरिति भावः । \</

6\>

\<

7\>

हेतुसामानाधिकरण्यविशेषणवैयर्थ्यशङ्कापरिहारौ ।

 विवरणम्



 यत्तु इत्यादि (पृ.56) । \`

अयम् आत्मा ज्ञानात्'

इत्यादौ यावदभावान्तर्गतस्य आत्मत्वत्वेन आत्मत्वाभावस्य प्रतियोगिसामानाधिकरण्यं नास्तीति अव्याप्तिः । तद्वारणाय अभावे हेतुसामानाधिकरण्यं विशेषणं देयम् इति पूर्वमुक्तम् ।

 अत्र केचिदाहुः - आत्मत्वत्वेन आत्मत्वाभावस्यापि प्रतियोगिसामानाधिकरण्यमस्ति । प्रतियोगिनः आत्मत्वस्य अधिकरमे आत्मनि एकज्ञानविषयत्वसंनब्धेन आत्मत्वाभावस्य सत्त्वात् । \`

आत्मत्वं नास्ति'

इति ज्ञाने \`

त्व'

प्रत्ययप्रकृत्यर्थतया आत्मनः,

एवम् आत्मत्वाभावस्य उभयोः विषयत्वात् । एवमात्मनि स्वाश्रयाश्रयत्वसंबन्धेन आत्मत्वाभावः वर्तते । स्वं - आत्मत्वाभावः । तदाश्रयः - आत्मत्वम् । न हि आत्मत्वे आत्मत्वमस्ति । आत्मत्वाभावाश्रयात्मत्वाश्रयत्वं आत्मन्यस्तीति आत्मनि आत्मत्वाभावः स्वाश्रयाश्रयत्वरूपपरंपरासंबन्धेन वर्तते । तथा च समानाधिकरणधर्मावच्छिन्नाभावस्य आत्मत्वत्वेन आत्मत्वाभावस्य ग्रहणेऽपि तस्य प्रतियोगिसामानाधिकरण्यसत्त्वात् अव्याप्तिविरहेण तद्वारणफलकं हेतुसामानाधिकरण्यविशेषणं व्यर्थमिति तन्मतम् अनूद्य निराकरोति । विशिष्टबुद्धिनियामकत्वमेव संसर्गत्वम् । एकज्ञानविषयत्वस्वाश्रयाश्रयत्वसंबन्धेन विशिष्टबुद्धौ प्रमाणाभावात् तेषां विशिष्टबुद्धिनियामकत्वरूपं संबन्धत्वमेव नास्ति । अतः तेन संबन्धेन प्रतियोगिसामानाधिकरण्यं वक्तुमशक्यम् । विशिष्टबुद्धिनियामकसंबन्धेन तु आत्मत्वाभावस्य प्रतियोगिसामानाधिकरण्यविरहात् अव्याप्तिः भवति । तद्वारकतया हेतुसामानाधिकरण्यविशेषणं सार्थकमेवेति भावः ।

 न चैवमपीत्यादि (पृ.57) । यदभावो व्यभिचारविरोधी तत्त्वम् उपाधेर्लक्षणमिति उपाधिलक्षणं मणिकारः उपाधिप्रकरणे वक्ष्यति । \`

यदभाव'

इत्यस्य यन्निष्ठाव्याप्यत्वसंबन्धावच्छिन्नप्रतियोगिताकाभाव इत्यर्थः । \`

व्यभिचारविरोधी'

इत्यस्य व्यभिचाराभावव्याप्य इत्यर्थः । \`

पर्वतो धूमवान् वह्नेः'

इत्यत्र आर्द्रेन्धनसंयोगः उपाधिः । स उपाधिः अव्याप्यत्वसंबन्धेन वह्नौ वर्तते । अव्याप्यत्वं नाम तदभाववद्वृत्तित्वरूपो व्यभिचारः । अत एव वह्नेः धूमव्यभिचारित्वम् अनुमीयते । \`

वह्निः धूमव्यभिचारी अव्याप्यत्वसंबन्धेन आर्द्रेन्धनवत्त्वात्'

इति । सद्धेतौ तु अव्याप्यत्वसंबन्धेन उपाधिर्नास्ति । अत एव साध्यव्यभिचारोऽपि नास्ति । अतः अव्याप्यत्वसंबन्धावच्छिन्नोपाध्यभावः व्यभिचाराभावव्याप्यः इति उपाधौ लक्षणसमन्वयः ।

 \`

इह हेतौ उपाधिः', \`

नेह हेतौ उपाधिः'

इति प्रतीत्यनुसारेण व्यवहारानुसारेण च अव्याप्यत्वरूपः संबन्धः सिध्यति इति ग्रन्थकारैरेव उक्तम् । तेन संबन्धेन आत्मत्वत्वेन आत्मत्वाभावस्य प्रतियोग्यधिकरणवृत्तित्वमस्ति । आत्मत्वाधिकरणे आत्मनि आत्मत्वाभावः स्वाभाववत्संबद्धत्वरूपाव्याप्यत्वसंबन्धेन वर्तते । स्वम् - आत्मत्वाभावः । स्वाभावः - आत्मत्वाभावाभावः । तद्वान् आत्मा । तत्संबद्धत्वं तादात्म्यसंबन्धेन आत्मनः अस्तीत्यनेन संबन्धेन आत्मत्वाभावस्य प्रतियोग्यधिकरणवृत्तित्वात् लक्षणसमन्वयेन अव्याप्त्यप्रसक्त्या हेतुसामानाधिकरण्यविशेषणं व्यर्थमिति शङ्का ।

 समाधनं तु - अव्याप्यत्वस्य संबन्धत्वं सविवादम् । अत एव मणिस्थयदभावपदस्य यदव्याप्यत्वाभावः इति व्याख्यानं दीधितिकारैः कृतम् । अतः तेन संबन्धेन प्रतियोगिसामानाधिकरण्यं सविवादम् । किञ्च यदि अव्याप्यत्वं संबन्धः स्यात् तर्हि अव्याप्त्यप्रसक्त्या \`

यत्समानाधिकरणाः'

इति विशेषणं नोपाददीत । तद्विशेषणोपादानादेव अव्याप्यत्वस्य संबन्धत्वम् अप्रामाणिकमिति दीधितिकृतामाशय इति । \</

7\>

\<

8\>

यावत्पदव्यावृत्तिप्रदर्शनम् ।

 विवरणम्



 \`

सर्वत्र वाच्यत्वाद्यभावस्य' (

पृ.59) इति दीधितौ यावत्पदोपादानस्य प्रयोजनमुक्तम् । तत्र काचिदाशङ्का जायते - \`

यत्समानाधिकरणाः'

इत्यादिलक्षणे \`

यत्समानाधिकरणा'

इति विशेषणस्य प्रयोजनकथनान्तरं तदनन्तरं विद्यमानस्य साध्यतावच्छेदकावच्छिन्नव्यापकतावच्छेदकप्रतियोगिताकत्वरूपस्य द्वितीयविशेषणस्य प्रयोजनकथनमेव युक्तम् । न तु तत्परित्यज्य तदनन्तरं विद्यमानस्य यावत्त्वरूपतृतीयविशेषणस्य प्रयोजनकथनम् इति ।

 तत्समाधानं वदन् दीधितिम् अवतारयति यावत्पदासत्त्वे इत्यादिना (पृ.59) । \`

साध्यतावच्छेदके'

त्यादिद्वितीयविशेषणस्य प्रयोजनं यावत्वरूपतृतीयविशेषणे सत्येव भवति । अतः यावत्त्वस्य प्रथमतः प्रयोजनकथनम् । तथा हि - \`

साध्यतावच्छेदके'

त्यादि द्वितीयविशेषणानुपदाने \`

वह्निमान् धूमात्'

इत्यादौ अव्याप्तिः । साधनसमानाधिकरणाभावपदेन धूमाधिकरणपर्वतवृत्तेः गोत्वाभावस्यापि ग्रहीतुं शक्यतया तस्य यावद्धेत्वधिकरणपर्वतान्तर्भावेण प्रतियोगिसामानाधिकरण्यं नास्ति । पर्वते गोत्वरूपप्रतियोगिविरहात् । तथा च गोत्वाभावमादाय प्रसक्तायाः अव्याप्तेर्वारणाय साध्यतावच्छेदकेत्यादिविशेषणम् । गोत्वाभावस्य तु वह्नित्वावच्छिन्नव्यापकतावच्छेदकप्रतियोगिताकत्वं नास्ति । वह्नित्वावच्छिन्नवन्ह्यधिकरणे पर्वतादौ गोत्वाभावीयप्रतियोगिताविशिष्टस्य गोत्वस्यासत्त्वात् । अतः गीत्वाभावो न लक्षणघटकः । किन्तु घटत्वेन वह्न्यभाव एव । तस्य प्रतियोगिसामानाधिकरण्यसत्त्वात् नाव्याप्तिः इति द्वितीयविशेषणस्य प्रयोजनम् । यावत्पदासत्त्वे इदं प्रयोजनं न संभवति \`

यत्समानाधिकरणः यःकश्चिदभावः प्रतियोगिसमानाधिकरणः'

इत्येव यावत्पदासत्त्वे लक्षणम् । तत्र तु हेत्वधिकरणपर्वतवृत्तिं घटत्वेन वह्न्यभावं यत्किञ्चिदभावपदेन गृहीत्वा तस्य प्रतियोगिसामानाधिकरण्यसत्त्वात् लक्षणसमन्वयसंभवात् । यावत्पदे सति तु गोत्वाभावस्यापि यावदन्तर्गतत्वात् तस्य प्रतियोगिसामानाधिकरण्यविरहात् प्रसक्तायाः अव्याप्तेः वारकतया \`

साध्यतावच्छेदके'

त्यादि द्वितीयविशेषणसार्थक्यं भवति । अतः आदौ \`

साध्यतावच्छेदके'

त्यादिविशेषणस्य प्रयोजनमनुक्त्वा तत्सार्थक्यापादकस्य यावत्वविशेषणस्य प्रथमतः प्रयोजनं प्रदर्शयति इति भावः ।

 यावत्पदासत्त्वे \`

यत्समानाधिकरणः यः अभावः प्रतियोगिसमानाधिकरणः तत्त्वम्'

इति लक्षणम् । तथा सति व्यभिचारिसमान्येऽतिव्याप्तिः । \`

धूमवान् वह्नेः'

इत्यादौ समवायित्वेन वाच्यत्वाभावस्य हेतुसमानाधिकरणस्य वाच्यत्वरूपप्रतियोग्यधिकरणघटादिवृत्तितया प्रतियोगिसामानाधिकरण्यमस्तीति अतिव्याप्तिः । तद्वारणाय यावत्पदम् । तदुपादाने धूमत्वेन धूमाभावस्यापि हेतुसमानाधिकरणयावदन्तर्गततया तस्य प्रतियोगिसामानाधिकरण्यविरहात् नातिव्याप्तिः ।

 यद्यपीत्यादि (पृ.60) । व्यभिचारिणि वाच्यत्वाद्यभावस्य तथात्वात् इति वक्तव्ये सर्वत्रेति किमर्थमुक्तम् । सर्वत्रेत्यनेन हि सद्धेतौ असद्धेतौ च समवायितया वाच्यत्वाभावस्य प्रतियोगिसामानाधिकरण्यं लभ्यते । अत्र सद्धेतौ प्रतियोगिसामानाधिकरण्यं न दोषावहम् । अतः सद्धेतुमन्तर्भाव्य सर्वत्रेति किमर्थमुक्तमिति शङ्कायां सद्धेतौ वाच्यत्वाभावस्य प्रतियोगिसामानाधिकरण्यसत्त्वेन लक्षणगमनात् नाव्याप्तिः । व्यभिचारिणि वाच्यत्वाभावस्य प्रतियोगिसमानाधिकरणत्वात् लक्षणसत्त्वेनातिव्याप्तिः । तथा च यावत्वानुपादाने अतिव्याप्तिरेव दोषः,

न तु अव्याप्तिरिति सूचनाय सर्वत्रेत्युक्तमिति भावः ।

 तादृशाभावस्येति (पृ.60) । समवायितया वाच्यत्वाद्यभावस्येत्यर्थः । तथात्वकथनमिति (पृ.60) । प्रतियोगिसमानाधिकरण्यकथनम् इत्यर्थः ।

 "सर्वत्र" पदे अवच्छेदकत्वार्थकसप्तम्यङ्गीकारेण तत्सार्थक्यमाह - अत वेत्यादिना (पृ.60) । \`

सर्वत्रे'

त्यस्य सर्वाधिकरणावच्छेदेनेत्यर्थः । विवक्षणीयस्वविशिष्टयावद्धेत्वधिकरणान्तर्भावेण इति यावत् । \`

धूमवान् वह्नेः'

इत्यादौ धूमत्वेन धूमाभावस्य यद्यपि यावद्धेत्वधिकरणान्तर्भावेण प्रतियोगिसामानाधिकरण्यं नास्ति,

अयोगोलके धूमरूपप्रतियोगिविरहात् । समवायितया वाच्यत्वाभावस्य तु अयोगोलके वाच्यत्वरूपप्रतियोगिनः स्वस्य च सत्त्वेन विवक्षणीयं स्वविशिष्टयावद्धेत्वधिकरणान्तर्भावेण प्रतियोगिसामानाधिकरण्यस्तीति अतिव्याप्तिः इति सूचनार्थं सर्वत्रेत्युक्तम् । \</

8\>

\<

9\>

अत एव भूतत्वमूर्तत्वेत्यादिदीधितिग्रन्थस्यावतरणम् ।

 विवरणम्



 ननु यावत्पदानुपादाने व्यभिचारिसामान्ये समवायितया वाच्यत्वाभावमादाय अतिव्याप्तेरुक्तत्वात् तेनैव व्यभिचारिविशेषे \`

भूतत्वमूर्तत्वोभयवान् मूर्तत्वात्'

इत्यत्रापि अतिव्याप्तेः लाभात् पुनः साध्याभावमादाय तत्र व्यभिचारिविशेषे अतिव्याप्तिप्रदर्शनमयुक्तम् इत्याशङ्क्य व्यभिचारिविशेषे अतिव्याप्तिप्रदर्शनमयुक्तम् इत्याशङ्क्य व्यभिचारिविशेषे अतिव्याप्तिप्रदर्शनस्य साङ्गत्यं यथा स्यात् तथा अवतार्य व्याख्यानं करोति - ननु यावत्पदानुपादाने (पृ.63) इत्यादिना । यावत्पदानुपादाने व्यभिचारिमात्रे वाच्यत्वाद्यभावमादाय प्रसक्ता अतिव्याप्तिः साध्यतावच्छेदकावच्छिन्नव्यापकतावच्छेदकप्रतियोगिकत्वस्थाने साध्यतावच्छेदकव्याप्यप्रतियोगिताकत्वनिवेशेनैव वारयितुं शक्यते । न च \`

वह्निमान् धूमात्'

इत्यादौ वह्नित्वव्याप्यप्रतियोगिताकस्य महानसीयवह्न्यभावस्य यावद्धेत्वधिकरणपर्वतान्तर्भावेण महानसीयवह्निरूपप्रतियोगिसामानाधिकरण्यविरहात् अव्याप्तिरिति वाच्यम् । यावत्पदस्य अभावात् वह्नित्वव्याप्यप्रतियोगिताकं घटत्वेन वह्न्यभावमादायैव लक्षणसमन्वयसंभवात् ।

 \`

धूमवान् वह्नेः'

इत्यादौ समवायितया वाच्यत्वाभावस्य धूमत्वव्याप्यप्रतियोगिताकत्वविरहात्;

समवायितया वाच्यत्वाभावीयप्रतियोगितायाः वाच्यत्वे सत्त्वेन तत्र धूमत्वविरहात् स्वव्यापकतत्कत्वरूपसाध्यतावच्छेदकव्याप्यत्वविरहात् तस्य लक्षणाघटकत्वात् धूमत्वेन धूमाभावस्य लक्षणघटकत्वेऽपि तस्य यावद्धेत्वधिकरणान्तर्भावेण प्रतियोगिसामानाधिकरण्यविरहात् नातिव्याप्तिः ।

 ननु साध्यतावच्छेदकव्याप्यप्रतियोगिताकत्वनिवेशे व्याप्यत्वस्य व्याप्त्याश्रयत्वरूपत्वेन व्याप्तेश्च यत्समानाधिकरणाः इत्यादिरूपत्वेन तत्रापि व्यापकतत्कत्वस्यैव साध्यतावच्छेदकव्याप्यत्वरूपस्य प्रकृतलक्षणे प्रवेशात् ।

 न च - यावत्पदमनुपादाय साध्यतावच्छेदकव्याप्यप्रतियोगिताकः कश्चिदभावः प्रतियोगिसमानाधिकरण इति निवेशे \`

अयम् आत्मा ज्ञानात्'

इत्यादौ आत्मत्वत्वव्याप्यप्रतियोगिताकं \`

घटत्वेन आत्मत्वाभावम्'

आदाय लक्षणसमन्वयसंभवात् हेतुसमानाधिकरणत्वरूपं अभावविशेषणं व्यर्थम् इति - वाच्यम् ।

 इष्टापत्तेः इत्याशङ्क्य यावत्पदमनुपादाय साध्यतावच्छेदकव्याप्यप्रतियोगिताकत्वनिवेशेऽपि \`

धूमवान् वह्नेः'

इत्यादौ अतिव्याप्तिवारणेऽपि \`

भूतत्वमूर्तत्वोभयवान् मूर्तत्वात्'

इत्यत्र अतिव्याप्तिः । तद्वारणाय यावत्पदोपादानम् इति भावः ।

 \`

भूतत्वमूर्तत्वोभयवान् मूर्तत्वात्'

इति हेतुः व्यभिचारी । भूतत्वमूर्तत्वोभयाभाववति मनसि मूर्तत्वसत्त्वात् । अत्र हेत्वधिकरणे मनसि वर्तमानः साध्यतावच्छेदकव्याप्यप्रतियोगिताकः अभावः भूतत्वमूर्तत्वोभयाभावः । तस्य यावद्धेत्वधिकरणमनोऽन्तर्भावेण प्रतियोगिसामानाधिकरण्यमस्ति । भूतत्वमूर्तत्वोभयाभावस्य उभयं प्रतियोगि । उभयस्य प्रत्येकम् अनतिरेकात् मूर्तत्वमपि प्रतियोगि । तच्च मनसि वर्तते । एवं भूतत्वमूर्तत्वोभयाभावोऽपि वर्तत इति प्रतियोगिसामानाधिकरण्यसत्त्वात् अतिव्याप्तिः । तद्वारणाय यावत्पदोपादानम् । तदुपादाने हेतुसमानाधिकरणयावदभावान्तर्गतः भूतत्वाभावः मनोऽन्यत्वाभावश्च । तयोः मनोऽन्तर्भावेण प्रतियोगिसामानाधिकरण्यं नास्ति । प्रतियोगिनः भूतत्वस्य मनोऽन्यत्वस्य च मनसि अभावात् । अतो नातिव्याप्तिरिति भावः ।

 ननु यावत्पदे दत्ते भूतत्वाभावस्य साध्यतावच्छेदकव्याप्यप्रतियोगिताकत्वेन लक्षणघटकत्वेऽपि मनोऽन्यत्वाभावस्य भूतत्वभूर्तत्वोभयत्वरूपसाध्यतावच्छेदकशून्ये मनोऽन्यत्वे वर्तमाना या प्रतियोगिता तन्निरूपकत्वेन साध्यतावच्छेदकव्याप्यप्रतियोगिताकत्वविरहात् कथं लक्षणघटकत्वम् इत्यत आह-यावत्पदे दत्ते (पृ.63) इति । यावत्पददानात् पूर्वं साध्यतावच्छेदकव्याप्य प्रतियोगिताकत्वं निवेशयितुं शक्यम् । यावत्पददानानन्तरं तु तन्निवेशयितुम् अशक्यम् । तथा सति \`

वह्निमान् धूमात्'

इत्यादौ वह्नित्वव्याप्यप्रतियोगिताकयावदभावान्तर्गतस्य महानसीयवह्न्यभावस्य स्वविशिष्टयावद्धेत्वधिकरणपर्वतान्तर्भावेण प्रतियोगिसामानाधिकरण्यविरहात् अव्याप्तिप्रसङ्गात् । अतः यावत्पददानानन्तरं साध्यतावच्छेदकावच्छिन्नव्यापकतावच्छेदकप्रतियोगिताकत्वमेव अभावविशेषणं दातव्यम् । महानसीयवह्न्यभावीयप्रतियोगितायाः न वह्नित्वावच्छिन्नव्यापकतावच्छेदकत्वम् । वह्निमति पर्वते महानसीयवह्न्यभावीयप्रतियोगिताविशिष्टस्य महानसीयवह्नेः असत्त्वात् । अतः महानसीयवह्न्यभावस्य लक्षणाघटकतया न तमादाय अव्याप्तिः । \`

भूतत्वमूर्तत्वोभयवान् मूर्तत्वात्'

इत्यादौ साध्यवति पृथिव्यादिचतुष्टये भूतत्वाभावीयप्रतियोगिताविशिष्टस्य भूतत्वस्य मनोऽन्यत्वाभावीयप्रतियोगिताविशिष्टस्य मनोऽन्यत्वस्य च सत्त्वेन भूतत्वाभावमनोऽन्यत्वाभावयोरपि भूतत्वमूर्तत्वोभयत्वावच्छिन्नव्यापकतावच्छेदकप्रतियोगिताकतया लक्षणघटकत्वोपपत्तिरिति भावः ।

 भूतत्वाभावं परित्यज्य मनोऽन्यत्वाभावानुधावने कारणमाहभूतत्वस्येति (पृ.64) । भूतत्वं नाम बहिरिन्द्रियग्राह्यविशेषगुणस्वरूपम् । भूतत्वाभावः बहिरिन्द्रियग्राह्यविशेषगुणाभावः । अभावीयप्रतियोगिता प्रतियोगिस्वरूपा । अतः भूतत्वाभावीयप्रतियोगिता बहिरिन्द्रियग्राह्यविशेषगुणभेदेन भिन्ना । तथा च साध्यवति पृथिव्यादौ शब्दादिरूपविशेषगुणाभावस्य सत्त्वात् चालिनीन्यायेन विशेषगुणात्मिकानां प्रतियोगितानां साध्यवन्निष्ठाभावप्रतियोगितावच्छेदकत्वमेव अस्ति । एवं साध्यवति पृथिव्यादौ उत्पत्तिकालावच्छेदेन भूतत्वाभावीयप्रतियोगिताविशिष्टानां विशेषगुणानाम् अभावस्य सत्त्वात् तत्प्रतियोगितावच्छेदकत्वमेव भूतत्वनिष्ठप्रतियोगितायामस्ति । तथा च साध्यवन्निष्ठाभावप्रतियोगितानवच्छेदकप्रतियोगिताकत्वाभावात् भूतत्वाभावस्य न लक्षणघटकत्वम् इत्यालोच्य मनोऽन्यत्वाभावस्य अनुसरणम् । साध्यवति पृथिव्यादौ विद्यमानः अभावः न मनोऽन्यत्वाभावीयप्रतियोगिताविशिष्टाभावः । तत्प्रतियोगिताविशिष्टस्य मनोऽन्यत्वस्यैव तत्र सत्त्वात् । किन्तु घटाद्यभावीयप्रतियोगिताविशिष्टाभावः । तत्प्रतियोगितावच्छेदकं घटाद्यभावीयप्रतियोगित्वम् । तत्प्रतियोगितानवच्छेदकं मनोऽन्यत्वनिष्ठं प्रतियोगित्वम् । तन्निरूपकत्वं मनोऽन्यत्वाभावेऽस्तीति स लक्षणघटकः । तस्य च यावद्धेत्वधिकरणमनोऽन्तर्भावेण प्रतियोगिसामानाधिकरण्यं नास्ति मनोऽन्यत्वरूपप्रतियोगिविरहात् इति नातिव्याप्तिरिति भावः ।

 अत्र आवश्यकत्वात् कृष्णंभट्टीये स्थितः विचारः तथैव लिख्यते---

 "अत्रेदं चिन्त्यम्-साध्यतावच्छेदकव्याप्यप्रतियोगिताकाभावनिवेशस्याभिप्रेतत्वे यावत्पदे दत्ते भूतत्वमनोन्यत्वाद्यभावमादाय अतिव्याप्तिवारणे तु दीधितिकृतां मनोऽन्यत्वाभावलेखनासङ्गतिः । तस्य साध्यतावच्छेदकव्याप्यप्रतियोगिताकत्वाभावात् । न च साध्यतावच्छेदकव्याप्रतियोगिताकयावदभावनिवेशे \`

वह्निमान् धूमात्'

इत्यादौ महानसीयवह्न्याद्यभावमादाय अव्याप्तिवारणाय यथोक्तिविशेषणस्य आवश्यकतया तादृशाभावयोः न लक्षणघटकत्वानुपपत्तिरिति वाच्यम् । तथा सति \`

तादृशाभावयोः'

लक्षणघटकत्वानुपपत्तिरिति वाच्यम् । तथा सति \`

तादृशाभावयोः लक्षणघटकत्वात्'

इत्यनेन तादृशाभावद्वयस्य लक्षणघटकत्वसमर्थनासंगतेः । भूतत्वाभावस्य प्रागपि लक्षणघटकत्वात् । न च भूतत्वाभावस्य प्राक् लक्षणघटकत्वेऽपि मनोऽन्यत्वाभावस्यापि लक्षणघटकत्वार्थं तथाभिधानमिति वाच्यम् । अत एवेत्यादिना यावत्पदव्यावृत्यभिधाने यावदन्तर्गतभूतत्वाभावमादायैव अतिव्याप्तिनिराससंभवे \`

वह्निमान् धूमात्'

इत्यादौ महानसीयवह्न्यभावमादाय अव्याप्तिवारणाय यथोक्तविशेषणे मनोऽन्यत्वाभावस्य लक्षणघटकत्वं संपाद्य तादृशाभावमादाय अतिव्याप्तिवारणप्रयासस्य निष्फलतया तद्ग्रन्थस्य एतदर्थातात्पर्यकत्वात् इति ।

 अत्राहुः - यथोक्तविशेषणविशेषितयावदभावघटितलक्षणे यावत्त्वानुपादाने वाच्यत्वाभावमादाय दत्ताया अतिव्याप्तेः वारणार्थं यावत्त्वनिवेशविद्वेषिणा यथोक्तविशेषणं परित्यज्य साध्यतावच्छेदकव्याप्यप्रतियोगिताकत्वमादृतम् । तत्र चोभयत्वावच्छिन्नसाध्यकेऽतिव्याप्तिरिति यावत्त्वनिवेशः । तथा च साध्यतावच्छेदकव्याप्यप्रतियोगिताकयावदभावान्तर्गतं भूतत्वाभावमादायैव नातिव्याप्तिः । एवं च मनोऽन्यत्वाभावलेखनं यथोक्तविशेषणप्रवेशस्य निर्बीजत्वेऽसंगतं स्यादित्यतो महानसीयवह्न्याद्यभावमादाय अव्याप्तिः प्रदर्शिता । अथ यथोक्तविशेषणप्रवेशेऽपि भूतत्वाभावमादाय उभयसाध्यके अतिव्याप्तिवारणसंभवात् मनोऽन्यत्वाभावलेखनासंगतिरित्याशङ्कापरिहाराय भूतत्वस्येत्यादिना तदभावस्य यथोक्तविशेषणशून्यत्वस्य संपादनीयत्वेन तत्संगतेरिति ।

 एवं च \`

तादृशाभावयोरपि लक्षणघटकत्वात्'

इत्यस्य भूतत्वमनोऽन्यत्वाभावयोः साध्यतावच्छेदकव्याप्यप्रतियोगिताकाभाव - यथोक्ताभाव - घटितलक्षणयोः क्रमेण लक्षणघटकत्वात् इत्यर्थः ।"

 उक्तरीत्या साध्यतावच्छेदकव्याप्य - प्रतियोगिताकयत्किञ्चिदभावनिवेशं कृत्वा यावत्पदासत्त्वे यथोक्तविशेषणसत्त्वे सन्दर्भविरोधं परिहारतां मतम् आह - केचित्तु (पृ.64) इति । यावत्पदासत्त्वे व्यभिचारिसामान्ये समवायितया वाच्यत्वादेः उदासीनपदार्थस्य अभावमादाय अतिव्याप्तिः पूर्वमुक्ता । क्वचिद्व्यभिचारिणि साध्यमात्रप्रतियोगिकाभावमादायापि अतिव्याप्तिः स्यात् । यथा \`

भूतत्वमूर्तत्वोभयवान् मूर्तत्वात्'

इत्यत्र साध्यमात्रप्रतियोगिकं भूतत्वमूर्तत्वोभयाभावमादाय अतिव्याप्तिः सा च अतिव्याप्तिः यावत्पदोपादानेन परिहृता भवतात्याशयेन \`

अत एव'

इत्यादिग्रन्थः अवतीर्ण इति भावः ।

 ननु यावत्पदानुपादाने \`

वह्निधूमोभयवान् वह्नेः'

इत्यत्र व्यभिचारिण्यपि अतिव्याप्तिः संभवति । वह्निधूमोभयत्व व्याप्यप्रतियोगिताकस्य वह्निधूमोभयाभावस्य यावद्धेत्वधिकरणायोगोलकान्तर्भावेण वह्निरूपप्रतियोगिसामानाधिकरण्यसत्त्वात् । यावत्पदे उपात्ते तु धूमाभावस्यापि यावदन्तर्गततया तस्य प्रतियोगिसामानाधिकरण्यविरहात् नातिव्याप्तिः । अतः तत्स्थलमुपेक्ष्य \`

भूतत्वमूर्तत्वोभयवान् मूर्तत्वात्'

इति स्थलानुधावनं किमर्थमिति चेत्---

 उच्यते । वह्निधूमोभयं परस्परं व्याप्यव्यापकभावापन्नम् । वह्नेः व्यापकत्वात् धूमस्य व्याप्यत्वात् । भूतत्वमूर्तत्वोभयं तु परस्परव्यभिचारिभावापन्नम् । भूतत्वं विहाय मूर्तत्वस्य मनसि,

मूर्तत्वं विहाय भूतत्वस्य आकाशे सत्त्वात् । तथा च \`

भूतत्वमूर्तत्वोभयवान् मूर्तत्वात्'

इत्यत्र साध्यैकदेशे मूर्तत्वे यथा अतिव्याप्तिः तथा \`

भूतत्वमूर्तत्वोभयवान् भूतत्वात्'

इत्यत्रापि साध्यैकदेशे भूतत्वे अतिव्याप्तिः । हेत्वधिकरणाकाशान्तर्भावेण उभयाभावस्य भूतत्वरूपप्रतियोगिसामानाधिकरण्यसत्त्वात् । यावत्पदे दत्ते तु मूर्तत्वाभाव - आकाशान्यत्वाभावादेः प्रतियोगिसामानाधिकरण्यविरहान्नातिव्याप्तिः । वह्निधूमोभयसाध्यकस्थले तु साध्यान्तर्गतवह्नावेव अतिव्याप्तिः । तस्य साध्यव्याभिचारित्वात् न तु धूमेऽतिव्याप्तिः । तस्य साध्यव्याप्तिमत्त्वेन सद्धेतुत्वात् । एतादृशविशेषव्युत्पादनार्थमेव वह्निधूमोभयसाध्यकस्थलोपेक्षा । \</

9\>

\<

10\>

परे तु मतानुसारेण तद्ग्रन्थस्य अवतारणम्,

तन्मतखण्डनं च ।

 विवरणम्



 जगदीशतर्कालङ्कारकृतम् \`

अत एव'

इत्यादिदीधितेः सावतरणं व्याख्यानम् अनुवदति - परे तु (पृ.71) इत्यादिना । \`

साध्यतावच्छेदकव्यापकप्रतियोगिताकाः यावन्तोऽभावाः'

इति निवेशेनैव दोषवारणसंभवात् \`

साध्यतावच्छेदकावच्छिन्नव्यापकतावच्छेदकप्रतियोगिताकाः यावन्तोऽभावाः'

इति निवेशनमफलं गौरवात् । तथा हि - \`

वह्निमान् धूमात्'

इत्यादौ महानसीयवह्न्यभावस्य साध्यतावच्छेदकवह्नित्वव्यापकप्रतियोगिताकत्वं नास्ति । वह्नित्ववति पर्वतीयवह्नौ महानसीयवह्न्यभावीयप्रतियोगितायाः विरहेण तत्प्रतियोगितायाः वह्नित्वव्यापकत्वाभावात् । तथा च महानसीयवह्न्यभावस्य लक्षणाघटकतया तमादाय नाव्याप्तिः । \`

धूमवान् वह्नेः'

इत्यादौ समवायितया वाच्यत्वाभावस्य धूमत्वव्यापकप्रतियोगिताकत्वं नास्ति,

वाच्यत्वाभावीयप्रतियोगितायाः वाच्यत्व एव सत्त्वेन धूमत्ववति धूमे असत्त्वात् । तथा च समवायितया वाच्यत्वाभावस्य लक्षणाघटकतया तमादायापि नातिव्याप्तिरित्याशङ्क्य आह-अत एवेति (पृ.62) । साध्यतावच्छेदकव्यापकप्रतियोगिताकाभावे यावत्त्वमनुपादाय साध्यतावच्छेदकावच्छिन्नव्यापकतावच्छेदकप्रतियोगिताका भावे यावत्त्वनिवेशादेव इत्यर्थः । तथा च साध्यतावच्छेदकव्यापकप्रतियोगिताकयावदभावनिवेशे \`

भूतत्वमूर्तत्वोभयवान् मूर्तत्वात्'

इत्यत्र अतिव्याप्तिः । भूतत्वमूर्तत्वोभयत्वव्यापकप्रतियोगिता तदुभयनिष्ठप्रतियोगिता । तन्निरूपकाभावः भूतत्वमूर्तत्वोभयत्वावच्छिन्नप्रतियोगिताकाभावः । तस्य च हेत्वधिकरणमनोऽन्तर्भावेण मूर्तत्वरूपप्रतियोगिसामानाधिकरण्यसत्त्वात् अतिव्याप्तिः । साध्यतावच्छेदकावच्छिन्नव्यापकतावच्छेदकप्रतियोगिताकयावदभावनिवेशे तु पूर्वोक्तरीत्या भूतत्वाभावमनोऽन्यत्वाभावयोरपि लक्षणघटकतया तयोश्च हेत्वधिकरणमनोऽन्तर्भावेण प्रतियोगिसामानाधिकरण्यं नास्ति । मनसि भूतत्वमनोऽन्यत्वयोः अभावादिति नातिव्याप्तिः ।

 ननु साध्यतावच्छेदकव्यापकप्रतियोगिताकाभावनिवेशेऽपि \`

भूतत्वमूर्तत्वोभयवान् मूर्तत्वात्'

इत्यत्र अतिव्याप्तिर्वारयितुं शक्यते । किमिति गुरुतरविशेषणोपादानेन । तथा हि - हेत्वधिकरणे मनसि वर्तमानः मनोभिन्नभेदः \`

मनः मनोभिन्नं न'

इति प्रतीतिसिद्धः । स च साध्यतावच्छेदकभूतत्वमूर्तत्वोभयत्वव्यापकप्रतियोगिताकः । मनोभिन्नभेदीयप्रतियोगिता मनोभिन्ननिष्ठा । भूतत्वमूर्तत्वोभयत्वं भूतत्वमूर्तत्वोभयनिष्ठम् । तदुभयं मनोभिन्नमेवेति मनोभिन्ननिष्ठा प्रतियोगिता उभयत्वव्यापिका । तन्निरूपकः मनोभिन्नभेदः । तस्य यावद्धेत्वधिकरणमनोऽन्तर्भावेण प्रतियोगिसामानाधिकरण्यं नास्ति । मनसि मनोभिन्नस्य मनोभिन्नभेदप्रतियोगिनः मूर्तत्वस्य सत्त्वेऽपि तस्य समवायसंबन्धेनैव सत्त्वेन प्रतियोगितावच्छेदकतादात्म्यसंबन्धेन असत्त्वात् विवक्षणीयस्य प्रतियोगितावच्छेदकसंबन्धेन प्रतियोगिसामानाधिकरण्यस्य विरहात् नातिव्याप्तिः । यद्यपि व्यापकताघटकसंबन्धेन प्रतियोगिसामानाधिकरण्यस्य विरहात् नातिव्याप्तिः । यद्यपि व्यापकताघटकसंबन्धेन प्रतियोगिसामानाधिकरण्यमेव विवक्षिष्यति,

तथापि साध्यतावच्छेदकावच्छिन्न - व्यापकतावच्छेदकप्रतियोगिताकाभावनिवेश एव सा विवक्षा । साध्यतावच्छेदकव्यापकप्रतियोगिताकाभावनिवेशे तु तथा विवक्षितुं न शक्यते । प्रतियोगितायाः स्वरूपसंबन्धेनैव व्यापकत्वात् \`

वह्निमान् धूमात्'

इत्यादौ घटत्वेन वह्न्याद्यभावस्य व्यापकताघटकस्वरूपसंबन्धेन पर्वतादेः वह्निरूपप्रतियोगिमत्वविरहेण तेन संबन्धेन प्रतियोगिसामानाधिकरण्यविरहात् अव्याप्त्यापत्तेः । तथा च प्रतियोगितायां साध्यतावच्छेदकव्यापकत्वनिवेशपक्षे प्रतियोगितावच्छेदकसंबन्धेन प्रतियोगिसामानाधिकरण्यस्यैव निवेशनीयतया मनोभिन्नभेदस्य तादृशतादात्म्यसंबन्धेन प्रतियोगिसामानाधिकरण्यविरहात् न अतिव्याप्तिरिति चेत्---

 न । प्रतियोगितावच्छेदकसंबन्धेन प्रतियोगिसामानाधिकरण्यनिवेशेऽपि \`

वह्निमान् धूमात्'

इत्यादौ हेत्वधिकरणपर्वतवृत्तेः वह्नित्वव्यापकप्रतियोगिताकस्य यावदभावान्तर्गतस्य पर्वतभिन्नभेदस्य प्रतियोगिसामानाधिकरण्यविरहात् अव्याप्तिः स्यात् । तथा हि - साध्यतावच्छेदकं वह्नित्वं यत्रास्ति वह्नौ तत्र पर्वतभिन्नभेदीया प्रतियोगिता अस्ति । वह्नेरपि पर्वतभिन्नत्वात् । अतः पर्वतभिन्नभेदोऽपि साध्यतावच्छेदकव्यापकप्रतियोगिताकः । तस्य प्रतियोगितावच्छेदकतादात्म्यसंबन्धेन प्रतियोगिसामानाधिकरण्यं नास्ति । यावद्धेत्वधिकरणपर्वतादौ प्रतियोगिनः पर्वतभिन्नस्य वह्न्यादेः संयोगसंबन्धेन सत्त्वेऽपि प्रतियोगितावच्छेदकतादात्म्यसंबन्धेन अभावात् । तथा च अव्याप्त्यापत्त्या प्रतियोगितावच्छेदकसंबन्धेन प्रतियोगिसामानाधिकरण्यं न विवक्षितुं शक्यम् । किन्तु साध्यतावच्छेदकसंबन्धेनैव प्रतियोगिसामानाधिकरण्यं वाच्यम् । पर्वतभिन्नभेदस्य प्रतियोगी पर्वतभिन्नः वह्निः । तत्सामानाधिकरण्यं साध्यतावच्छेदकसंयोगसंबन्धेन अस्तीति नाव्याप्तिः । एवञ्च \`

भूतत्वमूर्तत्वोभयवान् मूर्तत्वात्'

इत्यत्र यावदभावपदेन मनोभिन्नभेदस्य ग्रहणेऽपि साध्यतावच्छेदकस्वरूपसंबन्धेन समवायसंबन्धेन वा मनोभिन्नमूर्तत्वसामानाधिकरण्यमस्ति इति अतिव्याप्तिः दुर्वारा ।

 न च - साध्यतावच्छेदकसंबन्धेन प्रतियोगिसामानाधिकरण्यनिवेशेऽपि अभावसाध्यकव्याभिचारिणि \`

घटत्वाभाववान् मेयत्वात्'

इत्यादौ अतिव्याप्तिः । हेतुसमानाधिकरणस्य घटत्वात्मकस्य साध्याभावस्य साध्यतावच्छेदकस्वरूपसंबन्धेन यावद्धेत्वधिकरणघटान्तर्भावेण पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यसत्त्वात् इति - वाच्यम् । साध्यतावच्छेदकव्याप्यप्रतियोगिताकयत्किञ्चिदभावनिवेशपक्षेऽपि अस्य दोषस्य सत्वात् इति \`

परे तु'

इत्यादि तर्कालङ्कारानुवादग्रन्थसारार्थः ।

 उभयत्वाव्यापकत्वेनेति (पृ.71) । उभयत्ववति मूर्तत्वे भूतत्वाभावीयप्रतियोगिताया असत्त्वात् । भूतत्वे मूर्तत्वे च मनोऽन्यत्वाभावीयप्रतियोगिताया असत्त्वात् इति भावः । यथोक्तविशेषणाक्रान्तेति (पृ.76) । साध्यतावच्छेदकावच्छिन्नव्यापकतावच्छेदकप्रतियोगिताकत्वरूपविशेषणविशिष्टेत्यर्थः ।

 तर्कालङ्कारमतं खण्डयति - तत्तु न समीचीनतया प्रतिभातीति (पृ.72) । यावत्वविशेषणप्रयोजनकथनावसरे साध्यतावच्छेदकावच्छिन्नव्यापकतावच्छेदकत्वस्थाने साध्यतावच्छेदकव्यापकत्वमेव निवेश्यताम् इत्याकाङ्क्षाया अनुदयात् इदानीं तथानिवेशनप्रयोजनकथनस्य असङ्गतत्वात् । \`

साध्यतावच्छेदके'

त्यादि विशेषणप्रयोजनं पश्चाद्वक्ष्यति । तदानीमेव एतादृशाकाङ्क्षायाः तत्परिहारस्य च कथनं संगतम्,

न तु प्रकृते इति भावः । \</

10\>

\<

11\>

साध्यतावच्छेदकावच्छिन्नव्यापकतावच्छेदकप्रतियोगिताका इति विशेषणस्य प्रयोजनवर्णनम् ।

 विवरणम्



 दीधितौ साध्यतावच्छेदकावच्छिन्नेत्यादिविशेषणस्य प्रयोजनमाह - साधनसमानाधिकरणेत्यादिना (पृ.76) । \`

यत्समानाधिकरणाः यावन्तोऽभावाः प्रतियोगिसमानाधिकरणाः तत्त्वम् व्याप्तिः'

इत्युक्तौ \`

वह्निमान् धूमात्'

इत्यादौ गोत्वाभावस्यापि धूमाधिकरणपर्वतादिवृत्तित्वेन यत्समानाधिकरणयावदभावान्तर्गततया तस्य यावद्धेत्वधिकरणपर्वतान्तर्भावेण गोत्वरूप-प्रतियोगिविरहात् प्रतियोगिसामानाधिकरण्यं नास्तीति असंभवः । तद्वारणाय साध्यतावच्छेदकेत्यादि विशेषणम् । गोत्वाभावीयप्रतियोगिताविशिष्टस्य गोत्वस्य वह्नित्वावच्छिन्नव्यापकत्वविरहात् वह्नित्वावच्छिन्नव्यापकतावच्छेदकप्रतियोगिताकः न गोत्वाभावः,

किन्तु घटत्वेन वह्न्यभावः । तस्य प्रतियोगिसामानाधिकरण्यसत्त्वात् नासंभव इति भावः ।

 यद्यपि गोत्वाभावादेरपीति (पृ.76) । साध्यतावच्छेदकेत्यादिविशेषणानुपादाने गोत्वाभावस्य लक्षणघटकत्वेऽपि नासंभवः । गोत्वाभावस्य यथा गोत्वं प्रतियोगि तथा पूर्वक्षणवृत्तित्वविशिष्टस्वाभावोऽपि प्रतियोगी । स च पर्वते वर्तते गोत्वाभावोऽपि वर्तत इति पर्वतान्तर्भावेण प्रतियोगिसामानाधिकरण्यसत्त्वात् इति शङ्का ।

 समाधानं तु - साध्यतावच्छेदकावच्छिन्नेति विशेषणानुपादाने व्यापकताघटकसंबन्धेन प्रतियोगिसामानाधिकरण्यं न निवेश्यते । तथा निवेशे \`

धूमवान् वह्नेः'

इत्यादौ यावदन्तर्गतस्य धूमाभावस्य पूर्वक्षणवृत्तित्वविशिष्ट-स्वाभावनिष्ठव्यापकतावच्छेदकस्वरूपसंबन्धेन अयोगोलकान्तर्भावेण पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यसत्त्वात् अतिव्याप्त्यापत्तेः । किन्तु साध्यतावच्छेदकसंबन्धेनैव प्रतियोगिसामानाधिकरण्यं निवेश्यते । साध्यतावच्छेदकसंयोगसंबन्धेन पूर्वक्षणवृत्तित्वविशिष्टस्वाभावरूपप्रतियोग्यभावात् धूमाभावस्य तेन संबन्धेन प्रतियोगिसामानाधिकरण्याभावात् नातिव्याप्तिः । एवञ्च गोत्वाभावस्य प्रतियोगी पूर्वक्षणवृत्तित्वविशिष्टस्वाभावः साध्यतावच्छेदकसंयोगसंबन्धेन पर्वतादौ नास्तीति तेन संबन्धेन प्रतियोगिसामानाधिकरण्यविरहात् असंभवः । तद्वारणाय साध्यतावच्छेदकावच्छिन्नेत्यादि विशेषणमावश्यकमिति ।

 भावरूपप्रतियोगीति (पृ.76) । \`

घटत्वाभाववान् मेयत्वात्'

इत्यादौ व्यभिचारिणि घटत्वात्मकस्य साध्याभावस्य यावद्धेत्वधिकरणघटान्तर्भावेण साध्यतावच्छेदकस्वरूपसंबन्धेन पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यसत्त्वात् अतिव्याप्तिः । तद्वारणाय प्रतियोगिनि भावरूपत्वनिवेशः । न च तन्निवेशेनैव \`

धूमवान् वह्नेः'

इत्यादौ पूर्वक्षणवृत्तित्वविशिष्टस्वाभावस्य भावरूपत्वविरहात् तत्सामानाधिकरण्यमादाय अतिव्याप्तेरप्रसक्त्या साध्यतावच्छेदकसंबन्धेनेति व्यर्थमिति वाच्यम् । धूमाभावस्य भावरूपः प्रतियोगी धूमः । स कालिकसंबन्धेन अयोगोलके वर्तते । अतः कालिकसंबन्धेन भावरूपप्रतियोगिसामानाधिकरण्यमादाय \`

धूमवान् वह्नेः'

इत्यत्र अतिव्याप्तिवारणाय साध्यतावच्छेदकसंबन्धेनेत्यस्यापि अवश्यं निवेशनीयत्वात् ।

 साध्यप्रतियोगिकेति (पृ.76) । \`

वह्निमान् धूमात्'

इत्यादौ गोत्वाभावमादाय प्रसक्तः असंभवः अभावे साध्यप्रतियोगिकत्वं निवेश्यापि वारयितुं शक्यते । गोत्वाभावस्य वह्निप्रतियोगिकत्वविरहात् । अतः साध्यतावच्छेदकावच्छिन्नेत्यादि गुरुतरविशेषणम् अनर्थकमिति आशङ्क्य \`

वह्निमान् धूमात्'

इत्यादौ तत्तद्वह्न्यभावस्यापि साध्यप्रतियोगिकतया तस्य यावद्धेत्वधिकरणान्तर्भावेण प्रतियोगिसामानाधिकरण्यविरहात् अव्याप्तिः । तद्वारणाय साध्यतावच्छेदकावच्छिन्नेत्यादि विशेषणमिति भावः ।

 साध्यतावच्छेदकावच्छिन्नव्यापकतावच्छेदकत्वं परिष्कर्तुम् आरभते साध्यतावच्छेदकावच्छिन्नेत्यादि (पृ.76) । साध्यतावच्छेदकावच्छिन्नसाध्यवन्निष्ठात्यन्ताभावप्रतियोगितानवच्छेदकत्वं सध्यतावच्छेदकावच्छिन्नव्यापकतावच्छेदकत्वम् ।

 अत्र साध्यतावच्छेदकावच्छिन्नेत्यनुपादाने साध्यवन्निष्ठाभावप्रतियोगितानवच्छेदकप्रतियोगिताकाः यावन्तोऽभावाः प्रतियोगिसमानाधिकरणाः इत्युक्तौ \`

गुणकर्मान्यत्वविशिष्टसत्तावान् जातेः'

इत्यत्र अतिव्याप्तिः । तत्र हि गुणकर्मान्यत्वविशिष्टसत्ताव्यापकं द्रव्यत्वाभावीयप्रतियोगिताविशिष्टं द्रव्यत्वम् । व्यापकतावच्छेदकं द्रव्यत्वनिष्ठं प्रतियोगित्वम् । तन्निरूपकाभावः द्रव्यत्वत्वेन द्रव्यत्वाभावः । तस्य यावद्धेत्वधिकरणगुणान्तर्भावेण प्रतियोगिसामानाधिकरण्यं नास्ति । गुणे द्रव्यत्वरूपप्रतियोगिविरहात् इति अतिव्याप्तिः वारणीया । साध्यतावच्छेदकावच्छिन्नेत्यनुपादाने तु विशिष्टशुद्धयोरनतिरेकात् साध्यपदेन शुद्धसत्तापि ग्रहीतुं शक्यते । तद्वद्गुणनिष्ठः यः अत्यन्ताभावः द्रव्यत्वाभावीयप्रतियोगिताविशिष्टस्य द्रव्यत्वस्याभावः । तत्प्रतियोगितावच्छेदिकैव द्रव्यत्वाभावीयप्रतियोगिता इति साध्यवन्निष्ठाभावप्रतियोगितानवच्छेदकप्रतियोगिताकः द्रव्यत्वाभावो न भवतीति स न लक्षणघटकः । किन्तु विशिष्टसत्ताभाव एव । विशिष्टशुद्धयोरनतिरिक्तत्वात् साध्याधिकरणे गुणे सत्तायाः वर्तमानत्वेन विशिष्टसत्ताभावीयप्रतियोगितावान् नास्तीति प्रतीतिसिद्धाभावः धर्तुं न शक्यत इति अभावान्तरं धृत्वा विशिष्टसत्ताभावीयप्रतियोगितायाः साध्यवन्निष्ठाभावप्रतियोगितानवच्छेदकत्वात् । विशिष्टसत्ताभावस्य तु यावद्धेत्वधिकरणगुणान्तर्भावेण सत्तारूपप्रतियोगिसामानाधिकरण्यमस्तीति अतिव्याप्तिः स्यात् । तद्वारणाय साध्यतावच्छेदकावच्छिन्नेति निवेशः । तन्निवेशे च विशिष्टसत्तात्वरूपसाध्यतावच्छेदकावच्छिन्नाधिकरणं द्रव्यमेव । तत्र \`

द्रव्यत्वाभावीयप्रतियोगितावान् नास्ति'

इत्याकारकाभावस्य असत्त्वेन \`

गुणत्वाभावीयप्रतियोगितावान् नास्ति'

इत्यभाव एव साध्यतावच्छेदकावच्छिन्नसाध्यवन्निष्टोऽभावः । तत्प्रतियोगितावच्छेदिका गुणत्वाभावीयप्रतियोगिता । तत्प्रतियोगितानवच्छेदिका द्रव्यत्वाबावीयप्रतियोगिता । तन्निरूपकः द्रव्यत्वत्वेन द्रव्यत्वाभावः । तस्य यावद्धेत्वधिकरणगुणान्तर्भावेण प्रतियोगिसामानाधिकरण्यं नास्ति इति नातिप्याप्तिः ।

 न च यत्किञ्चिद्रूपावच्छिन्नसाध्यव्यापकतावच्छेदकप्रतियोगिताकत्वनिवेशेऽपि यत्किञ्चिद्रूपपदेन विशिष्टसत्तात्वं गृहीत्वा पूर्वोक्तरीत्या \`

विशिष्टसत्तावान् जातेः'

इत्यत्र अतिव्याप्तेः वारयितुं शक्यतया साध्यतावच्छेदकावच्छिन्नेति व्यर्थमिति वाच्यम् । तथा निवेशे \`

सत्तावान् जातेः'

इत्यत्र सद्धेतौ यत्किञ्चिद्रूपपदेन सत्तारूपसाध्यनिष्ठं गुणकर्मान्यत्वविशिष्टसत्तात्वं गृहीत्वा तदवच्छिन्नव्यापकतावच्छेदकप्रतियोगिताकयावदभावपदेन द्रव्यत्वत्वेन द्रव्यत्वाभावं गृहीत्वा तस्य हेत्वधिकरणगुणान्तर्भावेण प्रतियोगिसामानाधिकरण्यविरहात् अव्याप्त्यापत्तेः । अतः साध्यतावच्छेदकावच्छिन्नत्वमेव निवेशनीयम् । तन्निवेशे \`

सत्तावान् जातेः'

इत्यत्र साध्यतावच्छेदकं सत्तात्वम् । तदवच्छिनसत्तावति गुणे वर्तमानस्य \`

द्रव्यत्वाभावीयप्रतियोगितावान् नास्ति'

इति प्रतीतिसिद्धाभावस्य प्रतियोगितावच्छेदिकैव द्रव्यत्वाभावीयप्रतियोगिता इति द्रव्यत्वाभावस्य साध्यतावच्छेदकावच्छिन्नसाध्यवन्निष्ठात्यन्ताभावप्रतियोगितानवच्छेदकप्रतियोगिताकत्वविरहेण लक्षणाघटकतया न तमादाय अव्याप्तिः । घटत्वेन सत्ताभावमादाय लक्षणसमन्वय इति भावः ।

 विशिष्टसत्ताव्यापकतावच्छेदिकाया (पृ.77) इति । विशिष्टसत्तात्वावच्छिन्नव्यापकतावच्छेदिकाया इत्यर्थः । साध्यवन्निष्ठाभावेति (पृ.77) । सत्तावन्निष्ठाभावेत्यर्थः । तादृशप्रतियोगित्वावच्छिन्नाभावसत्त्वात् (पृ.77) इति । द्रव्यत्वाभावीयप्रतियोगिताविशिष्टाबावसत्त्वात् इत्यर्थः । अतथात्वादिति (पृ.77) । प्रतियोग्यसमानाधिकरणत्वात् इत्यर्थः । विशिष्टसत्ताव्यापकतेति (पृ.77) । विशिष्टसत्तात्वावच्छिन्नव्यापकतेत्यर्थः । \</

11\>

\<

12\>

साध्यवत्तायां साध्यतावच्छेदकसंबन्धनिवेशनम् ।

 विवरणम्



 व्यापकताघटकसाध्यवत्तायां सांध्यतावच्छेदकसंबन्धावच्छिन्नत्वं निवेशयति - साध्यवत्त्वं चेति (पृ.81) । साध्यवत्तायां साध्यतावच्छेदकसंबन्धावच्छिन्नत्वानिवेशे \`

धूमवान् वह्नेः'

इत्यादौ अतिव्याप्तिः । तत्र हि धूमाभावम् अयोगोलकान्यत्वाभावं वा यावदभावपदेन गृहीत्वा अतिव्याप्तिः वारणीया । साध्यतावच्छेदकसंबन्धानिवेशे तयोः लक्षणघटकत्वं न स्यात् । कालिकसंबन्धेन धूमाधिकरणे काले,

विषयितासंबन्धेन धूमाधिकरणे धूमविषयकज्ञाने च धूमाभावीयप्रतियोगितावच्छेदिका एव धूमनिष्ठा प्रतियोगिता । एवं कालिकसंबन्धेन धूमाधिकरणे अयोगोलके अयोगोलकान्यत्वाभावस्य सत्त्वात् तत्प्रतियोगितावच्छेदिकैव अयोगोलकान्यत्वनिष्ठा प्रतियोगिता । अतः धूमाभावायोगोलकान्यत्वाभावयोः साध्यवन्निष्ठाभावप्रतियोगितानवच्छेदकप्रतियोगिताकत्वाभावात् लक्षणघटकत्वं न स्यात् । किन्तु समवायितया वाच्यत्वाभाव एव लक्षणघटकः । संबन्धसामान्येन धूमवति कालज्ञानादौ सर्वत्रैव समवायितया वाच्यत्वाभावीयप्रतियोगिताविशिष्टस्य वाच्यत्वस्य स्वरूपसंबन्धेन सत्त्वात् वाच्यत्वनिष्ठा प्रतियोगिता साध्यव्यापकतावच्छेदिका । तन्निरूपकः समवायितया वाच्यत्वाभाव इति तस्य प्रतियोगिसामानाधिकरण्यसत्त्वात् अतिव्याप्तिः । साध्यतावच्छेदकसंबन्धेन साध्यवत्त्वनिवेशे तु संयोगसंबन्धेन धूमाधिकरणे पर्वतादौ धूमाभावीयप्रतियोगिताविशिष्टस्य सत्त्वात् धूमाभावीयप्रतियोगिता साध्यव्यापकतावच्छेदिका । तन्निरूपकः धूमाभावोऽपीति तस्य प्रतियोगिसामानाधिकरण्यविरहात् नातिव्याप्तिरिति भावः ।

 धूमाभावायोगोलकान्यत्वाभावादिप्रतियोगिताया (पृ.81) इत्यस्य न केनापि संबन्धेन व्यापकतावच्छेदकत्वम् (पृ.82) इत्यनेन अन्वयः । स्वावच्छिन्नाभावसत्त्वादिति (पृ.82) । प्रतियोगिताविशिष्टाभावसत्त्वात् इत्यर्थः ।

 शङ्कते---न च संबन्धसामान्येन (पृ.82) इत्यादिना । साध्यतावच्छेदकसंबन्धेन साध्यवत्त्वमनिवेश्य संबन्धसामान्येन साध्यवत्त्वनिवेशेऽपि \`

धूमवान् वह्नेः'

इत्यादौ नातिव्याप्तिः । संबन्धसामान्येन धूमादिमति पर्वतकालज्ञानादौ सर्वत्रापि विषयतासंबन्धेन प्रमायाः सत्त्वात् विषयतासंबन्धावच्छिन्नप्रमाभावीयप्रतियोगिताविशिष्टनिष्ठप्रतियोगिताकाभावः साध्यवन्निष्ठो न भवति । अतः साध्यवन्निष्ठम् अभावान्तरं - गगनाद्यभावम् आदाय तत्प्रतियोगितानवच्छेदकप्रमानिष्ठप्रतियोगिताकः अभावः \`

घटत्वेन प्रमा नास्ति'

इति प्रतीतिसिद्धः व्यधिकरणधर्मावच्छिन्नाभावः लक्षणघटकः । तस्य च प्रतियोगिसामानाधिकरण्यं नास्ति । प्रतियोगिसामानाधिकरण्यं साध्यतावच्छेदकसंबन्धावच्छिन्नसाध्यनिष्ठव्याप्यतानिरूपितस्वप्रतियोगिताविशिष्टनिष्ठव्यापकताघटकयावत्संबन्धेन विवक्षिष्यति । तादृशयावत्संबन्धान्तर्गतः संयोगसंबन्धावच्छिन्नधूमनिष्ठप्रकारतानिरूपित - विशेष्यताख्यः संबन्धोऽपि । संयोगसंबन्धेन धूमः यत्र वर्तते पर्वतादौ,

तत्र \`

पर्वतो धूमवान्'

इत्याद्याकारकप्रमायाः धूमनिष्ठप्रकारतानिरूपित - विशेष्यतासंबन्धेन सत्त्वात् संयोगसंबन्धावच्छिन्नधूमनिष्ठव्याप्यतानिरूपितव्यापकतावच्छेदकसंबन्धः संयोगसंबन्धावच्छिन्नधूमनिष्ठप्रकारतानिरूपितविशेष्यतासंबन्धः । तेन संबन्धेन लक्षणघटकप्रमाबावप्रतियोगिप्रमा यावद्धेत्वधिकरणान्तर्गतायोगोलके नास्ति । अयोगोलके प्रमायाः विषयतासंबन्धेन सत्त्वेऽपि \`

अयोगोलकं संयोगसंबन्धेन धूमवत्'

इति प्रमाविरहेण संयोगसंबन्धावच्छिन्नधूमनिष्ठप्रकारतानिरूपितविशेष्यतासंबन्धेन प्रमायाः अभावात् । तथा च एतादृशसंबन्धेन प्रतियोगिसामानाधिकरण्यविरहात् नातिव्याप्तिः । अतः साध्यतावच्छेदकसंबन्धनिवेशनं मास्तु इति भावः ।

 संबन्धसामान्येन (पृ.82) इत्यस्य धूमादिमति (पृ.82) अन्वयः । विवक्षणीयेति (पृ.82) । साध्यतावच्छेदकसंबन्धेन साध्यं प्रति लक्षणघटकाभावीयप्रतियोगिताविशिष्टं येन येन संबन्धेन व्यापकम्,

तेन तेन संबन्धेन प्रतियोगिसामानाधिकरण्यं विवक्षणीयम् । तत् घटत्वेन प्रमाभावस्य नास्ति इत्यर्थः । घटकतयेति (पृ.82) । अवच्छेदकतयेत्यर्थः ।

 समाधत्ते - यत इति (पृ.82) । इत्यस्य धूमादिमति (पृ.82) अन्वयः । विवक्षणीयेति (पृ.82) । साध्यतावच्छेदकसंबन्धेन साध्यं प्रति लक्षणघटकाभावीयप्रतियोगिताविशिष्टं येन येन संबन्धेन व्यापकम्,

तेन तेन संबन्धेन प्रतियोगिसामानाधिकरण्यं विवक्षणीयम् । तत् घटत्वेन प्रमाभावस्य नास्ति इत्यर्थः । घटकतयेति (पृ.82) । अवच्छेदकतयेत्यर्थः ।

 समाधत्ते - यत इति (पृ.82) । विषयतायाः विषयतात्वेन रूपेणैव संबन्धत्वं प्रामाणिकम् । न तु धूमनिष्ठप्रकारतानिरूपितविशेष्यतात्वेन विशेषरूपेण संबन्धत्वम् । अतः प्रमायाः विषयतासंबन्धेनैव व्यापकत्वमिति व्यापकताघटकसंबन्धः विषयतैव । तेन संबन्धेन प्रमारूपप्रतियोगिनः अयोगोलके सत्त्वात् घटत्वेन प्रमाभावस्य विवक्षणीयव्यापकताघटकसंबन्धेन प्रतियोगिसामानाधिकरण्यमप्यस्तीति अतिव्याप्तिर्दुर्वारा । तद्वारणाय साध्यवत्तायां साध्यतावच्छेदकसंबन्धावच्छिन्नत्वं निवेशनीयमेवेति भावः ।

 साध्यतावच्छेदकसंबन्धानिवेशे व्यभिचारिमात्रे नातिव्याप्तिः । किन्तु \`

धूमवान् वह्नेः'

इत्यादौ व्यभिचारिविशेष एव अतिव्याप्तिः । क्वचिद्व्यभिचारिणि साध्यतावच्छेदकसंबन्धेनेति अनुक्तावपि नातिव्याप्तिरित्याह-परन्तु (पृ.82) इत्यादिना । \`

आत्मा समवायेन ज्ञानवान् द्रव्यत्वात्'

इत्यत्र समवायेन ज्ञानाभाववति घटादौ द्रव्यत्वसत्त्वात् अयं हेतुः व्यभिचारी । अत्र संबन्धसामान्येन ज्ञानरूपसाध्यवति घटादौ विषयतासंबन्धेन ज्ञानस्य सत्त्वात् ज्ञानाभावीयप्रतियोगिताविशिष्टं ज्ञानं साध्यव्यापकम् । साध्यव्यापकतावच्छेदकप्रतियोगिताकः अभावः घटत्वेन ज्ञानाभावः । तस्य यावद्धेत्वधिकरणघटाद्यन्तर्भावेण विषयतासंबन्धेन ज्ञानरूपप्रतियोगिसामानाधिकरण्यसत्त्वेऽपि विवक्षणीयसंबन्धेन प्रतियोगिसामानाधिकरण्यं नास्ति । साध्यतावच्छेदकसमवायसंबन्धेन ज्ञानं प्रति विषयतासंबन्धेन ज्ञानं यथा व्यापकम्,

तथा समवायसंबन्धेन च ज्ञानसत्त्वात् । अतः समवायसंबन्धावच्छिन्नज्ञाननिष्ठव्याप्यतानिरूपित - स्वप्रतियोगिनिष्ठव्यापकतावच्छेदकयावत्संबन्धान्तर्गतः समवायोऽपि । तेन संबन्धेन हेत्वधिकरणे घटादौ ज्ञानस्याभावात् लक्षणघटकस्य घटत्वेन ज्ञानाभावस्य विवक्षणीयसंबन्धेन प्रतियोगिसमानाधिकरण्यविरहात् नातिव्याप्तिरिति भावः ।

 पुनः साध्यतावच्छेदकसंबन्धेनेत्यस्य वैयर्थ्यमाशङ्कते - न च संबन्धसामान्येनेत्यादिना (पृ.82) । संबन्धसामान्येन धूमादिमति कालज्ञानादौ \`

धूमाभावीयप्रतियोगितावान् संयोगसंबन्धेन नास्ति'

इति प्रतीतिसिद्धाभावसत्त्वेऽपि \`

संबन्धेन धूमाभावीयप्रतियोगितावान् नास्ति'

इति प्रतीतिसिद्धः अभावः न भवति । धूमाभावीयप्रतियोगितावतः धूमस्य संबन्धत्वविशिष्टकालिकसंबन्धेन विषयतासंबन्धेन वा कालज्ञानादौ सत्त्वात् ।

 एतदुक्तं भवति - संयोगत्वविशिष्टसंयोगसंबन्धेन प्रतियोगिताविशिष्टस्य धूमस्य अभावः कालज्ञानादौ अस्ति । न तु संबन्धत्वविशिष्टसंबन्धेन । संबन्धत्वविशिष्टसंबन्धेन गगनाभावीयप्रतियोगिताविशिष्टाभावः भवितुमर्हंति । तदीयसंबन्धत्वविशिष्टसंबन्धावच्छिन्नप्रतियोगितायाम् अवच्छेदिका गगनाभावीयप्रतियोगिता । तादृशसंबन्धावच्छिन्नप्रतियोगितानवच्छेदिका धूमाभावीयप्रतियोगिता । तन्निरूपकाभावः धूमत्वेन धूमाभावः । तस्य च विवक्षणीयसंयोगसंबन्धावच्छिन्नधूमनिष्ठव्याप्यतानिरूपितव्यापकताघटकयावत्संबन्धान्तर्गतसंयोगत्वावच्छिन्नसंयोगसंबन्धेन प्रतियोगिसामानाधिकरण्यं नास्ति । यावद्धेत्वधिकरणे अयोगोलके संयोगत्वावच्छिन्नसंयोगसंबन्धेन धूमरूपप्रतियोगिविरहात् । तथा चातिव्याप्त्यप्रसक्त्या साध्यतावच्छेदकसंबन्धेनेति व्यर्थमित्याशयः ।

 संयोगत्वाद्यवच्छिन्नसंयोगादिसंबन्धेनेति (पृ.83) । यत्किञ्चित्संबन्धेन धूमादिमति धूमनिष्ठसंयोगत्वविशिष्टसंयोगसंबन्धावच्छिन्नधूमनिष्ठप्रतियोगिताकाभावस्य सत्त्वेऽपि संबन्धत्वरूपः यः व्यापकधर्मः तद्विशिष्टसंबन्धावच्छिन्नधूमनिष्ठप्रतियोगिताकाभावस्य असत्त्वादित्यर्थः । साध्यतावच्छेदकसंबन्धावच्छिन्नसाध्यनिष्ठेति (पृ.90) । संयोगसंबन्धेन धूमवति पर्वतादौ संयोगत्वविशिष्टसंयोगसंबन्धेन धूमस्य सत्त्वात् संयोगसंबन्धावच्छिन्नधूमनिष्ठव्याप्यतानिरूपिता धूमनिष्ठा व्यापकता संयोगत्वविशिष्टसंयोगसंबन्धावच्छिन्ना भवति । अतः संयोगत्वविशिष्टसंयोगसंबन्धः व्यापकताघटकसंबन्ध इति भावः ।

 समाधत्ते - संबन्धत्वेन संबन्धानाम् (पृ.90) इति । संबन्धानां विशेषरूपेणैव अभावप्रतियोगितावच्छेदकत्वम् । \`

संयोगेन नास्ति,' \`

समवायेन नास्ति'

इत्येव प्रतीतेः । न तु संबन्धत्वेन सामान्यरूपेण अभावप्रतियोगितावच्छेदकत्वम्; \`

संबन्धेन घटो नास्ति'

इत्यादिप्रतीतिविरहात् । तथा च संबन्धत्वविशिष्टसंबन्धस्य व्यापकताघटकत्वासंभवात् तत्संबन्धावच्छिन्नप्रतियोगितानवच्छेदकत्वमादाय धूमाभावस्य लक्षणघटकत्वं दुर्वचम् । किन्तु पूर्वोक्तरीत्या समवायितया वाच्यत्वाभावस्यैव लक्षणघटकत्वात् तमादाय अतिव्याप्तिवारणाय साध्यतावच्छेदकसंबन्धावच्छिन्नत्वं साध्यवत्तायां निवेशनीयमेवेति भावः । एवञ्च साध्यतावच्छेदकावच्छिन्न-साध्यतावच्छेदकसंबन्धावच्छिन्न - साध्यनिष्ठाधेयतानिरूपिताधिकरणतावन्निष्ठाभावप्रतियोगितानवच्छेदककप्रतियोगिताकत्वम् साध्यतावच्छेदकावच्छिन्नव्यापकतावच्छेदकप्रतियोगिताकत्वम् इति सिद्धम् ॥ \</

12\>

\<

13\>

संबन्धसामान्येन यत्किञ्चित्संबन्धेन वा साध्यवत्तानिवेशे साध्यवन्निष्ठाभावाप्रतियोगिप्रतियोगिकत्वनिवेशे च दोषकथनम् ।

 विवरणम्



 साध्यतावच्छेदकसंबन्धेन साध्यवत्त्वं न निवेश्यम्,

किन्तु संबन्धसामान्येनैव इत्यत्रैव समाधानान्तरमाह - वस्तुतस्तु इति (पृ.88) । प्रतियोगिसामानाधिकरण्यशरीरे व्यापकतायाः संबन्धघटकतया पृथङ्निवेशः पश्चात् निराकरिष्यते । साध्यतावच्छेदकसंबन्धेन स्वप्रतियोगिताविशिष्टस्य येन येन संबन्धेन व्यापकत्वं तदवच्छेदकप्रतियोगिताकयावदभावानां तेन तेन संबन्धेन प्रतियोगिसामानाधिकरण्यमिति सकृदेव व्यापकताया निवेश इति वक्ष्यते । अत्र साध्यतावच्छेदकसंबन्धेनेत्यनुक्तौ \`

ज्ञानवान् द्रव्यत्वात्'

इत्यादावपि अतिव्याप्तिरस्ति । संबन्धसामान्येन ज्ञआनं प्रति विषयतासंबन्धेनैव ज्ञानस्य व्यापकतया तत्संबन्धावच्छिन्नव्यापकतावच्छेदकप्रतियोगिताकस्य हेतुसमानाधिकरणस्य घटत्वेन ज्ञानाभावस्य तेन विषयतासंबन्धेन घटान्तर्भावेण ज्ञानरूपप्रतियोगिसामानाधिकरण्यसद्भावात् अतिव्याप्तिः । तद्वारणाय साध्यतावच्छेदकसंबन्धेनेति निवेशनीयम् । तथा सति समवायसंबन्धेन ज्ञानं प्रति समवायसंबन्धेनापि ज्ञानस्य व्यापकतया तेन संबन्धेन प्रतियोगिसामानाधिकरण्यविरहात् नातिव्याप्तिः । संबन्धसामान्येन साध्यवत्त्वं निवेशयितुमेव अशक्यम् इत्याह---वस्तुतस्तु (पृ.88) इति । साध्यव्यापकताशरीरे \`

साध्यवान्'

इति साध्यप्रकारेण अधिकरणस्य निवेशे साध्यस्य संबन्धोऽपि निवेशनीयः । स च संबन्धः संबन्धत्वेन सामान्यरूपेण निवेशयितुं न शक्यते । संबन्धत्वस्य दुर्वचत्वात् । विशिष्टबुद्धिनियामकत्वं संबन्धत्वमिति वा अखण्डोपाधिः संबन्धत्वमिति वा सुवचत्वेऽपि तेन रूपेण संयोगादीनां निवेशनीयः । तत्र यत्किंचित्संबन्धविशेषेण साध्यवत्तायाः निवेशे \`

पर्वतो वह्निमान् धूमात्'

इत्यादौ विषयितासंबन्धेन साध्यवति ज्ञाने गुणत्वाभावीयप्रतियोगिताविशिष्टस्य गुणत्वस्य सत्त्वेन गुणत्वाभावीयप्रतियोगिताया अपि साध्यव्यापकतावच्छेदकतया तन्निरूपकगुणत्वाभावस्यापि लक्षणघटकत्वेन तस्य हेत्वधिकरणपर्वतादौ प्रतियोगिसामानाधिकरण्यं गुणत्वरूपप्रतियोगिविरहेण नास्तीत्यसंभवः स्यात् । तद्वारणाय साध्यतावच्छेदकसंबन्ध एव विशिष्य निवेशनीय इति भावः ।

 ननु साध्यवन्निष्ठाभावप्रतियोगिप्रतियोगिकत्वमेव यावदभावे विशेषणमस्तु । किं साध्यवन्निष्ठाभावप्रतियोगितानवच्छेदकप्रतियोगिताकत्वनिवेशनेन इत्यत आह---साध्यवन्निष्ठेति (पृ.89) । साध्यवन्निष्ठाभावाप्रतियोगिप्रतियोगिकत्वरूपसाध्यव्यापकप्रतियोगिकत्वनिवेशे अप्रसिद्धिः । वह्निमति पर्वतादौ वह्निघटोभयाभावस्य सत्त्वेन तत्प्रतियोगित्वस्यैव वह्नौ सत्त्वात् साध्यवन्निष्ठाभावाप्रतियोगिप्रतियोगिकत्वस्य घटत्वेन वह्न्यभावादावसंभवात् । अतः साध्यवन्निष्ठाभावप्रतियोगितानवच्छेदकप्रतियोगिताकत्वनिवेशः ।

 ननु तथा निवेशेऽपि \`

धूमवान् वह्नेः'

इत्यादावतिव्याप्तिः । साध्यवति-धूमवति पर्वतादौ वर्तमानः यः अभावः धूमाभावप्रतियोगित्वेन घटाभावः,

तत्प्रतियोगितावच्छेदकमेव धूमाभावप्रतियोगित्वम् । एवं रीत्या सर्वासामपि व्यतिरेकिप्रतियोगितानां किंचिन्निष्ठाभावप्रतियोगिप्रतियोगितानां व्यधिकरणधर्मतया साध्यवन्निष्ठाभावप्रतियोगितावच्छेदकत्वेन घटत्वपटत्वाभ्यां प्रमेयाभावीयप्रतियोगितैव साध्यवन्निष्ठाभावप्रतियोगितानवच्छेदिका । प्रमेयसामान्याभावीयप्रतियोगित्वस्य केवलान्वयितया तेन रूपेण कस्याप्यभावस्य असंभवात् । तथा च विरुद्धघटत्वपटत्वाभ्यां प्रमेयसामान्याभावस्यैव लक्षणघटकतया तस्य प्रतियोगिसामानाधिकरण्यसत्त्वात् अतिव्याप्तिरित्यत आह-तादृशाभावप्रतियोगितानवच्छेदकत्वं चेति (पृ.89) । तथा च साध्यवन्निष्ठाभावप्रतियोगितायां समानाधिकरणं सत् यत् अवच्छेदकं तद्भिन्नत्वमेव व्यापकतावच्छेदकत्वम् । \`

धूमवान वह्नेः'

इत्यादौ धूमवन्निष्ठाभावपदेन धूमाभावप्रतियोगित्वेन घटाभावस्य ग्रहणे तत्प्रतियोगितायां घटनिष्ठायां धूमाभावप्रतियोगित्वं व्यधिकरणं सदेव अवच्छेदकं भवति,

न तु समानाधिकरणं सत् । अतः साध्यवन्निष्ठाभावपदेन घटाभावप्रतियोगित्वेन घटाभावो ग्राह्यः । तत्प्रतियोगितायां समानाधिकरणं सत् अवच्छेदकं घटाभावप्रतियोगित्वम् । तदन्यत् धूमाभावप्रतियोगित्वम् । तन्निरूपकः अभावः धूमत्वेन धूमाभावोऽपि । तस्य प्रतियोगिसामानाधिकरण्यविरहात् नातिव्याप्तिरिति भावः ।

 व्यतिरेकिप्रतियोगितामात्रस्यैवैति (पृ.89) । अत्यन्ताभावप्रतियोगिनी प्रतियोगिता व्यतिरेकिप्रतियोगिता । यथा धूमाभावप्रतियोगिता घटनिष्ठात्यन्ताभावप्रतियोगिनी । घटनिष्ठः यः अत्यन्ताभावः धूमाभावीयप्रतियोगितायाः अभावः,

तस्याः धूमनिष्ठत्वात् । तत्प्रतियोगिनी धूमाभावप्रतियोगिता । अत्यन्ताभावाप्रतियोगिनी प्रतियोगिता केवलान्वयिनी प्रतियोगिता । यथा घटत्वपटत्वाभ्यां प्रमेयसामान्याभावीयप्रतियोगिता । सा हि सर्वेषु प्रमेयेषु वर्तते । \</

13\>

\<

14\>

साध्यतावच्छेदकावच्छिन्नव्यापकतावच्छेदकप्रतियोगिताकत्वस्थाने भेदघटितसाध्यतावच्छेदकावच्छिन्नव्यापकप्रतियोगिकत्वं निवेशयितुं न शक्यम् इति निरुपणम् ।

 विवरणम्



 साध्यतावच्छेदकावच्छिन्नव्यापकतावच्छेदकप्रतियोगिताकत्वस्थाने भेदघटितसाध्यतावच्छेदकावच्छिन्नव्यापकप्रतियोगिकत्वं निवेशयतां मतमाह - यत्तु इत्यादिना (पृ.92) । तथा च यत्समानाधिकरणाः साध्यतावच्छेदकावच्छिन्नसाध्यवन्निष्ठभेदप्रतियोगितानवच्छेदकप्रतियोगिकाः यावन्तोऽभावाः स्वविशिष्टयावद्धेत्वधिकरणान्तर्भावेण प्रतियोगिसमानाधिकरणाः तत्त्वमिति लक्षणम् । \`

वह्निमान् धूमात्'

इत्यादौ वह्निमन्निष्ठः भेदः घटवद्भेदः । तत्प्रतियोगितावच्छेदकः घटः । तत्प्रतियोगितानवच्छेदकः वह्निः । तत्प्रतियोगिकाः यावन्तोऽभावाः \`

घटत्वेन वह्न्यभावः', \`

पटत्वेन वह्न्यभावः'

इत्यादयः । तेषां प्रतियोगिसामानाधिकरण्यमस्तीति लक्षणसमन्वयः ।

 न च साध्यवति पर्वते महानसीयवह्निमद्भेदस्य सत्त्वात् तत्प्रतियोगितावच्छेदकः महानसीयवह्निः । एवं साध्यवति महानसे पर्वतीयवह्निमद्भेदस्य सत्त्वात् तत्प्रतियोगितावच्छेदकः पर्वतीयवह्निः इत्येवं सर्वेषां वह्नीनां साध्यवन्निष्ठभेदप्रतियोगितावच्छेदकत्वात् तादृशभेदप्रतियोगितानवच्छेदकप्रतियोगिकत्वं घटत्वादिना वह्न्यभावस्य नास्तीति कथमसौ लक्षणघटक इति वाच्यम् । तर्हि घटत्वादिना द्रव्यत्वाभावमादाय लक्षणसमन्वयसंभवात् । वह्निमति पर्वतादौ द्रव्यत्ववद्भेदस्य असत्त्वात् साध्यवन्निष्ठभेदप्रतियोगितानवच्छेदकं द्रव्यत्वम् । तत्प्रतियोगिकत्वं घटत्वेन द्रव्यत्वाभावेऽस्तीति तस्य लक्षणघटकता ।

 \`

धूमवान् वह्नेः'

इत्यादौ व्यभिचारिणि धूमस्य चालिनीन्यायेन साध्यवन्निष्ठभेदप्रतियोगितावच्छेदकत्वेन धूमत्वेन धूमाभावस्य साध्यवन्निष्ठभेदप्रतियोगितानवच्छेदकप्रतियोगिकत्वविरहेण लक्षणाघटकत्वेऽपि अयोगोलकान्यत्वाभावस्य लक्षणघटकतया तमादाय अतिव्याप्तिः वारणीया । तथा हि - साध्यधूमवति पर्वतादौ विद्यमानः भेदः न अयोगोलकान्यत्ववद्भेदः । पर्वतादौ अयोगोलकान्यत्वसत्त्वात् । किन्तु घटादिमद्भेदः । तत्प्रतियोगितावच्छेदकं घटादिकम् । तत्प्रतियोगितानवच्छेदकं अयोगोलकान्यत्वम् । तत्प्रतियोगिकः अभावः अयोगोलकान्यत्वाभावः । तस्य यावद्भेत्वधिकरणायोगोलकान्तर्भावेण प्रतियोगिसामानाधिकरण्यं नास्ति । अयोगोलकान्यत्वरूपप्रतियोगिविरहात् । अतो नातिव्याप्तिः ।

 न च अस्मिन्पक्षे लाघवं न दृश्यत इति वाच्यम् । अत्यन्ताभावघटितव्यापकतावच्छेदकत्वनिवेशपक्षे व्यापकताघटकाभावप्रतियोगितावच्छेदकतायां स्वरूपसंबन्धावच्छिन्नत्वं निवेशनीयम् । साध्यवन्निष्ठात्यन्ताभावप्रतियोगितानिरूपितस्वरूपसंबन्धावच्छिन्नावच्छेदकताशून्यप्रतियोगिताकत्वं साध्यव्यापकतावच्छेदकप्रतियोगिताकत्वम् इति यावत् । तत्र प्रतियोगितावच्छेदकतायां स्वरूपसंबन्धावच्छिन्नत्वानिवेशे व्यापकतावच्छेदकप्रतियोगिताया अप्रसिद्धिः । तथा हि - \`

वन्हिमान् धूमात्'

इत्यादौ साध्यवति पर्वतादौ यः अत्यन्ताभावः विषयितासंबन्धेन वह्न्यभावीयप्रतियोगिताविशिष्टस्य ज्ञानस्य संयोगसंबन्धेन अभावः,

एवं निषयितासंबन्धेन द्रव्यत्वाभावीयप्रतियोगिताविशिष्टस्य ज्ञानस्य समवायसंबन्धेन अभावः तदीयप्रतियोगितायां ज्ञाननिष्ठायां विषयितासंबन्धेन अवच्छेदकत्वमेव वह्न्यभावीयप्रतियोगितायां द्रव्यत्वाभावीयप्रतियोगितायां च अस्तीति अनवच्छेदकप्रतियोगितायाः अप्रसिद्ध्या असंभवः स्यात् । अवच्छेदकतायां स्वरूपसंबन्धावच्छिन्नत्वनिवेशे तु साध्यवति पर्वतादौ स्वरूपसंबन्धेन द्रव्यत्वाभावीयप्रतियोगिताविशिष्टस्य द्रव्यत्वस्य समवायसंबन्धेन अभावः नास्ति । एवं स्वरूपसंबन्धेन वह्न्यभावीयप्रतियोगिताविशिष्टस्य वह्नेः संयोगसंबन्धेन अभावः नास्ति । किन्तु स्वरूपसंबन्धेन घटाभावीयप्रतियोगिताविशिष्टस्य घटादेः अभाव एव वर्तते । तन्निरूपितघटादिनिष्ठप्रतियोगितायां स्वरूपसंबन्धेन अवच्छेदकं घटाभावीयप्रतियोगिता । अनवच्छेदकं द्रव्यत्वाभावीयप्रतियोगिता वह्न्यभावीयप्रतियोगिता च । तन्निरूपकोऽभावः घटत्वेन द्रव्यत्वाभावः,

घटत्वेन वह्न्यभावो वा । तमादाय समन्वयात् न अप्रसिद्धिः ।

 किञ्च अत्यन्ताभावघटितव्यापकतानिवेशे साध्यवन्निष्ठात्यन्ताभावप्रतियोगितायां व्यापकताघटकसंबन्धावच्छिन्नत्वं निवेशनीयम् । अन्यथा साध्यवति पर्वतादौ द्रव्यत्वाभावीयप्रतियोगिताविशिष्टस्य द्रव्यत्वस्य संयोगसंबन्धेनाभावमादाय तत्प्रतियोगितावच्छेदकत्वस्यैव द्रव्यत्वाभार्वायप्रतियोगितायां सत्त्वेन व्यापकतावच्छेदकप्रतियोगितायाः अप्रसिद्ध्यापत्तेः । व्यापकताघटकसंबन्धावच्छिन्त्वनिवेशे तु येन संबन्धेन व्यापकत्वं संभवति,

तत्संबन्धावच्छिन्नत्वमेव प्रतियोगितायां निवेशनीयम् इति लभ्यते । द्रव्यत्वाभावीयप्रतियोगिताविशिष्टस्य द्रव्यत्वस्य समवायसंबन्धेनैव वह्निव्यापकत्वं संभवति । अतः समवायसंबन्धः व्यापकताघटकसंबन्धः । तदवच्छिन्नप्रतियोगितावच्छेदकत्वं द्रव्यत्वाभावीयप्रतियोगितायां नास्ति । साध्यवति पर्वतादौ द्रव्यत्वाभावीयप्रतियोगिताविशिष्टस्य द्रव्यत्वस्य समवायसंबन्धेन अभावासत्त्वात् । तथा च प्रतियोगितायां व्यापकताघटकसंबन्धावच्छिन्नत्वं प्रतियोगितावच्छेदकतायां स्वरूपसंबन्धावच्छिन्नत्वं च निवेशनीयमिति गौरवम् । भेदघटितव्यापकतानिवेशपक्षे यद्यपि भेदप्रतियोगितावच्छेदकतायां व्यापकताघटकसंबन्धावच्छिन्नत्वं निवेशनीयम्,

अन्यथा साध्यवन्निष्ठः भेदः इत्यनेन विषयितासंबन्धेन द्रव्यत्ववज्ज्ञानभेदं गृहीत्वा तत्प्रतियोगितावच्छेदकत्वस्यैव द्रव्यत्वे सत्त्वेन साध्यवन्निष्ठभेदप्रतियोगितानवच्छेदकस्य प्रतियोगिनः अप्रसिद्ध्या असंभवापत्तेः । तथापि भेदप्रतियोगितायां संबन्धविशेषावच्छिन्नत्वं न निवेशनीयम् । भेदत्वस्य अखण्डोपाधिरूपत्वेन तत्र संबन्धविशेषस्य अनावश्यकत्वात् । तथा च साध्यतावच्छेदकावच्छिन्नसाध्यवन्निष्ठात्यन्ताभावीयव्यापकताघटकसंबन्धावच्छिन्नप्रतियोगितानिरूपितस्वरूपसंबन्धावच्छिन्नावच्छेदकताशून्यप्रतियोगिताकत्वम् अत्यन्ताभावघटितव्यापकतावच्छेदकप्रतियोगिताकत्वम् । तत्र स्थलद्वये संबन्धनिवेशेन गौरवम् । साध्यतावच्छेदकावच्छिन्नसाध्यवन्निष्ठभेदप्रतियोगितानिरूपितव्यापकताघटकसंबन्धावच्छिन्नावच्छेदकताशून्यप्रतियोगिकत्वं अन्योन्याभावघटितसाध्यव्यापकप्रतियोगिकत्वम् । तत्र एकत्रैव संबन्धनिवेशेन लाघवमिति \`

यत्तु'

कारणामाशयः ।

 साध्यतावच्छेदकावच्छिन्नेति (पृ.92) । साध्यतावच्छेदकावच्छिन्नसाध्यवन्निष्ठभेदप्रतियोगितानवच्छेदकप्रतियोगिकत्वरूपस्य साध्यतावच्छेदकावच्छिन्नव्यापकप्रतियोगिकत्वस्य निवेशेनैवेत्यर्थः । सर्वसामञ्जस्ये इति (पृ.92) । सर्वदोषवारणसंभवे इत्यर्थः । निरुक्तेति (पृ.92) । साध्यतावच्छेदकावच्छिन्नसाध्यवन्निष्ठात्यन्ताभावप्रतियोगितानवच्छेदकप्रतियोगिताकत्वनिवेशनम् इत्यर्थः । व्यभिचारनिरूपकेति (पृ.92) । \`

धूमवान् वह्नेः'

इत्यत्र व्यभिचारनिरूपकाधिकरणम् अयोगोलकम् । तद्भेदाभावः अयोगोलकान्यत्वाभावः । एतन्मते इति (पृ.92) । भेदघटितव्यापकतानिवेशिमते इत्यर्थः । तदनिवेशेनेति (पृ.92) । स्वरूपसंनब्धावच्छिन्नत्वानिवेशेनेत्यर्थः । तन्मते तदनिवेशे (पृ.92) इति । अत्यन्ताभावघटितव्यापकतानिवेशिनां मते प्रतियोगितावच्छेदकतायां स्वरूपसंबन्धावच्छिन्नत्वानिवेशेत्यर्थः । स्वावच्छिन्नस्य (पृ.92) - प्रतियोगिताविशिष्टस्य ।

 तन्मतं खण्डयति - तदसदित्यादिना (पृ.93) । साध्यतावच्छेदकावच्छिन्नसाध्यवन्निष्ठभेदप्रतियोगितानवच्छेदकप्रतियोगिकत्वं नाम तादृशानवच्छेदकनिष्ठप्रतियोगितानिरूपकत्वम् । तत्र अनवच्छेदकनिष्ठत्वं प्रतियोगितायां स्वरूपसंबन्धेन वाच्यम् । अन्यथा \`

वह्निमान् धूमात्'

इत्यादौ द्रव्यत्वं यथा वह्निव्यापकम्,

तथा \`

प्रमेयम्'

इत्याकारकं विश्वविषयकज्ञानं विषयतासंबन्धेन व्यापकम् । यत्र यत्र वह्निः वर्तते पर्वतमहानसादौ तत्र सर्वत्र \`

प्रमेयम्'

इत्याकारकज्ञानस्य विषयतासंबन्धेन सत्त्वात् । अतः साध्यवन्निष्ठभेदप्रतियोगितानवच्छेदकं \`

प्रमेयम्'

इत्याकारकज्ञानम् । तन्निष्ठा प्रतियोगिता जलत्वाभावीयप्रतियोगिता तस्या अपि प्रमेयत्वेन \`

प्रमेयम्'

इति ज्ञाने विषयत्वात् तादृशज्ञाने विषयितासंबन्धेन जलत्वाभावीयप्रतियोगिता वर्तते । तथा च अनवच्छेदकनिष्ठप्रतियोगितानिरूपकः अभावः जलत्वत्वेन जलत्वाभावः । स च हेतुसमानाधिकरणः । हेत्वधिकरणे पर्वतादौ सत्त्वात् । तस्य यावदन्तर्गतस्य स्वविशिष्टयावद्धेत्वधिकरणपर्वताद्यन्तर्भावेण जलत्वरूपप्रतियोगिविरहात् प्रतियोगिसामानाधिकरण्यं नास्तीत्यव्याप्तिः ।

 न च - विषयितासंबन्धस्य वृत्यनियामकतया तत्संबन्धावच्छिन्नवृत्तित्वं जलत्वाभावीयप्रतियोगितायां नास्तीति अनवच्छेदकनिष्ठप्रतियोगिताकाभावपदेन जलत्वाभावः न ग्रहीतुं शक्यत इति - वाच्यम् । एवमपि एकव्यक्तिसाध्यके \`

एतद्वह्निमान् एतदूधूमात्', \`

एतद्रूपवान् एतद्रसात्'

इत्यादिसद्धेतौ एतद्वन्हिमन्निष्ठभेदप्रतियोगितानवच्छेदकः एतद्वह्निः तन्निष्ठा प्रतियोगिता जलत्वाभावीयप्रतियोगितापि । तस्याः कालिकसंबन्धेन एतद्वह्निनिष्ठत्वात् । तन्निरूपकः अभावः जलत्वाभावोऽपि । तस्य प्रतियोगिसामानाधिकरण्यविरहादव्याप्तिः ।

 जन्यमात्रं कालोपाधिः इति मते एतद्वन्हिनिष्ठत्वं कालिकसंबन्धेन जलत्वाभावीयप्रतियोगितायामस्तीति पूर्वोक्तदोषसंभवेऽपि क्रियामात्रं कालोपाधिरिति मते न दोष इति यद्यालोच्यते,

तदापि पूर्वोक्तस्थले एव एतद्वह्निव्यापकः एतद्वह्निसमानाधिकरणक्रियापि आधारतासंबन्धेन भवति । कालिकसंबन्धेन तन्निष्ठा प्रतियोगिता जलत्वाभावीयप्रतियोगिता । तन्निरूपकाभावस्य जलत्वाभावस्य प्रतियोगिसामानाधिकरण्यं नास्तीति अव्याप्तिः । तद्वारणाय अनवच्छेदकनिष्ठत्वं स्वरूपसंबन्धेनेति वक्तव्यम् । \`

प्रमेयम्'

इत्याकारकज्ञाने जलत्वाभावीयप्रतियोगिता विषयितासंबन्धेन वर्तते । न तु स्वरूपसंबन्धेन । तादृशज्ञाने स्वरूपसंबन्धेन विद्यमाना प्रतियोगिता तु घटत्वरूपव्यधिकरणधर्मावच्छिन्ना तादृशज्ञाननिष्ठा प्रतियोगिता तन्निरूपकः अभावः \`

घटत्वेन प्रमेयम् इत्याकारकज्ञानं नास्ति'

इति प्रतीतिसिद्धोऽभावः । तस्य प्रतियोगिसामानाधिकरण्यसमस्तीति नाव्याप्तिः । एवं \`

एतद्वह्निमान् एतदूधूमात्'

इत्यत्र साध्यव्यापके एतद्वह्नी एतद्वह्निसमानाधिकरणक्रियायां च जलत्वाभावीयप्रतियोगितायाः कालिकसंबन्धेन वृत्तित्वेऽपि स्वरूपसंनब्धेन वृत्तित्वं नास्ति । अतः एतद्वह्नौ स्वरूपसंबन्धेन वर्तमाना या प्रतियोगिता एतद्वन्ह्यभावीयप्रतियोगिता तन्निरूपकः हेतुसमानाधिकरणः अभावः घटत्वेन एतद्वह्न्यभावः । तस्य प्रतियोगिसामानाधिकरण्यमस्ति । एवं स्वरूपसंबन्धेन एतद्वन्हिसमानाधिकरणक्रियानिष्ठप्रतियोगिताकाभावः घटत्वेन तादृशक्रियाभावः । तस्य प्रतियोगिसामानाधिकरण्यमस्ति इति नाव्याप्तिः । एवञ्च साध्यतावच्छेदकावच्छिन्नसाध्यवन्निष्ठभेदप्रतियोगितानवच्छेदकनिरूपित - स्वरूपसंबन्धावच्छिन्नवृत्तितावत् प्रतियोगितानिरूपकत्वं \`

यत्तु'

कारकमते निवेशनीयम् । तत्र च भेदप्रतियोगितावच्छेदकतायां व्यापकताघटकसंबन्धावच्छिन्नत्वस्य पूर्वं निवेशितत्वात् प्रतियोगितायां च स्वरूपसंबन्धावच्छिन्नाधेयत्वनिवेशात् संबन्धद्वयनिवेशप्रयुक्तगौरवं समानमेव । प्रतियोगितायाम् आधेयत्वनिवेशनं भेदघटितव्यापकताकत्पेऽधिकम् । अत्यन्ताभावघटितव्यापकतावच्छेदकत्वनिवेशपक्षे प्रतियोगितायां साध्यवन्निष्ठात्यन्ताभावप्रतियोगितानवच्छेदकत्वमेव निवेशनीयम् । न तु अनवच्छेदकनिष्ठत्वम् इति लाघवम् । अतः \`

यत्तु' -

कारमतम् अयुक्तमिति भावः ।

 यत्किञ्चिद्विषयकत्वे साध्यव्यापकत्वं ज्ञानस्य न संभवतीति आलोच्य विश्वविषयके (पृ.93) त्युक्तम् । साध्यव्यापकसाध्येति (पृ.93) । साध्यव्यापके साध्ये,

साध्यव्यापके साध्यसमानाधिकरणकर्मादौ चेत्यर्थः ।

 न च व्यापकनिष्ठेत्यादि (पृ.93) । साध्यव्यापकनिष्ठप्रतियोगिताकः अभावः इति न निवेश्यते,

किन्तु अनुयोगितासंबन्धेन साध्यव्यापकविशिष्टः अभाव इति निवेश्यते । तथा च यत्समानाधिकरणाः अनुयोगितासंबन्धेन साध्यवन्निष्ठभेदप्रतियोगितानवच्छेदकविशिष्टाः यावन्तोभावाः प्रतियोगिसमानाधिकरणाः तत्त्वमिति लक्षणम् । \`

वह्निमान् धूमात्'

इत्यादौ वह्निमन्निष्ठभेदप्रतियोगितानवच्छेदकं द्रव्यत्वम् । अनुयोगितासंबन्धेन तद्विशिष्टोऽभावः घटत्वेन द्रव्यत्वाभावः । द्रव्यत्वाभावः द्रव्यत्वस्य अनुयोगी भवति । अतः अनुयोगितासंबन्धेन द्रव्यत्वविशिष्टः घटत्वेन द्रव्यत्वाभावः । तस्य प्रतियोगिसामानाधिकरण्यमस्तीति लक्ष्णसमन्वयः । \`

धूमवान् वह्नेः'

इत्यादौ अयोगोलकान्यत्वाभावमादाय अतिव्याप्तिः वारणीया । तथा च अत्यन्ताभावघटितव्यापकतानिवेशपक्षे साध्यवन्निष्ठात्यन्ताभावप्रतियोगितानवच्छेदकप्रतियोगिताकत्वेन अभावो निवेशनीयः । तत्र प्रतियोगितात्वेन प्रतियोगितानिवेशात् गौरवम् । भेदघटितव्यापकतापक्षे तु साध्यवन्निष्ठभेदप्रतियोगितानवच्छेदकविशिष्टत्वेन अभावो निवेशनीयः । तच्छरीरे प्रतियोगितात्वेन प्रतियोगिताया अनिवेशात् लाघवम् ।

 न च - अत्यन्ताभावनिवेशकल्पेऽपि प्रतियोगितात्वेन प्रतिगिताम् अनिवेश्य साध्यवन्निष्ठात्यन्ताभावप्रतियोगितानवच्छेदकं यत् निरूपकतासंबन्धेन तद्विशिष्टत्वेनैव अभावो निवेशनीयः । तथा च न गौरवम् इति - वाच्यम् ।

 एवमपि व्यापकताशरीरप्रविष्टप्रतियोगितायां व्यापकताघटकसंबन्धावच्छिन्नत्वस्य च प्रतियोगितावच्छेदकतायां स्वरूपसंबन्धावच्छिन्नत्वस्य च निवेशनीयतया गौरवम् । भेदघटितकल्पे तु भेदप्रतियोगितावच्छेदकतायां व्यापकताघटकसंबन्धावच्छिन्नत्वनिवेशेऽपि अनवच्छेदकनिष्ठत्वेन प्रतियोगितायाः अनिवेशात् स्वरूपसंबन्धावच्छिन्नत्वानिवेशप्रयुक्तं लाघवमस्तीति शङ्काग्रन्थस्य तात्पर्यम् ।

 येनोक्तगौरवमिति (पृ.93) । अनवच्छेदकनिष्ठत्वे स्वरूपसंबन्धावच्छिन्नत्वनिवेशप्रयुक्तं गौरवमित्यर्थः ।

 समाधत्ते - प्रतियोगिविशेषणतापन्नेत्यादिना (पृ.93) । अभावस्य प्रतियोगिनश्च मध्ये प्रतियोगिविशेषणतापन्नधर्मावच्छिन्ननिरूपितत्वविशिष्टानुयोगितैव संबन्धतया भासते,

न तु तादृशनिरूपितत्वाविशेषितानुयोगिता । तथा सति पटवति भूतले घटत्वावच्छिन्ननिरूपितानुयोगितासंबन्धेन घटरूपद्रव्यविशिष्टस्य अभावस्य सत्त्वात् \`

द्रव्यं नास्ति'

इति प्रतीत्यापत्तेः । विषयस्याबाधात् । प्रतियोगिविशेषणतापन्नधर्मावच्छिन्ननिरूपितत्वविशिष्टानुयोगितैव संबन्ध इति स्वीकारे तु \`

द्रव्यं नास्ति'

इत्यत्र प्रतियोगिविशेषणतापन्नधर्मः द्रव्यत्वम् । तदवच्छिन्ननिरूपितानुयोगितासंबन्धेन द्रव्यविशिष्टः द्रव्यसामान्याभाव एव तादृशप्रतीतिविषयः । स तु पटवति भूतले नास्तीति न तादृशप्रतीत्यापत्तिः । प्रकृते साध्यव्यापकविशिष्टः अभाव इति निवेशे प्रतियोगिव्यापकः प्रतियोगिविशेषणतापन्नधर्मः साध्यव्यापकत्वम् । तदवच्छिन्ननिरूपितानुयोगितासंबन्धेन व्यापकविशिष्टः अभावः \`

साध्यव्यापकं नास्ति'

इति प्रतीतिसिद्धः अभाव एव लक्षणे निवेशनीयः स्यात् । तथा सति सद्धेतौ \`

वह्निमान् धूमात्'

इत्यादौ \`

साध्यव्यापकं नास्ती'

ति प्रतीतिसिद्धः हेतुसमानाधिकरणः अभावः अप्रसिद्धः स्यात् । हेत्वधिकरणे पर्वतादौ साध्यव्यापकस्य द्रव्यत्वादेः सत्त्वात् । यदि तु साध्यव्यापकस्य द्रव्यत्वादेः संयोगसंबन्धेनाभावः हेतुसमानाधिकरणः भवतीति नाप्रसिद्धिरित्युच्यते,

अथ वा साध्यव्यापकस्य द्रव्यत्वादेः तादात्म्यसंबन्धावच्छिन्नाभावस्य हेत्वधिकरणपर्वतादिवृत्तितया नाप्रसिद्धिरित्युच्यते,

तदा \`

धूमवान् वह्नेः'

इत्यादौ व्यभिचारिणि अतिव्याप्तिः । तत्रापि संबन्धविशेषावच्छिन्नप्रतियोगिताकस्य साध्यव्यापकत्वावच्छिन्नाभावस्य हेत्वधिकरणायोगोलकान्तर्भावेण प्रतियोगिसामानाधिकरण्यसत्त्वात् । अयोगोलके साध्यव्यापकस्य भेदादेः सत्त्वात् ।

 किञ्च व्यधिकरणधर्मावच्छिन्नाभावस्य घटत्वादिना वह्न्याद्यभावस्य समवायितया वाच्यत्वाभावस्य च लक्षणघटकत्वं न स्यात् । तस्य साध्यव्यापकत्वावच्छिन्ननिरूपितानुयोगितासंबन्धेन व्यापकविशिष्टत्वाभावात् व्यधिकरणधर्माविच्छन्नाभावस्य लक्षणघटकत्वाभावे प्रतियोग्यवृत्तिश्चेति ग्रन्थानुत्थितिः स्यात् इति भावः । अभावांशे प्रतियोगिसंबन्धतया (पृ.93) इति । अभावानुयोगिकप्रतियोगिप्रतियोगिसंबन्धतया इत्यर्थः । तदवच्छिन्नेति (पृ.93) । प्रतियोगिविशेषणतापन्नधर्मावच्छिन्नेत्यर्थः । कस्यचिदिति (पृ.94) । भेदादेरित्यर्थः । भेदस्यापि धूमव्यापकत्वात् ।

 किञ्चिदवच्छिन्नप्रतियोगिताकत्वसंबन्धेन व्यापकविशिष्टः अभाव एव निवेश्यते,

न तु व्यापकत्वावच्छिन्नप्रतियोगिताकत्वसंबन्धेन व्यापकविशिष्टोऽभावः इत्युक्तावपि दोषमाह - एवमनवच्छेदकपदेनेति (पृ.94) । भेदघटितव्यापकप्रतियोगिकत्वनिवेशपक्षे साध्यवन्निष्ठभेदप्रतियोगितानवच्छेदकपदेन साध्यवन्निष्ठभेदप्रतियोगितावच्छेदकतापर्याप्त्यनधिकरणत्वं विवक्षणीयम् । अन्यथा सद्धेतौ तादृशभेदप्रतियोगितानवच्छेदकस्य अप्रसिद्ध्यापत्तेः ।

 तथ हि - साध्यवन्निष्ठः वह्निमन्निष्ठः यः भेदः पूर्वक्षणवृत्तित्वविशिष्टद्रव्यत्ववद्भेदः । तत्प्रतियोगितावच्छेदकं पूर्वक्षणवृत्तित्वविशिष्टद्रव्यत्वम् । विशिष्टशुद्धयोरनतिरेकात् शुद्धद्रव्यत्वमपि प्रतियोगितावच्छेदकम् । तथा च साध्यवन्निष्ठभेदप्रतियोगितावच्छेदकद्रव्यत्वादिप्रतियोगिकत्वमेव घटत्वेन द्रव्यत्वाभावापदेः वर्तते । न तु तादृशभेदप्रतियोगितानवच्छेदकप्रतियोगिकत्वमिति साध्यव्यापकप्रतियोगिकाभावाप्रसिद्धिः । पर्याप्तिनिवेशे तु साध्यवन्निष्ठः यः पूर्वक्षणवृत्तित्वविशिष्टद्रव्यत्ववद्भेदः तत्प्रतियोगितावच्छेदकतापर्याप्त्यधिकरणं पूर्वक्षणवृत्तित्वावच्छिन्नं द्रव्यत्वम् । तत्पर्याप्त्यनधिकरणं शुद्धद्रव्यत्वमिति तत्प्रतियोगिकस्य घटत्वेन द्रव्यत्वाभावस्य ल7णघटकत्वोपपत्तिः । तथा च पर्याप्तिनिवेशे \`

वन्हिमान् धूमात्'

इत्यादौ घटत्वेन घटाभावस्यापि लक्षणघटकत्वापत्तिः । वन्हिमन्निष्ठो यो भेदः घटत्वविशिष्टघटवद्भेदः । तत्प्रतियोगितावच्छेदकत्वं घटत्वविशिष्टघटे पर्याप्तम् । अतः तत्प्रतियोगितावच्छेदकतापर्याप्त्यधिकरणं घटत्वविशिष्टघटः । पर्याप्त्यनधिकरणं शुद्धघटः । तत्प्रतियोगिकत्वं घटत्वेन घटाभावे वर्तते । यावदन्तर्गतस्य तस्य हेत्वधिकरणपर्वतान्तर्भावेण प्रतियोगिसामानाधिकरण्यं नास्ति इति लक्षणस्य असंभव इति भावः ।

 अन्यथेति (पृ.94) । पर्याप्त्यनिवेशे इत्यर्थः तथाचेति (पृ.94) । पर्याप्तिनिवेशे इत्यर्थः । घटत्वविशिष्टपर्याप्ततया (पृ.94) इति । अत्रेदं चिन्त्यम् - पूर्वक्षणवृत्तित्वविशिष्टद्रव्यत्वम् शुद्धद्रव्यत्वमिति द्रव्यत्वे भेदः वक्तुं शक्यते । द्रव्यत्वात् पृथग्भूतत्वात् विशेषणस्य पूर्वक्षणवृत्तित्वस्य । घटत्वविशिष्टघटः शुद्धघट इति कथं विवेकः । घटत्वं विहाय शुद्धघटस्य असंभवादिति ।

 न्यायरत्नकारास्तु - घटत्वपटोभयत्वावच्छेदेन प्रतियोगितावच्छेदकतायाः पर्याप्तिः,

घटत्वावच्छेदेन पर्याप्त्यनधिकरणत्वम् इति वदन्ति । \</

14\>

\<

15\>

कपिसंयोगाभावादिसाध्यकस्थले कपिसंयोगाद्यात्यकाभावानां केषांचिन्मतेन लक्षणघटकत्वोपपादनम् ॥

 विवरणम्



 अथेति (पृ.104) । अत्यन्ताभावघटितव्यापकतावच्छेदकताया निवेशे \`

कपिसंयोगाभाववान् मेयत्वात्'

इत्यत्र सद्धेतौ कपिसंयोगात्मकः यः साध्याभावः कपिसंयोगाभावाभावः तस्य लक्षणघटकत्वानुपपत्तिः । साध्यवति कपिसंयोगाभाववति वृक्षे वर्तते यः अभावः कपिसंयोगात्मकः कपिसंयोगाभावाभावीयप्रतियोगितावदभावः । वृक्षे कपिसंयोगाभावस्य कपिसंयोगस्य च अवच्छेदकभेदेन सत्त्वात् । तत्प्रतियोगितावच्छेदकं कपिसंयोगाभावनिष्ठं कपिसंयोगाभावाभावीयं प्रतियोगित्वम् । तन्निरूपकः कपिसंयोगात्मकः अभावः । तथा च साध्यवन्निष्ठत्यन्ताभावप्रतियोगितावच्छेदकप्रतियोगिताकत्वमेव कपिसंयोगाभावत्वेन कपिसंयोगाभावाभावे वर्तते । न तु साध्यवन्निष्ठात्यन्ताभावप्रतियोगितानवच्छेदकप्रतियोगिताकत्वमिति कपिसंयोगात्मकस्य अभावस्य लक्षणघटकत्वानुपपत्तिः ।

 न च - तस्य लक्षणघटकत्वं मास्तु । अभावान्तरमादाय लक्षणसमन्वयसंभवात् इति - वाच्यम् । अग्रे स्वविशिष्टपदप्रयोजनकथनावसरे दीधीतौ कपिसंयोगात्मकाभावमादाय अव्याप्तिकथनात् तस्य लक्षणघटकतायाः संपादनीयत्वात् । अन्यथा दीधितिविरोधापत्तेः ।

 न च - साध्यवन्निष्ठात्यन्ताभावे प्रतियोगिव्यधिकरणेति विशेषणसद्भावात् साध्यवन्निष्ठाभावपदेन कपिसंयोगात्मकः अभावः ग्रहीतुं न शक्यते । तस्य कपिसंयोगाभावरूपप्रतियोगिसमानाधिकरणत्वात्;

किन्तु घटाद्यभावः । तत्प्रतियोगितानवच्छेदकप्रतियोगिताकत्वं कपिसंयोगात्मकाभावेऽस्तीति तस्य लक्षणघटकत्वोपपत्तिः इति - वाच्यम् । साध्यवन्निष्ठात्यन्ताभावे प्रयोजनविरहेण प्रतियोगिवैयधिकरण्यानिवेशात् । तथा च कपिसंयोगात्मकाभावस्य लक्षणाघटकतया अग्रिमदीधितिग्रन्थविरोध इति \`

अथ'

इत्यादिना आक्षेपः ।

 निरुक्तव्यापकतेति (पृ.104) । अत्यन्ताभावघटितव्यापकतेत्यर्थः । कपिसंयोगाभावादिनिष्ठेति (पृ.104) । कपिसंयोगाभावादिनिष्ठानां कपिसंयोगाद्यात्मकाभावीयप्रतियोगितानामित्यर्थः ।

 उक्ताक्षेपे समाधानं वदतां केषाञ्चिन्मतमाह---अत्र केचिदित्यादिना (पृ.104) । व्यापकातशरीरप्रविष्टे साध्यवन्निष्ठाभावे प्रतियोगिवैयधिकरण्यमवश्यं निवेशनीयम् । अन्यथा अभावे साध्यवन्निष्ठत्वं संबन्धसामान्येन निवेश्यते चेत् \`

कालपरिमाणवान् द्रव्यत्वात्'

इत्यादौ व्यभिचारिणि अतिव्याप्तिः । कालपरिमाणाभाववति घटादौ द्रव्यत्वसत्त्वात् अयं हेतुः व्यभिचारी । अत्र कालपरिमाणत्वेन कालपरिमाणाभावमादाय अतिव्याप्तिः वारणीया । परन्तु स अभावः लक्षणघटको न भवति । साध्यवति काले कालपरिमाणाभावीयप्रतियोगितावतः कालपरिमाणस्य अभावः कालिसंबन्धेन वर्तते । तत्प्रतियोगितावच्छेदिकैव कालपरिमाणनिष्ठा कालपरिमाणाभावीया प्रतियोगिता । तत्प्रतियोगितानवच्छेदिका तु समवायितया वाच्यत्वाभावीया वाच्यत्वनिष्ठप्रतियोगितैव । साध्यवति काले वाच्यत्वनिष्ठप्रतियोगितावतः वाच्यत्वस्य अभावः कालिकसंबन्धेनापि नास्ति । अतः साध्यवन्निष्ठाभावप्रतियोगितानवच्छेदकप्रतियोगिताकः अभावः समवायितया वाच्यत्वाभाव एव । तस्य प्रतियोगिसामानाधिकरण्यसत्त्वात् अतिव्याप्तिः । दैशिकविशेषणतासंबन्धेन साध्यवन्निष्ठत्वनिवेशे यद्यपीयमतिव्याप्तिः वारयितुं शक्यते - कालपरिमाणाभावीयप्रतियोगितावतः कालपरिमाणस्य अभावः साध्यवति काले कालिकसंबन्धेन वर्तते,

न तु स्वरूपसंबन्धेन । स्वरूपसंबन्धेन कालवृत्तिः अभावस्तु घटाद्यभावीयप्रतियोगितावदभावः । तत्प्रतियोगितावच्छेदिका घटाद्यभावीयप्रतियोगिता । तत्प्रतियोगितानवच्छेदिका कालपरिमाणनिष्ठा प्रतियोगिता । तन्निरूपकः अभावः कालपरिमाणत्वेन कालपरिमाणाभावोऽपि । तस्य यावद्धेत्वधिकरणान्तर्भावेण प्रतियोगिसामानाधिकरण्यं नास्तीति नातिव्याप्तिः,

तथापि स्वरूपसंबन्धेन साध्यवन्निष्ठत्वनिवेशे \`

वह्निमान् धूमात्'

इत्यादौ हेतुसमानाधिकरणयावदभावान्तर्गतस्य पर्वतत्वात्मकस्य पर्वतत्वाभावाभावस्य यावद्धेत्वधिकरणपर्वतान्तर्भावेण पर्वतत्वात्मकाभावस्य साध्यव्यापकतावच्छेदकप्रतियोगिताकत्वमप्यस्ति । साध्यवति पर्वते स्वरूपसंबन्धेन पर्वतत्वात्मकाभावः न वर्तते । भावपदार्थश्य स्वरूपसंबन्धेन वृत्तेः अप्रामाणिकत्वात् । अतः साध्यवन्निरूपितस्वरूपसंबन्धावच्छिन्नवृत्तितावान् अभावः घटाद्यभावीयप्रतियोगितावदभावः । तत्प्रतियोगितावच्छेदिका घटादिनिष्ठा प्रतियोगिता । तत्प्रतियोगितानवच्छेदिका पर्वतत्वाभावनिष्ठा प्रतियोगिता । तन्निरूपकः अभावः पर्वतत्वाभावाभावोऽपीति ।

 न च हेत्वधिकरणनिरूपितवृत्तित्वेऽपि स्वरूपसंबन्धावच्छिन्नत्वं निवेशनीयम् । पर्वतत्वात्मकस्य अभावस्य हेत्वधिकरणे पर्वते समवायसंबन्धेन वृत्तावपि स्वरूपसंबन्धेन अवृत्तेः तस्य लक्षणघटकत्वाभावात् कथं तमादाय अव्याप्तिः इति वाच्यम् । \`

कालपरिमाणवान् द्रव्यत्वात्'

इत्यत्र प्रसक्तायाः अतिव्याप्तेः वारणाय साध्यवन्निष्ठत्वे स्वरूपसंबन्धावच्छिन्नत्वनिवेशे \`

वह्निमान् धूमात्'

इत्यादौ पर्वतत्वात्मकाभावमादाय अव्याप्तिः प्रसक्ता । तद्वारणाय हेत्वधिकरणवृत्तित्वेऽपि स्वरूपसंबन्धावच्छिन्नत्वनिवेशे अनेकस्थले स्वरूपसंन्धावच्छिन्नत्वनिवेशेन गौरवम् । किञ्च साध्यवन्निष्ठाभावपदेन \`

धूमवान् वह्नेः'

इत्यादौ धूमाभावप्रतियोगित्वेन घटाभावमादाय तत्प्रतियोगितायां व्यधिकरणतया धूमाभावीयप्रतियोगित्वस्य अवच्छेदकत्वात् घटत्वपटत्वाभ्यां प्रमेयाभावस्यैव साध्यवन्निष्ठाभावप्रतियोगितानवच्छेदकप्रतियोगिताकतया तस्य च अभावस्य प्रतियोगिसमानाधिकरणत्वात् अतिव्याप्तिः प्रसजति । तद्वारणाय साध्यवन्निष्ठाभावप्रतियोगितायां यत् सामानाधिकरण्येन अवच्छेदकं तद्भिन्नत्वं साध्यव्यापकतावच्छेदकत्वमिति विवक्षणीयमिति गौरवम् । तदपेक्षया साध्यवन्निष्ठाभावे प्रतियोगिवैयधिकरण्यनिवेशे नानास्थले स्वरूपसंबन्धावच्छिन्नत्वं न निवेशनीयम् । प्रतियोगितासामानाधिकरण्येन अवच्छेदकभिन्नत्वमपि न निवेशनीयम् इति लाघवम् । तथा हि - \`

कालपरिमाणवान् द्रव्यत्वात्'

इत्यादौ साध्यवन्निष्ठः प्रतियोगिव्यधिकरणः अभावः कालपरिमाणाभावीयप्रतियोगितावदभावो न भवति । काले प्रतियोगिनः कालपरिमाणस्यापि सत्त्वेन तस्य अभावस्य प्रतियोगिसमानाधिकरणत्वात् । किन्तु घटाद्यभावीयप्रतियोगितावदभावः । तत्प्रतियोगितानवच्छेदकप्रतियोगिताकत्वं कालपरिमाणाभावेऽस्तीति यावदन्तर्गतस्य तस्य प्रतियोगिसामानाधिकरण्यविरहात् नातिव्याप्तिः । \`

वह्निमान् धूमात्'

इत्यादौ साध्यवन्निष्ठः प्रतियोगिव्यधिकरणः अभावः पर्वतत्वात्मकाभावीयप्रतियोगितावदभावः । पर्वते तत्प्रतियोगिनः पर्वतत्वाभावस्य असत्त्वात् । तादृशाभावप्रतियोगितावच्छेदका पर्वतत्वाभावनिष्ठा प्रतियोगिता । तदनवच्छेदकप्रतियोगिताकः पर्वतत्वाभावाभावो न भवतीति तस्य लक्षणाघटकतया न तमादाय अव्याप्तिः । \`

धूमवान् वह्नेः'

इत्यादौ साध्यवन्निष्ठस्य धूमाभावप्रतियोगित्वेन घटाभावस्य व्यधिकरणधर्मावच्छिन्नप्रतियोगिताकस्य केवलान्वयितया प्रतियोगिमत्यपि सत्त्वेन प्रतियोगिव्यधिकरणत्वाभावात् साध्यवन्निष्ठाभावपदेन धूमाभावप्रतियोगित्वेन घटाभावो न ग्रहीतुं शक्यते । किन्तु घटाभावप्रतियोगित्वेन घटाभाव एव । तत्प्रतियोगितानवच्छेदकत्वं धूमाभावीयप्रतियोगितायाम् अस्तीति तन्निरूपकस्य धूमत्वेन धूमाभावस्यापि यावदन्तर्गततया तस्य प्रतियोगिसामानाधिकरण्यविरहात् नातिव्याप्तिः । एवञ्च साध्यवन्निष्ठाभावे लाघवात् प्रतियोगिवैयधिकरण्यं निवेशनीयमिति स्थिते \`

कपिसंयोगाभाववान् मेयत्वात्'

इत्यादौ कपिसंयोगात्मकाभावस्य प्रतियोगिसामानाधिकरणतया प्रतियोगिव्यधिकरणसाध्यवन्निष्ठाभावपदेन घटाद्यभावं गृहीत्वा तत्प्रतियोगितानवच्छेदकप्रतियोगिताकत्वं कपिसंयोगाभावाभावेऽस्तीति तस्य लक्षणघटकत्वं संपादनीयम् इति भावः ।

 व्यतिरेकितावच्छेदकप्रतियोगितामात्रस्यैवेति (पृ.105) । अत्यन्ताभावप्रतियोगितावच्छेदकप्रतियोगितासामान्यस्येत्यर्थः । यादृशप्रतियोगिताविशिष्टस्य अत्यन्ताभावः संभवति,

सा प्रतियोगिता अत्यन्ताभावप्रतियोगितावच्छेदिका । स्वावच्छिन्नाभाव (पृ.105) इति । कालपरिमाणादिनिष्ठप्रतियोगिताविशिष्टस्य अभाव इत्यर्थः । तादृशसंबन्धावच्छिन्नत्वेति (पृ.105) । दैशिकविशेषणतासंबन्धावच्छिन्नत्वेत्यर्थः । नानास्थाने (पृ.105) इति । साध्यवन्निरूपितवृत्तित्वे हेत्वधिकरणनिरूपितवृत्तित्वे च दैशिकविशेषणतासंबन्धावच्छिन्नत्वनिवेशेनेत्यर्थः । व्यधिकरणधर्मावच्छिन्नेति (पृ.105) । धूमाभावप्रतियोगित्वरूपव्यधिकरणधर्मावच्छिन्नघटनिष्ठप्रतियोगिताकः यः अभावः तत्प्रतियोगितावच्छेदकत्वमेव धूमाभावीयप्रतियोगितायामस्तीति रीत्या प्रसक्तायाः अतिव्याप्तेः वारणाय इत्यर्थः ।

 सामानाधिकरण्यप्रत्यासत्यवच्छिन्नत्वनिवेशेनेति (पृ.105) । प्रतियोगितासामानाधिकरण्यविशिष्टस्वरूपसंबन्धावच्छिन्नत्वं साध्यवन्निष्ठाभावप्रतियोगितावच्छेदकतायां निवेशनीयम् । धूमाभावप्रतियोगित्वेन घटाभावीयप्रतियोगितायां धूमाभावप्रतियोगित्वस्य स्वरूपसंबन्धेन अवच्छेदकत्वेऽपि प्रतियोगिसामानाधिकरण्यविशिष्टस्वरूपसंबन्धेन अवच्छेदकत्वं नास्ति । धूमाभावप्रतियोगित्वे घटाभावीयप्रतियोगितासामानाधिकरण्यविरहात् इति भावः ।

 प्रतियोगिवैयधिकरण्यं चेति (पृ.106) । प्रतियोग्यधिकरणवृत्तिभिन्नत्वं न प्रतियोगिवैयधिकरण्यम् । तथा सति \`

वह्निमान् धूमात्'

इत्यादौ महानसीयवह्निसंयोगाभावस्य लक्षणघटकत्वापत्तिः । वह्निमति पर्वते विद्यमानस्य महानसीयवह्निसंयोगाभावस्य प्रतियोग्यधिकरणे महानसे अव्याप्यवृत्तित्वेन वर्तमानतया प्रतियोग्यधिकरणवृत्तिभिन्नः साध्यवन्निष्ठाभावः न महानसीयवह्निसंयोगाभावीयप्रतियोगितावदभावः,

किन्तु घटाद्यभावीयप्रतियोगितावदभावः । तत्प्रतियोगितानवच्छेदकमहानसीयवह्निसंयोगनिष्ठप्रतियोगिताकस्य महानसीयवह्निसंयोगत्वेन महानसीयवह्निसंयोगाभावस्य यावद्धेत्वधिकरणपर्वतान्तर्भावेण महानसीयवह्निसंयोगरूपप्रतियोगिसामानाधिकरण्यं नास्ति इति अव्याप्तिः । अतः प्रतियोग्यनधिकरणवृत्तित्वमेव प्रतियोगिव्यधिकरणत्वम् ।

 स्वप्रतियोग्यनधिकरणीभूतसाध्यवन्निष्ठाभावेति अभावान्तार्थनिष्कर्ष इति (पृ.106) । स्वपदेन महानसीयवह्निसंयोगाभावीयप्रतियोगितावदभावः ग्रहीतुं शक्यः । तत्प्रतियोगिनः महानसीयवह्निसंयोगस्य अनधिकरणं साध्यवत्पर्वतः भवति । तद्वृत्त्यभावः महानसीयवह्निसंयोगाभावीयप्रतियोगितावदभावः । तत्प्रतियोगितावच्छेदकप्रतियोगिताकत्वमेव महानसीयवन्हिसंयोगाभावेऽस्तीति तस्य लक्षणाघटकतया न तमादाय अव्याप्तिरितिभावः ।

 ननु प्रतियोग्यनधिकरणवृत्तिः साध्यवन्निष्ठः इति अभावे पृथक् विशेषणद्वयमस्तु । तावतापि महानसीयवह्निसंयोगाभावस्य प्रतियोग्यनधिकरणपर्वतवृत्तितया साध्यवद्वृत्तितया च व्यापकताघटकाभावपदेन उपादातुं शक्यतया तत्प्रतियोगितावच्छेदकप्रतियोगिताकत्वमेव महानसीयवह्निसंयोगाभावेऽस्तीति तस्य लक्षणाघटकत्वात् इत्याशङ्क्य तथा सति \`

महानसीयवह्निसंयोगवान् धूमात्'

इत्यत्र व्यभिचारिणि अतिव्याप्तिः । तत्रापि उक्तरीत्या महानसीयवह्निसंयोगाभावस्य लक्षणाघटकत्वापत्तेः । अतः स्वप्रतियोग्यनधिकरणसाध्यवन्निष्ठाभावेति निष्कर्षः करणीय इत्यभिप्रायेण आह - तथा चेति (पृ.106) । महानसीयवह्निसंयोगसाध्यकव्यभिचारिणि साध्यवतः महानसस्य महानसीयवह्निसंयोगरूपप्रतियोग्यनधिकरणत्वं नास्तीति साध्यवन्निष्ठाभावपदेन महानसीयवन्हिसंयोगाभावीयप्रतियोगितावदभावः ग्रहीतुं न शक्यते । किन्तु अभावान्तरमेवेति तत्र साध्याभावस्य लक्षणघटकत्वनिर्वाहः । \`

वह्निमान् धूमात्'

इत्यादौ साध्यवतः पर्वतस्य महानसीयवह्निसंयोगानधिकरणत्वमस्तीति साध्यवन्निष्ठाभावपदेन महानसीयवह्निसंयोगाभावस्यापि ग्रहीतुं शक्यतया तत्प्रतियोगितानवच्छेदकप्रतियोगिताकः न महानसीयवह्निसंयोगाभावः किन्तु घटत्वेन वह्न्यभाव एव इति नाव्याप्तिरिति भावः । \</

15\>

\<

16\>

दैशिकविशेषणतासंबन्धस्य क्वापि व्यापकताघटकत्वं न स्यात् इत्याक्षेपः ।

 विवरणम्



 अत्र च व्यापकताघटकत्वेनेति (पृ.113) । स्वप्रतियोग्यनधिकरणसाध्यवन्निष्ठात्यन्ताभावप्रतियोगितानवच्छेदकप्रतियोगिताकत्वं साध्यव्यापकतावच्छेदकप्रतियोगिताकत्वम् इति पूर्वमुक्तम् । स्वप्रतियोग्यनधिकरणत्वं च स्वप्रतियोग्यधिकरणभिन्नत्वम् । तत्र स्वप्रतियोग्यधिकरणत्वं व्यापकताघटकत्वेनाभिमतो यः संबन्धः तत्संबन्धावच्छिन्नत्वेन विवक्षणीयम् । अन्यथा सबन्धसामान्येन स्वप्रतियोग्यधिकरणत्वविवक्षायां \`

समवायेन कालपरिमाणवान् कालत्वात्'

इत्यत्र सद्धेतौ अव्याप्तिः । स्वपदेन साध्यवन्निष्ठस्य घटाद्यभावस्य ग्रहणे तत्प्रतियोगिनां घटादीनां कालिकसंबन्धेन अधिकरणमेव साध्यवाम् कालो भवतीति संबन्धसामान्येन स्वप्रतियोग्यनधिकरणसाध्याधिकरणाप्रसिद्ध्या अव्याप्तिः । व्यापकताघटकसंबन्धेन स्वप्रतियोग्यधिकरणत्वनिवेशे तु समवायसंबन्धस्यैव व्यापकताघटकत्वात् तेन संबन्धेन घटाद्यभावप्रतियोगिघटादेः अधिकरणं कपालादिकं प्रसिद्धमेव । तद्भिन्नश्च साध्यवान् कालः । तद्वृत्यभावप्रतियोगिताकं घटत्वेन कालपरिमाणाभावमादाय लक्षणसमन्वयात् नाव्याप्तिरिति भावः । न क्षतिरिति (पृ.113) । नाव्याप्तिरित्यर्थः ।

 ननु लाघवेन साध्यतावच्छेदकसंबन्धावच्छिन्नत्वमेव स्वप्रतियोग्यधिकरणतायां निवेश्यताम् । तावतापि समवायसंबन्धेन कालपरिमाणसाध्यकस्थले साध्यतावच्छेदकसमवायसंबन्धेन स्वप्रतियोग्यधिकरणप्रसिद्ध्या अव्याप्तिवारणसंभवात् इत्यत आह - कालः सर्ववान् इति (पृ.113) । अत्र कालिकसंबन्धेन सर्वं साध्यम् । समवायसंबन्धेन कालपरिमाणं हेतुः । अत्र साध्यवन्निष्ठाभावपदेन घटाद्यभावो ग्राह्यः । तत्प्रतियोगिनां सर्वेषां घटादीनां साध्यतावच्छेदककालिकसंबन्धेन अधिकरणमेव साध्यवान् कालो भवतीति साध्यतावच्छेदकसंबन्धेन स्वप्रतियोग्यनधिकरणसाध्याधिकरणाप्रसिद्ध्या अव्याप्तिः । अतः साध्यतावच्छेदकसंबन्धेन प्रतियोग्यधिकरणत्वं न निवेशनीयम् । किन्तु व्यापकताघटकसंबन्धेनैव तन्निवेशनीयम् । तन्निवेशे तु कालिकसंबन्धेन साध्यतावच्छेदकसर्वत्वावच्छिन्नं प्रति समवायसंबन्धेन द्रव्यत्वस्य व्यापकतया व्यापकताघटकसमवायसंबन्धेन घटाद्यभावीयप्रतियोग्यनधिकरणसाध्यवन्निष्ठाभावः घटाद्यभावीयप्रतियोगितावदभावः । न तु द्रव्यत्वाभावीयप्रतियोगितावदभावः । द्रव्यत्वस्य तत्र समवायेन सत्त्वात् । अतः द्रव्यत्वनिष्ठा प्रतियोगिता साध्यवन्निष्ठाभावप्रतियोगितानवच्छेदिका । तन्निरूपकं घटत्वेन द्रव्यत्वाभावमादाय तस्य प्रतियोगिसामानाधिकरण्यमस्तीति लक्षणसमन्वयः । तथा च
व्यापकताघटकसंबन्धावच्छिन्नस्वप्रतियोगिनिष्ठाधेयतानिरुपिताधिकरणतावद्भिन्नसाध्यवन्निष्ठात्यन्ताभावप्रतियोगितानवच्छेदकप्रतियोगिताकाः यावन्तोऽभावाः इत्यादि लक्षणम् ।

 व्यापकताघटकत्वासंभवेऽपीति (पृ.113) । व्यापकताघटकं यत् स्वप्रतियोग्यनधिकरणत्वं तच्छरीरे प्रवेशासंभवेऽपीत्यर्थः । अत्र कालिकसंबन्धेन घटादेः साध्यत्वे तेन संबन्धेन साध्यवतः भूतलादेः तेन संबन्धेन तदसमानकालीनयत्किञ्चिद्व्यक्त्यनधिकरणतया तद्व्यक्त्यभावं साध्यवन्निष्ठाभावपदेन गृहीत्वा लक्षणसमन्वयसंभवात् अव्याप्तिर्न संगच्छते । अतः सर्वसाध्यकानुसरणम् ।

 अथैवमिति (पृ.113) । व्यापकताघटकसंबन्धेन स्वप्रतियोग्यनधिकरणत्वनिवेशे \`

सत्ताभाववान् जात्यभावात्'

इत्यादौ अभावसाध्यकसद्धेतौ सत्ताभावनिष्ठप्रतियोगिताकं घटत्वेन सत्ताभावाभावं गृहीत्वैव लक्षणसमन्वयो वक्तव्यः । तत्र प्रतियोगिताविशिष्टस्य सत्ताभावस्य दैशिकविशेषणतासंबन्धेनैव साध्यव्यापकत्वमिति स्वरूपसंबन्ध एव व्यापकताघटकसंबन्धः । तेन संबन्धेन स्वप्रतियोग्यनधिकरणं साध्याधिकरणं न भवति । स्वपदेन यो योऽबावः गृह्यते तस्य सर्वस्यापि पूर्वक्षणवृत्तित्वविशिष्टस्वाभावोऽपि प्रतियोगी । स्वरूपसंबन्धेन तादृशप्रतियोग्यधिकरणमेव साध्याधिकरणमिति स्वप्रतियोग्यनधिकरणसाध्याधिकरणाप्रसिद्ध्या अव्याप्तिः ।

 न च \`

सत्ताभाववान् जात्यभावात्'

इत्यत्र स्वरूपसंबन्धस्य व्यापकताघटकत्वविरहेऽपि न क्षतिः । साध्यतावच्छेदकावच्छिन्नं सत्ताभावं प्रति विषयतासंबन्धेन सत्ताभावप्रमायाः व्यापकत्वमस्ति । यत्र यत्र सत्ताभावः सामान्यादौ तत्र तत्र \`

सामान्यादिकं सत्ताभाववत्'

इत्याकारिका सत्ताभावप्रकारकप्रमा विषयतासंबन्धेन वर्तते । अतः विषयतासंबन्धः तत्र साध्यव्यापकताघटकसंबन्धः । तेन संबन्धेन घटाद्यभावप्रतियोगिघटाद्यनधिकरण-साध्याधिकरणसामान्यादिवृत्तिघटाद्यभावप्रतियोगितानवच्छेदकसत्ताभावप्रकारकप्रमानिष्ठप्रतियोगिताकः य \`

घटत्वेन सत्ताभावप्रकारकप्रमा नास्ति'

इति प्रतीतिसिद्धोऽभावः तस्य यावद्धेत्वधिकरणसामान्याद्यन्तर्भावेण तादृशप्रमारूपप्रतियोगिसामानाधिकरण्यसत्त्वात् नाव्याप्तिः इति वाच्यम् । तथा सत्यपि \`

कपिसंयोगाभाववान् मेयत्वात्'

इत्यत्र कपिसंयोगात्मकाभावस्य लक्षणघटकत्वं न स्यात् । कपिसंयोगात्मकाभावीयप्रतियोगिताविशिष्टस्य कपिसंयोगाभावस्य स्वरूपसंबन्धेनैव साध्यव्यापकतायाः सत्त्वात् व्यापकताघटकसंबन्धः स्वरूपसंबन्धः । तेन संबन्धेन पूर्वक्षणवृत्तित्वविशिष्टस्वाभाव्रूपप्रतियोग्यधिकरणत्वमेव साध्यवतः अस्तीति स्वप्रतियोग्यनधिकरणसाध्याधिकरणघटितव्यापकतावच्छेदकत्वं कपिसंयोगात्मकाभावीयप्रतियोगितायां नोपपद्यत इति तस्य लक्षणघटकत्वप्रदर्शकदीधितिग्रन्थासाङ्गत्यापत्तेरिति आक्षेपग्रन्थस्य भावः ।

 सामान्यादिमात्रवृत्तीति (पृ.113) । सत्ताभावः सामान्यादिमात्रवृत्ति साध्यम् । तत्साध्यकस्थलं \`

सत्ताभाववान् जात्यभावात्'

इति । विषयतासंनब्धेति (पृ.113) । विषयतासंबन्धावच्छिन्ना व्यापकता सत्ताभावप्रकारकप्रमानिष्ठा व्यापकता । तदवच्छेदकप्रतियोगिता तादृशप्रमानिष्ठैव प्रतियोगिता । तन्निरूपकः सत्ताभावप्रकारकप्रमाभावः । सोऽपि घटत्वादिरूपव्याधिकरणधर्मावच्छिन्नप्रतियोगिताकः,

तस्यैव हेतुसमानाधिकरणत्वात् । तादृशसंबन्धस्येति (पृ.113) । दैशिकविशेषणतासंबन्धस्येत्यर्थः । \</

16\>

\<

17\>

तत्समाधानम् ।

 विवरणम्



 अत्र उक्ताक्षेपं समाधत्ते - न,

लाघवानुरोधेन इत्यादिना (पृ.117) । येन येन संबन्धेन यादृशप्रतियोगितावच्छेदकविशिष्टानधिकरणं साध्यवत् तादृशप्रतियोगितानवच्छेदकप्रतियोगिताकाः यत्समानाधिकरणाः यावन्तोऽभावाः प्रतियोगिसमानाधिकरणाः तत्त्वम् इति लक्षणम् । \`

वन्हिमान् धूमात्'

इत्यादौ यादृशप्रतियोगितापदेन \`

घटाभावीयप्रतियोगितावान् नास्ति'

इति प्रतीतिसिद्धाभावीया घटनिष्ठा घटाभावीयप्रतियोगित्वावच्छिन्ना प्रतियोगिता ग्राह्या । यादृशप्रतियोगितावच्छेदकं घटाभावीयप्रतियोगित्वम् । तदवच्छिन्नः घटः । संयोगसंबन्धेन तदनधिकरणं साध्यवान् पर्वतः । ताद्शप्रतियोगिता घटाभावीयप्रतियोगित्वावच्छिन्ना प्रतियोगिता । तदनवच्छेदकं वह्न्यभावीयप्रतियोगिता । तन्निरूपकाभावः घटत्वेन वह्न्यभावः इति तस्य लक्षणघटकत्वम् । यादृशप्रतियोगितापदेन वह्न्यभावीयप्रतियोगित्वावच्छिन्ना वह्निनिष्ठा प्रतियोगिता ग्रहीतुं न शक्यते । तदवच्चेदकप्रतियोगिताविशिष्टस्य वह्नेः अधिकरणमेव साध्यवद्भवतीति ।

 \`

कपिसंयोगाभाववान् मेयत्वात्'

इत्यत्र यादृशप्रतियोगितापदेन कपिसंयोगात्मकाभावीयप्रतियोगित्वावच्छिन्ना कपिसंयोगाभावनिष्ठा प्रतियोगिता ग्रहीतुं न शक्यते । तदवच्छेदकप्रतियोगिताविशिष्टस्य कपिसंयोगाभावस्य साध्यवति स्वरूपसंनबन्धेन वर्तमानतया प्रतियोगितावच्छेदकविशिष्टानधिकरणत्वस्य साध्यवति असंभवात् । किं तु यादृशप्रतियोगितापदेन घटत्वाद्यभावनिष्ठा घटत्वाद्यात्मकाभावीयप्रतियोगित्वावच्छिन्ना प्रतियोगिता ग्राह्या । स्वरूपसंबन्धेन तदवच्छेदकप्रतियोगिताविशिष्टघटत्वाभावानधिकरणत्वस्य साध्यवति घटे सत्त्वात् अग्रे तादृशप्रतियोगितापदेन घटत्वाद्यभावनिष्ठप्रतियोगितैव ग्राह्या । तदनवच्छेदकप्रतियोगिताकत्वं कपिसंयोगाभावाभावे कपिसंयोगात्मकेऽस्तीति तस्य लक्षणघटकत्वनिर्वाहः ।

 यादृशप्रतियोगितावदनधिकरणत्वं विहाय यादृशप्रतियोगितावच्छेदकविशिष्टानधिकरणत्वनिवेशस्य प्रयोजनमाह--समनियताभावैक्यमते इति (पृ.117) । येन संबन्धेन यादृशप्रतियोगितावदनधिकरणं साध्यवत् तादृशप्रतियोगितानवच्छेदकप्रतियोगिताकाः यावन्तोऽभावाः इत्युक्तौ प्रतियोग्यनधिकरणसाध्यवतः अप्रसिद्धिः । \`

वह्निमान् धूमात्'

इत्यादौ यादृशप्रतियोगितापदेन घटत्वेन घटाभावीयप्रतियोगितां गृहीत्वा तद्वद्घटानधिकरणत्वं साध्यवति पर्वतेऽस्तीति वक्तव्यम् । समनियताभावैक्यमते घटत्वेन घटाभावस्य घटत्वेन घटाभावस्य प्रमेयसामान्यमपि प्रतियोगि । अतः घटत्वेन घटाभावीयप्रतियोगिताश्रयप्रमेयसामान्यानधिकरणत्वाप्रसिद्ध्या लक्षणस्य असंभवः । अतः यादृशप्रतियोगितावदनधिकरणत्वं विहाय यादृशप्रतियोगितावच्छेदकावच्छिन्नानधिकरणत्वनिवेशः । तन्निवेशे यादृशप्रतियोगितापदेन घटाभावीया घटमात्रवृत्तिः या घटत्वावच्छिन्ना प्रतियोगिता सा ग्राह्या । यादृशप्रतियोगितावच्छेदकं घटत्वम् । तदवच्छिन्नघटानधिकरणत्वं साध्यवति अस्तीति नाप्रसिद्धिः इति भावः ।

 न च घटाद्यभावानामिति (पृ.117) । घटत्वेनघटाभावघटत्वेन प्रमेयसामान्याभावयोः ऐक्येऽपि तदीयप्रतियोगिता भिन्ना । घटमात्रनिष्ठा एका प्रतियोगिता,

प्रमेयमात्रनिष्ठा एका प्रतियोगिता चेति । तत्र प्रमेयमात्रनिष्ठ \`

प्रतियोगितावदनधिकरणत्वस्य अप्रसिद्धावपि यादृशप्रतियोगितापदेन घटमात्रनिष्ठां प्रतियोगितां गृहीत्वा तद्वद्धटानधिकरणत्वस्य साध्यवति सत्त्वेन अप्रसिद्धिविरहात् अग्रे तादृशप्रतियोगितानवच्छेदकवह्न्यादिनिष्ठप्रतियोगिताकाभावमादाय समन्वयसंभवात् यादृशप्रतियोगितावदनधिकरणत्वमेव साध्यवति निवेश्यताम् । किं यादृशप्रतियोगितावच्छेदकत्वविशिष्टानधिकरणत्वनिवेशेन इति शङ्का । समाधानं तु---

 असति बाधके अभावैक्ये अवच्छेदकैक्ये प्रतियोगिताया अपि ऐक्यम् इति स्वीकारात् \`

घटत्वेन प्रमेयं नास्ति'

इत्यत्र घटत्वावच्छिन्ना प्रमेयसामान्यनिष्ठा या प्रतियोगिता भासते सैव \`

घटत्वेन घटो नास्ति'

इत्यत्रापि घटवृत्तितया भासत इति स्वीकारात् प्रमेयसामान्यवृत्तिप्रतियोगितातिरिक्तायाः घटमात्रवृत्तिप्रतियोगितायाः अप्रामाणिकत्वात् । तथा च घटत्वेन घटाभावीयप्रतियोगितावत् प्रमेयसामान्यम् । तदनधिकरणत्वाप्रसिद्ध्या असंभवः । तद्वारणाय यादृशप्रतियोगितावच्छेदकविशिष्टानधिकरणत्वं निवेशनीयम् । तन्निवेशे प्रतियोगितावच्छेदकघटत्वविशिष्टघटानधिकरणत्वं साध्यवति अस्तीति नाप्रसिद्धिरिति भावः ।

 समनियताभावानाम् अभेदाङ्गीकर्तृमते उक्तप्रयोजनं संगच्छते । तदनङ्गीकर्तृमते तु न संगच्छत इत्याशङ्क्य तन्मतेऽपि प्रतियोगितावच्छेदकविशिष्टानधिकरणत्वनिवेशस्य प्रयोजनमाहसमनियतभावानामिति (पृ.118) । तथा च यादृशप्रतियोगितावदनधिकरणं साध्यवत् इत्युक्तौ यादृशप्रतियोगितापदेन वह्न्यभावप्रतियोगित्वेन घटो नास्ति'

इति प्रतीतिसिद्धाभावीया घटनिष्ठा वह्न्यबावप्रतियोगित्वावच्छिन्ना प्रतियोगिता गृह्यते । प्रतियोगितावतः घटस्य अनधिकरणं साध्यवत् पर्वतादिकं भवति । तादृशप्रतियोगितायां घटनिष्ठायाम् अवच्छेदकमेव वह्न्यभावप्रतियोगित्वम् इति तादृशप्रतियोगितानवच्छेदकत्वरूपव्यापकतावच्छेदकत्वं वह्न्यभावप्रतियोगितायां नास्तीति वह्न्यभावादेः लक्षणघटकत्वं न स्यात् । तस्य लक्षणघटकत्वसंपादनाय प्रतियोगितावदनधिकरणत्वं परित्यज्य प्रतियोगितावच्छेदकविशिष्टानधिकरणत्वं निवेशितम् । तन्निवेशे तादृशप्रतियोगितापदेन वह्न्यभावप्रतियोगित्वावच्छिन्नघटनिष्ठप्रतियोगितायाः ग्रहेऽपि यादृशप्रतियोगितावच्छेदकं वह्न्यभावप्रतियोगित्वम्,

तद्विशिष्टः वह्निः तदधिकरणत्वमेव साध्यवति वर्तते,

न तु तदनधिकरणत्वमिति यादृशप्रतियोगितापदेन वह्न्यभावप्रतियोगित्वावच्छिन्ना घटनिष्ठा प्रतियोगिता ग्रहीतुं न शक्यते । किन्तु घटाभावीयप्रतियोगित्वावच्छिन्ना घटनिष्ठा प्रतियोगितैव । तादृशप्रतियोगितानवच्छेदकत्वं वह्न्यभावप्रतियोगित्वेऽस्तीति तस्य व्यापकतावच्छेदकत्वोपपत्तिरिति भावः ।

 साध्याभावादिप्रतियोगितया इति (पृ.118) । साध्यवदवृत्तिः पदार्थः घटादिः । तस्य वह्न्यभावप्रतियोगित्वेन रूपेण अभावः \`

वह्न्यभावप्रतियोगित्वेन घटो नास्ति'

इति प्रतीतिसिद्धः । तदीयप्रतियोगितामादायेत्यर्थः । \</

17\>

\<

18\>

उक्तदोषानवकाशत्वसमर्थनम् ।

 विवरणम्



 अथ द्रव्यत्वाद्यभावीयेत्यादि (पृ.121) । येन संबन्धेन यादृशप्रतियोगितावच्छेदकविशिष्टानधिकरणं साध्यवत् तादृशप्रतियोगितानवच्छेदकप्रतियोगिताकत्वमेव तत्संबन्धघटितव्यापकतावच्छेदकप्रतियोगिताकत्वमिति परिष्कारे कृते \`

पर्वतो वह्निमान् धूमात्'

इत्यादौ द्रव्यत्वनिष्ठद्रव्यत्वाभावीयप्रतियोगितायाः संयोगसंबन्धघटितव्यापकतावच्छेदकत्वप्रसङ्गः । द्रव्यत्वाभावीयप्रतियोगित्वावच्छिन्ना या द्रव्यत्वनिष्ठा प्रतियोगिता सा यादृशप्रतियोगितापदेन गृह्यते चेत् तदवच्छेदकप्रतियोगिताविशिष्टस्य द्रव्यत्वस्य संयोगसंबन्धेन अधिकरणमप्रसिद्धमिति यादृशप्रतियोगितापदेन सा न ग्राह्या । किन्तु घटाभावीयप्रतियोगित्वावच्छिन्ना घटनिष्ठा प्रतियोगिता ग्राह्या । तदवच्छेदकप्रतियोगिताविशिष्टस्य घटस्य संयोगसंबन्धेन अधिकरणं भूतलम् । अनधिकरणं साध्यवान् पर्वतः इति तादृशप्रतियोगितायां अवच्छेदिका घटाभावीयप्रतियोगिता । अनवच्छेदिका द्रव्यत्वाभावीयप्रतियोगिता । तन्निरूपकः संयोगसंबन्धावच्छिन्नद्रव्यत्वाभावोऽपि । तस्य च यावद्धेत्वधिकरणपर्वते व्यापकताघटकसंयोगसंबन्धेन द्रव्यत्वरूपप्रतियोगिविरहात् प्रतियोगिसामानाधिकरण्यं नास्तीति असंभवः ।

 न च - संयोगसंबन्धेन द्रव्यत्वाभावस्य घटत्वेन वह्न्यभावस्य च केवलान्वयित्वेन समनियततया अभिन्नत्वात् संयोगेन द्रव्यत्वाभावस्य वह्निरपि प्रतियोगी । स च व्यापकताघटकसंयोगसंबन्धेन पर्वतेऽस्तीति संयोगेन द्रव्यत्वाभावस्य वह्निरूपप्रतियोगिसामानाधिकरण्यसत्त्वात् न असंभव इति - वाच्यम् । एवमपि \`

सत्तावान् जातेः'

इत्यादौ संयोगसंबन्धघटितव्यापकतावच्छेदकप्रतियोगिताकस्य संयोगसंबन्धेन सत्ताभावस्य यावद्धेत्वधिकरणगुणान्तर्भावेण व्यापकताघटकसंयोगसंबन्धेन प्रतियोगिसामानाधिकरण्यविरहात् अव्याप्तेः दुर्वारत्वात् । न हि गुणे संयोगसंबन्धेन किमपि वर्तत इति \`

अथ' (

पृ.121) इत्यादिना आक्षेपः ।

 तस्य समाधानं तु \`

मैवम्' (

पृ.122) इत्यादिना प्रदर्शितम् । साध्यव्यापकतावच्छेदकप्रतियोगितायां व्यापकताघटकसंबन्धेन वृत्तिमन्निष्ठत्वं निवेश्यते । संयोगसंबन्धघटितव्यापकतावच्छेदकप्रतियोगिताकत्वं पूर्वोक्तरीत्या यद्यपि संयोगेन द्रव्यत्वाभावे वर्तते,

तथापि तदीयद्रव्यत्वनिष्ठप्रतियोगितायां व्यापकताघटकसंयोगसंबन्धेन वृत्तिमन्निष्ठत्वं नास्ति । द्रव्यत्वस्य संयोगसंबन्धेन कुत्राप्यवृत्तेः द्रव्यत्वनिष्ठा प्रतियोगिता संयोगसंबन्धेन वृत्तिमन्निष्ठा न भवति । अतः संयोगसंबन्धावच्छिन्नद्रव्यत्वाभावः न लक्षणघटकः । किन्तु संयोगसंबन्धेन वृत्तिमद्वन्हिनिष्ठप्रतियोगिताकः घटत्वेन वह्न्यभाव एव लक्षणघटकः । तस्य च प्रतियोगिसामानाधिकरण्यसत्त्वात् नाव्याप्तिः इति । तथा च येन येन संबन्धेन यादृशप्रतियोगितावच्छेदकविशिष्टानधिकरणं साध्यवत् तादृशप्रतियोगितानवच्छेदिका तेन संबन्धेन वृत्तिमन्निष्ठा या प्रतियोगिता तन्निरूपकः अभावः साध्यव्यापकतावच्छेदकप्रतियोगिताकाभाव इति निष्कर्षः ।

 तादृशप्रतियोगितात्मकेति (पृ.122) । द्रव्यत्वाभावीयप्रतियोगितात्मकं यत् प्रतियोगितावच्छेदकं तद्विशिष्टस्य द्रव्यत्वस्य संयोगसंबन्धेन अधिकरणाप्रसिद्धैः इत्यर्थः । तादृशप्रतियोगितावच्छिन्नाया इति (पृ.122) । द्रव्यत्वाभावीयप्रतियोगितावच्छिन्नायाः द्रव्यत्वनिष्ठायाः प्रतियोगिताया इत्यर्थः । प्रतियोगित्वान्तरमिति (पृ.122) । घटाद्यभावीयप्रतियोगित्वावच्छिन्नं प्रतियोगित्वमित्यर्थः । तत्रेति (पृ.122) । द्रव्यत्वनिष्ठप्रतियोगितायाम् इत्यर्थः । यावद्व्यापकताघटकसंबन्धान्तर्गतसंयोगादिना इत्यस्य प्रतियोगिसामानाधिकरण्यघटकप्रतियोगिमत्त्वेऽन्वयः । स्वसमनियतेति (पृ.122) । संयोगेन द्रव्यत्वाभावसमनियतः यः घटत्वेन वह्न्यभावः तदभिन्नतया इत्यर्थः । हेत्वधिकरणावच्छेदेनेति (पृ.122) । यावद्धेत्वधिकरणान्तर्गतगुणाद्यन्तर्भावेणेत्यर्थः । तादृशाभावानामिति (पृ.122) । संयोगसंबन्धघटितव्यापकतावच्छेदकप्रतियोगिताकानां संयोगेन सत्ताद्यभावानामित्यर्थः ।

 अत्र \`

आहुः' (

पृ.122) इत्यस्वरसोद्भावनम् । स च साध्यव्यापकत्वे प्रतियोगिवैयधिकरण्यं न निवेशनीयम् । न चैवम् उक्तरीत्या स्वरूपसंबन्धेन साध्यवद्वृत्तित्वस्य अवश्यं निवेशनीयतया पर्वतत्वात्मकाभावमादाय \`

वह्निमान् धूमात्'

इत्यादौ अव्याप्त्यापत्तिः इति वाच्यम् । प्रतियोगितावच्छेदकभेदेन अभावभेदाङ्गीकारात् । पर्वतत्वाभावनिष्ठप्रतियोगित्वावच्छिन्नाभावस्य पर्वतत्वानात्मकस्य स्वरूपसंबन्धेनैव साध्यवद्वृत्तित्वात् । पर्वतत्वात्मकाभावस्य साध्यवन्निष्ठाभावप्रतियोगितानवच्छेदकप्रतियोगिताकत्वविरहेण लक्षणाघटकतया अव्याप्त्यप्रसक्तेरिति । \</

18\>

\<

19\>

प्रतियोगितायाः व्यापकताघटकत्वेन अभिमतेन संबन्धेन वृत्तिमन्निष्ठत्वनिवेशः ।

 विवरणम्



 अत्यन्ताभावघटितव्यापकतावच्छेदकतायाः निवेशे \`

कपिसंयोगाभाववात् मेयत्वात्'

इत्यत्र कपिसंयोगात्मकाभावस्य लक्षणघटकत्वानुपपत्तौ आशङ्कितायां \`

अत्र केचित्'

इत्यादिना व्यापकताशरीरे प्रतियोगिवैयधिकरण्यनिवेशस्य आवश्यकतां प्रदर्श्य कपिसंयोगात्माकाभावस्य लक्षणघटकत्वमुपपादयतां मतमुपन्यस्य \`

आहुः'

इति तन्मते अस्वारस्यं सूचितम् । इदानीं स्वमतानुसारेण आशङ्कायाः समाधानं वक्तुमारभते---वस्तुतस्तु (पृ.125) । इत्यादिना ।

 लघुधर्मस्य अवच्छेदकत्वे संभवति लघुधर्मसमनियतस्य गुरुधर्मस्य नावच्छेदकत्वम् इति सिद्धान्तः । तथा च \`

वह्निमान् धूमात्'

इत्यादौ \`

साध्यवन्निष्ठाभावः'

इत्यनेन घटाभावीयप्रतियोगिताविशिष्टाभावस्य ग्रहणे तदीयप्रतियोगितायां घटनिष्ठायां लघुनः घटत्वस्यैव अवच्छेदकत्वम्,

न तु घटत्वसमनियतस्य घटाभावीयप्रतियोगित्वस्य । घटत्वापेक्षया तस्य गुरुत्वात् । तथा च साध्यवन्निष्ठाभावप्रतियोगितानवच्छेदकत्वं घटाभावीयप्रतियोगितायामस्तीति तन्निरूपकस्य घटत्वेन घटाभावस्यापि साध्यव्यापकतावच्छेदकप्रतियोगिताकतया लक्षणघटकत्वापत्तिः । तस्य लक्षणघटकत्वे च यावद्धेत्वधिकरणपर्वतान्तर्भावेण तस्य घटरूपप्रतियोगिसामानाधिकरण्यविरहात् असंभवः ।

 न च - घटनिष्ठायाः प्रतियोगितायाः घटाभावीयप्रतियोगितात्वेन अवच्छेदकतायां गौरवेऽपि स्वरूपतः अवच्छेदकत्वे न गौरवम् इति - वाच्यम् । जात्यखण्डोपाध्यतिरिक्तस्य प्रतियोगित्वस्य स्वरूपतः भानाभावेन तदभावीयप्रतियोगितात्वेनैव अवच्छेदकतायाः वक्तव्यतया गौरवात् । तथा च घटाभावस्य लक्षणघटकत्वमादाय असंभववारणार्थं व्यापकताशरीरप्रविष्टं अवच्छेदकत्वं न स्वरूपसंबन्धविशेषः । किंतु पारिभाषिकम् । तच्च साध्यवन्निष्ठाभावप्रतियोगितावच्छेदको यो धर्मः तदवच्छिन्नाभाववदसंबद्धस्वविशिष्टसामान्यकत्वमेव साध्यवन्निष्ठाभावप्रतियोगितावच्छेदकत्वम् । अत्रापि साध्यवन्निष्ठाभावप्रतियोगितावच्छेदकघटत्वाद्यवच्छिन्नाभाववान् साध्यवानेव भवति । अतः साध्यवद्यत्किञ्चिद्व्यक्त्यसंबद्धस्वविशिष्टसामान्यकं यद्यत् स्वं तत्त्वम् अवच्छेदकत्वं पर्यवसितम् । तत्तदन्यत्वं व्यापकतावच्छेदकत्वम् । स्वपदेन घटाभावीयप्रतियोगिता ग्राह्या । तद्विशिष्टस्य घटस्य साध्यवत्पर्वतासंबद्धत्वात् । न तु स्वपदेन वह्न्यभावीयप्रतियोगिता ग्राह्या । तद्विशिष्टस्य वह्नेः साध्यवत्संबद्धत्वात् । तथा च साध्यवद्यत्किञ्चिद्व्यक्त्यसंबद्धस्वविशिष्टसामान्यकं यद्यत्स्वं घटाबावीयप्रतियोगित्वादिकमेव । तत्तदन्यत्वं वह्न्यभावीयप्रतियोगितायामस्तीति तस्याः साध्यव्यापकतावच्छेदकत्वम् । तन्निरूपकं घटत्वेन वह्न्यभावमादाय लक्षणसमन्वयः । घटाभावीयप्रतियोगितायाः गुरुभूताया अपि स्वपदेन तस्याः ग्रहीतुं शक्यतया तत्त्वरूपं पारिभाषिकावच्छेदकत्वं तस्यामस्तीति न अनवच्छेदकत्वरूपं व्यापकतावच्छेदकत्वम् । \`

कपिसंयोगाभाववान् मेयत्वात्'

इत्यत्र स्वपदेन कपिसंयोगात्मकाभावीयप्रतियोगिता ग्रहीतुं न शक्यते । तद्विशिष्टस्य कपिसंयोगाभावस्य साध्यकपिसंयोगाभाववद्वृक्षादिसंबद्धत्वेन तदसंबद्धत्वविरहात् । किन्तु घटाभावादिनिष्ठा प्रतियोगितैव स्वपदेन ग्राह्या । तद्विशिष्टस्य घटाभावस्य कपिसंयोगाभाववद्धटाधिकरणभूतलव्यक्त्यसंबद्धत्वात् । घटाभावनिष्ठप्रतियोगिताभिन्नत्वं च कपिसंयोगाभावनिष्ठायां प्रतियोगितायामस्तीति तस्याः साध्यव्यापकतावच्छेदकतया तन्निरूपकस्य कपिसंयोगात्मकाभावस्य लक्षणघटकत्वोपपत्तिः । असंबद्धत्वशरीरे व्यापकताघटकत्वेन अभिमतो यः संबन्धः स एव निवेशनीयः । द्रव्यत्वादिनिष्ठप्रतियोगिताविशिष्टस्य द्रव्यत्वादेः संयोगसंबन्धेन साध्यवदसंबद्धत्वात् साध्यवदसंबद्धस्वविशिष्टसामान्यकमेव द्रव्यत्वनिष्ठं प्रतियोगित्वम्,

न तु तदन्यदिति द्रव्यत्वनिष्ठप्रतियोगितायाः न संयोगसंबन्धघटितव्यापकतावच्छेदकतापत्तिः । तत्र यत्किञ्चित्पदानुपादाने साध्यवत्संबद्धत्वसामान्याभावः यदि निवेश्यते तदा \`

वह्निमान् धूमात्'

इत्यादौ महानसीयवह्न्यभावीयप्रतियोगिताविशिष्टस्य महानसीयवह्नेः वह्निमन्महानससंबद्धत्वेन साध्यवत्संबद्धत्वसामान्याभावविरहेण साध्यवत्संबद्धत्वसामान्याभाववत्स्वविशिष्टसामान्यकत्वरूपम् अवच्छेदकत्वं महानसीयवह्न्यभावीयप्रतियोगितायां नास्तीति तस्याः साध्यव्यापकतावच्छेदकत्वापत्या तन्निरूपकस्य महानसीयवह्न्यभावस्यापि लक्षणघटकत्वेन यावदन्तर्गतस्य तस्य पर्वतान्तर्भावेण प्रतियोगिसामानाधिकरण्यविरहात् अव्याप्तिः स्यात् । तद्वारणाय साध्यवद्यत्किञ्चिद्व्यक्त्यसंबद्धेत्युक्तम् । महानसीयवह्न्यभावीयप्रतियोगिताविशिष्टस्य महानसीयवह्नेः साध्यवद्यत्किञ्चिद्व्यक्तिपर्वतासंबद्धत्वमस्तीति तादृशयत्किञ्चिद्व्यक्त्यसंबद्धस्वविशिष्टसामान्यकमेव महानसीयवह्न्यभावीयं प्रतियोगित्वं न तदन्यदिति न तस्य व्यापकतावच्छेदकत्वापत्तिः ।

 सामान्यपदानुपादाने \`

धूमवान् वह्नेः'

इत्यत्र धूमाभावीयप्रतियोगिताविशिष्टस्य पर्वतीयधूमस्य साध्यवन्महानसव्यक्त्यसंबद्धतया धूमाभावीयप्रतियोगितायाः पारिभाषिकावच्छेदकत्वे सति व्यापकतावच्छेदकत्वं न स्यात् । अतः सामान्यपदम् ।

 वस्तुतस्तु धूमाभावस्य लक्षणाघटकत्वेऽपि अयोगोलकान्यत्वाभावमादाय अतिव्याप्तिवारणसंभवात् सामान्यपदं व्यर्थमेव । तथा च साध्यवद्यत्किञ्चिद्व्यक्त्यनुयोगिकव्यापकताघटकसंबन्धप्रतियोगित्वाभाववत्स्वविशिष्टसामान्यकं यद्यत्स्वं तत्तदन्यप्रतियोगिताकत्वं साद्यव्यापकतावच्छेदकप्रतियोगिताकत्वमित्युक्तं भवति । तथा च व्यापकताघटकाभावे प्रतियोगिवैयधिकरण्यानिवेशेऽपि न कोऽपि दोष इति वस्तुतस्तु इत्यादि ग्रन्थतात्पर्यार्थः ।

 अनायासेनैवेति (पृ.125) । प्रतियोगिवैयधिकरण्यानिवेशेनैव इत्यर्थः । धर्मान्तरमेवेति (पृ.126) । घटाद्यभावनिष्ठं प्रतियोगित्वम् इत्यर्थः । \</

19\>

\<

20\>

येन संबन्धेनेत्यादिदीधितिविवरणम् ।

 विवरणम्



 दीधितौ येन संबन्धेन हेतुरित्यादि (पृ.129) । \`

यत्समानाधिकरणा'

इत्यत्र हेतुतावच्छेदकसंबन्धेन हेत्वधिकरणत्वं निवेशनीयम् । हेतुः येन संबन्धेन साध्यव्याप्यो भवति स संबन्धः हेतुतावच्छेदकसंबन्धः व्याप्यतावच्छेदकसंबन्ध इत्यपि कथ्यते । तादृशसंबन्धानिवेशे समवायेन आत्मत्वे साध्ये समवायेन ज्ञानस्य हेतुत्वे \`

अयम् आत्मा ज्ञानात्'

इत्यत्र सद्धेतौ अव्याप्तिः । अत्र हेतुः ज्ञानम् । तस्य समवायसंबन्धेनाधिकरणम् आत्मा । विषयतासंबन्धेनाधिकरणं घटादिकमपि । घटादौ च आत्मत्वत्वेन आत्मत्वाभावोऽपि वर्तते । तस्य च प्रतियोगिसामानाधिकरण्यं नास्ति,

आत्मनि आत्मत्वाभावविरहात् इति अव्याप्तिः । हेतुतावच्छेदकसंबन्धेन हेत्वधिकरणत्वनिवेशे तु समवायसंबन्धेन ज्ञानाधिकरणमात्मैव । तद्वृत्तिः घटत्वेन आत्मत्वाभाव एव । तस्य प्रतियोगिसामानाधिकरण्यसत्त्वात् नाव्याप्तिरिति भावः ।

 गादाधर्यां व्याप्यतावच्छेदकत्वेनेति (पृ.129) । येन संबन्धेन हेतुरिति दीधितेः यत्संबन्धावच्छिन्नहेतुतावान् इत्यर्थः । हेतुत्वं च व्याप्यत्वम् इत्याशयेन एवं व्याख्यातम् । \`

यत्समानाधिकरणाः'

इत्यत्रापि हेत्वधिकरणत्वं घटकम् । विवक्षणीयप्रतियोगिसामानाधिकरण्येऽपि हेत्वधिकरणत्वं घटकम् । प्रकृतदीधितिग्रन्थः यत्सामानाधिकरण्यघटकहेत्वधिकरणत्वे संबन्धविशेषनिवेशप्रयोजनप्रदर्शकः । न तु प्रतियोगिसामानाधिकरण्यघटकहेत्वधिकरणत्वे संबन्धविशेषनिवेशप्रयोजनप्रदर्शकः । तस्य पश्चाद्वक्ष्यमाणत्वात् इति स्पष्टीकरणाय आह---बोध्यम् (पृ.129) इत्यस्य इति ।

 व्यधिकरणधर्मावच्छिन्नसाध्याभावस्य प्रतियोगिसमानाधिकरणत्वात् अव्याप्त्यप्रसक्तेः आह - गादाधर्यां साध्याभावस्येति (पृ.129) । स्वविशिष्टस्येति (पृ.129) । आत्मत्वत्वेन आत्मत्वाभावविशिष्टस्य समवायसंबन्धेन हेत्वधिकरणस्य आत्मनः अप्रसिद्ध्या स्वविशिष्टहेतुतावच्छेदकसंबन्धेन हेत्वधिकरणान्त र्भावेण प्रतियोगिसामानाधिकरण्यविरहात् अव्याप्तिरिति भावः ।

 ननु हेतुतावच्छेदकसंबन्धेन हेत्वधिकरणत्वानिवेशे \`

वह्निमान् धूमात्'

इत्यादावपि समवायसंबन्धेन धूमाधिकरणधूमावयववृत्तेः वह्नित्वावच्छिन्नवह्न्यभावस्य स्वविशिष्टं यत् संयोगसंबन्धेन हेत्वधिकरणं तदप्रसिद्ध्या तद्धटितप्रतियोगिसामानाधिकरण्यविरहात् अव्याप्तिसंभवात् आत्मत्वसाध्यकस्थलानुधावनं किमर्थमित्यत आह---वह्निमान् धूमात् इत्यादाविति (पृ.130) । विवक्षणीयं यत् स्वविशिष्टहेत्वधिकरणावच्छेदेन प्रतियोगिसामानाधिकरण्यं तत्र स्ववैशिष्ट्ये संबन्धविशेषः न निवेश्यते,

प्रयोजनविरहात् । तथा च वह्नित्वेन वह्न्यभावस्य ग्रहणेऽपि कालिकसंबन्धेन तद्विशिष्टः धूमाधिकरणपर्वतादिः भवत्येव । जन्यमात्रस्य कालोपाधित्वमते जन्यस्य पर्वतादेः कालिकसंबन्धेन सर्वाधारत्वात् । तथा च वह्न्यभावविशिष्टपर्वते वह्निः संयोगसंबन्धेन,

वह्न्यभावः कालिकसंबन्धेन अस्तीति विवक्षणीयप्रतियोगिसामानाधिकरण्यसद्भावात् अव्याप्तेरप्रसक्त्या आत्मत्वसाध्यकस्थलानुधावनम् । तत्र तु समवायेन हेत्वधिकरणभूतः आत्मा कालिकसंबन्धेनापि आत्मत्वत्वावच्छिन्न-आत्मत्वाभावविशिष्टो न भवति । नित्येषु कालिकायोगात् । तथा च स्वविशिष्टहेत्वधिकरणाप्रसिद्ध्या अव्याप्तिः । तद्वारणाय \`

यत्समानाधिकरणाः'

इत्यत्र यत्पदार्थहेत्वधिकरणत्वं हेतुतावच्छेदकसंबन्धेन विवक्षणीयम् इति भावः । तथा च यद्रूपावच्छिन्नहेतुतावच्छेदकसंबन्धावच्छिन्नयन्निष्ठाधेयतानिरूपिताधिकरणतावद्वृत्तयः \`

यत्समानाधिकरणा'

इत्यस्य अर्थः ।

 हेत्वधिकरणत्वे हेतुतावच्छेदकसंबन्धावच्छिन्नत्वानिवेशे \`

वन्हिमान् धूमात्'

इत्यादावपि अव्याप्तिः भवति । अतः स्थलान्तरानुधावनं व्यर्थमित्याशङ्कते अथ वह्निव्यापकस्येत्यादिना (पृ.130) । यत्र यत्र वह्निः पर्वतादौ तत्र चरमक्रियाभावः वर्तते । अतः वह्निव्यापकः चरमक्रियाभावः । चरमक्रियाभावनिष्ठा प्रतियोगिता वह्निव्यापकतावच्छेदिका । तन्निरूपकः अभावः चरमक्रियाभावत्वेन चरमक्रियाभावाभावः चरमक्रियात्मकः । स च कालिकसंबन्धेन हेतोः धूमस्य अधिकरणे महाकाले कालिकसंबन्धेन वर्तत इति यावदभावान्तर्गतः । तस्य स्वविशिष्टयावद्धेत्वधिकरणान्तर्भावेण प्रतियोगिसामानाधिकरण्यं न संभवति । तच्छरीरे हेतुतावच्छेदकसंबन्धेन हेत्वधिकरणत्वस्य निवेशयिष्यमाणतया संयोगसंबन्धेन धूमाधिकरणस्य पर्वतस्य स्वपदग्राह्यचरमक्रियाविशिष्टत्वाभावात् । स्वविशिष्टहेत्वधिकरणाप्रसिद्धेः ।

 न च पर्वतस्य कालिकसंबन्धेन चरमक्रियाविशिष्टत्वम् अस्ति इति वाच्यम् । जन्यमात्रस्य कालोपाधितामतेऽपि कालिकसंबन्धेन स्वसमानकालिकपदार्थाधिकरणत्वमेव जन्यस्य स्वीक्रियते । पर्वताद्यसमानकालीना या चरमक्रिया तद्विशिष्टत्वं कालिकसंबन्धेनापि पर्वतादेर्न संभवति । तथा च चरमक्रियात्मकमभावमादाय स्वविशिष्टहेत्वधिकरणाप्रसिद्ध्या अव्याप्तेः \`

वह्निमान् धूमात्'

इत्यादावपि संभवात् आत्मत्वसाध्यकस्थलानुधावन्म् अफलम् इति भावः ।

 न च वृत्यनियामकसंयोगेनेति (पृ.130) । प्रतियोगिसामानाधिकरण्यशरीरप्रविष्टहेत्वधिकरणपदेन धूमसंयुक्तः परमाणुः गृह्यते । स च चरमक्रियाविशिष्टः भवति । तत्र कालान्तरावच्छेदेन चरमक्रियाभावः कालान्तरावच्छेदेन चरमक्रिया च वर्तत इति स्वविशिष्टधूमसंयुक्तपरमाण्वन्तर्भावेण चरमक्रियात्मकाभावस्य प्रतियोगिसामानाधिकरण्यसत्त्वात् नाव्याप्तिः । अतः स्थलान्तरानुधावनम् ।

 ननु धूमस्य परमाणोश्च यः संयोगः तस्य वृत्त्यनियामकतया तेन संबन्धेन धूमाधिकरणं परमाणुर्न भवतीति कथं परमाणुं गृहीत्वा प्रतियोगिसामानाधिकरण्योपपदानम् इति वाच्यम् । तादात्म्यसंबन्धावच्छिन्नहेतुकस्थले वृत्यनियामकतादात्म्यसंबन्धेन हेत्वधिकरणाप्रसिद्ध्या अव्याप्तेर्वारणाय विवक्षणीयप्रतियोगिसामानाधिकरण्यघटकहेत्वधिकरणपदेन हेतुसंबन्धिन एव विवक्षितत्वात् । परमाणोरपि वृत्यनियामकसंयोगसंबन्धेन धूमसंबन्धित्वात् इति भावः ।

 यादृशपरमाणौ कदापि धूमसंयोगो नासीत् तादृशपरमाणुनिष्ठा या चरमक्रिया तदात्मकस्य अभावस्यापि हेत्वधिकरणमहाकालवृत्तितया यावदभावान्तर्गतत्वेन तस्य स्वविशिष्टधूमसंयुक्ताप्रसिद्ध्या अव्याप्तिः । धूमासंयुक्तपरमाणुनिष्ठायाः चरमक्रियायाः धूमसंयुक्ते परमाणौ असत्त्वात् । तथा च तादृशाभावामादाय स्वविशिष्टहेत्वधिकरणाप्रसिद्धिनिबन्धनः दोषः \`

वन्हिमान् धूमात्'

इत्यादावपि संभवतीति तत्स्थलोपेक्षा नोचिता इति आक्षेपः ।

 समाधत्ते---महाकालस्यैवेति (पृ.130) । महाकालस्य विभुत्वात् विभुत्वस्य सर्वमूर्तद्रव्यसंयोगित्वरूपत्वात् धूमसंयोगोऽपि महाकालेऽस्तीति वक्तव्यम् । परन्तु महाकालधूमयोः संयोगः वृत्त्यनियामकः । तथापि संयोगसंबन्धेन धूमसंबन्धी महाकालः । तदन्तर्भावेण चरमक्रिया तदभावश्च वर्तत इति प्रतियोगिसामानाधिकरण्यसत्त्वात् लक्षणसमन्वयसंभवेन स्थलान्तरानुधावनम् इति भावः ।

 ननु वृत्तिनियामकसंबन्धस्यैव व्याप्यतावच्छेदकत्वात् वृत्यनियामकसंयोगस्य हेतुतावच्छेदकसंबन्धत्वमेव नास्ति इत्यत आह---वृत्त्यनियामकसंयोगस्यापीति (पृ.131) । न च तथापीति (पृ.131) । वृत्तिनियामकसंयोगेन धूमस्य हेतुत्वस्थले तेन संबन्धेन धूमसंबन्धी महाकालो न भवतीति महाकालान्तर्भावेण प्रतियोगिसामानाधिकरण्यस्य अनुयोगात् अव्याप्तिरस्त्येवेति भावः । तेन रूपेणेति (पृ.131) । वृत्तिनियामकसंयोगत्वेन रूपेण संयोगस्य संबन्धत्वम् । तथा च हेतुतावच्छेदकसंबन्धः संयोगत्वावच्छिन्नसंयोगः । वृत्त्यनियामकसंयोगस्यापि संयोगत्वेन रूपेण हेतुतावच्छेदकसंबन्धत्वात् तेन संबन्धेन धूमसंयुक्तं महाकालं गृहीत्वा तदवच्छेदेन चरमक्रियात्मकाभावस्य प्रतियोगिसामानाधिकरण्यसंभवात् नाव्याप्तिः ।

 किञ्च महाकालधूमयोः यः संयोगः सः महाकालनिष्ठं यत् धूमनिरूपिताधेयत्वम् तन्नियामकः न भवति \`

धूमे संयोगेन महाकालः'

इति प्रतीत्यभावात् । परन्तु धूमनिष्ठं यत् महाकालनिरूपितम् आधेयत्वं तन्नियामकः भवति धूममहाकालसंयोगः । \`

महाकाले संयोगेन धूमः'

इति प्रतीते । तथा च धूमनिष्ठवृत्तिनियामकसंयोगसंबन्धेन हेतुतावच्छेदकेन संबन्धी महाकालः । तदवच्छेदेन चरमक्रियात्मकाभावस्य पूर्वोक्तरीत्या प्रतियोगिसामानाधिकरण्यसत्त्वात् न \`

वह्निमान् धूमात्'

इत्यादावव्याप्तिः ।

 किञ्चि \`

वह्निमान् धूमात्'

इत्यादौ साध्याभावमादाय न अव्याप्तिः । किन्तु साध्याभावानात्मकं चरमक्रियात्मकम् अभावमादायैव अव्याप्तिः । \`

अयम् आत्मा ज्ञानात्'

इत्यादौ तु साध्याभावम् आत्मत्वत्वेन आत्मत्वाभावमादायापि अव्याप्तिः इति स्फुटीकरणार्थं वह्निसाध्यकस्थलमुपेक्ष्य आत्मत्वसाध्यकस्थलानुदावनमिति भावः ।

 वृत्त्यनियामकत्व - वृत्तिनियामकत्वयोः एकत्र संयोगे अनुपपत्तिः इति यद्यालोच्यते,

तदाप्याह - वह्निमान् धूमात् इत्यादाविति (पृ.131) । \`

स्फुटतरे' (

पृ.131) त्युपादानात् साध्याभावातिरिक्ताभावगवेषणे प्रयासाभावः सूचितः । \</

20\>

\<

21\>

एवं दलान्तरेऽपीतिदीधितिग्रन्थावतारः ।

 विवरणम्



 एवं दलान्तरेऽपि इति ग्रन्थम् अवतारयति - ननु ज्ञानवान् (पृ.136) इत्यादिना । \`

आत्मा समवायसंबन्धेन ज्ञानवान्,

आत्ममहाकालान्यतरत्वात्'

इत्ययं हेतुः व्यभिचारी । समवायसंबन्धेन ज्ञानाभाववति महाकाले आत्ममहाकालान्यतरत्वस्य सत्त्वात् । तत्र हेत्वधिकरणे महाकाले वर्तमानः समवायसंबन्धेन ज्ञानत्वेन ज्ञानाभावः । स च साध्यतावच्छेदकज्ञानत्वावच्छिन्नव्यापकतावच्छेदकप्रतियोगिताकः । समवायसंबन्धेन ज्ञानं प्रति ज्ञानाभावीयप्रतियोगिताविशिष्टस्य ज्ञानस्य व्यापकत्वात् । तथा च यत्समानाधिकरणेत्यादिविशेषणाक्रान्तः अभावः समवायेन ज्ञानत्वेन ज्ञानाभावः । तद्विशिष्टम् आत्ममहाकालान्यत्वरूपहेत्वधिकरणं महाकाल एव । न तु आत्मा । तस्य ज्ञानाभावविशिष्टत्वासंभवात् । महाकालस्य तु समवायसंबन्धावच्छिन्नज्ञानाभावविशिष्टत्वात् । तथा च स्वविशिष्टहेत्वधिकरणमहाकाले कालिकसंबन्धेन ज्ञानस्य,

स्वरूपसंबन्धेन ज्ञानाभावस्य च सत्त्वात् प्रतियोगिसामानाधिकरण्यमस्तीति अतिव्याप्तिरिति भावः ।

 न च तादात्म्येनेति (पृ.136) । उक्तस्थले ज्ञानव्यापकं यथा ज्ञानं तथा आत्मापि । समवायेन ज्ञानवति आत्मनि तादात्म्यसंबन्धेन आत्मनः संबन्धित्वात् । अतः आत्माभावीयप्रतियोगिताविशिष्टस्य आत्मनः तादात्म्यसंबन्धेन ज्ञानव्यापकत्वात् ज्ञानव्यापकतावच्छेदिका प्रतियोगिता आत्मनिष्ठा प्रतियोगिता । तन्निरूपकोऽभावः आत्मत्वेन आत्माभावोऽपि । तस्य स्वविशिष्टकालान्तर्भावेण आत्मरूपप्रतियोगिसामानाधिकरण्यं नास्ति । आत्मनः अवृत्तिपदार्थतया काले कालिकसंबन्धेनापि अवृत्तेः । तथा च नातिव्याप्तिरिति भावः ।

 आत्मनः कालावृत्तित्वे इति (पृ.136) । आत्मनः कालातिरिक्तपदार्थे एव वृत्तिः नाङ्गीक्रियते । कालिकसंबन्धेन कालवृत्तित्वं तु आत्मनः अवश्यमङ्गीकरणीयम् । अन्यथा आत्मनः ज्ञानसमवायिकारणत्वानुपपत्तेः । ज्ञानकारणत्वस्य ज्ञानाव्यहितप्राक्कालवृत्तित्वरूपत्वात् । तथा च आत्मत्वेन आत्माभावस्य ग्रहणेऽपि तत्प्रतियोगिनः आत्मनः कालिकसंबन्धेन कालवृत्तितया कालान्तर्भावेण आत्माभावस्य प्रतियोगिसामानाधिकरण्यसत्त्वात् अतिव्याप्तिर्दुर्वारा इति भावः ।

 ननु कारणत्वं न कार्याव्यवहितप्राक्कालवृत्तित्वम् । किंतु कार्याव्यवहितप्राक्क्षणावच्छेदेन कार्यसमानाधिकरणः यः अभावः तदप्रतियोगित्वमेव कारणत्वम् । ईदृशं कारणत्वं तु आत्मनः कालावृत्तित्वेऽपि संभवतीति आशङ्क्य कारणत्वादीति आदिपदमुपात्तम् । \`

आदि'

पदेन परमार्थसत्त्वं गृह्यते । परमार्थसत्त्वं च कालवृत्तित्वरूपम् इत्याशयः ।

 आत्मनः अवृत्तित्वप्रवादानुरोधेनाह - नित्यद्रव्याणां कालावृत्तित्वे इति (पृ.137) । तथा च आत्मनः कालावृत्तित्वे पूर्वोक्तस्थले अतिव्याप्त्यसंभवेऽपि \`

महाकालभिन्नः द्रव्यत्वात्', \`

ईश्वरज्ञानभिन्नं गुणत्वात्'

इत्यादावतिव्याप्तिः । महाकालभेदाभाववति महाकाले द्रव्यत्वसत्त्वात् ईश्वरज्ञानभेदाभाववति ईश्वरज्ञाने गुणत्वसत्त्वाच्च तदुभयं व्यभिचारि । तत्र यावदभावपदेन महाकालभेदाभावस्य ईश्वरज्ञानभेदाभावस्य च ग्रहणेऽपि हेत्वधिकरणे महाकाले ईश्वरज्ञानभेदाभावस्य च ग्रहणेऽपि हेत्वधिकरणे महाकाले ईश्वरज्ञाने च प्रतियोगी महाकालभेदः कालिकसंबन्धेन,

प्रतियोगी ईश्वरज्ञानभेदः विषयितासंबन्धेन च,

यथाक्रमं वर्तत इति तयोरभावयोः यावद्धेत्वधिकरणान्तर्भावेण प्रतियोगिसामानाधिकरण्यसत्त्वात् अतिव्याप्तिः । तद्वारणाय प्रतियोगिसामानाधिकरण्यघटकप्रतियोगिमत्तायां व्यापकताघटकसंबन्धावच्छिन्नत्वं निवेशनीयम् । प्रथमस्थले हेत्वधिकरणे महाकाले प्रतियोगिनः ज्ञानस्य कालिकसंबन्धेन सत्त्वेऽपि व्यापकताघटकसमवायसंबन्धेन असत्त्वात् । द्वितीयतृतीयस्थलयोः महाकालेश्वरज्ञानयोः कालिकसंबन्धेन विषयितासंबन्धेन वा महाकालभेदस्य ईश्वरज्ञानभेदस्य च सत्त्वेऽपि व्यापकताघटकस्वरूपसंबन्धेन असत्त्वात् प्रतियोगिसामानाधिकरण्विरहात् नातिव्याप्तिरिति भावः ।

 साध्यतावच्छेदकसंबन्धावच्छिन्नेति (पृ.137) । साध्यतावच्छेदकसंबन्धेन साध्यं प्रति स्वप्रतियोगिताविशिष्टस्य येन संबन्धेन व्यापकत्वं भवति तेन संबन्धेन प्रतियोगिसामानाधिकरण्यं विवक्षणीयम् । \`

ज्ञानवान् आत्ममहाकालान्यतरत्वात्'

इत्यत्र समवायसंबन्धेन ज्ञानं प्रति ज्ञानाभावीयप्रतियोगिताविशिष्टस्य ज्ञानस्य समवायसंबन्धेन व्यापकत्वं भवति । तेन संबन्धेन ज्ञानाभावप्रतियोगिनः ज्ञानस्य हेत्वधिकरणे काले अभावात् नातिव्याप्तिः । \`

महाकालभिन्नं द्रव्यत्वात्'

इत्यत्र स्वरूपसंबन्धेन महाकालभेदं प्रति महाकालभेदाभावीयप्रतियोगिताविशिष्टस्य महाकालभेदस्य स्वरूपसंनब्धेन व्यापकत्वात् तेन संबन्धेन महाकालभेदरूपप्रतियोगिनः महाकालेऽभावात् नातिव्याप्तिः । एवम् \`

ईश्वरज्ञानभिन्नं गुणत्वात्'

इत्यत्रापि ईश्वरज्ञानभेदाभावप्रतियोगिनः ईश्वरज्ञानभेदस्य व्यापकताघटकस्वरूपसंबन्धेन ईश्वरज्ञानेऽवृत्तेः नातिव्याप्तिः ।

 ननु येन संबन्धेन लक्षणघटकाभावीयप्रतियोगिताविशिष्टस्य साध्यतावच्छेदकावच्छिन्नव्यापकत्वं तेन संबन्धेन प्रतियोगिमत्त्वविवक्षायामपि \`

इदं नित्यज्ञानं नित्यत्वे सति सविषयकत्वात्'

इत्यत्र अतिव्याप्तिः । नित्यज्ञानत्वरूपसाध्याभाववति नित्येच्छायां नित्यकृतौ च नित्यत्वे सति सविषयकत्वरूपहेतुसत्त्वात् अयं हेतुः व्यभिचारी । अत्र यावदभावपदेन नित्यज्ञानत्वत्वेन नित्यज्ञानत्वाभावस्य ग्रहणेऽपि तदीयप्रतियोगिताविशिष्टस्य नित्यज्ञानत्वाभावस्य ग्रहणेऽपि तदीयप्रतियोगिताविशिष्टस्य नित्यज्ञानत्वस्य नित्यज्ञानत्वरूपसाध्यं प्रति समवायसंबन्धेनापि व्यापकत्वमस्ति । विषयितासंबन्धेनापि व्यापकत्वमस्ति । साध्यवति नित्यज्ञाने नित्यज्ञानत्वस्य जातिरूपस्य समवायसंबन्धेन सत्त्वात् सर्वविषयके नित्यज्ञाने विषयितासंबन्धेन नित्यज्ञानत्वस्य सत्त्वात् । एवं च विषयितासंबन्धेन व्यापकताघटकेन हेत्वधिकरणभूतेश्वरेच्छायां तत्कृतौ च नित्यज्ञानत्वाभावप्रतियोगिनः नित्यज्ञानत्वस्य सत्त्वात् ईश्वरेच्छाकृत्योरपि सर्वविषयकत्वात् । तथा च प्रतियोगिसामानाधिकरण्यसत्त्वात् अतिव्याप्तिः इत्याशङ्क्याह - अत्र चेति (पृ.137) । येन येन संबन्धेन स्वप्रतियोगिताविशिष्टस्य साध्यव्यापकत्वं तेन तेन संबन्धेन प्रतियोगिसामानाधिकरण्यमिति विवक्षणीयम् । उक्तस्थले समवायसंबन्धेनापि नित्यज्ञानत्वाभावीयप्रतियोगताविशिष्टस्य नित्यज्ञानत्वस्य साध्यव्यापकत्वात् तेन समवायसंबन्धेन नित्यज्ञानत्वस्य ईश्ररेच्छाकृत्योरभावात् प्रतियोगिसामानाधिकरण्यविरात् नातिव्याप्तिरिति भावः ।

 नित्यज्ञानत्वं नाम सामानाधिकरण्यसंबन्धेन नित्यत्वविशिष्टं ज्ञानत्वम् । तत्र ज्ञानत्वस्य जातिरूपस्य समवायसंबन्धेन साध्यव्यापकत्वम् इति ध्येयम् । तथा च व्यापकताघटकयावत्संबन्धेन प्रतियोगिमत्वं विवक्षणीयम् इति पर्यवसितम् ।

 अत्र चेत्यादि (पृ.137) अभावे साध्यतावच्छेदकावच्छिन्नव्यापकतावच्छेदकप्रतियोगिताकत्वविशेषणस्य गोत्वाद्यभावमादाय असंभववारणाय उपात्तत्वात् प्रतियोगिसामानाधिकरण्यघटकप्रतियोगिमत्तायां साध्यतावच्छेदकावच्छिन्नव्यापकताघटकसंबन्धस्य \`

ज्ञानवान् आत्ममहाकालान्यतरत्वात्'

इत्यादौ अतिव्याप्तिवारणाय पृथङ्निवेशे अभावे साध्यतावच्छेदकावच्छिन्नव्यापकतावच्छेदकप्रतियोगिताकत्वविशेषणं व्यर्थं भवति । न च तदनुपादाने गोत्वाभावमादाय असंभवः शङ्कनीयः । गोत्वाभावीयप्रतियोगिताविशिष्टस्य पूर्वक्षणवृत्तित्वविशिष्टगोत्वाभावाभावस्य वह्निं प्रति स्वरूपसंबन्धेन व्यापकतया व्यापकताघटकस्वरूपसंबन्धेन पूर्वक्षणवृत्तित्वविशिष्टस्वाभावरूपप्रतियोगिनः पर्वतादौ सत्त्वेन गोत्वाभावस्य लक्षणघटकत्वेऽपि प्रतियोगिसामानाधिकरण्यसत्त्वात् असंभवाप्रसक्तेः ।

 न च \`

धूमवान् वह्नेः'

इत्यादौ यावदभावान्तर्गतस्य धूमाभावस्य व्यापकताघटकस्वरूपसंबन्धेन पूर्वक्षणवृत्तित्वविशिष्टस्वाभावात्मकप्रतियोगिसामानाधिकरण्यसत्त्वात् अतिव्याप्तिरिति वाच्यम् । यावद्व्यापकताघटकसंबन्धेन प्रतियोगिसामानाधिकरण्यस्य विवक्षितत्वात् धूमाभावीयप्रतियोगिताविशिष्टस्य पूर्वक्षणवृत्तित्वविशिष्टस्वाभावस्य स्वरूपसंबन्धेन धूमव्यापकत्ववत् धूमभावीयप्रतियोगिताविशिष्टस्य धूमस्य संयोगसंबन्धेन धूमव्यापकत्वमस्तीति व्यापकताघटकयावत्संबन्धान्तर्गतसंयोगसंबन्धेन धूमाभावस्य प्रतियोगिसामानाधिकरण्यविरहात् अतिव्याप्त्यप्रसक्तेः धूमाभावप्रतियोगी धूमः यावद्धेत्वधिकरणेऽयोगोलके संयोगसंबन्धेन नास्त्येव । पूर्वक्षणवृत्तित्वविशिष्टस्वाभावस्तु स्वरूपसंबन्धेन वर्तमानीऽपि यावद्व्यापकताघटकसंबन्धान्तर्गतसंयोगेन नास्तीति ।

 न च - \`

घटत्वाभाववान् मेयत्वात्'

इत्यत्र व्यभिचारिणि अतिव्याप्तिः । तत्र यावदभावान्तर्गतस्य घटत्वाभावाभावस्य स्वरूपसंबन्धघटितव्यापकतावच्छेदकघटत्वाभावनिष्ठप्रतियोगिताकस्य व्यापकताघटकस्वरूपसंबन्धेन यावद्धेत्वधिकरणघटान्तर्भावेण पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यसत्त्वात् इति - वाच्यम् ।

 अत्र घटत्वात्मकस्य अभावस्य उक्तरीत्या प्रतियोगिसामानाधिकरण्यसत्त्वेऽपि यावदभावान्तर्गतः यः घटत्वाभावप्रकारकप्रमाभावः तस्य प्रतियोगिसामानाधिकरण्यं नास्ति । तथा हि - घटत्वाभावरूपसाध्यं प्रति घटत्वात्मकाभावीयप्रतियोगिताविशिष्टः घटत्वाभावः यथा व्यापकः तथा घटत्वाभावप्रकारकप्रमाभावीयप्रतियोगिताविशिष्टघटत्वाभावप्रकारकप्रमापि विशेष्यतासंबन्धेन व्यापिका । घटत्वाभाववति पटादौ विशेष्यतासंबन्धेन घटत्वाभावप्रकारकप्रमायाः सत्त्वात् । \`

पटः घटत्वाभाववान्'

इति प्रतीतेः । तथा च तत्र हेतुसमानाधिकरणयावदाभावान्तर्गतस्य घटत्वाभावप्रकारकप्रमाभावस्य साध्यव्यापकतावच्छेदकयावत्संबन्धान्तर्गतविशेष्यतासंबन्धेन यावद्धेत्वधिकरणघटान्तर्भावेण प्रतियोगिसामानाधिकरण्यं नास्ति । घटे घटत्वाभावप्रकारकप्रमारूपप्रतियोगिनः विशेष्यतासंबन्धेनाभावात् । तथा च प्रतियोगिसामानाधिकरण्यशरीरे व्यापकताघटकसंबन्धस्य स्वातन्त्र्येण निवेशे कस्यापि दोषस्य अप्रसक्तेः अभावविशेषणं साध्यव्यापकतावच्छेदकप्रतियोगिताकत्वं व्यर्थं स्यात् । अतः स्वातन्त्र्येण न निवेशितम् । किन्तु व्यापकतायाः एकदैव निवेशः । तत्प्रकारस्तुसाध्यतावच्छेदकावच्छिन्नसाध्यनिष्ठव्याप्यतानिरूपितयद्यत्संबन्धावच्छिन्नव्यापकतावच्छेदकप्रतियोगिताकाः ये ये अभावाः तेन तेन संबन्धेन प्रतियोगिसमानाधिकरणाः इत्येवम् इति प्रघट्टकार्थः ।

 साध्यतावच्छेदकावच्छिन्नव्याप्यतेत्यादि (पृ.137) । साध्यतावच्छेदकावच्छिन्नसाध्यनिष्ठव्याप्यतानिरूपिता या लक्षणघटकाभावीयप्रतियोगित्वावच्छिन्ना व्यापकता तदवच्छेदकसंबन्धत्वेनेत्यर्थः । स्वप्रतियोगिताविशिष्टस्य व्यापकत्वात् व्यापकता स्वप्रतियोगित्वावच्छिन्ना भवति । स्वातन्त्र्येणेति (पृ.137) पृथगित्यर्थः । विशेष्यतासंबन्धघटितेति (पृ.138) । विशेष्यतासंबन्धावच्छिन्ना या साध्यव्यापकता तदवच्छेदिका या प्रतियोगिता तन्निरूपकस्येत्यर्थः । घटावृत्तेरिति (पृ.138) कथनं यादव्धेत्वधिकरणे प्रतियोगिमत्त्वं नास्तीति सूचनाय । अपि तु साध्यतावच्छेदकावच्छिन्नेति । साध्यतावच्छेदकावच्छिन्नसाध्यनिष्ठव्याप्यनिरूपिता यद्यत्संबन्धावच्छिन्ना व्यापकता तदवच्छेदकप्रतियोगितानिरूपका इत्यर्थः । \</

21\>

\<

22\> \`

संबन्धैक्यविवक्षया'

इति दीधितौ मतभेदोपन्यासः ।

 विवरणम्



 यत्तु---साध्यतावच्छेदकसंबन्धेनेत्यादि (पृ.144) । प्रतियोगिसामानाधिकरण्यघटकप्रतियोगिमत्तायां साध्यतावच्छेदकसंबन्धावच्छिन्नत्वं निवेशनीयम् । अतः \`

ज्ञानवान् आत्ममहाकालान्यतरत्वात्'

इत्यादौ ज्ञानत्वेन ज्ञानाभावस्य यावद्धेत्वधिकरणकालान्तर्भावेण कालिकसंबन्धेन ज्ञानरूपप्रतियोगिसामानाधिकरण्यसत्त्वेऽपि साध्यतावच्छेदकसंबन्धेन समवायेन तत्सामानाधिकरण्यं नास्ति । काले समवायसंबन्धेन ज्ञानविरहात् इति नातिव्याप्तिः ।

 न च - एवं सति \`

वह्निमान् धूमात्'

इत्यादौ संयोगसंबन्धेन वह्निं प्रति द्रव्यत्वाभावीयप्रतियोगिताविशिष्टस्य द्रव्यत्वस्य समवायसंबन्धेन व्यापकतया साध्यव्यापकतावच्छेदकप्रतियोगिताकयावदभावान्तर्गतस्य घटत्वेन द्रव्यत्वाभावस्य स्वविशिष्टयावद्धेत्वधिकरणपर्वतान्तर्भावेण साध्यतावच्छेदकसंयोगसंबन्धेन प्रतियोगिसामानाधिकरण्यं नास्ति । पर्वते संयोगेन द्रव्यत्वविरहात् इति अव्याप्तिः इति वाच्यम् ।

 व्यापकतायामपि साध्यतावच्छेदकसंबन्धावच्छिन्नत्वस्य निवेशनीयत्वात् द्रव्यत्वाभावीयप्रतियोगिताविशिष्टस्य द्रव्यत्वस्य संयोगसंबन्धेन वन्हिव्यापकत्वं नास्ति । वन्हिमत्पर्वतादौ द्रव्यत्वविरहात् । तथा च साध्यतावच्छेदकसंबन्धघटितसाध्यव्यापकतावच्छेदकप्रतियोगिताकत्वं घटत्वेन द्रव्यत्वाभावे नास्तीति तस्य लक्षणाघटकतया नाव्याप्तिः । घटत्वेन वह्न्यभावमादाय समन्वयः ।

 इत्थं च यत्समानाधिकरणाः साध्यतावच्छेदकसंबन्धावच्छिन्न - साध्यतावच्छेदकावच्छिन्न - साध्यनिष्ठाधेयतानिरूपिताधिकरणतावन्निष्ठात्यन्ताभावनिरूपित - साध्यतावच्छेदकसंबन्धावच्छिन्न - प्रतियोगितानवच्छेदक - प्रतियोगिताकाः यावन्तोऽभावाः साध्यतावच्छेदकसंबन्धेन प्रतियोगिसमानाधिकरणाः तत्त्वं व्याप्तिरिति ।

 समनियताभावैक्यमते घटत्वेन द्रव्यत्वाभावस्य घटत्वेन वह्न्यभावाभिन्नतया साध्यतावच्छेदकगसंयोगसंबन्धेन वह्निरूपप्रतियोगिसामानाधिकरण्यसत्त्वान्नाव्याप्तिः इत्यतः अभावान्तरमनुसरति - घटवृत्तित्वविशिष्टद्रव्यत्वत्वादिनेति (पृ.144) । द्रव्यत्वत्वेन द्रव्यत्वत्वेन द्रव्यत्वाभावस्य हेतुसामानाधिकरण्यविरहात् घटवृत्तित्वविशिष्टेत्युक्तम् । न क्षतिरिति (पृ.145) । नाव्याप्तिरित्यर्थः ।

 \`

यत्तु'

कारमतं दूषयति---तन्नेत्यादिना (पृ.145) । यदि साध्यतावच्छेदकसंबन्धेन व्यापकत्वम्,

तेनैव संबन्धेन प्रतियोगिसामानाधिकरण्यं च दीधितिकारविवक्षितं स्यात्,

तदा \`

महाकालान्यत्वविशिष्टघटवान् कालत्वात्'

इत्यत्र अतिव्याप्तिः । अत्र साध्यतावच्छेदकसंबन्धः कालिकसंबन्धः । महाकालान्यत्वविशिष्टघटरूपसाध्याभाववति महाकाले कालत्वसद्भावादयं व्यभिचारी । अत्र हेतुसमानाधिकरणयावदभावपदेन महाकालान्यत्वविशिष्टघटामावो वा महाकालान्यत्वाभावो वा ग्राह्यः । तयोः यावद्धेत्वधिकरणमहाकालान्तर्भावेण प्रतियोगिसामानाधिकरण्यमस्ति । प्रतियोगिनः घटस्य महाकालान्यत्वस्य च साध्यतावच्छेदककालिकसंबन्धेन महाकाले सत्त्वात् । अतः साध्यतावच्छेदकसंबन्धेन प्रतियोगिसामानाधिकरण्यं न निवेशनीयम् । व्यापकताघटकसंबन्धेनैव तन्निवेशनीयम् । तन्निवेशे स्वरूपसंबन्धस्यापि व्यापकताघटकतया तेन संबन्धेन प्रतियोगिसामानाधिकरण्यविरहात् नातिव्याप्तिरिति भावः ।

 यदि चेत्यादि (पृ.145) । \`

महाकालान्यत्वविशिष्टघटवान्,

कालत्वात्'

इत्ययं सद्धेतुः । महाकाले कालत्वरूपहेतोः महाकालान्यत्वविशिष्टघटरूपसाध्यस्य च सद्भावात् ।

 न च - महाकालान्यत्वरूपविशेषणाभावात् कथं महाकाले महाकालान्यत्वविशिष्टघटसत्त्वम् इति - वाच्यम् । विशिष्टघटस्य कालिकसंबन्धेन महाकालवृत्तौ बाधकाभावात् ।

 किञ्च महाकालान्यत्वविशिष्टघटः यदि महाकाले न स्यात्,

तदा सिद्धान्तव्याप्तिलक्षणे \`

महाकालो घटवान्,

कालपरिमाणात्'

इत्यादौ प्रतियोगिव्यधिकरणहेतुसमानाधिकरणाभावाप्रसिद्धिकथनं न संगच्छते । हेत्वधिकरणे काले महाकालान्यत्वविशिष्टघटाभावस्यैव प्रतियोग्यनधिकरणमहाकालवृत्तेः प्रसिद्धत्वात् । तथा च तादृशाप्रसिद्धिवारणार्थं साध्यतावच्छेदकसंबन्धधर्मिकोभयाभावघटितप्रतियोगिवैयधिकरण्यनिर्वचनप्रयासस्य व्यर्थत्वापत्तेः । एवं च महाकालानयत्वविशिष्टघटस्य महाकाले सत्त्वात् तत्साध्यककालत्वहेतुः सद्धेतुरेव । तत्र साध्यतावच्छेदकसंबन्धेन प्रतियोगिसामानाधिकरण्यं न दोषमावहति इति मन्यते,

तदापि साध्यतावच्छेदकसंबन्धेन व्यापकतायाः तेनैव संबन्धेन प्रतियोगिसामानाधिकरण्यस्य च निवेशे \`

घटत्वाभाववान् मेयत्वात्'

इत्यादौ अतिव्याप्तिः । तत्र घटत्वात्मकाभावीयप्रतियोगिताविशिष्टस्य घटत्वाभावस्य स्वरूपसंबन्धेनैव साध्यव्यापकतया स्वरूपसंबन्धघटितव्यापकतावच्छेदकप्रतियोगिताकस्य घटत्वाभावाभावस्य घटत्वरूपस्य यावद्धेत्वधिकरणघटान्तर्भावेण साध्यतावच्छेदकस्वरूपसंबन्धेन पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यसत्त्वात् अतिव्याप्तिः ।

 न च साध्यतावच्छेदकसंबन्धेन भावरूपप्रतियोगिसामानाधिकरण्यं विवक्षणीयम्,

अतो नेयमतिव्याप्तिः इति - वाच्यम् । तथा सति अभावसाध्यकसद्धेतौ \`

घटत्वाभाववान् पटत्वात्'

इत्यत्र यावदभावान्तर्गतस्य समानाधिकरणधर्मावच्छन्नसाध्याभावस्य \`

घटत्वाभावो नास्ति'

इति प्रतीतिसिद्धस्य घटत्वात्मकस्य हेत्वधिकरणे पटे कालिकसंबन्धेन वर्तमानतया लक्षणघटकस्य भावरूपप्रतियोगिसामानाधिकरण्यासंभवात् अव्याप्तिः । तस्याभावस्य घटत्वाभावो हि प्रतियोगी,

न स भावरूप इति ।

 यदि च \`

यावन्तोऽभावाः'

इत्यत्र अभावपदं भावभिन्नपरम्;

अतः \`

घटत्वाभाववान् पटत्वात्'

इत्यत्र घटत्वात्मकाभावः भावभिन्नो न भवतीति न लक्षणघटकः;

किंतु घटत्वाभावप्रकारकप्रमाविशेष्यत्वाभावः लक्षणघटकः;

तस्य स्वरूपसंबन्धेन भावरूपप्रतियोगिसामानाधिकरण्यमस्तीति नाव्याप्तिः इत्युच्यते,

तदा \`

कपिसंयोगाभाववान्,

मेयत्वात्'

इत्यत्र कपिसंयोगात्मकाभावस्य लक्षणघटकत्वानुपपत्तिः,

तस्य भावभिन्नत्वविरहात् । न चेष्टापत्तिः । स्वविशिष्टपदव्यावृत्तिकथनावसरे दीधितिकारैः तस्य लक्षणघटकत्वोक्तेः ।

 किं च साध्यतावच्छेदकसंबन्धेन व्यापकत्वादिनिवेशे \`

सर्वत्र वाच्यत्वाद्यभावस्य तथात्वात्'

इति ग्रन्थेन \`

धूमवान् वह्नेः'

इत्यादौ वाच्यत्वाभावमादाय अतिव्याप्तिप्रदर्शनं न संगच्छते । वाच्यत्वाभावस्य साध्यतावच्छेदकसंयोगसंबन्धेन प्रतियोगिसामानाधिकरण्यविरहात् अतिव्याप्त्यप्रसक्तेः इति भावः ।

 उभयाभावघटितेति (पृ.145) । स्वप्रतियोगितावच्छेदकविशिष्टप्रतियोगिकत्वहेत्वधिकरणीभूतयकिंचिद्व्यक्त्यनुयोगिकत्वोभयाभाववत्साध्यतावच्छेदकसंबन्धसामान्यकत्वम् उभयाभावघटितप्रतियोगिवैयधिकरण्यम् । \</

22\>

\<

23.1\>

व्यधिकरणधर्मावच्छिन्नाभावस्य संबन्धावच्छिन्नप्रतियोगिताकत्वसमर्थनम् ।

 विवरणम्



 यत्तु विशेषणताविशेषेणेति (पृ.150) । दैशिकविशेषणतासंबन्धेन साध्यव्यापकत्वम्,

तेनैव संबन्धेन प्रतियोगिसामानाधिकरण्यं विवक्षितम् । \`

वह्निमान् धूमात्'

इत्यत्र सद्धेतौ सर्वत्र व्यधिकरणधर्मावच्छिन्नप्रतियोगिताकः साध्यवत्त्वप्रकारकप्रमाविशेष्यत्वाभावः लक्षणघटकः । यत्र यत्र वह्निः पर्वतादौ तत्र वह्निमत्त्वप्रकारकप्रमाविशेष्यत्वमस्तीति स्वरूपसंबन्धेन तादृशप्रमाविशेष्यत्वं साध्यव्यापकम् । व्यापकतावच्छेदकप्रतियोगिताकः हेतुसमानाधिकरणश्च अभावः घटत्वादिना वह्निमत्त्वप्रकारकप्रमाविशेष्यत्वाभावः । तस्य पर्वतान्तर्भावेण स्वरूपसंबन्धेन प्रतियोगिसामानाधिकरण्यमस्ति । प्रतियोगिनः वह्निमत्वप्रकारकप्रमाविशेष्यत्वस्य स्वरूपसंबन्धेन पर्वते सत्त्वात् इति लक्षणसमन्वयः ।

 \`

धूमवान् वह्नेः'

इत्यादौ व्यभिचारिणि धूमवत्त्वप्रकारकप्रमाविशेष्यत्वत्वावच्छिन्नाभावः यावदन्तर्गतः । तस्य यावद्धेत्वधिकरणायोगोलकान्तर्भावेण प्रतियोगिसामानाधिकरण्यं नास्ति । अयोगोलके धूमवत्त्वप्रकारकप्रमाविशेष्यत्वस्य स्वरूपसंबन्धेन अभावात् इति नातिव्याप्तिः ।

 एवं \`

ज्ञानवान् आत्ममहाकालान्यतरत्वात्'

इत्यादौ ज्ञानवत्त्वप्रकारकप्रमाविशेष्यत्वत्वावच्छिन्नाभावस्य स्वरूपसंबन्धेन प्रतियोगिसामानाधिकरण्यविरहात् नातिव्याप्तिः इति केचिदाहुः ।

 तदपि न युक्तम् । \`

घटत्वाभाववान् मेयत्वात्'

इत्यत्र अभावसाध्यकव्यभिचारिणि घटत्वाभावप्रकारकप्रमाविशेष्यत्वाभावस्य स्वरूपसंनबन्धेन पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यसत्त्वात् अतिव्याप्त्यापत्तेः । किं च आत्मत्वसाध्यकस्थले \`

अयमात्मा ज्ञानात्'

इत्यत्र आत्मत्वत्वेन आत्मत्वाभावमादाय प्रसक्तायाः अव्याप्तेः वारणाय यत्समानाधिकरणाः इत्यत्र हेतुतावच्छेदकसंबन्धेन हेत्वधिकरणत्वं विवक्षणीयम् इति यत् दीधितिकारेण पूर्वमुक्तं तन्न संगच्छते । आत्मत्वाभावस्य स्वरूपसंबन्धघटितव्यापकतावच्छेदकप्रतियोगिताकत्वाभावात् इति भावः ।

 उक्तातिव्याप्तेरिति (पृ.150) । \`

घटत्वाभाववान् मेयत्वात्'

इत्यत्र अतिव्याप्तेरित्यर्थः । अभावे भावभिन्नत्वस्य प्रतियोगिनि भावत्वस्य च निवेशे उक्तातिव्याप्तेरभावात् दोषान्तरमाह - आत्मत्वसाध्यकस्थले इति (पृ.150) । आत्मत्वप्रकारकप्रमाविषयत्वाभावमादाय हेतुतावच्छेदकसंबन्धव्यावृत्तिसंभवात् आह - साध्याभावमादायेति (पृ.150) ।

 केचित्तु इति (पृ.150) । \`

ज्ञानवान् आत्ममहाकालान्यतरत्वात्'

इत्यादावतिव्याप्तिवारणाय व्यापकताघटकसंबन्धेन प्रतियोगिसामानाधिकरण्यं विवक्षणीयमिति स्वमतमुपन्यस्य साध्यतावच्छेदकसंबन्धेन विशेषणताविशेषेण च व्यापकतां प्रतियोगिसामानाधिकरण्यं च वदतां मतं दूषयित्वा इदानीं प्रतियोगितावच्छेदकसंबन्धेन व्यापकत्वं प्रतियोगिसामानाधिकरण्यं च निवेशयतां मतम् अनुवदति । यावदभावपदेन यत्संबन्धावच्छिन्नप्रतियोगिताकः अभावः गृह्यते,

स संबन्धः प्रतियोगितावच्छेदकसंबन्धः । \`

वह्निमान् धूमात्'

इत्यादौ घटत्वेन संयोगसंबन्धेन वह्न्यभावः गृह्यते । अतः संयोगसंबन्धः प्रतियोगितावच्छेदकसंबन्धः । तेन संबन्धेन घटत्वेन वह्न्यभावीयप्रतियोगिताविशिष्टस्य वह्नेः साध्यव्यापकत्वमस्ति । एवं तेन संबन्धेन पर्वतान्तर्भावेण प्रतियोगिसामानाधिकरण्यं च अस्तीति लक्षणसमन्वयः ।

 \`

ज्ञानवान् आत्ममहाकालान्यतरत्वात्'

इत्यादौ समवायसंबन्धावच्छिन्नज्ञानत्वावच्छिन्नज्ञाननिष्ठप्रतियोगिताकाभावः यावदभावपदेन ग्राह्यः । तस्य प्रतियोगितावच्छेदकसंबन्धः समवायसंबन्धः । तेन संबन्धेन ज्ञानाभावीयप्रतियोगिताविशिष्टस्य ज्ञानस्य साध्यव्यापकत्वमस्ति । परं तु तेन संबन्धेन ज्ञानाभावस्य कालान्तर्भावेण प्रतियोगिसामानाधिकरण्यं नास्तीति नातिव्याप्तिः ।

 ननु \`

ज्ञानवान् आत्ममहाकालान्यतरत्वात्'

इत्यत्र अतिव्याप्तिवारणाय प्रतियोगितावच्छेदकसंबन्धेन प्रतियोगिसामानाधिकरण्यं विवक्ष्यताम् । व्यापकतायां प्रतियोगितावच्छेदकसंबन्धावच्छिन्नत्वं किमर्थं निवेशनीयम् इति चेत्,

न । व्यापकतायां तदनिवेशे \`

वह्निमान् धूमात्'

इत्यादौ अव्याप्तेः । हेतुसमानाधिकरणयावदभावपदेन समवायसंबन्धावच्छिन्नवह्नित्वावच्छिन्नवह्न्यभावः गृह्यते । तस्य संयोगसबन्धघटितसाध्यव्यापकतावच्छेदकप्रतियोगिताकत्वमस्ति । समवायसंबन्धावच्छिन्नवह्न्यभावीयप्रतियोगिताविशिष्टस्य वह्नेः संयोगसंबन्धेन साध्यव्यापकत्वात् । तथा च यावदन्तर्गतस्य समवायसंबन्धेन वह्न्यभावस्य हेत्वधिकरणपर्वतान्तर्भावेण प्रतियोगितावच्छेदकसमवायसंबन्धेन वह्निसामानाधिकरण्य नास्तीत्यव्याप्तिः । तद्वारणाय व्यापकतायामपि प्रतियोगितावच्छेदकसबन्धावच्छिन्नत्वं विवक्षणीयम् । तथा विवक्षणे समवायेन वह्न्यभावः यावदभावपदेन ग्रहीतुं न शक्यते । तत्प्रतियोगिताविशिष्टस्य वह्नेः समवायसंबन्धेन वह्निव्यापकत्वविरहात् । तस्य प्रतियोगितावच्छेदकसंबन्धावच्छिन्नव्यापकतावच्छेदकप्रतियोगिताकत्वाभावात् । किं तु संयोगसंबन्धेन व्हन्यभाव एव ग्राह्यः । तत्प्रतियोगिनः वह्नेः प्रतियोगितावच्छेदकसंयोगसंबन्धेन वह्निव्यापकत्वात् । तथा च संयोगसंबन्धघटितव्यापकतावच्छेदकप्रतियोगिताकं संयोगसंबन्धेन घटत्वेन वह्न्यभावं गृहीत्वा तस्य संयोगसंबन्धेन वह्निसामानाधिकरण्यसत्त्वात् लक्षणसमन्वयः कार्य इति भावः ।

 तादृशाभावानामिति (पृ.150) । समवायादिसंबन्धावच्छिन्नप्रतियोगिताकवह्न्याद्यभावानामित्यर्थः । साध्यतावच्छेदकसंबन्धघटितेति (पृ.150) । साध्यतावच्छेदकसंबन्धावच्छिन्ना या साध्यनिष्ठा व्याप्यता तन्निरूपिता या स्वप्रतियोगितावच्छेदकसंबन्धावच्छिन्ना व्यापकता तदवच्छेदिका या स्वनिरूपिता प्रतियोगिता तन्निरूपकत्वाभावेनेत्यर्थः । स्वपदेन यावदभावपदेन योऽभावो गृह्यते स ग्राह्यः ।

 ननु स्वप्रतियोगितावच्छेदकसंबन्धेन व्यापकत्वादिविवक्षणे व्यधिकरणधर्मावच्छिन्नाभावस्य लक्षणघटकत्वानुपपत्तिः । तस्य संबन्धावच्छिन्नप्रतियोगिताकत्वे प्रमाणाभावेन तन्निरूपितप्रतियोगितावच्छेदकसंबन्धस्याप्रसिद्ध्या तादृशसंबन्धघटितव्यापकतावच्छेदकप्रतियोगिताकत्वाभावात् इत्याशयेन शंकते - न चैवमिति (पृ.150) ।

 समाधत्ते - संयोगेन घटत्वेनेति (पृ.150) । \`

संयोगेन घटत्वेन पटो नास्ति'

इत्यनुभव एव व्यधिकरणधर्मावच्छिन्नाभावस्य संबन्धावच्छिन्नप्रतियोगिताकत्वे प्रमाणम् । अस्मिन्ननुभवे संयोगसंबन्धावच्छिन्नघटत्वावच्छिन्नपटनिष्ठप्रतियोगिताकाभावस्य विषयत्वात् । यदि अनुभवः न प्रमाणं,

तर्हि समानाधिकरणधर्मावच्छिन्नाभावस्यापि संबन्धावच्छिन्नप्रतियोगिताकत्वं न सिद्ध्येत् । \`

संयोगेन घटत्वेन घटी नास्ति'

इति अनुभवस्यैव तत्र प्रमाणत्वात् इति भावः ।

 समानाधिकरणधर्मावच्छिन्नाभावस्य संबन्धावच्छिन्नप्रतियोगिताकत्वे अनुभवमात्रं न प्रमाणम् । किंतु युक्तिरपि इत्याशयेन शकते---अथ बाधबुद्धीत्यादिना (पृ.150) । तद्वत्ताबुद्धिं प्रति तदभाववत्तानिश्चयः प्रतिबन्धक इति प्रतिबध्यप्रतिबन्धकभावः सर्वसंमतः । परं तु संयोगसंबन्धेन घटवत्ताबुद्धौ समवायसंबन्धावच्छिनघटाभावज्ञानस्य अप्रतिबन्धकत्वात् संबन्धविशेषं निवेश्यैव प्रतिबध्यप्रतिबन्धकभावो वक्तव्यः । तत्प्रकारस्तु - संयोगसंबन्धेन घटवत्ताबुद्धिं प्रति संयोगसंबन्धावच्छिन्नघटत्वावच्छिन्नघटाभावनिश्चयः प्रतिबन्धक इति । तथा च समानाधिकरणधर्मावच्छिन्नाभावस्य संबन्धावच्छिन्नप्रतियोगिताकत्वं बाधबुद्धिनिष्ठप्रतिबन्धकतायाः संबन्धविशेषनियन्त्रितत्वानुरोधात् तद्धर्मावच्छिन्नप्रतियोगित्वांशे तत्संबन्धावच्छिन्नत्वावगाहित्वनियमानुसारात् स्वीक्रियते ।

 न च - संयोगसंबन्धेन घटप्रकारकबुद्धिं प्रति वस्तुगत्या संयोगसंबन्धेन घटवत्त्वविरोधी यः अभावः तद्विषयकज्ञानत्वेनैव प्रतिबन्धकत्वम् । नतु संयोगसंबन्धावच्छिन्नघटत्वावच्छिन्नत्वावगाहित्वेन । तथा च समानाधिकरणधर्मावच्छिन्नाभावस्य न संबन्धावच्छिन्नप्रतियोगिताकत्वम् इति-वाच्यम् । वस्तुतः घटविरोधीयः अभावः तज्ज्ञानत्वेन प्रतिबन्धकत्वे घटाभावत्वेन रूपेण घटाभावातिरिक्तपदार्थावगाहिभ्रमात्मकज्ञानस्य घटवत्ताज्ञानप्रतिबन्धकत्वं न स्यात् । तस्य वास्तवघटाभावाविषयकत्वात् । तस्मात् तत्संसर्गावच्छिन्नप्रकारताशालिविशिष्टबुद्धौ तत्संसर्गावच्छिन्नप्रतियोगिताकाभावत्वावच्छिन्नप्रकारताशालिज्ञानस्यैव प्रतिबन्धकत्वात् समानाधिकरणधर्मावच्छिन्नप्रतियोगितायां संबन्धावच्छिन्नत्वं सिद्ध्यति । व्यधिकरणधर्मावच्छिन्नप्रतियोगितायां संबन्धावच्छिन्नत्वे तु नैतादृशी युक्तिः दृश्यत इति \`

अथे' (

पृ.150) त्यादिना आक्षेपः ।

 तत्समाधानमाह - तर्हीत्यादिना (पृ.151) । संयोगसंबन्धेन घटत्वेन पटावगाहिबुद्धिं प्रति संयोगसंबन्धेन घटत्वेन पटाभावावगाहिज्ञानमेव प्रतिबन्धकम् । न तु समवायेन तदवगाहिज्ञानम् इत्येवं व्यधिकरणधर्मावच्छिन्नाभावावगाहिज्ञाननिष्ठप्रतिबन्धकताया अपि संबन्धविशेषनियमितत्वानुरोधेन व्यधिकरणधर्मावच्छिन्नप्रतियोगिताया अपि संनब्धावच्छिन्नत्वमावश्यकम् । न च - व्यधिकरणधर्मावच्छिन्नाभावज्ञानस्य प्रतिबन्धकत्वमेव नास्तीति - वाच्यम् । काञ्चनमयत्वप्रकारेण वह्निविषयकानुमितिं प्रति काञ्चनमयत्वरूपव्यधिकरणधर्मावच्छिन्नवह्निनिष्ठप्रतियोगिताकाभावज्ञानस्य प्रतिबन्धकत्वं स्वीकृत्य अनुमितिप्रतिबन्धकज्ञानविषयस्य काञ्चनमयत्वावच्छिन्नवह्न्यभावस्य हेत्वाभावसत्वं बाधग्रन्थे मणिकारैर्यदुक्तं तदसाङ्गत्यापत्तेः इति भावः ।

 लाघवोपनीतेति (पृ.151) । वह्नेः काञ्चनमयत्वे लाघवमिति लाघवज्ञानसहकृतवह्नित्वावच्छिन्नव्याप्यवत्तापरामर्शजन्या या काञ्चनमयत्वप्रकारेण वह्न्यनुमितिः तत्प्रतिबन्धकज्ञानविषयतया इत्यर्थः । \</

23.1\>

\<

23.2\>

व्यधिकरणधर्मावच्छिन्नाभावस्य संबन्धावच्छिन्नप्रतियोगिताकत्वसमर्थनम् ।

 विवरणम् ।



 प्रतियोगितावच्छेदकसंबन्धेन व्यापकत्वादिवदतां मतम् एतावता अनूदितम् । तद्दूषयति - तदपि न साधीय (पृ.157) इत्यादिना । प्रतियोगितावच्छेदकसंबन्धेन प्रतियोगिसामानाधिकरण्यनिवेशे \`

धूमवान् वह्नेः'

इत्यादौ व्यभिचारिणि अतिव्याप्तिः । तथा हि - अत्र लक्षणघटकस्य धूमत्वेन धूमाभावस्य धूमोऽपि प्रतियोगी;

पूर्वक्षणवृत्तित्वविशिष्टधूमाभावाभावोऽपि प्रतियोगी । अत्र धूमाभावनिरूपितधूमनिष्ठप्रतियोगितावच्छेदकसंबन्धः संयोगसंबन्धः । धमाभावनिरूपितपूर्वक्षणवृत्तित्वविशिष्टस्वाभावनिष्ठप्रतियोगितावच्छेदकसंबन्धः स्वरूपसंबन्धः । एवं च धूमत्वेन धूमाभावस्य पूर्वक्षणवृत्तित्वविशिष्टस्वाभावनिष्ठप्रतियोगितावच्छेदकस्वरूपसंबन्धेन स्वाभावरूपप्रतियोगिसामानाधिकरण्यं यावद्धेत्वधिकरणायोगोलकान्तर्भावेण अस्तीत्यतिव्याप्तिः ।

 न च - प्रतियोगितावच्छेदकयावत्वसंबन्धेन प्रतियोगिसामानाधिकरण्यं विवक्षणीयम् । धूमाभावस्य प्रतियोगितावच्छेदकयावत्संबन्धान्तर्गतसंयोगसंबन्धेन प्रतियोगिसामानाधिकरण्यविरहात् नातिव्याप्तिरिति - वाच्यम् । तथा सति व्यधिकरणधर्मावच्छिन्नप्रतियोगिताकाभावानां सर्वेषामपि केवलान्वयित्वेन समनियततया ऐक्यमिति मते \`

संयोगेन घटत्वेन वह्निर्नास्ति'

इत्यभावस्य \`

विषयित्वेन घटत्वेन वह्निर्नास्ति'

इत्यभावस्य च ऐक्यात् संयोगसंबन्धेन घटत्वेन वह्न्यभावनिरूपितप्रतियोगितावच्छेदकतासंबन्धः विषयितासंबन्धोऽपि भवति । तेन संबन्धेन वह्निरूपप्रतियोगिनः पर्वतेऽभावात् प्रतियोगितावच्छेदकयावत्संबन्धेन प्रतियोगिसामानाधिकरण्यविरहात् \`

वह्निमान् धूमात्'

इत्यादौ असंभवापत्तेः इति भावः ।

 ननु यावत्प्रतियोगितावच्छेदकसंबन्धे हेत्वधिकरणवृत्तितावच्छेदकत्वं विशेषणं दातव्यम् । तथा च हेत्वधिकरणवृत्तितावच्छेदकस्वप्रतियोगिता वच्छेदकाः ये ये संबन्धाः प्रत्येकं तेन संबन्धेन प्रतियोगिसामानाधिकरण्यम् इति निवेश्यते । विषयितासंबन्धस्य वृत्यनियामकस्य हेत्वधिकरणवृत्तितावच्छेदकत्वं नास्तिति संयोगादिसंबन्ध एव ग्राह्यः । तेन संबन्धेन प्रतियोगिसामानाधिकरणसत्त्वात् नासंभव इत्यत आह - प्रकारान्तरानुसरणे इति (पृ.157) । यावत्त्वस्य व्यापकत्वरूपत्वात् गौरवमिति भावः ।

 एतदुक्तं भवति - हेत्वधिकरणवृत्तितावच्छेदकयावप्रतियोगितावच्छेदकसंबन्धेन प्रतियोगिसामानाधिकरण्यं नाम हेत्वधिकरणवृत्तितावच्छेदक - स्वप्रतियोगितावच्छेदकसंबन्धत्वव्यापकतावच्छेदकताकस्वप्रतियोगिनिष्ठाधेयतानिरूपिताधिकरणतावद्वृत्तित्वम् । तत्र व्यापकतायाः प्रवेशात् गौरवमिति । \</

23.2\>

\<

24\>

रूपादीतिग्रन्थावतारः ।

 विवरणम्



 रूपादिसामान्याभावे इति दीधितिम् अवतारयति--अथ यावत्त्वमनुपादाय इति (पृ.159) । पूर्वं \`

अत एव भूतत्वमूर्तत्वोभयवान्'

इत्यादिदीधितिग्रन्थस्य अवतरणिकायां यावत्त्वमनुपादाय साध्यतावच्छेदकव्याप्यप्रतियोगिताकः कश्चिदभावः प्रतियोगिसमानाधिकरणः इति विवक्षणे \`

धूमवान् वह्नेः'

इत्यादौ अतिव्याप्तिवारणेऽपि \`

भूतत्वमूर्तत्वोभयवान् मूर्तत्वात्'

इत्यत्र अतिव्याप्तिरिति भट्टाचार्यैरुक्तम् । तर्कालङ्कारैस्तु यावत्त्वमुपादाय साध्यतावच्छेदकव्यापकप्रतियोगिताकाः यावन्तोऽभावाः प्रतियोगिसमानाधिकरणाः इति विवक्षणे \`

धूमवान् वह्नेः'

इत्यादौ अतिव्याप्तिवारणेऽपि \`

भूतत्वमूर्तत्वोभयवान् मूर्तत्वात्'

इत्यत्र अतिव्याप्तिः इत्युक्तम् । उभाभ्यामपि उभयत्वावच्छिन्नसाध्यके व्यभिचारिणि अतिव्याप्तिः प्रदर्शिता । विरुद्धविशेषेऽपि संभवन्त्याः अतिव्याप्तेः उपेक्षा किमर्थं कृता ।

 तथा हि - \`

रूपसामान्याभाववान् पृथिवीत्वात्'

इति हेतुः विरुद्धः । पृथिवीत्वाधिकरणपृथिव्यां रूपस्य सत्त्वेन रूपसामान्याभावविरहात् पृथिवीत्वं रूपसामान्याभावविरुद्धम् । तत्र साध्यतावच्छेदकं रूपसामान्याभावत्वम् । तद्व्याप्यप्रतियोगिताकः तद्व्यापकप्रतियोगिताकश्च रूपसामान्याभावाभावः रूपात्मकः तस्य प्रतियोगिसामानाधिकरण्यमस्ति । रूपस्य रूपध्वंसः रूपप्रागभावश्च प्रतियोगी । तत्सामानाधिकरण्यं रूपात्मकेऽभावे वर्तते इत्येवं विरुद्धेऽपि अतिव्याप्तिसंभवात् तदुपेक्षायां किं बोजम् इत्याशङ्कायां अयं दीधितिग्रन्थः प्रवृत्तः । रूपसामान्याभावे साध्ये पृथिवीत्वं सद्धेतुरेव । न तु विरुद्धम् । पृथिवीत्वरूपहेत्वधिकरणे अवयविरूपपृथिव्यां उत्पत्तिकालावच्छेदेन रूपसामान्याभावस्य सत्त्वात् परमाणुरूपपृथिव्यां प्रलयावच्छेदेन रूपसामान्याभावस्य सत्त्वात् । सद्धेतौ लक्षणगमनं तु इष्टमेवेति तत्र अतिव्याप्तिर्नोक्ता इति भावः ।

 प्राचीनमते इति (पृ.159) । प्राचीनमते ध्वंसप्रागभावाधिकरणे अत्यन्ताभावः नाङ्गीक्रियते । अतः पृथिवीत्वाधिकरणेऽवयविनि उत्पत्तिकालावच्छेदेन रूपप्रागभावस्य,

परमाणौ प्रलयावच्छेदेन रूपध्वंसस्य सत्त्वेन ध्वंसाधिकरमे प्रागभावाधिकरणे च तत्र रूपात्यन्ताभावः न भवितुमर्हतीति पृथिवीत्वं रूपसामान्याभावविरुद्धम् । नवीनमते तु ध्वंसप्रागभावाधिकरणेऽपि अत्यन्ताभावः स्वीक्रियत इति तस्य सद्धेतुत्वम् ।

 ननु \`

अत एव भूतत्वमूर्तत्वोभयवान्'

इति ग्रन्थः बहुव्यवहितः । तदुपरि शङ्कासमाधानपरतया एतद्दीधितिग्रन्थस्य व्याख्यानं नोचितम् । साध्य्तावच्छेदकावच्छिन्नव्यापकतावच्छेदकप्रतियोगिताकयावदभावघटितलक्षणे अतिव्याप्तिशङ्कासमाधानपरत्वमेव युक्तमित्यत्राहु-यथोक्तलक्षणे इति (पृ.159) । \`

रूपसामान्याभाववान् पृथिवीत्वात्'

इत्यत्र साध्यतावच्छेदकरूपसामान्याभावत्वावच्छिन्नव्यापकतावच्छेदकप्रतियोगिताकयावदभावान्तर्गतः पृथिव्यन्यत्वाभावोऽपि । यत्र यत्र रूपात्यन्ताभावः वाय्वादौ तत्र पृथिव्यन्यत्वस्य सत्त्वात् पृथिव्यन्यत्वं साध्यव्यापकम् । पृथिव्यन्यत्वनिष्ठप्रतियोगिता साध्यव्यापकतावच्छेदिका । तन्निरूपकाभावः पृथिव्यन्यत्वाभावः । तस्य हेत्वधिकरणपृथिव्यन्तर्भावेण प्रतियोगिसामानाधिकरण्यं नास्ति पृथिव्यन्यत्वरूपप्रतियोग्यभावात् । तथा च यथोक्तलक्षणेऽतिव्याप्त्यसंभवात् यावत्त्वाघटितसाध्यतावच्छेदकव्यप्यप्रतियोगिताकाभावघटितलक्षणे अतिव्याप्तिशंकया अथवा यावत्त्वघटितसाध्यतावच्छेदकव्यापकप्रतियोगिताकाभावघटितलक्षणेऽतिं व्याप्तिशंकया एतद्दीधितिग्रन्थावतारणमेव युक्तमिति भावः ।

 यथोक्तलक्षणेऽतिव्याप्तिशंकानिरासपरतया एतद्दीधितिं व्याचक्षाणानां मतमाह - यत्तु (पृ.159) इत्यादिना । \`

रूपसामान्याभाववान् पृथिवीत्वात्'

इत्यत्र पृथिव्यन्यत्वाभावस्य न रूपसामान्याभावव्यापकतावच्छेदकप्रतियोगिताकत्वम् । उत्पत्तिकालावच्छेदेन रूपसामान्याभावरूपसाध्यवत्यां अवयविपृथिव्यां पृथिव्यन्यत्वाभावीयप्रतियोगिताविशिष्टस्य पृथिव्यन्यत्वस्य अभावः वर्तते । तत्प्रतियोगितावच्छेदकत्वमेव पृथिव्यन्यत्वाभावीयप्रतियोगितायामस्तीति । तथा च पृथिव्यन्यत्वाभावस्य लक्षणाघटकतया तस्य च रूपध्वंसरूपप्रागभावात्मकप्रतियोगिसामानाधिकरण्यसद्भावात् यावत्वसाध्यव्यापकतावच्छेदकप्रतियोगिताकत्वोभयघटितयथोक्तलक्षणेऽतिव्याप्तिमाशंक्य तस्य सद्धेतुतया समाधानं दीधितिकारः वदति ।

 न च - उत्पत्तिकालावच्छेदेन पृथिव्यां रूपसामान्याभाववत्त्वं पुरस्कृत्य पृथिव्यन्यत्वाभावस्य लक्षणघटकत्वं नास्तीत्युच्यते चेत् अस्य कथं विरुद्धत्वम् ?

हेत्वधिकरणपृथिव्याम् उत्पत्तिकालावच्छेदेन रूपसामान्याभावात्मकसाध्यसत्त्वात् इति---वाच्यम् । \`

अयं हेतुः विरुद्धः'

इति प्राचीनानां प्रवादे श्रद्धावतां अस्य असद्धेतुत्वाभिमानिनां तटस्थानां अतिव्याप्तिशंकायाः संभवादिति भावः ।

 तादृशाभिमानमेव निराकरोति - यादृशरीत्येत्यादिना (पृ.159) । उत्पत्तिकालावच्छेदेन पृथिव्यां रूपसामान्याभावसत्त्वाद्धि पृथिव्यन्यत्वाभावस्य साध्यव्यापकतावच्छेदकप्रतियोगिताकत्वविरहेण लक्षणाघटकत्वं त्वया उपपादितम् । तथा सति उत्पत्तिकालावच्छेदेन रूपसामान्याभावात्मकसाध्यवत्यां पृथिव्यां पृथिवीत्वसत्त्वेन पृथिवीत्वं कथं साध्यविरुद्धं स्यात्,

किं तु सद्धेतुरेवेति भावः ।

 एवंव्याख्यानं निराकरोति - तदनुपादेयमेवेति (पृ.160) । उत्पत्तिकालावच्छेदेन रूपसामान्याभावं पृथिव्यां सिद्धवत्कृत्य हि अतिव्याप्तिः आशङ्किता । तथा सति अग्रे रूपसामान्याभावस्थापनमनावश्यकम् । पृथिव्यां रूपसामान्याभावस्य सिद्धत्वात् इति भावः । तथा च अग्रिमग्रन्थासाङ्गत्यापत्या एतादृशं व्याख्यानं नोचितमिति सिद्धम् ।

 खण्डप्रलये परमाणुषु रूपसामान्याभावो न संभवति । तथा सति भाविसर्गे रूपानुत्पादप्रसंगः । असमवायिकारणस्य परमाणुरूपस्य अभावात् । तदर्थं परमाणुषु पाककल्पेन पूर्वसिद्धरूपस्वीकार एव उचित इत्यभिप्रायेण प्रलये इत्यस्य महाप्रलये इति व्याख्यानं कृतम् । महाप्रलयानन्तरं पुनः सर्गस्यैव अभावात् । महाप्रलयावच्छेदेन परमाणुषु रूपसामान्याभावः संभवतीति भावः ।

 ननु परमाणुषु इदानीमपि रूपसामान्याभावः संभवति । पाकवशात् पृथिवीपरमाणौ पूर्वरूपनाशोत्पत्तिक्षणे रूपान्तरं नोत्पद्यते । रूपनाशोत्पत्तिपूर्वक्षणे रूपस्य प्रतिबन्धकस्य सत्त्वेन रूपनाशोत्पत्तिक्षणे रूपान्तरोत्पत्त्यसंभवात् । तथा च रूपनाशोत्पत्तिक्षणे रूपसामान्याभावस्य इदानीमपि परमाणुषु संभवात् प्रलयपर्यन्तानुधावनं किमर्थमित्याशङ्क्य अविनश्यदवस्थं रूपमेव रूपान्तरोत्पत्तिप्रतिबन्धकम् । रूपनाशोत्पत्तिपूर्वकालावच्छिन्नं रूपं तु विनश्यदवस्थम् । अतः तस्य रूपान्तरोत्पत्तिप्रतिबन्धकत्वाभावात् पाकात् रूपनाशोत्पत्तिक्षणे रूपान्तरस्योत्पत्त्या रूपसामान्याभावः परमाणौ न संभवतीत्यालोच्य महाप्रलयावच्छेदेन परमाणौ रूपसामान्याभाव उक्तः इति समाधत्ते - यद्यपीत्यादिना (पृ.160) । स्वाव्यवहितोत्तरक्षणोत्पत्तिकध्वंसप्रतियोगित्वं विनश्यदवस्थत्वम् । \</

24\>

\<

25\>

सामान्यधर्मावच्छिन्नप्रतियोगिताकाभावस्य अत्यन्ताभावात्मकतया दोषमाशङ्क्य निरसनम् ।

 विवरणम्



 ननु सामान्यधर्मावच्छिन्नप्रतियोगिताकाभावस्येति (पृ.164) रूपसामान्याभावो नाम रूपत्वावच्छिन्नप्रतियोगिताकोऽभावः । स च अत्यन्ताभावरूपः । अत्यन्ताभावस्यैव सामान्यधर्मावच्छिन्नप्रतियोगिताकत्वस्वीकारात् । परमाणौ प्रलयावच्छेदेन रूपध्वंसस्य,

अवयविनि उत्पत्तिकालावच्छेदेन रूपप्रागभावस्य च,

सत्त्वात् ध्वंसप्रागभावयोश्च अत्यन्ताभावविरोधित्वात् प्रलये परमाणौ उत्पत्तिकाले च अवयविनि रूपात्यन्ताभावः न संभवति । तत्र तत्सत्त्वमवलम्व्य रूपात्यन्ताभावसाध्यकपृथिवीत्वहेतोः सद्धेतुत्वकथनं असङ्गतमित्याशङ्क्य तयोः अत्यन्ताभावविरोधित्वाभावेन समाधत्ते - न च प्रतियोगिवदित्यादिना (पृ.164) इति भावः ।

 प्रतियोगी यथा अत्यन्ताभावविरोधी तथा ध्वंसप्रागभावौ अत्यन्ताभावविरोधिनौ इति न च शङ्कनीयम् । तयोः अत्यन्ताभावविरोधित्वे प्रमाणाभावात् इति भावः । अत्र - \`

रूपध्वंसप्रागभावो न तदत्यन्ताभावविरोधिनौ । तदत्यन्ताभावविरोधित्वे साधकाभावात्'

इत्यनुमानं विवक्षितम् ।

 \`

अत एव' (

पृ.164) इति ग्रन्थम् अवतारयति-ननु रूपेति (पृ.165) । रूपध्वंसप्रागभावयोः रूपात्यन्ताभावविरोधित्वे साधकाभावात् रूपात्यन्ताभावविरोधित्वं यदि नाङ्गीक्रियते,

तदा रूपध्वंसप्रागभावाधिकरणे रूपात्यन्ताभावसत्वे साधकाभावात् तत्सत्त्वमपि न संभवतीति आशङ्क्य तत्समाधानपरतया \`

अत एव'

इत्यादिग्रन्थः प्रवृत्तः । तथा हि - रूपध्वंसप्रागभावाधिकरणे रूपात्यन्ताभावसत्त्वे किं प्रमाणम् । न तावत् प्रत्यक्षं प्रमाणम् । घटोत्पत्तिक्षणे तद्द्वितीयक्षणे च घटस्यैव प्रत्यक्षाभावात् तद्वृत्तित्वेन रूपात्यन्ताभावप्रत्यक्षं न संभवति । तृतीयक्षणे रूपस्य सत्त्वेन रूपात्यन्ताभावविशेषणतारूपसन्निकर्षविरहात् रूपात्यन्ताभावप्रत्यक्ष न संभवति ।

 न च \`

घटः रूपसामान्याभाववान्,

नित्यरूपवदन्यत्वात्'

इत्यनुमानमेव घटे रूपात्यन्ताभावे प्रमाणम् इति - वाच्यम् । तस्य अनुमानस्य अनुकूलतर्कविरहेण अप्रयोजकत्वात् । तथा च ध्वसप्रागभावाधिकरणे अत्यन्ताभावसत्त्वे प्रमाणाभावात् अर्थात् ध्वंसप्रागभावाधिकरणे अत्यन्ताभावसत्त्वम् आयातम् इति ध्वंसप्रागभावयोः अत्यन्ताभावविरोधित्वं सिद्ध्यतीत्याशङ्क्य आह - \`

अत एवेति (पृ.165) इति भावः ।

 तद्द्वितीयक्षणे (पृ.165) इति । घटप्रत्यक्षं प्रति रूपस्य कारणतया प्रथमक्षणे रूपविरहात् इति भावः । अनुभवे विप्रतिपन्नस्येति (पृ.165) । अत्र विप्रतिपत्तिः \`

घटे रूपं नास्ति'

इति प्रत्यक्षानुदयेन प्रत्यक्षप्रमाणस्यैंव असत्त्वात्,

तस्मिन् प्रत्यक्षे प्रमाणत्वसंशयाद्वा ।

 दीधितौ अत एवेति (पृ.164) । ध्वंसप्रागभावयोः अत्यन्ताभावविरोधित्वे यत्र घटे पाकवशात् आदौ रक्तं रूपम्,

ततः श्यामरूपम्,

ततः रक्तरूपम् तत्र श्यामतादशायां पूर्वरक्तध्वंसस्य उत्तररक्तप्रागभावस्य च सत्त्वेन रक्तरूपात्यन्ताभावावगाही \`

रक्तं रूपं नास्ति'

इति प्रतीतिः न स्यात् । \`

अन्तरा'

इत्यस्य \`

मध्ये'

इत्यर्थः । मध्यकाले श्यामे घटे \`

रक्तं रूपं नास्ति'

इति प्रतीतिर्न स्यादिति यावत् ।

 न च - एषः \`

रक्तं रूपं नास्ति'

इति प्रत्ययः रक्तरूपध्वंसं तत्प्रागभावं वा अवगाहते । अतो नानुपपत्तिः इति--वाच्यम् । पञ्चरक्तस्थले यत्र आदौ रक्तम्,

ततः श्यामः,

ततो रक्तम्,

ततः श्यामः ततः रक्तं पाकवशाज्जायते,

तत्र मध्यरक्ततादशायां पूर्वरक्तध्वंसस्य पञ्चमरक्तप्रागभावस्य च सत्त्वात् तदवगाही \`

रक्तं रूपं नास्ति'

इति प्रतीतिः स्यात् । सा तु नेष्यते । न च \`

रक्तं रूपं नास्ति'

इति प्रतीतेः रक्तात्यन्ताभावावगाहित्वेऽपि पूर्वापररक्तात्यन्ताभावसत्त्वात् मध्यरक्ततादशायं \`

रक्तं रूपं नास्ति'

इति प्रतीत्यापत्तिः इति वाच्यम् । नञुल्लेखिप्रतीतेः अन्वयितावच्छेदकावच्छिन्नप्रतियोगिताकात्यन्ताभावावगाहित्वनियमात् रक्तत्वावच्छिननप्रतियोगिताकात्यन्ताभाव एव तादृशप्रतीतिविषयः । स च रक्ततादशायां बाधितः । रक्तसामान्याभावस्य तदानीमसंभवात् ।

 न च - तादृशप्रतीतेः ध्वंसप्रागभावावगाहित्वमतेऽपि रक्तत्वावच्छिननप्रतियोगिताकध्वंसाद्यवगाहित्वमेव इष्यते,

मध्यरक्ततादशायां रक्तसामान्यध्वंसाद्यसंभवात् तदवगाही \`

रक्तं रूपं नास्ती'

ति प्रतीतिः न भवतीति - वाच्यम् ।

 ध्वंसप्रागभावयोः सामान्यधर्मावच्छिन्नप्रतियोगिताकत्वविरहात् इति भावः ।

 एतेन भवन्मते (पृ.167) इत्यादि । ध्वंसप्रागभावयोरपि रक्तत्वावच्छिननप्रतियोगिताकत्वं अत्यन्ताभावस्येव अङ्गीक्रियते । \`

रक्तं रूपं नास्ति'

इति प्रतीतेः रक्तत्वावच्छिन्नप्रतियोगिताकध्वंसप्रागभावावेव विषयौ । मध्यरक्तकाले रक्तसामान्यध्वंसप्रागभावौ न स्तः । मध्यरक्तध्वंसप्रागभावयोः तदानीमसंभवात् । रक्तप्रतियोगिकौ पूर्वापररक्तप्रागभावध्वंसौ यद्यपि स्तः तथापि रक्तत्वावच्छिन्नप्रतियोगिताकध्वंसप्रागभावौ न स्तः । अतः विषयविरहात् \`

रक्तं रूपं नास्ति'

इति प्रत्ययः तदानीं नापादयितुं शक्यत इत्यपि निरस्तम् । यथा पूर्वापररक्तध्वंसप्रागभावयोः श्यामतादशायां \`

रक्तं रूपं नास्ति'

इति प्रतीतिनियामकत्वं स्वीकृतम्,

तथा तयोरेव पूर्वापररक्तध्वंसप्रागभावयोः मध्यरक्ततादशायां विद्यमानयोः \`

रक्तं रूपं नास्ति'

इति प्रतीतिनियामकत्वं कुतो नाङ्गीक्रियते । यदि तु मध्यरक्तध्वंसः मध्यरक्तप्रागभावश्च \`

रक्तं रूपं नास्ति'

इति प्रतीतिनियामकः,

अत एव पूर्वापरश्यामतादशायां \`

रक्तं रूपं नास्ति'

इति प्रतीतिरित्युच्यते,

तदा पूर्वरक्ततादशायां मध्यरक्तप्रागभावस्य अपररक्ततादशायां मध्यरक्तध्वंसस्य च सद्भावात् तदानीं \`

रक्तं रूपं नास्ति'

इति प्रत्ययापत्तिरिति भावः ।

 तादृशध्वंसप्रागभावाविति (पृ.165) रक्तत्वावच्छिन्नप्रतियोगिताकध्वंसप्रागभावावेन \`

रक्तं रूपं नास्ति'

इति प्रतीतिनियामकौ इति भावः । न तथाविधाविति (पृ.165) । न रक्तत्वावच्छिन्नप्रतियोगिताकौ इत्यर्थः । मध्यरक्तदशायां तद्ध्वंसप्रागभावविरहेण रक्तत्वावच्छिन्नप्रतियोगिताकध्वंसप्रागभावयोरसंभवात् इति भावः । तादृशध्वंसप्रागभावयोरेवेति (पृ.165) । पूर्वापरक्तध्वंसप्रागभावयोरेवेत्यर्थः । रूपान्तरदशायाम् (पृ.165) श्यामरूपदशायाम् । तादृशप्रतीतिनियामकतया (पृ.166) - \`

रक्तं रूपं नास्ति'

इति प्रतीतिनियामकतया । तयोरपीति (पृ.166) । रक्तसमानकालीनयोः पूर्वापररक्तध्वंसप्रागभावयोरपि \`

रक्तं रूपं नास्ति'

इति प्रतीतिनियामकतया । तयोरपीति (पृ.166) । रक्तसमानसालीनयोः पूर्वापरक्तध्वंसप्रागभावयोरपि \`

रक्तं रूपं नास्ति'

इति प्रतीतिनियामकत्वस्य आवश्यकत्वात् इत्यर्थः । मध्यरक्तेति (पृ.166) । मध्यकाले वर्तमानस्य रक्तरूपस्य ध्वंसप्रागभावयोरित्यर्थः । तथात्वस्वीकारे (पृ.166) \`

रक्तं रूपं नास्ति'

इति प्रतीतिनियामकत्वस्य स्वीकारे इत्यर्थः । तादृशप्रत्ययापत्तेरिति (पृ.166) । पूर्वरक्ततादशायां मध्यरक्तप्रागभावस्य अपररक्ततादशायां मध्यरक्तध्वंसस्य च सत्त्वात् \`

रक्तं रूपं नास्ति'

इति प्रतीत्यापत्तेरित्यर्थः । \</

25\>

\<

26.1\>

अत्यन्ताभावस्य ध्वंसात्यन्ताभावसमनियतता इति मते दोषः ।

 विवरणम्



 अथ रक्तत्वावच्छिन्नप्रतियोगिताकत्वेन इत्यादि (पृ.170) । \`

रक्तं रूपं नास्ति'

इति प्रतीतेः रक्तत्वावच्छिन्नप्रतियोगिताकध्वंसादिरेव विषयः । रक्तरूपदशायां रक्तत्वावच्छिन्नप्रतियोगिताकध्वंसावगाहि \`

रक्तं रूपं नास्ती'

त्याकारकं लौकिकप्रत्यक्षमापाद्यते वा ?

अनुमित्यात्मकः प्रत्ययः आपाद्यते वा ?

आद्ये रक्तरूपदशायां विद्यमानायाः रक्तरूपविषयकलौकिकप्रत्यक्षसामग्र्याः संयुक्तसमवायादिघटितायाः रक्तत्वावच्छिन्नप्रतियोगिताकध्वंसप्रागभावप्रत्यक्षं प्रति प्रतिबन्धकत्वात् न \`

रक्तं रूपं नास्ति'

इति प्रत्यक्षापत्तिः । अन्यथा रक्तत्वावच्छिन्नप्रतियोगिताकात्यन्ताभाव एव \`

रक्तं रूपं नास्ति'

इति प्रतीतिविषयः इति स्वीकर्तृणां मतेऽपि श्यामकालावच्छेदेन श्यामघटवृत्तिः रक्तत्वावच्छिन्नप्रतियोगिताकात्यन्ताभावः नित्यत्वात् रक्तकालावच्छेदेनापि तत्र वर्तते । तस्य च चक्षुस्संयुक्तश्यामघटविशेषणतारूपसन्निकर्षात् रक्तवृत्तितया प्रत्यक्षमापद्यते । यद्वृत्तितया अभावस्य प्रत्यक्षं भवति तद्घटितसन्निकर्षत्वेन सन्निकर्षस्य अहेतुत्वात् । रक्तरूपग्रहप्रतिबन्धकदोषसत्त्वे रक्तरूपाभावप्रत्यक्षस्य इष्टत्वेन तदानीं चक्षुस्संयुक्तरक्तविशेषणतारूपसन्निकर्षविरहात् धर्म्यन्तरघटितसन्निकर्षादेव तादृशप्रत्यक्षस्योपपादनीयत्वात् ।

 न द्वितीयः । रक्तत्वावच्छिन्नप्रतियोगिताकात्यन्ताभावव्याप्यवत्ताज्ञानादिसत्त्वे अनुमितिरूपायाः \`

रक्तं रूपं नास्ति'

इति प्रतीतेः इष्टत्वात् । न च तादृशप्रतीतेः प्रमात्वापत्तिरिति वाच्यम् । इष्टापत्तेः । भवन्मतेऽपि रक्ततादशायां रक्तत्वावच्छिन्नप्रतियोगिताकात्यन्ताभावस्य सत्त्वात् । तद्दशायां विषयाबाधेन तादृशप्रतीतेः प्रमात्वस्य इष्टत्वात् । परं तु \`

इदानीम् अत्र रक्तं रूपं नास्ति'

इति प्रतीतेः प्रमात्वं नेष्यते । तादृशप्रतीत्या रक्तरूपकालावच्छिन्नत्वं रक्तत्वावच्छिननप्रतियोगिताकत्वे विषयीक्रियते । तत्तु बाधितम् । यदा रक्तं रूपं नास्ति तत्कालावच्छेदेनैव रक्तरूपध्वंसप्रागभावयोः रक्तत्वावच्छिन्नप्रतियोगिताकत्वस्वीकारेण ध्वंसप्रागभावनिष्ठरक्तत्वावच्छिन्नप्रतियोगिताकत्वे रक्तकालावच्छिन्नत्वस्य बाधात् तदवगाहिप्रतीतेः प्रमात्वासंभवात् । रक्तत्वावच्छिन्नप्रतियोगिताकत्वोपलक्षितध्वंसादौ रक्तकालावच्छिन्नत्वावगाहिप्रत्ययस्य प्रमात्वं तु इष्टमेव ।

 न च तद्धर्मिनिष्ठरक्तरूपध्वंसप्रागभावयोः तत्कालावच्छेदेन रक्तत्वावच्छिन्नप्रतियोगिताकत्वं कल्प्यते वा,

तत्कालावच्छेदेन तत्र धर्मिणि रक्तत्वावच्छिन्नप्रतियोगिताकात्यन्ताभावः कल्प्यते वा इत्यत्र विनिगमनाविरहात् द्वितीयपक्षाश्रयणेन ध्वंसप्रागभावाधिकरणे अत्यन्ताभावसिद्धिः दुर्वारा इति वाच्यम् । ध्वंसप्रागभावाधिकरणे अत्यन्ताभावाकल्पने ध्वंसस्य अतिरिक्तः अत्यन्ताभावः न कल्पनीय इति लाघवम् । यत्र यत्र रक्तात्यन्ताभावः तत्र तर् रक्तध्वंसात्यन्ताभाव इति रक्तात्यन्ताभाव-रक्तरूपध्वंसात्यन्ताभावयोः समनियततया रक्तरूपात्यन्ताभाव एव रक्तरूपध्वंसात्यन्ताभावः,

न तु अतिरिक्तः । ध्वंसप्रागभावाधिकरणे अत्यन्ताभावकल्पने तु रक्तात्यन्ताभाववति रक्तध्वंसप्रागभावयोः सत्त्वेन रक्तात्यन्ताभावरक्तध्वंसात्यन्ताभावयोः समनियतत्वविरहात् रक्तात्यन्ताभावापेक्षया अतिरिक्तस्य रक्तध्वंसात्यन्ताभावस्य कल्पनीयतया गौरवात् ।

 एतावता \`

रक्तं रूपं नास्ति'

इति प्रतीतेः रक्तरूपध्वंसप्रागभावावगाहित्वमेव । परं तु रक्तध्वंसप्रागभावयोः रक्तत्वावच्छिन्नप्रतियोगिताकत्वं रक्तरूपशून्यकालावच्छेदेनैव स्वीक्रियते,

न तु रक्तरूपकालावच्छेदेन इत्येवम् अव्याप्यवृत्ति । अत एव रक्ततादशायां \`

इदानीम् अत्र रक्तं रूपं नास्ति'

इति प्रमात्मकप्रतीतिः न भवतीति प्राचीनानां सिद्धान्तसारः । अयमेव अथेत्यादिना ग्रन्थेन गादाधर्यामनूदितः ।

 रूपान्तरकालावच्छेदेनेति (पृ.170) । श्यामरूपकालावच्छेदेन घटवृत्तिः यः रक्तत्वावच्छिन्नात्यन्ताभावः तस्यैव रक्तकालावच्छेदेन श्यामघटविशेषणतारूपसन्निकर्षबलात् रक्तघटवृत्तितया प्रत्यक्षापत्तिः । रक्तत्वावच्छिन्नात्यन्ताभावस्य विशेष्यभूतः यः रक्तघटः तद्विशेषणतात्वेन सन्निकर्षस्य अहेतुत्वात् इति भावः । धर्म्यन्तरघटितसन्निकर्षादिति (पृ.170) ।

 एतावता अनूदितं प्राचीनमतं दूषयति मैवम् (पृ.171) इत्यादिना । यदि तद्धर्मावच्छिन्नप्रतियोगिताकत्वमभावस्य कालविशेषावच्छेदेनैव भवतीत्येवं अव्याप्यवृत्तित्वं स्वीक्रियते,

तर्हि विशेषाभावातिरिक्तसामान्याभावो न सिद्धयेत् । यस्मिन् अधिकरणे घटविशेषाभावाः सन्ति,

तदधिकरणावच्छेदेन घटविशेषाभावानां घटत्वरूपसामान्यधर्मावच्छिन्नप्रतियोगिताकत्वम् अङ्गीक्रियते । यस्मिन् अधिकरणे सर्वे घटविशेषाभावाः न सन्ति,

किन्तु कतिपये घटविशेषाभावाः सन्ति,

तदधिकरणावच्छिन्नत्वं घटत्वावच्छिन्नप्रतियोगिताकत्वे नाङ्गीक्रियते । अतः कतिपयघटविशेषाभाववति \`

अत्र घटो नास्ति'

इति प्रतीतिः न भवति इत्यपि वक्तुं शक्यत्वात् विशेषाभावातिरिक्तसामान्याभावासिद्धिप्रसङ्गः । एवं सर्वत्र जगतीतले एक एव अभावः वर्तते । न तु \`

घटाभावः', \`

पटाभावः'

इत्येवं अभावभेदः इत्यपि वक्तुं शक्यते ।

 न च - अभावभेदाभावे घटवति पटाभावसत्त्वेन घटाभावस्यापि प्रतीतिः स्यात् इति - वाच्यम् । घटानधिकरणदेशकालविशेषवृत्तित्वविशिष्टस्यैव अभावस्य घटत्वावच्छिन्नप्रतियोगिताकत्वम्,

न तु घटाधिकरणदेशकालवृत्तित्वविशिष्टस्य इत्येवम् अभावनिष्ठघटत्वाद्यवच्छिन्नप्रतियोगिताकत्वादेः अव्याप्यवृत्तित्वं स्वोकृत्य घटवति \`

घटो नास्ति'

इति प्रतीतेः वारयितुं शक्यत्वात् । एवं च अभावभेदविलोपप्रसङ्गः ।

 किं च रक्तरूपानधिकरणकालावच्छेदेन रक्तरूपध्वंसादेः रक्तत्वावच्छिन्नप्रतियोगिताकत्वम् इति स्वीकारे रक्तरूपध्वंससमानाधिकरणस्य तत्समनियतस्य ध्वंसान्तरस्यापि रक्तानधिकरणकालावच्छेदेन रक्तत्वावच्छिन्नप्रतियोगिताकत्वं विनिगमनाविरहात् प्रसज्यते । अन्तो गत्वा रक्तध्वंससमानाधिकरणैकत्वादेः रक्तानधिकरणकालावच्छेदेन रक्तत्वावच्छिन्नप्रतियोगिताकत्वं विनिगमनाविरहात् सिद्ध्येत् । अतः ध्वंसप्रागभावाधिकरणे अत्यन्ताभावस्वीकारे रक्तत्वावच्छिन्नप्रतियोगिताकत्वस्य अव्याप्यवृत्तित्वकल्पने विनिगमनाविरहादिदोषप्रसङ्गात् प्राचीनमतं न युक्तम् । ध्वंसप्रागभावाधिकरणे अत्यन्ताभावकल्पनमेव नव्यमतानुसारेण युक्तम् इति भावः ।

 तत्समानाधिकरणतत्समनियतध्वंसान्तरस्येति (पृ.171) । रक्तरूपध्वसोत्पत्तिकालोत्पत्तिकरक्तरूपध्वंससमानाधिकरणवायुसंयोगादिध्वंसस्येत्यर्थः । विनिगमनाविरहप्रसङ्गश्चेति (पृ.171) । विनिगमनाविरहेण अनन्तध्वंसादौ रक्तत्वावच्छिन्नप्रतियोगिताकत्वकल्पनापत्या गौरवप्रसङ्ग इति भावः । \</

26.1\>

\<

26.2\>

अत्यन्ताभावस्य ध्वंसात्यन्ताभावसमनियतता इति मते दोषः ।

 विवरणम्



 अथ एतादृशयुक्त्या इति (पृ.175) । पूर्वोक्तयुक्त्या रक्तध्वंसप्रागभावाधिकरणे रक्तात्यन्ताभावसिद्धावपि रूपध्वंसप्रागभाववत्यां पृथिव्यां रूपत्वावच्छिन्नाभावः अस्तीत्यत्र युक्तिः नास्ति । अतः रूपसामान्याभावसाध्यकस्य पृथिवीत्वस्य सद्धेतुत्वं नास्तीति प्रश्नः । रूपोत्पत्तेः द्वितीयक्षणे पुनः तस्मिन् अधिकरणे रूपोत्पत्तिवारणाय रूपं प्रति रूपसामान्याभावः कारणमिति वक्तव्यम् । रूपोत्पत्तेः द्वितीयक्षणे रूपसामान्याभावरूपकारणविरहात् पुनः तदधिकरणे न रूपान्तरमुत्पद्यत इति वक्तव्यम् । एवञ्च उत्पत्तिकालावच्छेदेन पृथिव्यां रूपत्वावच्छिन्नाभावः यदि न स्यात् तर्हि तदुत्तरक्षणे रूपानुत्पादप्रसङ्गः । रूपसामान्याभावरूपकारणविरहात् । एवं च उत्पत्तिकाले रूपसामान्याभावोऽस्तीत्युक्ते प्रागभावाधिकरणे अत्यन्ताभावोऽस्तीति फलितम् । पाकात् रूपनाशोत्पत्तिक्षणे रूपसामान्याभावोऽस्तीत्युक्ते ध्वंसाधिकरणे अत्यन्ताभावोऽस्तीति फलितम् । एवं च रूपं प्रति रूपसामान्याभावः कारणमिति कार्यकारणभावरूपयुक्तिबलात् रूपध्वंसप्रागभाववत्यां पृथिव्यां रूपत्वावच्छिन्नाभावः सिद्ध्यतीति भावः ।

 ननु रूपोत्पत्त्यनन्तरं रूपान्तरोत्पत्तिवारणाय रूपसामान्याभावस्य कारणत्वं मास्तु,

रूपप्रागभावस्यैव कारणत्वमस्तु इत्याशङ्क्य रूपोत्पत्तिकाले पाकजभाविरूपस्य प्रागभावोऽस्तीति तद्बलात् रूपोत्पत्त्यनन्तरक्षणे रूपोत्पत्तिः स्यादेव । अतः प्रागभावस्य हेतुत्वं स्वीकृत्य रूपोत्पादानन्तरं पुनः रूपोत्पादः वारयितुं न शक्यते । रूपात्यन्ताभावस्य हेतुतयैव वारयितुं शक्यते । रूपोत्पत्तिक्षणे रूपत्वावच्छिन्नप्रतियोगिताकात्यन्ताभावविरहात् इत्याशयेन समाधत्ते - रूपोत्पादानन्तरमिति (पृ.175) ।

 इदं तु अवधेयमित्यादि (पृ.175) । रूपोत्पत्त्यनन्तरं रूपान्तरोत्पत्तिप्रसङ्गः इत्यादियुक्त्या उत्पत्तिकालावच्छेदेन घटादौ रूपत्वावच्छिन्नाभावस्य सिद्धावपि प्रलयकालावच्छेदेन परमाणौ रूपत्वावच्छिन्नाभावसत्त्वे प्रमाणं नास्ति । किंच रूपं प्रति रूपत्वावच्छिन्नाभावस्य हेतुत्वं न कल्प्यते । स्पर्शोत्पत्त्यनन्तरं स्पर्शान्तरोत्पत्तिवारणाय स्पर्शं प्रति स्पर्शसामान्याभावस्य हेतुत्वं कल्पनीयम् । रूपस्पर्शयोः एककाले उत्पत्त्या स्पर्शाभावरूपकारणवशात् यदा स्पर्श उत्पद्यते तदा तस्मादेव कारणात् रूपमपि उत्पत्स्यते । तथा च रूपस्पर्शादिकं प्रति स्पर्शाभाव एव हेतुः । न च विनिगमनाविरहः । वायौ स्पर्शोत्पत्त्यनन्तरं स्पर्शोत्पत्तिवारणाय स्पर्शं प्रति रूपाभावस्य कारणतायाः वक्तुमशक्यत्वात् । वायौ रूपाभावस्य सर्वदा सत्त्वेन तद्बलात् स्पर्शोत्पत्त्यनन्तरमपि स्पर्शोत्पत्त्यापत्तेः । स्पर्शाभावस्य कारणत्वे तु स्पर्शोत्पत्तिकाले स्पर्शाभावरूपकारणविरहात् न तदनन्तरं स्पर्शोत्पत्त्यापत्तिरिति भावः । \</

26.2\>

\<

27\>

महाकाले प्रलयावच्छेदेन वर्तमानतया प्रतियोगिसामानाधिकरण्यमस्ति इति प्रतिपादनम् ।

 विवरणम्



 तत्सामानाधिकरण्यं च स्वविशिष्टहेत्वधिकरणावच्छेदेन बोध्यमिति दीधितिः । तत्र हेत्वधिकरणपदेन हेतुतावच्छेदकसंबन्धेन यत् हेतुतावच्छेदकावच्छिन्नाधिकरणं तद्विवक्षितम् । हेतुतावच्छेदकसंबन्धेन इत्यनुक्तौ \`

पर्वतो वह्निमान् धूमात्'

इत्यादौ लक्षणघटकस्य घटत्वेन वह्यभावस्य हेत्वधिकरणसामान्यान्तर्भावेण प्रतियोगिसामानाधिकरण्यं नास्ति । समवायसंबन्धेन धूमाधिकरणस्य धूमावयवस्यापि हेत्वधिकरणसामान्यान्तर्गततया तदन्तर्भावेण संयोगसंबन्धेन वह्निरूपप्रतियोगिविरहात् धूमाधिकरणं न धूमावयवः,

किं तु पर्वत एव । तदन्तर्भावेण वह्निरूपप्रतियोगिसामानाधिकरण्यसत्त्वात् नाव्याप्तिः । हेतुतावच्छेदकावच्छिन्नेत्यनुक्तौ \`

द्रव्यं विशिष्टसत्त्वात्'

इत्यादौ लक्षणघटकस्य घटत्वेन द्रव्यत्वाभावस्य विशिष्टशुद्धयोरनतिरेकात् शुद्धसत्तारूपहेत्वधिकरणगुणान्तर्भावेण द्रव्यत्वरूपप्रतियोगिविरहात् प्रतियोगिसामानाधिकरण्यं नास्तीति अव्याप्तिः । हेतुतावच्छेदकावच्छिन्नेत्युक्तौ तु गुणकर्मान्यत्वविशिष्टसत्तात्वरूपं यत् हेतुतावच्छेदकं तदवच्छिन्नाधिकरणं द्रव्यमेव । न तु गुणादिः । द्रव्यावच्छेदेन द्रव्यत्वरूपप्रतियोगिसामानाधिकरण्यसत्त्वात् नाव्याप्तिः । तदाह - हेतुतावच्छेदकसंबन्धेनेत्यादि (पृ.178) । हेतुतावच्छेदकसंबन्धावच्छिन्न - हेतुतावच्छेदकावच्छिन्नहेतुनिष्ठाधेयतानिरूपिताधिकरणतावत्सामान्यान्तर्भावेण प्रतियोगिसामानाधिकरण्यमिति फलितम् ।

 प्रतियोगिसामानाधिकरण्ये \`

स्वविशिष्टहेत्वधिकरणावच्छेदेन'

इति विशेषणोपादानस्य प्रयोजनं गोत्वादिसाध्यकस्थले दीधितौ प्रदर्शितम् । \`

धूमवान् वह्नेः'

इत्यादौ प्रसिद्धव्यभिचारिण्यपि अतिव्याप्तिवारणरूपं प्रयोजनं वक्तुं शक्यते । तथा हि - यावदभावपदेन धूमत्वेन धूमाभावग्रहणे तस्य धूमाधिकरणपर्वतवृत्तित्वं कालिकसंबन्धेन अस्तीति अतिव्याप्तिः । \`

स्वविशिष्टयावद्धेत्वधिकरणावच्छेदेन'

इत्युक्तौ तु धूमाभावविशिष्टं यावद्धेत्वधिकरणम् अयोगोलकमपि । तदन्तर्भावेण धूमरूपप्रतियोगिविरहात् प्रतियोगिसामानाधिकरण्यं नास्तीति नातिव्याप्तिः इत्याशङ्क्य \`

स्वविशिष्टयावद्धेत्वधिकरणान्तर्भावेण'

इत्यनुक्तावपि यावदभावांन्तर्गतस्य धूमवत्त्वप्रकारकप्रमाविषयत्वाभावस्य प्रतियोगिसामानाधिकरण्यं नास्ति,

प्रतियोगिमति पर्वते कालिकसंबन्धेन तदभावस्य सत्त्वेऽपि पर्वतादेः कालोपाधित्वानुपगमे प्रतियोगिसामानाधिकरण्यस्य असंभवात् अतिव्याप्त्यप्रसक्तेः,

गोत्वादिसाध्यकस्थले अतिव्याप्तिवारणरूपं प्रयोजनमुक्तं दीधितौ इत्याशयेन आह - पर्वतादेः कालोपाधित्वानभ्युपगमे (पृ.178) इत्यादिना ।

 ननु पर्वतादेः कालोपाधित्वानुपगमे धूमाभावस्यापि प्रतियोगिसामानाधिकरण्यं नास्तीति तमादायैव अतिव्याप्तिवारणसंभवात् धूमवत्त्वप्रकारकप्रमाविषयत्वाभावपर्यन्तानुधावनं निर्बीजमिति चेत् ।

 अत्राहुः - संयोगेन द्रव्यस्य अव्याप्यवृत्तितामते धूमाभावस्यापि पर्वतान्तर्भावेण प्रतियोगिसामानाधिकरण्यमस्तीति न तमादाय अतिव्याप्तिवारणम् । अतः धूमवत्त्वप्रकारकप्रमाविषयत्वाभावपर्यन्तानुधावनम् । महाकालस्य संयोगेन न धूमवत्त्वम् इत्यभिप्रायेण तादृशाभावानुधावनम् । अन्यथा धूमवत्त्वप्रकारकप्रमाविषयत्वस्य महाकाले सत्त्वात् तदभावस्य च कालिकसंबन्धेन सद्भावात् तत्रैव तादृशप्रमाविषयत्वाभावस्य प्रतियोगिसामानाधिकरण्यं संभवतीति बोध्यम् ।

 \`

स्वविशिष्टहेत्वधिकरणावच्छेदेन'

इत्यनुक्तौ गोत्वादिसाध्यकस्थलेऽतिव्याप्तिं तदुक्तौ अतिव्याप्त्यभावं च उपपादयति---कालिकसंबन्धेन (पृ.178) इत्यादिना । \`

कालिकसंबन्धेन गोमान्,

कालिकसंबन्धेन गोत्वात्'

इत्यत्र कालिकसंबन्धेन गवाभाववति प्रलये कालिकसंबन्धेन गोत्वसत्त्वात् व्यभिचारिणि \`

हेत्वधिकरणवृत्तयः यावन्तोऽभावाः'

इत्यनेन गोत्वावच्छिन्नगवाभावस्य ग्रहणेऽपि तस्य प्रतियोगिसामानाधिकरण्यमस्ति,

प्रतियोगिगोमति एतत्काले गवानधिकरणदेशावच्छेदेन गवात्यन्ताभावस्य सत्त्वात् । एवं प्रतियोगिमति महाकाले प्रलयावच्छेदेन गवात्यन्ताभावस्य सत्त्वाच्च यावदभावपदेन प्रकृतसाध्यगोव्यापकं यत् प्रलयान्यत्वं तदभावस्य ग्रहणेऽपि तस्य स्वरूपसंन्धेन प्रलयान्यत्वरूपप्रतियोगिमति महाकाले कालिकसंबन्धेन वर्तमानतया प्रतियोगिसामानाधिकरण्यमस्ति । अभावनिष्ठप्रतियोग्यधिकरणनिरूपितवृत्तित्वे संबन्धविशेषानिवेशात् । तद्वारणाय स्वविशिष्टहेत्वधिकरणसामान्यान्तर्भावेण प्रतियोगिसामानाधिकरण्यं विवक्षणीयम् । गवाभावस्य प्रलयान्यत्वाभावस्य च स्वविशिष्टहेत्वधिकरणसामान्यान्तर्गतप्रलान्तर्भावेण प्रतियोगिसामानाधिकरण्यं नास्ति । प्रतियोगिनः गोः प्रलयान्यत्वस्य च प्रलयेऽभावात् इति नातिव्याप्तिः इति भावः ।

 \`

काले'

इत्येतदुपेक्ष्य \`

महाकाले वा'

इत्युक्तेः प्रयोजनमाह - गवादिव्यापकस्येति (पृ.178) । साध्यव्यापकः गोव्यापकः चरमध्वंसाभावः तदभावः चरमध्वंसाभावाभावः चरमध्वंसरूपः । सोऽपि साध्यव्यापकतावच्छेदकप्रतियोगिताकयावदभावान्तर्गतः । तस्य खण्डकालान्तर्भावेण न प्रतियोगिसामानाधिकरण्यम् । खण्डकाले चरमध्वंसरूपस्य अभावस्य अवृत्तेः इत्याशयेन \`

महाकाले'

इत्युक्तम् । महाकाले प्रयावच्छेदेन कालिकसंबन्धेन चरमध्वंसरूपः अभावोऽप्यस्ति । चरमध्वंसाभावरूपप्रतियोग्यपि गवादिमद्देशावच्छेदेन वर्तत इति प्रतियोगिसामानाधिकरण्यमस्तीति अतिव्याप्तिरिति भावः । \`

यावद्धेत्वधिकरणावच्छेदेन'

इत्युक्तौ तु यावद्धेत्वधिकरणान्तर्गतप्रलयावच्छेदेन प्रतियोगिविरहात् प्रतियोगिसामानाधिकरण्यं नास्तीति नातिव्याप्तिः ।

\<

28.1\>

गोसाध्यकस्थलेऽतिव्याप्तिवारणं न संभवतीति स्फुटीकरणम् ।

 विवरणम्



 \`

स्वविशिष्टयावद्धेत्वधिकरणान्तर्भावेण'

इत्यस्य \`

गोमान् गोत्वात्'

इत्यत्र अतिव्याप्तिवारणरूपं प्रयोजनम् उक्त्वा पुनः तत्स्थलं परित्यज्य \`

यदा कालत्वम्'

इत्यादिना स्थलान्तरे अतिव्याप्तिवारणरूपप्रयोजनकथनस्य बीजमाह - गोसाध्यकस्थले (पृ.182) इत्यादिना । \`

गोमान् गोत्वात्'

इत्यत्र कालिकसंबन्धेन गोरूपसाध्यं प्रति जन्यद्रव्यस्यापि व्यापकतया साध्यव्यापकतावच्छेदप्रतियोगिताकाभावपदेन जन्यद्रव्यत्वावच्छिन्नाभावस्य ग्रहणे तस्य प्रतियोगिसामानाधिकरण्यविरहात् नातिव्याप्तिः । एवं प्रलयावृत्तित्वावच्छिन्नस्यापि गोव्यापकतया साध्यव्यापकतावच्छेदकप्रतियोगिताकः अभावः प्रलयावृत्तित्वावच्छिन्नाभावोऽपि । तस्य प्रतियोगिसामानाधिकरण्यं नास्ति । प्रतियोगिमति जन्यद्रव्यवति प्रलयावृत्तिमति वा जन्यद्रव्याभावस्य प्रलयावृत्यभावस्य वा असत्त्वात् इत्याशङ्क्य तादृशाभावयोः ग्रहणेऽपि प्रतियोगिमति महाकाले प्रलयावच्छेदेन जन्यद्रव्याभावस्य प्रलयावृत्त्यभावस्य च कालिकसंबन्धेन सत्त्वात् अतिव्याप्तिः । स च स्वविशिष्टयावद्धेत्वधिकरणान्तर्भावेणेति विवक्षयैव वारणीया । कालिकसंबन्धेन गोत्वाधिकरणसामान्यान्तर्गतप्रलयानतर्भावेण प्रतियोगिसामानाधिकरण्यविरहात् इति स्फुटीकर्तुं जन्यद्रव्यत्वावच्छिन्नसाध्यकस्थले प्रलयावृत्तित्वावच्छिन्नसाध्यकस्थले च अतिव्याप्तिं प्रदर्शयति । जन्यद्रव्यत्वाद्यवच्छिन्नसाध्यकस्थलेऽपि तदवच्छिन्नाभावमादाय अतिव्याप्तिर्वारयितुं न शक्यते चेत् सुतरां गोत्वावच्छिन्नसाध्यकस्थले तदभावमादाय अतिव्याप्तिवारणमशक्यमिति स्फुटीकरणप्रकार इति भावः ।

 गोसाध्यकस्थलं जन्यद्रव्यसाध्यकस्थलं च परित्यज्य प्रलयावृत्तिसाध्यकस्थलानुधावने बीजम् आक्षेपसमाधानव्याजेन प्रदर्शयति - अथ एतादृशविवक्षापेक्षया (पृ.182) इत्यादि । \`

गोमान् गोत्वात्'

इत्यत्र गोत्वावच्छिन्नगवात्यन्ताभावस्य गोमति महाकाले गवानधिकरणदेशावच्छेदेन गवात्यन्ताभावस्य कालिकसंबन्धेन वर्तमानतया,

एवं यावदभावान्तर्गतस्य प्रलयान्यत्वाभावस्यापि प्रलयान्यत्ववति महाकाले कालिकसंबन्धेन वर्तमानतया प्रतियोगिसामानाधिकरण्यसत्त्वात् अतिव्याप्तिः प्रसक्ता । सा च अतिव्याप्तिः प्रतियोग्यधिकरणवृत्तित्वे स्वरूपसंबन्धावच्छिन्नत्वनिवेशेनापि वारयितुं शक्यते । गवात्यन्ताभावादेः स्वरूपसंबन्धेन महाकालवृत्तित्वविरहात् । तथा च स्वविशिष्टयावद्धेत्वधिकरणावच्छेदेनेति किमर्थम् ?

 न च - प्रतियोग्यधिकरणवृत्तित्वे स्वरूपसंबन्धावच्छिन्नत्वनिवेशे \`

वह्निमान् धूमात्'

इत्यादौ हेत्वधिकरणे पर्वते कालिकसंबन्धेन वर्तमानस्य द्रव्यत्वत्वेन द्रव्यत्वाभावस्यापि यावदभावान्तर्गततया तस्य च प्रतियोग्यधिकरणे द्रव्ये स्वरूपसंबन्धेन वृत्यभावात् अव्याप्तिरिति - वाच्यम् । \`

यत्समानाधिकरणाः'

इत्यत्र हेत्वधिकरणनिरूपितवृत्तित्वेऽपि स्वरूपसंबन्धावच्छिन्नत्वस्य निवेशनीयत्वात् । हेत्वधिकरणपर्वते द्रव्यत्वत्वेन द्रव्यत्वाभावस्य स्वरूपसंबन्धेन अवर्तमानतया तस्य लक्षणाघटकत्वात् न तमादाय अव्याप्तिः । स्थलद्वये स्वरूपसंबन्धनिवेशेऽपि व्यापकत्ववटितस्वविशिष्टयावद्धेत्वधिकरणान्तर्भावेण इति विशेषणापेक्षया लाघवमस्त्येव इति तद्विशेषणस्य व्यर्थत्वात् ।

 न च - प्रतियोगिसामानाधिकरण्यघटकाभावनिष्ठवृत्तौ स्वरूपसंबन्धावच्छिन्नत्वनिवेशेऽपि \`

गोमान् गोत्वात्'

इत्यादावतिव्याप्तिः दुर्वारा । तथा हि - तत्र यावदभावान्तर्गतः प्रलयान्यत्वाभावः प्रलयमात्रवृत्तिः । प्रलयश्च ध्वंसात्मकाभावरूपः । अभावाधिकरणकाभावः अधिकरणीभूताभावस्वरूपः । तथा च प्रलयाधिकरणकः प्रलयान्यत्वाभावः प्रलयस्वरूप इति पर्यवसितम् । स च प्रतियगिसमानाधिकरणः । प्रलयान्यत्वरूपप्रतियोग्यधिकरणे परमाणौ प्रलयस्य सत्त्वात् प्रलयात्मकः प्रलयान्यत्वाभावोऽपि अस्त्येव इति - वाच्यम् ।

 \`

गोमान् गोत्वात्'

इत्यत्र प्रलयान्यत्वाभावस्य उक्तरीत्या प्रतियोगिसामानाधिकरण्यसत्त्वेऽपि तत्र प्रलयान्यकालत्वप्रकारकप्रमाविशेष्यत्वाभावीऽपि यावदभावान्तर्गतः । कालिकसंबन्धेन गवाधिकरणे प्रलयान्यकाले प्रलयान्यकालत्वप्रकारक-प्रमाविशेष्यत्वसत्त्वात् प्रलयान्यकालत्वप्रकारकप्रमाविशेष्यत्वं साध्यव्यापकम्,

तदभावः साध्यव्यापकतावच्छेदकप्रतियोगिताकाभावः । अयमभावः न प्रलयमात्राधिकरणकः । प्रलयातिरिक्ते गगनादावपि अस्य अभावस्य सत्त्वात् । अतः प्रलयान्यकालत्वप्रकारकप्रमाविशेष्यत्वरूपप्रतियोगिमति प्रलयान्यकाले तादृशप्रमाविशेष्यत्वाभावस्य कालिकसंबन्धेनापि अवर्तमानतया प्रतियोगिसामानाधिकरण्यविरहात् अतिव्याप्तेरनवकाशात् स्वविशिष्टहेत्वधिकरणावच्छेदेनेति न विवक्षणीयमिति अथेत्यादिना (पृ.182) आक्षेपः ।

 एतादृशविवक्षापेक्षयेति (पृ.182) । स्वविशिष्टहेत्वधिकरणावच्छेदेनेति विवक्षापेक्षयेत्यर्थः । प्रतियोगिसामानाधिकरण्यघटकेति (पृ.182) । प्रतियोगिसामानाधिकरण्यघटकं यत् अभावनिष्ठं वृत्तित्वं तत्रेत्यर्थः । \</

28.1\>

\<

28.2\>

गोसाध्यकस्थलेऽतिव्याप्तिवारणं न संभवतीति स्फुटीकरणम् ।

 विवरणम्



 \`

गोमान् गोत्वात्'

इत्यत्र स्वरूपसंबन्धेन प्रतियोग्यधिकरणत्वविवक्षया अतिव्याप्तिवारणेऽपि दैशिकविशेषणतासंबन्धेन प्रलयावृत्तिसाध्यके कालत्वहेतौ अतिव्याप्तिर्दुर्वारैव । प्रलयावृत्यभाववति प्रलये कालत्वसत्त्वात् अयं हेतुः व्यभिचारी । अत्र स्वरूपसंबन्धेन साध्यं प्रति प्रलयावृत्यभावीयप्रतियोगिताविशिष्टं प्रलयावृत्ति स्वरूपसंबन्धेन व्यापकम् । अतः स्वरूपसंबन्धघटितव्यापकतावच्छेदकस्वरूपसंबन्धावच्छिन्नप्रतियोगिताकः प्रलयावृत्तित्वावच्छिन्नाभावः प्रलयमात्रवृत्तितया प्रलयस्वरूपः । तस्य प्रलयावृत्तिप्रलयान्यत्वरूपप्रतियोगिमति परमाणौ स्वरूपसंबन्धेन वर्तमानतया प्रतियोगिसामानाधिकरण्यसत्त्वात् अतिव्याप्तिः । व्यधिकरणसंबन्धान्नप्रलयावृत्यभावस्य ग्रहणे सुतरां तस्य प्रतियोग्यधिकरणप्रलयान्यवृत्तितया अतिव्याप्तिः । तद्वारणाय स्वविशिष्टयावद्धेत्वधिकरणान्तर्भावेण इति विवक्षणीयमेव । तद्विवक्षायां उक्ताभावस्य हेत्वधिकरणयावदन्तर्गतप्रलयान्तर्भावेण प्रतियोगिसामानाधिकरण्यविरहात् नातिव्याप्तिः । एतदभिप्रायेणैव प्रलयावृत्तिसाध्यकस्थलानुधावनम् इति भावः । \</

28.2\>

\<

29.1\>

स्ववैशिष्ट्य विशेषणप्रयोजनवर्णनदीधितिविरणम् ।

 विवरणम्



 प्रलयमात्रवृत्तेः प्रलयान्यत्वाभावस्य प्रलयस्वरूपतया प्रलयान्यत्वरूपप्रतियोग्यधिकरणपरमाणौ स्वरूपसंबन्धेन सत्त्वात् अतिव्याप्तिः पूर्वमुक्ता । तादृशाभावस्य प्रलयानात्मकत्वेऽपि उक्तविवक्षामन्तरेण अतिव्याप्तिर्दुर्वारा इति प्रतिपादयति---वस्तुतस्तु (पृ.187) इत्यादिना । स्वरूपसंबन्धघटितसाध्यव्यापकतावच्छेदकप्रतियोगिताकस्य प्रलयान्यत्वाभावस्य व्यापकताघटकस्वरूपसंबन्धेन प्रतियोगिसामानाधिकरण्यमस्ति । तथा हि - प्रलयो नाम सर्वकार्यद्रव्यध्वंसः सर्वकार्यध्वंसो वा नानाध्वंसात्मकः । तदन्तर्गतयत्किंचिद्ध्वंसवृत्तित्वविशिष्टप्रलयान्यत्वाभावाभावोऽपि प्रलयान्यत्वाभावस्य प्रतियोगी । सं ध्वंसान्तरे यत्किञ्चिद्ध्वंसवृत्तित्वरूपविशेषणविरहात् व्यापकताघटकस्वरूपसंबन्धेन वर्तते । एवम् अत्र प्रलयान्यत्वाभावोऽपि स्वरूपसंबन्धेन वर्तत इति प्रतियोगिसामानाधिकरण्यमस्तीति अतिव्याप्तिः । अतः स्वविशिष्टहेत्वधिकरणावच्छेदेनेति विवक्षणीयमेव । एवं यावदभावपदेन यत्किंचिद्ध्वंसान्यत्वाभावस्य यत्किंचिद्ध्वंसमात्रवृत्तेः ग्रहणेऽपि तद्ध्वंसवृत्तित्वविशिष्टस्वाभावरूपप्रतियोग्यधिकरणे ध्वंसान्तरे तस्य असत्त्वेऽपि स्वानधिकरणध्वंसावच्छेदेन कालिकसंबन्धावच्छिन्नप्रतियोगिकयत्किञ्चिद्ध्वंसान्यत्वाभावाभावरूपप्रतियोग्यधिकरणे सत्त्वेन प्रतियोगिसामानाधिकरण्यमस्तीति अतिव्याप्तिः । प्रलयान्यविषयकत्वोपलितप्रमायाः विषयतासंबन्धेन सर्वत्र विद्यमानतया केवलानवयित्वात् विषयतासंबन्धावच्छिन्नप्रलयान्यविषयकत्वोपलक्षितप्रमाभावस्य अप्रसिद्ध्या यावदभावपदेन तस्य अग्रहणेऽपि प्रलयान्यविषयकत्वविशिष्टप्रमायाः विषयतासंबन्धेन साध्यव्यापकतया विषयतासंबन्धावच्छिन्नप्रलयान्यविषयकत्वविशिष्टप्रमाभावं यावदभावपदेन गृहीत्वा तस्य प्रतियोगिसामानाधिकरण्यविरहात् नातिव्याप्तिरित्यपि नाशङ्कनीयम् । विशिष्टशुद्धयोरनतिरेकात् सर्वविषयकनित्यप्रमारूपतप्रतियोगिनः विषयतासंबन्धेन अधिकरणे प्रलये विशिष्टप्रमाभावस्य सत्त्वेन प्रतियोगिसामानाधिकरण्यसत्त्वात् अतिव्याप्तेर्दुवारत्वात् ।

 एवं कालिकसंबन्धेन गां प्रति प्रलयाविषयकप्रमाया अपि विषयतासंबन्धेन व्यापकतया विषयतासंबन्धघटितव्यापकतावच्छेदकप्रतियोगिताकस्य प्रलयाविषयकप्रमाभावस्य यावदन्तर्गतस्य प्रतियोगिसामानाधिकरण्यं नास्तीत्यपि नाशङ्कनीयम् । तादृशाभावस्य जन्यप्रमामात्रं प्रतियोगि,

नित्यप्रमायाः प्रलयाविषयकत्वासंभवात् जन्यप्रमायाः अभावश्च कालिकाव्याप्यवृत्तिः । अतः प्रलयाविषयकजन्यप्रमायाः विषयतासंबन्धेन अधिकरणे घटादौ तादृशप्रमाशून्यकालावच्छेदेन प्रलयाविषयकप्रमाभावस्य वर्तमानतया प्रतियोगिसामानाधिकरण्यमस्तीति अतिव्याप्तिर्दुर्वारा । सा च अतिव्याप्तिः स्वविशिष्टहेत्वधिकरणावच्छेदेन प्रतियोगिसामानाधिकरण्यविवक्षयैव वारणीया । तद्विवक्षायां तु हेत्वधिकरणसामान्यान्तर्गतप्रलयान्तर्भावेण विषयतासंबन्धेन प्रलयाविषयकप्रमारूपप्रतियोगिविरहात् प्रतियोगिसामानाधिकरण्यं नास्तीति नातिव्याप्तिः ।

 किञ्च \`

घटत्वाभाववाव् मेयत्वात्'

इत्यादौ घटत्वात्मकाभावस्य पूर्वक्षणवृत्तित्वविशिष्टस्वाभावरूपप्रतियोगिसमानाधिकरणत्वात् अतिव्याप्तिः । तद्वारणाय स्वविशिष्टहेत्वधिकरणावच्छेदेन इति विवक्षणीयम् । न च - तद्विवक्षणेऽपि घटान्तर्भावेण विशिष्टस्वाभावरूपप्रतियोगिसमानाधिकरण्यसत्त्वात् अतिव्याप्तिरिति - वाच्यम् । विशेष्यतासंबन्धघटितसाध्यव्यापकतावच्छेदकप्रतियोगिताकस्य विशेष्यतासंबन्धेन घटत्वाभावप्रकारकप्रमायाः अभावस्य यावदन्तर्गतस्य घटान्तर्भावेण विशेष्यतासंबन्धेन घटत्वाभावप्रकारकप्रमारूपप्रतियोगिसामानाधिकरण्यविरहात् अतिव्याप्त्यनवकाशात् इति भावः ।

 स्वस्येति (पृ.187) - प्रलयान्यत्वाभावस्येत्यर्थः । तद्ध्वंसवृत्तित्वविशिष्टस्वाभावाधिकरणे (पृ.187) इति । तद्ध्वंसवृतित्वविशिष्टं यत् स्वं यत्किञ्चिद्ध्वंसान्यत्वाभावः तदभावाधिकरणेत्यर्थः । असत्त्वेऽपि (पृ.187) इत्यनेन यत्किंचिद्ध्वंसान्यत्वाभावस्य प्रतियोगिसामानाधिकरण्यं नास्तीति सूचितम् । कालिकसंबन्धावच्छिन्नेति (पृ.187) । स्वपदग्राह्ययत्किञ्चिद्ध्वंसान्यत्वाभावनिष्ठकालिकसंबन्धावच्छिन्नप्रतियोगिताकाभावस्येत्यर्थः । सत्त्वेनेति (पृ.187) । अनेन यत्किंचिद्ध्वंसान्यत्वाभावस्य प्रतियोगिसामानधिकरण्यमस्तीति सूचितम् । \</

29.1\>

\<

29.2\>

स्ववैशिष्ट्यविशेषणप्रयोजनवर्णनदीधितिविरणम् ।

 विवरणम्



 हेतुमति स्ववैशिष्ट्यनिवेशनफलमाहेति (पृ.190) । स्वविशिष्टहेत्वधिकरणावच्छेदेनेत्यत्र हेत्वधिकरणे स्वविशिष्टत्वानुपादाने \`

कपिसंयोगाभाववान् मेयत्वात्'

इत्यत्र सद्धेतौ हेतुसमानाधिकरणयावदभावान्तर्गतस्य कपिसंयोगात्मकस्य साध्याभावस्य सकलहेत्वधिकरणान्तर्भावेण प्रतियोगिसामानाधिकरण्यं नास्ति । मेयत्वाधिकरणसकलान्तर्गतनित्यगुणादौ प्रतियोगिनः कपिसंयोगाभावस्य सत्त्वेऽपि कपिसंयोगात्मकस्य अभावस्य कालिकसंबन्धेनापि असत्त्वात् अव्याप्तिः । स्वविशिष्टेति उपादाने तु कपिसंयोगात्मकाभावविशिष्टं हेत्वधिकरणं न नित्यगुणादि । किन्तु वृक्षादिकमेव । तदन्तर्भावेण कपिसंयोगस्य प्रतियोगिसामानाधिकरण्यमस्तीति नाव्याप्तिरिति भावः ।

 साध्यघटकस्य कपिपदस्य प्रयोजनमाह - सांप्रदायिकैरिति (पृ.190) । \`

संयोगाभाववान् मेयत्वात्'

इत्युक्ते मेयत्वाधिकरणे द्रव्ये संयोगसामान्याभावस्य प्राचीनैः अनङ्कीकारात् सद्धेतुत्वं न निर्वहतीति सद्धेतुत्वार्थं कपिसंयोगाभावस्य साध्यत्वानुसरणम् इति भावः ।

 कपिसंयोगात्मकाभावस्य लक्षणघटकत्वं पूर्वमुपपादितं स्मारयति - अत्र व्यापकताघटकाभावे (पृ.191) इत्यादिना । अन्यता पुनरिति (पृ.191) । व्यापकताघटकाभावे प्रतियोगिवैयधिकरण्यानिवेशे कपिसंयोगात्मकाभावस्य लक्षणाघटकत्वात् \`

कपिसंयोगाभाववान् मेयत्वात्'

इत्यत्र अव्याप्तिवारणरूपं प्रयोजनं स्वविशिष्टपदस्य न संभवति । किन्तु \`

सत्तावान् जातेः'

इत्यत्र अव्याप्तिवारणं प्रयोजनम् । तथा हि - स्वविशिष्टपदानुपादाने समवायसंबन्धेन जातेः अधिकरणे काले कालिसंबन्धेन वर्तमानस्य सत्तात्वावच्छिन्नसत्ताभावस्य हेत्वधिकरणसामान्यान्तर्गतगगनाद्यन्तर्भावेण प्रतियोगिसमानाधिकरण्यं नास्ति । प्रतियोगिन्याः सत्तायाः गगने सत्त्वेऽपि सत्ताभावस्य केनापि संबन्धेन असत्त्वात् । नित्येषु कालिकायोगात् कालिकसंबन्धेनापि असत्त्वात् अव्याप्तिः । तद्वारणाय स्वविशिष्टेति विशेषणमावश्यकम् । तन्निवेशे सत्ताभावविशिष्टं हेत्वधिकरणं गगनादिकं न भवति । किन्तु कालादिकम् । तदन्तर्भावेण प्रतियोगिसामानाधिकरण्यमस्तीति नाव्याप्तिरिति भावः । \</

29.2\>

\<

30\>

स्वयं लधुलक्षणकथनम् ।

 विवरणम्



 दीधितिकारोक्तप्रथमस्वलक्षणापेक्षया लघुतरं लक्षणद्वयम् आह - अत्र तु (पृ.193) इत्यादिना । साध्यतावच्छेदकावच्छिन्नव्यापकतावच्छेदकप्रतियोगिताकाः यावन्तोऽभावाः प्रत्येकं यद्धेतुतावच्छेदकविशिष्टाधिकरणसामान्यान्तर्भावेण यत्र कुत्रचित् तत्तत्प्रतियोगिसामानाधिकरण्यकाः तद्रूपवत्वं इति प्रथमं लक्षणम् । अत्र प्रत्येकमित्यस्य यावदभावघटकैकाभावस्य इत्यर्थः । तत्तत्प्रतियोगीत्यत्र तत्तत्पदं एकैकाभावपरम् । प्रतियोगिसामानाधिकरण्यं अभावनिष्ठमिति न निर्बन्धः इति सूचनाय यत्र कुत्रचित् इत्युक्तम् ।

 \`

वन्हिमान् धूमात्'

इत्यादौ वन्हित्वावच्छिन्नव्यापकतावच्छेदकप्रतियोगिताकाः यावन्तोऽभावाः इत्यनेन समानाधिकरणधर्मावच्छिन्नसाध्याभावः व्यधिकरणधर्मावच्छिन्नसाध्याभावश्च गृह्यते । तत्र वन्हित्वेन वह्न्यभावीयवन्हिरूपप्रतियोगिसामानाधिकरण्यं धूमाधिकरणपर्वतान्तर्भावेण पर्वतनिष्ठे पदार्थे वर्तते । तद्रूपवत्त्वस्य धूमत्ववत्त्वस्य धूमे सत्त्वात् लक्षणसमन्वयः ।

 \`

धूमवान् वह्नेः'

इत्यादौ धूमत्वेन धूमाभावस्य घटत्वेन धूमाभावस्य च यः प्रतियोगी धूमः,

तत्सामानाधिकरण्यं हेत्वधिकरणायोगोलकान्तर्भावेण कुत्रापि नास्ति । अयोगोलके धूमरूपप्रतियोगिविरहात् इति नातिव्याप्तिः ।

 \`

अयमात्मा ज्ञानात्'

इत्यादौ आत्मत्वत्वेन आत्मत्वाभावस्य लक्षणघटकत्वेऽपि तदीयत्मत्वरूपप्रतियोगिसामानाधिकरण्यम् आत्मवृत्तिपदार्थान्तरे वर्तत इति तत्रापि नाव्याप्तिः । अतः अभावे हेतुसामानाधिकरण्यं विशेषणमनावश्यकम् ।

 \`

कपिसंयोगाभाववान् मेयत्वात्'

इत्यत्र कपिसंयोगात्मकाभावस्य यः प्रतियोगी कपिसंयोगाभावः तत्सामानाधिकरण्यं गगनाभावादौ यावद्धेत्वधिकरणनित्यगुणान्तर्भावेणापि अस्तीति नाव्याप्तिः । अतः हेत्वधिकरणे स्वविशिष्टत्वविशेषणमपि अनावश्यकम् । सामान्यपदं व्यापकत्वपर्यवसितम् । तथा च एवं लक्षणं संपन्नम्---साध्यतावच्छेदकावच्छिन्नव्यापकतावच्छेदकप्रतियोगिताकाः यावन्तोऽभावाः तद्धटकस्य एकैकस्य अभावस्य यद्धेतुतावच्छेदकविशिष्टाधिकरणत्वव्यापकतत्तत्प्रतियोगिसामानाधिकरण्यनिरूपकताकधर्मवत्त्वं (यत्किञ्चिद्धर्मनिष्ठप्रतियोगिसामानाधिकरण्यनिरूपकतायाः हेतुतावच्छेदकविशिष्टाधिकरणत्वव्यापकत्वमत्र विवक्षितम्) तद्धेतुतावच्छेदकरूपवत्त्वं व्याप्तिरिति ।

 साध्यतावच्छेदकावच्छिन्नव्यापकतावच्छेदकप्रतियोगिताकाः यावन्तः अभावाः यद्रूपविशिष्टाधिकरणत्वव्यापकतावच्छेदकप्रतियोगिताकाः तद्रूपवत्त्वं व्याप्तिरिति द्वितीयं लक्षणम् । \`

वन्हिमान् धूमात्'

इत्यादौ वन्हित्वावच्छिन्नव्यापकतावच्छेदकप्रतियोगिताकानां यावतामभावानां घटत्वेन वन्ह्यभाव - पटत्वेन वन्ह्यभाव-वन्हित्वेन वह्न्यभावादीनां धूमत्वविशिष्टाधिकरणत्वयापकतावच्छेदकप्रतियोगिताकत्वं वर्तते । धूमत्वविशिष्टाधिकरणे पर्वतादौ वह्न्यभावीयप्रतियोगिताविशिष्टस्य सत्त्वात् । तद्रूपवत्त्वं धूमेऽस्तीति लक्षणसमन्वयः ।

 \`

धूमवान वह्नेः'

इत्यादौ साध्यतावच्छेदकधूमत्वावच्छिन्नव्यापकतावच्छेदकप्रतियोगिताकयावदभावान्तर्गतस्य धूमत्वेन धूमाभावस्य वन्हित्वविशिष्टाधिकरणत्वव्यापकतावच्छेदकप्रतियोगिताकत्वं नास्ति । वन्हित्वविशिष्टाधिकरणेऽयोगोलके धूमत्वेन धूमाभावीयप्रतियोगिताविशिष्टस्य धूमस्य विरहात् इति नातिव्याप्तिः । एवम् \`

अयम् आत्मा ज्ञानात्'

इत्यादावपि हेतुसामानाधिकरण्यादिविशेषणं विनैव लक्षणसमन्वयः भवति ।

 इत्यादिकम् (पृ.193) इत्यादिपदेन यावत्यः साध्यतावच्छेदकावच्छिन्नव्यापकतावच्छेदप्रतियोगिताः यद्रूपविशिष्टाधिकरणत्वव्यापकतावच्छेदिकाः तद्रूपवत्त्वम् इति लक्षणं गृह्यते । \</

30\>

\<

31.1\>

जलादीति ग्रन्थावतारः ।

 विवरणम्



 जलादिवृत्तित्वविशिष्टेत्यादि दीधितिमवतारयति---ननु धूमवान् वह्नेः इत्यादावित्यादिना (पृ.195) । \`

यत्समानाधिकरणाः'

इत्यादि निष्कृष्टप्रथमस्वलक्षणस्य \`

धूमवान् वह्नेः'

इत्यादावतिव्याप्तिः । यावदभावान्तर्गतस्य धूमत्वेन धूमाभावस्य स्वविशिष्टहेत्वधिकरणसामान्यान्तर्गतायोगोलकान्तर्भावेण प्रतियोगिसामानाधिकरण्यमस्ति । यद्यपि धूमरूपप्रतियोगी अयोगोलके नास्ति,

तथापि धूमाभावस्य धूमवत् गोत्वाभावोऽपि प्रतियोगी । स च अयोगोलके वर्तते । धूमाभावस्य गोत्वाभावः कथं प्रतियोगीत चेत्---\`

धूमाभावे जलवृत्तित्वविशिष्टगोत्वाभावः नास्ति'

इति प्रतितिसिद्धः यः जलवृत्तित्वविशिष्टस्य गोत्वाभावस्य अभावः स धूमाभावाधिकरणकः गोत्वाभावप्रतियोगिकश्च । अभावाधिकरणकस्य अभावप्रतियोगिकस्य अभावस्य अधिकरणीभूताभावस्वरूपत्वम् इति नियमात् जलवृत्तित्वविशिष्टगोत्वाभावाभावः धूमाभावश्च एकः । अतः जलवृत्तित्वविशिष्टगोत्वाभावाभावस्य प्रतियोगि जलवृत्तित्वविशिष्टगोत्वाभावः तदभिन्नस्य धूमाभावास्यापि प्रतियोगी । स च गोत्वाभावोऽयोगोलके वर्तते । धूमाभावश्च वर्तते । तथा च धूमाभावस्य अयोगोलकान्तर्भावेण गोत्वाभावरूपप्रतियोगिसामानाधिकरण्यसत्त्वात् अतिव्याप्तिः इत्याशङ्कां निराकर्तुं जलादिवृत्तित्वविशिष्टेति ग्रन्थः अवतीर्णः ।

 धूमाभावे गोत्वाभावस्य सत्त्वेन गोत्वाभावाभावः न भवितुमर्हतीति गोत्वाभावे जलवृत्तित्वविशेषणम् । जलवृत्तित्वविशिष्टः गोत्वाभावः जले एव वर्तते । न तु धूमाभावे । अतः जलवृत्तित्वविशिष्टगोत्वाभावाभावस्य धूमाभावाधिकरणकत्वं संभवति । यद्यपि धूमाभावाधिकरणकः जलवृत्तित्वविशिष्टिगोत्वाभावाभावः तथापि स न धूमाभावस्वरूपः । जले धूमाभावस्य सत्त्वेन तदभिन्नस्य जलवृत्तित्वविशिष्टगोत्वाभावभावस्यापि सत्त्वप्रसङ्गात् जले जलवृत्तित्वविशिष्टगोत्वाभावो नास्तीति प्रतीत्यापत्तेः । किन्तु जलवृत्तित्वविशिष्टगोत्वाभावाभावः जलत्वाभावस्वरूपः । यत्र जलत्वं नास्ति तत्रैव तादृशविशिष्टाभावप्रत्ययात् । तथा च गोत्वाभावः न धूमाभावस्य प्रतियोगी इति तत्सामानाधिकरण्यमादाय अतिव्याप्तिः नाशङ्कनीया इति दीधित्याशयः । \</

31.1\>

\<

31.2\>

जलादीति ग्रन्थावतारः ।

 विवरणम्



 न च धूमाभावस्येति (पृ.197) । धूमाभावस्य गोत्वाभावः प्रतियोगीति स्वीकारेऽपि स्वप्रतियोगिनिष्ठव्यापकताघटकयावत्संबन्धान्तर्गतसंयोगसंबन्धेन गोत्वाभावरूपप्रतियोगिसामानाधिकरण्यं नास्ति;

अयोगोलोके संयोगसंबन्धेन गोत्वाभावस्य अवृत्तेः । तथा च अतिव्याप्तिशङ्काया एव असंभवात् तत्परिहारप्रयासः विफल इति भावः ।

 जलवृत्तित्वविशिष्टेति (पृ.197) । धूमाभावे जलवृत्तित्वविशिष्टगोत्वाभावद्रव्यान्यतरत् नास्ति इति प्रतीत्या धूमाभावाधिकरणकस्य जलवृत्तित्वविशिष्टगोत्वाभावद्रव्यान्यतराभावस्यापि धूमाभूवस्वरूपत्वं वर्तते । तथा च धूमाभावस्य द्रव्यमपि प्रतियोगि । व्यापकताघटकसंयोगसंबन्धेन द्रव्यात्मकप्रतियोगिसामानाधिकरण्यं धूमाभावेऽस्तीति अतिव्याप्तिशङ्का भवति । तत्समाधानार्थोऽयमायास इति भावः । \</

31.2\>

\<

31.3\>

जलादीति ग्रन्थावतारः ।

 विवरणम्



 न चैवं जलवृत्तिद्रव्यमेवेति (पृ.198) । धूमाभावजलवृत्तित्वविशिष्टगोत्वाभावद्रव्यान्यतराभावयोः ऐक्यस्वीकारेऽपि जलवृत्तिद्रव्यमेव तादृशाभावप्रतियोगि । तथा हि - जलवृत्तित्ववैशिष्ट्यं गोत्वाभावे द्रव्ये उभयत्रान्वेति वा गोत्वाभावमात्रेऽन्वेति वा ?

यदि गोत्वाभावमात्रेऽन्वेति तदा अयं विशिष्टाभावरूपो न भवति । वैशिष्ट्यावच्छिन्नप्रतियोगिताकाभावस्यैव विशिष्टाभावरूपत्वात् । अन्यतराभावीयप्रतियोगितावति द्रव्ये जलवृत्तित्ववैशिष्ट्यं न विवक्षितं चेत् प्रतियोगितान्यूनवृत्तिः वैशिष्ट्यरूपो धर्मः भवति । प्रतियोगितान्यूनवृत्तिधर्मस्य च नास्ति प्रतियोगितावच्छेदकत्वम् । प्रतियोगित्वान्यूनानतिप्रसक्तधर्मस्यैव प्रतियोगितावच्छेदकत्वात् । तथा च अस्य वैशिष्ट्यावच्छिन्नप्रतियोगिताकत्वाभावात् अयमन्यतराभावः न विशिष्टाभावरूपः । किन्तु अन्यतरत्वावच्छिन्नप्रतियोगिताक इति वक्तव्यम् । तथा सति अन्यतरत्वरूपप्रतियोगितावच्छेदकविशिष्टस्य गोत्वाभावस्य अधिकरणे धूमाभावे गोत्वाभावद्रव्यान्यतरत्वावच्छिन्नाभावः न भवितुमर्हति । प्रतियोगितावच्छेदकविशिष्टप्रतियोग्यधिकरणे अभावस्य विरोधेन असंभवात् । तथा च धूमाभावाधिकरणकत्वं उक्तान्यतराभावस्य नास्तीति द्रव्यरूपप्रतियोगिसामानाधिकरण्यमादाय अतिव्याप्तिशङ्काया अनुपपत्तिः । यदि तु जलवृत्तित्ववैशिष्ट्यं गोत्वाभावे द्रव्ये उभयत्र विशेषणम्,

तदा जलवृत्तित्वविशिष्टं द्रव्यमेव अन्यतराभावस्य तदभिन्नस्य धूमाभावस्य च प्रतियोगि । तादृशप्रतियोगिनः जलवृत्तिद्रव्यस्य वन्हिमति अयोगोलकादौ सर्वत्र वृत्तौ मानाभावात् प्रतियोगिसामानाधिकरण्यं नास्तीति कथम् अतिव्याप्तिशङ्का इति भावः ।

 अन्यतरत्वघटकीभूतेति (पृ.198) । तद्भिन्नभिन्नत्वम् अन्यतरत्वम् । तद्धटकस्य प्रथमभेदस्य प्रतियोगिनि गोत्वाभावे इत्यर्थः ।

 समाधत्ते - जलवृत्तिद्रव्यमिति (पृ.198) । यादृशवन्हिरूपहेत्वधिकरणे अयोगोलके जलवृत्तिदीर्घदण्डादिरूपं द्रव्यं संयोगसंबन्धेन नियमेन वर्तते तादृशवन्हिरूपे धूमसाध्यकव्यभिचारिणि अतिव्याप्तिमाशङ्क्य तत्परिहाराय ग्रन्थोऽयमवतीर्णः । तत्र धूमाभावविशष्टहेत्वधिकरणे धूमाभावप्रतियोगिनः जलवृत्तिद्रव्यस्य संयोगसंबन्धेन सत्त्वात् अतिव्याप्तिशङ्का । जलवृत्तित्वविशिष्टगोत्वाभावद्रव्यान्यतराभावः न धूमाभावस्वरूपः । जलादावपि \`

जलवृत्तित्वविशिष्टगोत्वाभावद्रव्यान्यतरत् नास्ति'

इति प्रतीतिप्रसङ्गात् । तथा च नातिव्याप्तिरिति समाधानमिति भावः । \</

31.3\>

\<

31.4\>

जलादौति ग्रन्थावतारः ।

 विवरणम्



 न चैवमिति (पृ.200) । जलवृत्तित्वविशिष्टगोत्वाभावद्रव्यान्यतराभावस्य धूमाभावरूपत्वप्रतिक्षेपपरः यद्ययं ग्रन्थः स्यात् तदा जलवृत्तित्वविशिष्टगोत्वाभावद्रव्यान्यतराभावः जलत्वाद्यभाव एव इति ग्रन्थविन्यास उचितः । जलवृत्तित्वविशिष्टगोत्वाभावस्याभाव इति ग्रन्थलेखनमसङ्गतमिति शङ्का ।

 जलवृत्तित्वविशिष्टगोत्वाभावस्याभाव इति ग्रन्थस्यापि जलवृत्तित्वविशिष्टगोत्वाभावप्रतियोगिकोऽभाव इत्यर्थः । जलवृत्तित्वविशिष्टगोत्वाभावद्रव्यान्यतराभावस्यापि गोत्वाभावप्रतियोगिकत्वेन तद्ग्रन्थप्रतिपाद्यत्वात् न काप्यसङ्गतिः । \</

31.4\>

  

continue to april

03

\<

31.5\>

जलादीति ग्रन्थावतारः ।

 विवरणम्



 न चैवमपीति (पृ.200) । \`

धूमवान् वह्नेः'

इत्यादौ धूमाभावस्य जलवृत्तित्वविशिष्टगोत्वाभावद्रव्यान्यतराभावरूपतया द्रव्यरूपप्रतियोगिसामानाधिकरण्यसत्त्वेऽपि यावदभावान्तर्गतस्य अयोगोलकभेदाभावस्य प्रतियोगिसामानाधिकरण्यविरहात् नातिव्याप्तिः ।

 न च - अयोगोलकभेदाभावे यः जलवृत्तित्वविशिष्टगोत्वाभावाभावः तस्य अयोगोलकभेदाभावरूपत्वात् अयोगोलकभेदाभावस्य गोत्वाभावोऽपि प्रतियोगी । तत्सामानाधिकरण्यम् अयोगोलकभेदाभावेऽस्तीति अतिव्याप्तिरिति - वाच्यम् ।

 अभावाधिकरणकाभावस्यैव अधिकरणीभूताभावस्वरूपत्वात् अयोगोलकभेदाभावस्य भेदप्रतियोगितावच्छेदकायोगोलकत्वादिरूपभावात्मकतया तदधिकरणकस्य जलवृत्तित्वविशिष्टगोत्वाभावाभावस्य अयोगोलकभेदाभावरूपत्वविरहात् तस्य प्रतियोगिसामानाधिकरण्यं नास्ति इति अतिव्याप्त्यप्रसक्तिः ।

 न च - अयोगोलकभेदस्य स्वरूपसंबन्धेन धूमव्यापकत्वेऽपि साध्यतावच्छेदकसंयोगसंबन्धेन धूमव्यापकत्वाभावात् साध्यतावच्छेदकसंबन्धावच्छिन्नव्यापकतावच्छेदकप्रतियोगिताकत्वविरहात् कथम् अयोगोलकभेदाभावस्य लक्षणघटकत्वम् इति - वाच्यम् ।

 साध्यतावच्छेदकसंबन्धेन व्यापकतानिवेशस्य पूर्वं दूषितत्वात् । येन संबन्धेन व्यापकत्वं संभवति,

तत्संबन्धघटितव्यापकतावच्छेदकप्रतियोगिताकाभावस्यैव लक्षणे निवेशात् । स्वरूपसंबन्धेन अयोगोलकभेदस्य धूमव्यापकत्वात् स्वरूपसंबन्धघटितव्यापकतावच्छेदकप्रतियोगिताकस्य अयोगोलकभेदाभावस्यापि लक्षणघटकत्वात् तमादाय अतिव्याप्तिवारणसंभवात् जलवृत्तित्वविशिष्टगोत्वाभावाभावस्य धूमाभावरूपत्वनिराकरणं व्यर्थमिति \`

न चैवम्' (

पृ.223) इत्यादिना शङ्का ।

 तां समाधत्ते - अयोगोलकभेदाभावादेरपीति (पृ.223) । यावदभावपदेन अयोगोलकभेदाभावस्य ग्रहणेऽपि तस्य व्यापकताघटकस्वरूपसंबन्धेन पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यसत्त्वात् अतिव्याप्तिर्दुर्वारा इति भावः । \</

31.5\>

\<

31.6\>

जलादीति ग्रन्थावतारः ।

 विवरणम्



 ननु धूमाभावस्यापि पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यमादाय अतिव्याप्तेर्दुर्वांरतया तस्य गोत्वाभावप्रतियोगिकत्वखण्डनं व्यर्थमित्याशङ्क्य धूमाभावस्य स्वप्रतियोगिनिष्ठसाध्यव्यापकताघटकयावत्संबन्धान्तर्गतसंयोगसंबन्धेन पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यविरहात् अतिव्याप्त्यनवकाशात् इति समाधत्ते - न च एवं धूमाभावस्येत्यादिना (पृ.202) ।

 ननु \`

धूमवान् वह्नेः'

इत्यादौ अतिव्याप्त्यमावेऽपि \`

घटत्वाभाववान् मेयत्वात्'

इत्यादौ घटत्वात्मकस्य अभावस्य घटत्वाभावनिष्ठस्वरूपसंबन्धघटितव्यापकतावच्छेदकप्रतियोगिताकस्य व्यापकताघटकस्वरूपसंबन्धेन पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यसत्त्वात् अतिव्याप्तिरित्याशङ्क्य आह - घटत्वाभाववान् इति (पृ.202) । तथा च घटत्वाभावरूपसाध्यं प्रति घटत्वाभावप्रकारकप्रमायाः विशेष्यतासंबन्धेन व्यापकतया विशेष्यतासंबन्धावच्छिन्नव्यापकतावच्छेदकप्रतियोगिताकस्य घटत्वाभावप्रकारकप्रमाभावस्य व्यापकताघटकविशेष्यतासंबन्धेन यावद्धेत्वधिकरणघटान्तर्भावेण घटत्वाभावप्रकारकप्रमारूपप्रतियोगिसामानाधिकरण्यविरहात् अतिव्याप्त्यनवकाशात् इति भावः । \</

31.6\>

\<

31.7\>

जलादीति ग्रन्थावतारः ।

 विवरणम्



 नन्वेवं जलवृत्तित्वविशिष्टगोत्वाभावद्रव्यान्यतराभावस्य धूमाभावाधिकरणकस्य धूमाभावस्वरूपतया व्यापकताघटकसंयोगसंबन्धेन द्रव्यरूपप्रतियोगिसामानाधिकरण्यं धूमाभावस्य यद्यपि संभवति,

तथापि विशेष्यतासंबन्धेन साध्यव्यापिका या धूमप्रकारकप्रमा तन्निष्ठप्रतियोगिताकस्य धूमप्रकारकप्रमाभावस्य व्यापकताघटकयावत्संबन्धान्तर्गतविशेष्यतासंबन्धेन अयोगोलकान्तर्भावेण प्रतियोगिसामानाधिकरण्यं नास्ति । अयोगोलके विशेष्यतासंबन्धेन धूमप्रकारकप्रमारूपप्रतियोगिविरहात् इत्यतिव्याप्त्यप्रसक्त्या जलवृत्तित्वविशिष्टगोत्वाभावद्रव्यान्यतराभावस्य धूमाभावस्वरूपत्वप्रतिक्षेपः न युक्त इत्याशङ्क्य धूमप्रकारकप्रमाभावस्य यावदभावपदेन ग्रहणेऽपि तस्य व्यापकताघटकविशेष्यतासंबन्धेन प्रतियोगिसामानाधिकरण्यमस्ति । धूमप्रकारकप्रमाभावे यः जलवृत्तित्वविशिष्टगोत्वाभावद्रव्यत्वप्रकारकप्रमान्यतराभावः तस्य धूमप्रकारकप्रमाभावरूपतया धूमप्रकारकप्रमाभावस्य द्रव्यत्वप्रकारकप्रमापि प्रतियोगिनी । सा विशेष्यतासंबन्धेन यावद्धेत्वधिकरणे अयोगोलके वर्तते । तथा च धूमप्रकारकप्रमाभावस्यापि द्रव्यत्वप्रकारकप्रमारूपप्रतियोगिसामानाधिकरण्यं व्यापकताघटकविशेष्यतासंबन्धेन अस्तीति अतिव्याप्तिः प्रसज्यत एव । तद्वारणं तु जलवृत्तित्वविशिष्टगोत्वाभाव - द्रव्यत्वप्रकारकप्रमान्यतराभावस्य धूमाभावरूपताप्रतिक्षेप एव संभवतीति तत्प्रतिक्षेपपरस्य ग्रन्थस्य साङ्गत्यमित्यभिप्रायेण समाधत्ते न चैवं जलवृत्तित्वविशिष्टेत्यादिना (पृ.203)। \</

31.7\>

॥ इति प्रथमस्वलक्षणम् ॥

\<

32.1\>

द्वितीयलक्षणावतारः ।

 विवरणम्



 द्वितीयस्वलक्षणमवतारयति-नन्वेवमपीत्यादिना (पृ.205) । \`

धूमवान वह्नेः'

इत्यादौ धूमाभावस्य जलवृत्तित्वविशिष्टगोत्वाभावाभावस्य च अभिन्नतया गोत्वाभावरूपप्रतियोगिसामानाधिकरण्यमादाय अतिव्याप्तिशङ्कायां जलवृत्तित्वविशिष्टगोत्वाभावाभावस्य जलत्वाभावरूपत्वात् नातिव्याप्तिरिति समाहितम् । तथा सति धूमवद्वृत्तित्वविशिष्टगोत्वाभावद्रव्यान्यतराभावस्य धूमाभावस्य च समनियतत्वेन अभिन्नतया धूमाभावस्य द्रव्यसामान्यं प्रतियोगि । तत्सामानाधिकरण्यम् अयोगोलकान्तर्भावेण धूमाभावस्यास्तीति अतिव्याप्तिः । अतः द्वितीयलक्षणमहा इत्यर्थः ।

 एवं तत्रैव प्रकारान्तरेण अतिव्याप्तिमाह - एवं धूमाद्यभावस्य इत्यादिना (पृ.205) । धूमत्वावच्छिन्नाभावस्य \`

धूमोनास्ति'

इति प्रतीतिसिद्धस्य धूमत्वेन प्रमेयसामान्याभावस्य च समनियतत्वेन अभिन्नत्वात् धूमाभावस्य प्रमेयसामान्यं प्रतियोगि । अयोगोलके संयोगसंबन्धेन वह्न्यादिप्रमेयस्य सत्त्वेन धूमाभावस्य अयोगोलकान्तर्भावेण प्रमेयरूपप्रतियोगिसामानाधिकरण्यमस्तीति अतिव्याप्तिः । यदि च \`

धूमत्वेन धूमो नास्ति'

इत्यत्र धूममात्रनिष्ठा या प्रतियोगिता प्रतीयते,

सैव प्रतियोगिता \`

धूमत्वेन प्रमेयं नास्ति'

इत्यत्रापि प्रमेयत्वसामानाधिकरण्येन प्रतीयते । न तु धूमातिरिक्तस्य प्रमेयस्य प्रतियोगित्वम् । असति बाधके अवच्छेदकैक्ये प्रतियोगिताया अपि ऐक्यात् । तथा च धूमरूपप्रतियोगिसामानाधिकरण्यविरहात् नातिव्याप्तिः ।

 अथ वा प्रतियोगिसामानाधिकरण्यशरीरे प्रतियोगितायां न्यूनवृत्तिसमानाधिकरणधर्मावच्छिन्नत्वं निवेश्यते । तथा च न्यूनवृत्तिः समानाधिकरणश्च यो धर्मः तदनवच्छिन्नप्रतियोगिताश्रयसामानाधिकरण्यं यावदभावे विशेषणम् । धूमाभावस्य प्रमेयसामान्यप्रतियोगिकत्वाङ्गीकारेऽपि प्रमेयसामान्यनिष्ठा या प्रतियोगिता सा स्वन्यूनवृत्तिसमानाधिकरणधूमत्वावच्छिन्नैव भवति । अतः न्यूनवृत्तिसमानाधिकरणधर्मावच्छिन्नप्रतियोगिता धूममात्रनिष्ठप्रतियोगिता । तदाश्रयधूमसामानाधिकरण्यं धूमाभावस्य नास्तीति नातिव्याप्तिः ।

 न च - एवं निवेशे \`

वन्हिमान् धूमात्'

इत्यादौ हेतुसमानाधिकरणयावदभावान्तर्गतस्य घटत्वेन प्रमेयसामान्याभावस्य यावद्धेत्वधिकरणपर्वतान्तर्भावेण स्वन्यूनवृत्तिसमानाधिकरणधर्मानवच्छिनना या घटमात्रनिष्ठप्रतियोगिता तदाश्रयघटसामानाधिकरण्यं नास्तीति अव्याप्तिः इति - वाच्यम् । साध्यव्यापकतावच्छेदकप्रतियोगितायामपि स्वन्यूनवृत्तिसमानाधिकरणधर्मानवच्छिन्नत्वस्य निवेशनीयत्वात् । घटत्वेन प्रमेयसामान्याभावीया या प्रमेयसामान्यनिष्ठा प्रतियोगिता तस्यां साध्यवह्निव्यापकतावच्छेदकत्वसत्त्वेऽपि स्वन्यूनवृत्तिसमानाधिकरणधर्मानवच्छिन्नत्वं नास्ति । तादृशघटत्वावच्छिन्नत्वात् । घटमात्रनिष्ठप्रतियोगितायां साध्यव्यापकतावच्छेदकत्वं नास्तीति घटत्वेन प्रमेयसामान्याभावस्य लक्षणाघटकतया नाव्याप्तिरित्यालोच्यते,

तदापि धूमत्वेन धूमाभावस्य वन्हिधूमोभयाभावसमनियतत्वमस्ति । यत्र यत्र धूमाभावः तत्र वन्हिधूमोभयाभावस्य सत्त्वात् । तथा च धूमाभावस्य वन्हिधूमोभयाभावाभिन्नतया वह्निरपि प्रतियोगी । तत्सामानाधिकरण्यम् अयोगोलकान्तर्भावेण धूमाभावेऽस्तीति अतिव्याप्तिरिति भावः ।

 धूमाभावस्य धूमत्वेन प्रमेयसामान्याभावस्य च अभिन्नत्वेऽपि तदीयप्रतियोगितयोः धूममात्रनिष्ठप्रमेयसामान्यनिष्ठयोः नाभिन्नत्वमित्युच्यते तदाप्याह---अथ वेति (पृ.205) । तादृशप्रतियोगिताक इति (पृ.205) । न्यूनवृत्तिसमानाधिकरणधर्मावच्छिन्नसाध्यव्यापकतावच्छेदकप्रतियोगिताक इत्यर्थः । तथाविधेति (पृ.205) । न्यूनवृत्तिसमानाधिकरणधूमत्वावच्छिन्नेत्यर्थः । प्रमेयनिष्ठा प्रतियोगिता सर्वेषु प्रमेयेषु वर्तते । धूमत्वं धूममात्रे इति धूमत्वस्य प्रमेयनिष्ठप्रतियोगितान्यूनवृत्तित्वम् ।

 ननु धूमाभावस्य वन्हिरूपप्रतियोगिसामानाधिकरण्यमादाय अतिव्याप्तिसंभवेऽपि हेतुसमानाधिकरणयावदभावान्तर्गतस्य अयोगोलकान्यत्वाभावस्य प्रतियोगिसामानाधिकरण्यविरहात् नातिव्याप्तिरित्यत आह - अयोगोलकान्यत्वाभावस्येति (पृ.205) । यत्र यत्र अयोगोलकानयत्वाभावः अयोगोलके,

तत्र आकाशाभावस्य सत्त्वेऽपि अयोगोलकान्यवृत्तित्वविशिष्टः आकाशाभावो नास्ति । अतः अयोगोलकान्यवृत्तित्वविशिष्टाकाशाभावाभावः अयोगोलकान्यत्वाभावसमनियत इति द्वयोरभावयोः ऐक्यात् अयोगोलकान्यत्वाभावसमनियत इति द्वयोरभावयोः ऐक्यात् अयोगोलकान्यत्वाभावस्य अयोगोलकान्यवृत्तित्वविशिष्टाकाशाभावोऽपि प्रतियोगी । आकाशाभावश्च केवलान्वयितया हेत्वधिकरणेऽयोगोलके वर्तते । तथा च अयोगोलकान्यत्वाभावस्य आकाशाभावरूपप्रतियोगिसामानाधिकरण्यमस्तीति अतिव्याप्तिरिति भावः ।

 ननु एवमपि यावदभावान्तर्गतस्य हेत्वधिकरणायोगोलकवृत्तेः धूमवत्त्वप्रकारकप्रमाभावस्य प्रतियोगिसामानाधिकरण्यविरहात् \`

धूमवान् वह्नेः इत्यत्र नातिव्याप्तिरित्यत्राह - धूमवत्त्वप्रकारकप्रमाभावस्येति (पृ.205) । यत्र यत्र धूमवत्त्वप्रकारकप्रमाभावः अयोगोलकादौ तत्र धूमशून्यायोगोलकविशेष्यकद्रव्यत्वप्रकारकप्रमायाः सत्त्वेऽपि धूमवद्विशेष्यकत्वविशिष्टद्रव्यत्वप्रकारकप्रमा नास्ति । अतः धूमवत्त्वप्रकारकप्रमाभावस्य धूमवद्विशेष्यकत्वविशिष्टद्रव्यत्वप्रकारकप्रमाभावस्य च अभिन्नतया धूमवत्त्वप्रकारकप्रमाभावस्य द्रव्यत्वप्रकारकप्रमापि प्रतियोगिनी । सा च अयोगोलके वर्तत इति तत्सामानाधिकरण्यम् अयोगोलकान्तर्भावेण धूमवत्त्वप्रकारकप्रमाभावे अस्तीति अतिव्याप्तिर्दुर्वारा इति भावः ।

 द्रव्यत्वादिप्रकारकप्रमाया अपीति (पृ.206) । विशिष्टशुद्धयोः अनतिरेकात् इति भावः ।

 ननु तथापि हेतुसमानाधिकरणयावदभावान्तर्गतस्य धूमभेदस्य धूमरूपप्रतियोगिसामानाधिकरण्यविरहात् नातिव्याप्तिरित्यत्राह - धूमभेदस्येति (पृ.206) । यत्र यत्र धूमभेदः धूमभिन्नेषु पदार्थेषु तत्र सतः कस्यचित् वृत्तावपि धूमत्वस्याभावात् धूमत्वसदुभयाभावः वर्तते । अतः धूमभेदस्य धूमत्वसदुभयाभावस्य च समनियतत्वेन अभिन्नतया धूमभेदस्य धूमत्वसदुभयं प्रतियोगि । उभयस्य प्रत्येकानतिरेकात् सन्मात्रमपि प्रतियोगि । सत्सामानाधिकरण्यं च धूमभेदे अयोगोलकान्तर्भावेण वर्तते । अयोगोलके धूमभेदस्य सतः वह्न्यादेश्च वर्तमानत्वात् । तथा च अतिव्याप्तिरिति भावः ।

 हेतुसमानाधिकरणतादृशाभावानाम् इति (पृ.206) । धूमाभावायोगोलकान्यत्वाभावधूमवत्त्वप्रकारकप्रमाभावधूमभेदानाम् इत्यर्थः । दर्शितप्रतियोगिभिरिति (पृ.206) । वह्न्याकाशाभावद्रव्यत्वप्रकारकप्रमासन्मात्ररूपप्रतियोगिभिस्साकम् इत्यर्थः । \</

32.1\>

\<

32.2\>

द्वितीयलक्षणावतारः ।

 विवरणम्



 उक्तप्रकारेण प्रसक्तायाः अतिव्याप्तेरुद्धारं शङ्कते - अथेति (पृ.120) । अभावे यावत्त्वमनिवेश्य प्रतियोगितायां यावत्त्वं व्यापकतावच्छेदकप्रतियोगितायाः प्रतियोगिसामानाधिकरण्यघटकप्रतियोगितायाश्च ऐक्यं विवक्षणीयम् । साध्यतावच्छेदकावच्छिन्नव्यापकतावच्छेदिका या या प्रतियोगिता प्रत्येकं तन्निरूपकाभावानां स्वविशिष्टयावद्धेत्वधिकरणान्तर्भावेण तत्तत्प्रतियोगिताश्रयसामानाधिकरण्यं व्याप्तिः । \`

वन्हिमान् धूमात्'

इत्यादौ व्यधिकरणधर्मावच्छिन्नां वह्न्यादिनिष्ठां प्रतियोगितां गृहीत्वा लक्षणसमन्वयः कार्यः । \`

धूमवान् वह्नेः'

इत्यत्र धूमाभावस्य वन्हिधूमोभयाभावस्य च समनियतत्वेन अभिन्नत्वेऽपि धूमाभावीया धमत्वावच्छिन्ना धूमनिष्ठा प्रतियोगिता अन्या,

वन्हिधूमोभयत्वावच्छिन्ना वन्हिधूमोभयनिष्ठा प्रतियोगिता अन्या । तत्र या या प्रतियोगिता इत्यनेन गृहीता या धूममात्रनिष्ठा प्रतियोगिता तदाश्रयधूमसामानाधिकरण्यं धूमाभावस्य नास्तीति नातिव्याप्तिरिति भावः ।

 तर्होति (पृ.210) । प्रतियोगितायां यावत्त्वनिवेशे साध्यतावच्छेदकावच्छिन्नव्यापकतावच्छेदिका या या प्रतियोगिता तदाश्रयसामानाधिकरण्यं यत्रकुत्रचित् यावद्ययदधिकरणान्तर्भावेण वर्तते तत्त्वं व्याप्तिः इत्येतावतैव सर्वदोषवारणसंभवात् अभावे यावत्त्वविशेषणं तत्तत्प्रतियोगितानिरूपकत्वविशेषणं हेतुसामानाधिकरण्यविशेषणं हेत्वधिकरणे स्वविशिष्टत्वविशेषणं च व्यर्थम् ।

 \`

धूमवान् वह्नेः'

इत्यत्र अतिव्याप्तिवारणाय हि अभावे यावत्त्वविशेषणं दत्तम् । सा च अतिव्याप्तिः प्रतियोगितायां यावत्त्वविशेषणेनैव वारयितुं शक्यते । \`

अयम् आत्मा ज्ञानात्'

इत्यादौ आत्मत्वत्वावच्छिन्नप्रतियोगितायाः ग्रहणेऽपि तदाश्रयात्मत्वसामानाधिकरण्यं आत्मवृत्तौ यत्रकुत्रचित् ज्ञानादौ वर्तत इति अव्याप्तेरप्रसक्त्या हेतुसामानाधिकरण्यविशेषणं व्यर्थम् । अभावस्य अनिवेशादेव तत्तत्प्रतियोगितानिरूपकत्वमपि व्यर्थम् । \`

कपिसंयोगाभाववान् मेयत्वात्'

इत्यादावपि \`

कपिसंयोगाभावनिष्ठप्रतियोगिताश्रयसामानाधिकरण्यं'

यावद्धेत्वधिकरणनित्यगुणादिनिष्ठगुणत्वादौ वर्तत इति अव्याप्तेरप्रसिद्ध्या स्वविशिष्टत्वविशेषणमपि व्यर्थमिति भावः ।

 यथासंनिवेशे अवैयर्थ्यादाह - एवं सर्वत्रेति (पृ.210) । यथास्थितप्रथमस्वलक्षणे \`

वन्हिमान् धूमात्', \`

इदं वाच्यं ज्ञेयत्वात्'

इत्यादौ हेतुसमानाधिकरणाभावपदेन वन्हिघटोभयत्वावच्छिन्नाभावं वाच्यत्वघटोभयत्वावच्छिन्नाभावं च गृहीत्वा तस्य वह्निवाच्यत्वरूपप्रतियोगिसामानाधिकरण्यसत्त्वेन लक्षणसमन्वयात् व्यधिकरणधर्मावच्छिन्नाभावस्य अप्रामाण्येऽपि दोषविरहेण व्यधिकरणधर्मावच्छिन्नाभावखण्डनपरस्य \`

प्रतियोग्यवृत्तिश्च'

इति ग्रन्थस्य अनुत्थितिः इत्यभिप्रेत्य लक्षणान्तरमाह इति भावः ।

 प्रथमस्वलक्षणे उद्देश्यवाचकपदानि प्रतियोगिसामानाधिकरण्यरूपविधेयवद्वाचकपदं च प्रथमाविभक्त्यन्ततया निर्दिष्टानि । द्वितीयस्वलक्षणे उद्देश्यवाचकपदानां षष्ठ्यन्ततया विधेयवाचकपदस्य प्रथमान्ततया च निर्देशः कृतः । तेन व्युत्पत्तिद्वयं सूच्यते - उद्देश्यवाचकपदस्य प्रथमान्तत्वे विधेयवद्वाचकपदस्य प्रथमान्तत्वम् इति एका व्युत्पत्तिः । उद्देश्यवाचकपदस्य षष्ठ्यन्तत्वे विधेयवाचकपदस्य प्रथमान्तत्वम् इत्यपरा व्युत्पत्तिरिति ।

 यद्धर्मावच्छिन्नसमानाधिकरणानां साध्यतावच्छेदकावच्छिन्नव्यापकतावच्छेदकधर्मावच्छिन्नप्रतियोगिताकानां यावतामभावानां स्वविशिष्टयावद्धेत्वधिकरणान्तर्भावेण प्रतियोगितावच्छेदकावच्छिन्नसामानाधिकरण्यं तद्धर्मावच्छिन्नत्वं व्याप्तिः ।

 \`

वन्हिमान् धूमात्'

इत्यादौ यद्धर्मः धूमत्वम्,

तदवच्छिन्नाधिकरणं पर्वतादिकम् । तद्वृत्तयः यावन्तोऽभावाः वह्नित्वेन घटाद्यभावाः । ते च साध्यातवच्छेदकेत्यादिविशेषणाक्रान्ताः । साध्यतावच्छेदकं वह्नित्वम् । तदवच्छिन्नाधिकरणं पर्वतादि । तद्वृत्तिः यः अत्यन्ताभावः न वह्न्यभावः । किन्तु घटाद्यभावः । तत्प्रतियोगितावच्छेदकं घटत्वादिकम् । तत्प्रतियोगितानवच्छेदकं वन्हित्वम् । तदवच्छिन्नप्रतियोगिताकाभावः वह्नित्वेन वह्न्यभावः,

वह्नित्वेन घटाद्यभावश्च । तत्र वह्नित्वेन वह्न्यभावस्य हेतुसमानाधिकरणत्वविरहात् वह्नित्वेन घटाद्यभावा एव ग्राह्याः । तेशां च स्वविशिष्टं यद्धेत्वधिकरणं तदन्तर्भावेण वन्हित्वरूपप्रतियोगितावच्छेदकावच्छिन्नवह्निसामानाधिकरण्यमस्ति । पर्वतादौ वन्हित्वावच्छिन्नस्य वह्नेः वह्नित्वेन घटाद्यभावानां च सत्त्वात् इति लक्षणसमन्वयः ।

 प्रथमस्वलक्षणे प्रतियोगितायां साध्यतावच्छेदकावच्छिन्नव्यापकतावच्छेदकत्वं निवेशितम् । अतः यन्निष्ठप्रतियोगिताकाभावस्य यावदभावपदेन ग्रहणे तत्प्रतियोगिताविशिष्टस्य साध्यव्यापकत्वं संभवति,

तन्निष्ठप्रतियोगिताकोऽभावः यावदभावपदेन ग्राह्यः । स च सद्धेतौ व्यधिकरणधर्मावच्छिन्नसाध्यनिष्ठप्रतियोगिताकः घटत्वादिना वह्न्याद्यभावः । व्यभिचारिणि धूमत्वादिना धूमाद्यभावः ।

 द्वितीयस्वलक्षणे साध्यतावच्छेदकावच्छिन्नव्यापकतावच्छेदकत्वं प्रतियोगितावच्छेदके विशेषणम् । अतः यद्धर्मावच्छिन्नस्य साध्यव्यापकत्वं संभवति,

तद्धर्मावच्छिन्नप्रतियोगिताकाभावः ग्राह्यः । स च सद्धेतौ वन्हित्वादिना घटाद्यभावः । प्रथमलक्षणे प्रतियोगिसामानाधिकरण्यं निवेशितम् । अत्र तु प्रतियोगितावच्छेदकावच्छिन्नसामानाधिकरण्यमिति विशेषः ।

 \`

धूमवान् वह्नेः'

इत्यादौ वन्हिसमानाधिकरणस्य धूमत्वावच्छिन्नव्यापकतावच्छेदकधूमत्वावच्छिन्नप्रतियोगिताकस्य धूमत्वेन धूमाभावस्य स्वविशिष्टयावद्धेत्वधिकरणान्तर्गतायोगोलकान्तर्भावेण धूमत्वरूपप्रतियोगितावच्छेदकावच्छिन्न धूमरूपप्रतियोगिसामानाधिकरण्यं नास्ति । अयोगोलके धूमविरहात् इति नातिव्याप्तिः ।

 अत्र प्रतियोगिसामानाधिकरण्यमात्रनिवेशे एतल्लक्षणावतरणिकोक्तरीत्या धूमाभावस्य वन्हिधूमोभयत्वावच्छिन्नाभावस्य च समनियतत्वेन अभिन्नतया प्रतियोगिताश्रयवह्निसामानाधिकरण्यमादाय अतिव्याप्तिः स्यात् । तद्वारणाय प्रतियोगितावच्छेदकावच्छिन्नसामानाधिकरण्यनिवेशः । तथा सति प्रतियोगितावच्छेदकं यत् वह्निधूमोभयत्वं तदवच्छिन्नसामानाधिकरण्यं नास्ति । अयोगोलके वह्निधूमोभयत्वावच्छिन्नस्य असत्त्वात् इति नातिव्याप्तिः ।

 एव धूमाभावस्य धूमवद्वृत्तित्वविशिष्टगोत्वाभावद्रव्यान्तराभावस्य च समनियतत्वेन अभिन्नतया द्रव्यरूपप्रतियोगिसामानाधिकरण्यसत्त्वेऽपि धूमाभावप्रतियोगितावच्छेदकं यत् धूमवद्वृत्तित्वविशिष्टत्वं तदवच्छिन्नसामानाधिकरण्यम् अयोगोलकान्तर्भावेण धूमाभावस्य नास्तीति नातिव्याप्तिः । तदाह - अत्रापि यत्तत्पदयोरित्यादिना (पृ.210) । \</

32.2\>

\<

33.1\>

लक्षणघटकपदप्रयोजनम् ।

 विवरणम्



 ननु प्रतियोगितावच्छेदकावच्छिन्नसामानाधिकरण्यनिवेशेऽपि \`

धूमवान् वह्नेः'

इत्यादौ अतिव्याप्तिर्दुर्वारा । तथा हि - \`

द्रव्यत्वेन धूमो नास्ति'

इति प्रतीतिसिद्धः यः द्रव्यत्वावच्छिन्नधूमाभावः तस्य \`

धूमो नास्ति'

इति प्रतीतिसिद्धो यो धूमत्वावच्छिन्नधूमाभावः तस्य च समनियतत्वेन अभिन्नतया धूमाभावस्य धूमत्ववत् द्रव्यत्वमपि प्रतियोगितावच्छेदकम् । तदवच्छिन्नद्रव्यसमानाधिकरण्यं अयोगोलकान्तर्भावेण धूमाभावे वर्तते । अयोगोलके वह्न्यादिरूपद्रव्यस्य धूमाभावस्य च सत्त्वात् इत्यत आह - द्रव्यत्वेन धूमो नास्तीत्यादिना (पृ.215) ।

 \`

द्रव्यत्वेन धूमो नास्ति'

इति प्रतीतौ धूमत्वस्यैव प्रतियोगितावच्छेदकत्वं भासते । \`

द्रव्यत्वेन'

इति तृतीयया द्रव्यत्ववैशिष्ट्यमात्रं धूमे भासते । न तु द्रव्यत्वस्य प्रतियोगितावच्छेदकत्वम् । अतिप्रसक्तत्वात् । तथा च धूमाभावप्रतियोगितावच्छेदकत्वं द्रव्यत्वस्य नास्तीति तदवच्छिन्नसामानाधिकरण्यमादाय अतिव्याप्तिशङ्का न कार्या इति भावः ।

 तत्प्रतियोगितावच्छेदकमिति (पृ.215) । द्रव्यत्वेन धूमाभावप्रतियोगितावच्छेदकमित्यर्थः । \</

33.1\>

\<

33.2\>

लभणघटकपदप्रयोजनम् ।

 विवरणम्



 एतेनेत्यादि (पृ.216) । वन्हित्वेन धूमकालावच्छिन्नधूमवद्वृत्तित्वविशिष्टं नास्ति इति प्रतीतिसिद्धः यः अभावः स धूमाभावसमनियतः । धूमाभाववति अयोगोलकादौ धूमवद्वृत्तित्वविशिष्टस्य अभावसत्त्वात् । तथा च तयोरभावयोः समनियतत्वेन अभिन्नतया वन्हित्वेन तादृशविशिष्टाभावप्रतियोगितावच्छेदकं वन्हित्वं,

तदभिन्नस्य धूमाभावस्यापि प्रतियोगितावच्छेदकम् । वन्हित्वावच्छिन्नसामानाधिकरण्यं च अयोगोलकान्तर्भावेण धूमाभावे अस्तीति \`

धूमवान् वह्नेः'

इत्यादौ प्रतियोगितावच्छेदकावच्छिन्नसामानाधिकरण्यविवक्षणेऽपि अतिव्याप्तिर्दुर्वारा इत्याशङ्का ।

 तस्याः निरासस्तु \`

वन्हित्वेन धूमकालावच्छिन्नधूमवद्वृत्तित्वविशिष्टं नास्ति'

इति प्रतीतौ वन्हित्वस्य न प्रतियोगितावच्छेदकत्वं भासते,

किन्तु धूमकालावच्छिन्नधूमवद्वृत्तित्वविशिष्टत्वस्यैव प्रतियोगितावच्छेदकत्वं भासते । वन्हित्वस्य प्रतियोगितावच्छेदकत्वे तद्विशिष्टवन्हिमति धूमशून्ये अयोगोलकादौ वन्हित्वेन धूमकालावच्छिन्नधूमवद्वृत्तित्वविशिष्टं नास्तीति प्रतीतेः अनुदयप्रसङ्गात् । प्रतियोगितावच्छेदकविशिष्टप्रतियोगिना साकम् अभावस्य विरोधात् । धूमवद्वृत्तित्ववैशिष्ट्यस्य प्रतियोगितावच्छेदकत्वे तु तदवच्छिन्नप्रतियोगिविरहात् अयोगोलकादौ तादृशप्रतीतिरुपपद्यते । एवञ्च तादृशविशिष्टाभावधूमाभावयोरैक्येऽपि प्रतियोगितावच्छेदकं यत् धूमकालावच्छिन्नधूमवद्त्तित्ववैशिष्ट्यं तदवच्छिन्नसामानाधिकरण्यविरहात् नातिव्याप्तिरिति ।

 धूमकालावच्छिन्नेति धूमवद्वृत्तित्वे विशेषणम् । धूमशून्येऽङ्गारशेषे धूमवद्वृत्तित्वविशिष्टवह्न्यभावसत्त्वात् तादृशाभावस्य न धूमाभावसमनियतत्वसंभवः इति धूमकालावच्छिन्नेति विशेषणं दत्तम् । धूमशून्येऽङ्गारशेषे धूमकालावच्छिन्नं यत् धूमवद्वृत्तित्वं तद्विशिष्टवह्नेः अभावः अस्तीति तस्य अभावस्य धूमाभावसमनियतत्वम् ।

 अस्तु वेति (पृ.216) । वन्हित्वेनेति तृतीयया वन्हित्वस्यापि अवच्छेदकत्वावगाहनात् वन्हित्व - धूमकालावच्छिन्नधूमवद्वृत्तित्ववैशिष्ट्योभयं तादृशाभावप्रतियोगितावच्छेदकम् । तदवच्छिन्नसामानाधिकरण्यं धूमाभावस्य नास्तीति नातिव्याप्तिः । यद्यपि उभयस्य प्रतियोगितावच्छेदकत्वे तदन्तर्गतस्य वन्हित्वस्यापि प्रतियोगितावच्छेदकत्वमस्तीति तदवच्छिन्नसामानाधिकरण्यसत्त्वात् अतिव्याप्तिः इति शङ्का भवति,

तथापि प्रतियोगितावच्छेदकपदेन प्रतियोगितावच्छेदकतापर्याप्त्यधिकरणस्य विवक्षितत्वात् तत्पर्याप्त्यधिकरणोभयधर्मावच्छिन्नसामानाधिकरण्यविरहात् नातिव्याप्तिरिति भावः । \</

33.2\>

\<

33.3\>

लक्षणघटकपदप्रयोजनम् ।

 विवरणम्



 प्रतियोगितावच्छेदकावच्छिन्नसामानाधिकरण्यविवक्षणेऽपि प्रकारान्तरेण \`

धूमवान् वह्नेः'

इत्यत्र अतिव्याप्तिमाशङ्कते---अथैवमपीति (पृ.217) । यत्र यत्र धूमाभावः तत्र तत्र घटभिन्नत्वेन रूपेण धूमघटान्यतराभावः वर्तते । धूमाभाववति घटस्य सत्त्वेऽपि घटभिन्नत्वेन घटो नास्ति,

धूमस्तु सुतरां नास्ति । अतः घटभिन्नत्वेन धूमघटान्यतराभावः धूमाभावसमनियतः । तस्य प्रतियोगितावच्छेदकं न घटधूमान्यतरत्वम् । धूमशून्ये अन्यतरत्वविशिष्टघटवति प्रदेशे घटभिन्नत्वेन धूमघटान्यतराभावप्रतीत्यनुपपत्तेः । प्रतियोगितावच्छेदकविशिष्टप्रतियोगिना साकं अभावस्य विरोधात् । नापि घटभिन्नत्वसहितं अन्यतरत्वं प्रतियोगितावच्छेदकम् । गौरवात् । किन्तु घटभिन्नत्वमेव प्रतियोगितावच्छेदकम् । तथा च उक्तान्यतराभावप्रतियोगितावच्छेदकं घटभिन्नत्वं तदभिन्नस्य धूमाभावस्यापि प्रतियगितावच्छेदकम् । तद्विशिष्टः घटभिन्नः वह्न्यादिः । तत्सामानाधिकरण्यं धूमाभावस्य अस्तीति अतिव्याप्तिरिति भावः ।

 ननु धूमाभावस्य उक्तरीत्या प्रतियोगितावच्छेदकावच्छिन्नसामानाधिकरण्यसत्त्वेऽपि यावदभावान्तर्गतस्य धूमत्वावच्छिन्नव्यापकतावच्छेदकायोगोलकभेदत्वावच्छिन्नाभावस्य प्रतियोगिसामानाधिकरण्यविरहात् नातिव्याप्तिरित्याशङ्क्य अयोगोलकभेदाभावस्य भेदत्वेन अयोगलकभेद - घटात्यन्ताभावान्यतराभावस्य च समनियततया अभिन्नत्वेन अन्यतराभावप्रतियोगितावच्छेदकं भेदत्वमपि अयोगोलकभेदाभावप्रतियोगितावच्छेदकम् । तादृशभेदत्वावच्छिन्नघटादिभेदसामानाधिकरण्यं अयोगोलकान्तर्भावेण अयोगोलकभेदाभावेऽस्तीति अतिव्याप्तिर्दुर्वारा इत्यत आह---एवं भेदत्वेन इति (पृ.218) । अयोगोलकभेदाभाववति अयोगोलके अयोगोलकभेदो नास्ति । घटात्यन्ताभावः वर्तमानोऽपि भेदत्वेन रूपेण न वर्तते । अतः भेदत्वेन अयोगोलकभेदघटात्यन्ताभावान्यतराभावः अयोगोलकभेदाभावसमनियतः ।

 ननु धूमभेदं यावदभावान्तर्गतमादाय अतिव्याप्तिवारणं शक्यम् इत्याशह्क्य धूमभेदस्य द्रव्यत्वभिन्नत्वेन द्रव्यत्व-धूमत्वान्यतरात्यन्ताभावस्य च समनियततया अभिन्नत्वेन उक्तान्यतराभावप्रतियोगितावच्छेदकं द्रव्यत्वभिन्नत्वमपि धूमभेदप्रतियोगितावच्छेदकम् । तदवच्छिन्नस्य द्रव्यत्वभिन्नस्य अयोगोलकत्वादेः अयोगोलके सत्त्वेन द्रव्यत्वभिन्नत्वरूपप्रतियोगितावच्छेदकावच्छिन्नसामानाधिकरण्यं धूमभेदेऽस्तीति अतिव्याप्तिः तदवस्था इत्याह - एवं द्रव्यत्वभिन्नत्वेनेति (पृ.218) । धूमभेदवति घटादौ द्रव्यत्वसत्त्वेऽपि द्रव्यत्वभिन्नत्वेन द्रव्यत्वं नास्ति । धूमत्वं तु सुतरां नास्ति । अतः द्रव्यत्वभिन्नत्वेन द्रव्यत्व - धूमत्वान्यतराभावस्य धूमत्वसमनियतत्वम् । \</

33.3\>

\<

33.4\>

लक्षणघटकपदप्रयोजनम् ।

 विवरणम्



 उक्तातिव्याप्तिं परिहरति - तर्हि प्रतियोगितावच्छेदकेत्यनेनेति (पृ.219) । प्रतियोगितावच्छेदकावच्छिन्नसामानाधिकरण्यम् इत्यत्र प्रतियोगितावच्छेदकपदेन प्रतियोगितायाः न्यूनवृत्तिभिन्नं सद् यदवच्छेदकम् तत् विवक्षितम् । न्यूनवृत्तित्वं च स्वसमानाधिकरणभेदप्रतियोगितावच्छेदकत्वे सति स्वसमानाधिकरणत्वम् । तथा च प्रतियोगितासमानाधिकरणभेदप्रतियोगितावच्छेदकत्वे सति प्रतियोगितासमानाधिकरणं यत् तद्भिन्नं यत् प्रतियोगितावच्छेदकं तदवच्छिन्नसामानाधिकरण्यं प्रतियोगितावच्छेदकावच्छिन्नसामानाधिकरण्यम् इत्युक्तं भवति ।

 \`

वन्हिमान् धूमात्'

इत्यादौ लक्षणघटकः यः वन्हित्वेन घटाभावः तत्प्रतियोगितावच्छेदकं वन्हित्वम् उक्तप्रतियोगितावच्छेदकरूपं भवति । प्रतियोगिताधिकरणे घटे वर्तमानः यः भेदः वह्निभेदः तत्प्रतियोगितावच्छेदकत्वस्य वह्नित्वे सत्त्वेऽपि घटनिष्ठप्रतियोगिताव्यधिकरणस्य वह्नित्वस्य तत्प्रतियोगितासमानाधिकरणत्वं नास्ति । अतः प्रतियोगितान्यूनवृत्तिभिन्नमेव वन्हित्वम् । तदवच्छिन्नवन्हिसामानाधिकरण्यं वन्हित्वेन घटाभावेऽस्तीति लक्षणसमन्वयः ।

 \`

धूमवान् वह्नेः'

इत्यादौ घटभिन्नत्वेन धूमघटान्यतराभावधूमाबावयोः अभिन्नत्वेऽपि धूमाभावनिरूपिता या धूमघटान्यतरनिष्ठा प्रतियोगिता तन्न्यूनवृत्त्येव घटभिन्नत्वम् । तादृशप्रतियोगिताधिकरणघटनिष्ठः यः घटभिन्नभेदः तत्प्रतियोगितावच्छेदकत्वात् तादृशप्रतियोगिताधिकरणधूमनिष्ठत्वाच्च घटभिन्नत्वस्य । अतः न्यूनवृत्तिभिन्नं सत् अवच्छेदकं घटभिन्नत्वं न भवति । किन्तु धूमाभावीयधूमनिष्ठप्रतियोगितान्यूनवृत्तिभिन्नं सत् अवच्छेदकं धूमत्वमेव । तदवच्छिन्नसामानाधिकरण्यं धूमाभावे नास्तीति नातिव्याप्तिरिति भावः । न्यूनवृत्तित्वं चेति (पृ.219)। स्वसमानाधिकरणभेदप्रतियोगितावच्छेदकत्व - स्वसमानाधिकरणत्वोभयसंबन्धेन प्रतियोगिताविशिष्टत्वं प्रतियोगितान्यूनवृत्तित्वम् । \</

33.4\>

\<

33.5\>

लक्षणघटकपदप्रयोजनम् ।

 विवरणम्



 न च वन्हित्वेन प्रमेयं नास्तीत्यादि (पृ.221) । \`

वन्हिमान् धूमात्'

इत्यादौ हेत्वधिकरणपर्वतादौ कालिकसंबन्धेन वन्हित्वेन वह्न्यभावस्यापि वर्तमानतया सोऽपि लक्षणघटकः । वन्हित्वेन वह्न्यभावस्य वन्हित्वेन प्रमेयसामान्याभावस्य च समनियतत्वेन अभिन्नतया अवच्छेदकैक्येन प्रतियोगिताया अपि ऐक्यस्य आवश्यकत्वात् \`

वन्हित्वेन प्रमेयं नास्ति'

इत्यत्र प्रमेयसामान्यवृत्तित्वेन या प्रतियोगिता वन्हित्वावच्छिन्ना प्रतीयते,

सैव \`

वन्हिर्नास्ति'

इत्यत्रापि वन्हिवृत्तितया प्रतीयते । एवञ्च वह्न्यभावीयप्रतियोगिता प्रमेयसामान्यनिष्ठा इति फलितम् । तन्न्यूनवृत्तिभिन्नम् अवच्छेदकम् अप्रसिद्धम् । वन्हित्वादेः प्रमेयसामान्यनिष्ठप्रतियोगितापेक्षया न्यूनवृत्तित्वात् । तथा च अव्याप्तिरित्याशङ्क्य प्रतियोगिताया ऐक्येपि \`

वन्हिर्नास्ति'

इत्यत्र या वन्हिमात्रवृत्तिः प्रतियोगिता भासते,

सैव वन्हित्वेन प्रमेयं नास्ति'

इत्यत्रापि प्रमेयत्वसमानाधिकरणतया भासते । तथा च वह्न्यभावीयप्रतियोगिता न प्रमेयसामान्यवृत्तिः,

किन्तु वन्हिमात्रवृत्तिः । तन्न्यूनवृत्तिभिन्नं सत् अवच्छेदकं वन्हित्वम् । तदवच्छिन्नसामानाधिकरण्यं वह्न्यभावेऽस्तीति नाव्याप्तिरिति समाधानम् उक्तवान् । \</

33.5\>

\<

33.6\>

लक्षणघटकपदप्रयोजनम् ।

 विवरणम्



 प्रमेयसामान्यनिष्ठप्रतियोगितैव वन्हिवृत्तितया भासत इत्यङ्गीकारेऽपि उक्ताव्याप्तिवारणार्थं परिष्करोति अथ वेत्यादिना (पृ.222) । प्रतियोगितावच्छेदकम् इत्यनेन प्रतियोगिताया अनतिरिक्तवृत्ति सत् यत् अवच्छेदकं तद्विवक्षितम् । प्रतियोगितानतिरिक्तवृत्तित्वं च स्वव्यापकतत्कान्यत्वतत्सामानाधिकरण्योभयाभाववत्त्वम् । स्पपदम् अवच्छेदकपरम् । तत्पदं प्रतियोगितापरम् ।

 \`

वन्हिमान् धूमात्'

इत्यादौ वन्हित्वेन घटाभावस्य अभावपदेन ग्रहणे तत्प्रतियोगितानतिरिक्तवृत्तित्वं वह्नित्वस्य वर्तते । वह्नित्वेन घटाभावीयघटनिष्ठप्रतियोगितायाः वन्हित्वव्यापकत्वविरहेण वन्हित्वव्यापकतत्कान्यत्वं यद्यपि वन्हित्वे वर्तते,

तथापि घटनिष्ठप्रतियोगितासामानाधिकरण्यं वन्हित्वे नास्ति । प्रतियोगिताधिकरणघटावृत्तित्वात् वह्नित्वस्य । अतः तत्सामानाधिकरण्याभावप्रयुक्तोभयाभाववत्त्वं वह्नित्वेऽस्तीति वह्नित्वं प्रतियोगितावच्छेदकम् । तदवच्छिन्नसामानाधिकरण्यं वन्हित्वेन घटाभावेऽस्तीति लक्षणसमन्वयः ।

 वन्हित्वेन वह्न्यभावस्य अभावपदेन ग्रहणे तत्प्रतियोगितायाः प्रमेयसामान्यनिष्ठायाः अनतिरिक्तवृतिवह्नित्वं भवति । प्रमेयसामान्यनिष्ठप्रतियोगितायां वह्नित्वव्यापकत्वसत्त्वात् स्वव्यापकतत्कान्यत्वं वह्नित्वे नास्तीति तदभावप्रयुक्तोभयाभाववत्त्वस्य वह्नित्वे सत्त्वात् वन्हित्वस्य प्रतियोगितावच्छेदकत्वोपपतिः ।

 स्वव्यापकतत्कान्यत्वं अवृत्तिगगनादौ प्रसिद्धम् । गगनाधिकरणाप्रसिद्ध्या अधिकरणत्वघटितस्वव्यापकतत्कत्वस्य गगनेऽभावात् धूमाभावघटभिन्नत्वेन धूमघटान्यतराभावयोः ऐक्येऽपि तदीयान्यतरनिष्ठप्रतियोगितानतिरिक्तवृत्ति घटभिन्नत्वं न भवति । घटभिन्नत्वव्यापकत्वस्य अन्यतरनिष्ठप्रतियोगितायां विरहात् । घटभिन्नत्वं हि पटादावपि वर्तते । न हि तत्र धूमघटान्यतराभावीयप्रतियोगिता वर्तते । तथा च स्वव्यापकतत्कान्यत्वं तत्सामानाधिकरण्यं च उभयमेव घटभिन्नत्वेऽस्ति । न तु उभयाभाववत्त्वम् । अतः प्रतियोगितावच्छेदकपदेन घटभिन्नत्वं न ग्रहीतुं शक्यते,

किन्तु धूमत्वमेव । तदवच्छिन्नसामानाधिकरण्यं धूमाभावे नास्तीति न \`

धूमवान् वह्नेः'

इत्यादावतिव्याप्तिरिति भावः । \</

33.6\>

\<

33.7\>

लक्षणघटकपदप्रयोजनम् ।

 विवरणम्



 प्रतियोगितायाः स्वन्यूनवृत्तिभिन्नाया इत्यादिना (पृ.224) । पक्षान्तरम् उपन्यस्यते । स्वपदेन यस्य प्रतियोगितावच्छेदकत्वम् उपपादनीयं स धर्मो ग्राह्यः । घटभिन्नत्वेन धूमघटान्यतराभावीयप्रतियोगितायाः घटभिन्नत्वन्यूनवृत्तित्वमेवास्ति । घटभिन्नत्वाधिकरणे पटादौ धूमघटान्यतराभावीयप्रतियोगितावद्भेदस्य सत्त्वात् । अतः प्रतियोगितायां स्वन्यूनवृत्तिभिन्नत्वं नास्तीति सत्त्वात् । अतः प्रतियोगितायां स्वन्यूनवृत्तिभिन्नत्वं नास्तीति स्वपदेन घटभिन्नत्वं न ग्राह्यम् । किन्तु धूमत्वमेव । तन्न्यूनवृत्तिभिन्नत्वं धूमाभावीयधूमनिष्ठप्रतियोगितायाम् अस्ति । अतः स्वन्यूनवृत्तिभिन्नायाः प्रतियोगितायाः यदवच्छेदकं धूमत्वम्,

तदवच्छिन्नसामानाधिकरण्यं धूमाभावे नास्तीति नातिव्याप्तिः ।

 न च - \`

इदं वाच्यं ज्ञेयत्वात्'

इत्यादौ व्यधिकरणधर्मावच्छिन्नाभावस्य वाच्यत्वत्वेन घटाभावस्य ग्रहणे तदीयप्रतियोगितायां यदवच्छेदकं वाच्यत्वत्वम्,

तत् स्वन्यूनवृत्तिभिन्नप्रतियोगितायाम् अवच्छेदकं न भवति । घटनिष्ठप्रतियोगितायां वाच्यत्वत्वन्यूनवृत्तित्वसत्वेन स्वन्यूनवृत्तिभिन्नत्वविरहात् । तथा च तत्र एतादृशप्रतियोगितावच्छेदकाप्रसिद्ध्या अव्याप्तिरिति - वाच्यम् ।

 न्यूनवृत्तित्वशरीरे सामानाधिकरण्यस्यापि निवेशनीयत्वात् । तथा च स्वसमानाधिकरणत्वे सति स्वसमानाधिरणभेदप्रतियोगितावच्छेदकत्वं स्वन्यूनवृत्तित्वम् । वाच्यत्वत्वेन घटाभावीयप्रतियोगितायां घटनिष्ठायां वाच्यत्वत्वाधिकरणवृत्तिभेदप्रतियोगितावच्छेदकत्वसद्भावेऽपि वाच्यत्वत्वसामानाधिकरण्यं नास्ति । अतः सामानाधिकरण्यघटितन्यूनवृत्तित्वविरहात् स्वन्यूनवृत्तिभिन्नत्वं प्रतियोगितायामस्तीति प्रतियोगितावच्छेदकपदेन वाच्यत्वत्वं गृहीत्वा तदवच्छिन्नसामानाधिकरण्यं वाच्यत्वत्वेन घटाभावेऽस्तीति लक्षणसमन्वयः कार्य इति भावः ।

 स्वन्यूनवृत्तिभिन्नाया इत्यस्य अवच्छिन्नत्व-सामानाधिकरण्यसमानाधिकरणभेदप्रतियोगिताव्चछेदकत्व - एतत्त्रियतसंबनधेन धर्मविशिष्टभिन्नाया इत्यर्थः । \</

33.7\>

\<

33.8\>

लक्षणघटकपदप्रयोजनम् ।

 विवरणम्



 एतत्कल्पत्रयेऽपि भावरूपप्रतियोगिसामानाधिकरण्यनिवेशस्य आवश्यकतया गौरवात् पक्षान्तरमाह - तत्प्रतियोगितासमानाधिकरणं सत् (पृ.225) इत्यादिना । तथा च प्रतियोगितावच्छेदकावच्छिन्नसामानाधिकरण्यम् इत्यत्र प्रतियोगितावच्छेदकपदेन तत्प्रतियोगितासमानाधिकरणं सत् तत्प्रतियोगितानिरूपकाभाववद्वृत्तितावच्छेदकं यत् तदन्यो धर्मः विवक्षितः । तत्प्रतियोगितापदेन \`

वन्हिमान् धूमात्'

इत्यादौ वन्हित्वेन घटाभावीयप्रतियोगितायाः ग्रहणे तत्सामानाधिरण्यं वन्हित्वे नास्तीति अव्याप्यवृत्तिकपिसंयोगाद्यभावीयप्रतियोगिता तत्प्रतियोगितापदेन ग्राह्या । तत्समानाधिकरणत्वे सति तन्निरूपकाभाववद्वृत्तितावच्छेदकं कपिसंयोगत्वम् । तद्भिन्नं प्रतियोगितावच्छेदकं वह्नित्वम् । तदवच्छिन्नसामानाधिकरण्यं वह्नित्वेन घटाभावेऽस्तीति लक्षणसमन्वयः ।

 अथ वा तत्प्रतियोगितापदेन घटभिन्नत्वेन वह्निघटान्यतराभावीयप्रतियोगिता ग्राह्या । तत्समानाधिकरणं स्त तन्निरूपकाभाववद्वृत्तितावच्छेदकं घटभिन्नत्वम् । तद्भिन्नं प्रतियोगितावच्छेदकं वह्नित्वम् । तदवच्चिन्नसामानाधिकरण्यं वन्हित्वेन घटाभावेऽस्तीति समन्वयः कार्यः ।

 \`

धूमवान् वह्नेः'

इत्यादौ धूमत्वेन धूमाभावस्य घटभिन्नत्वेन धूमघटान्यतराभावस्य च समनियततया ऐक्येऽपि तत्प्रतियोगितापदेन अन्यतरनिष्ठप्रतियोगितां गृहीत्वा तदधिकरणधूमवृत्तित्वं घटभिन्नत्वे वर्तते । एवं तत्प्रतियोगितानिरूपकान्यतराभाववद्भूतलादिवृत्तितावच्छेदकत्वं च घटभिन्नत्वे वर्तते । अन्यतराभाववति भूतले घटभिन्नस्य पटादेः सत्वात् इति रीत्या घटभिन्नत्वं तत्प्रतियोगितासमानाधिकरणं सत् तत्प्रतियोगितानिरूपकाभाववद्वृत्तितावच्छेदकं भवति । तद्भिन्नप्रतियोगितावच्छेदकं धूमत्वमेव । तदवच्छिन्नसामानाधिकरण्यं धूमाभावे नास्तीति नातिव्याप्तिरिति भावः । \</

33.8\>

\<

33.9\>

लक्षणघटकपदप्रयोजनम् ।

 विवरणम्



 प्रथमलक्षणवत् अस्मिन्नपि लक्षणे प्रतियोगितायां साध्यतावच्छेदकावच्छिन्नव्यापकतावच्छेदकत्वं कुतो न निवेशितम् इत्यत्राह - एतल्लक्षणे (पृ.226) इत्यादिना । तथा च साध्यतावच्छेदकावच्छिन्नव्यापकतावच्छेदकप्रतियोगिताकाभावविवक्षणे घटत्वेन वह्न्यभाव एव \`

वह्निमान् धूमात्'

इत्यादौ लक्षणघटकः स्यात् । तस्य च यावद्धेत्वधिकरणान्तर्भावेण प्रतियोगितावच्छेदकावच्छिन्नसामानाधिकरण्यं नास्ति । पर्वते प्रतियोगितावच्छेदकघटत्वावच्छिन्नस्य विरहात् इत्यसंभवः ।

 न च - घटत्वेन वह्न्यभावस्य लक्षणघटकत्वेऽपि तस्य वह्नित्वेन घटाभावसमनियतत्वेन तदभिन्नतया घटत्वेन वह्न्यभावस्य वह्नित्वमपि प्रतियोगितावच्छेदकम् । तदवच्छिन्नवह्नेः यावद्धेत्वधिकरणान्तर्गतपर्वते सत्वात् न असंभव इति - वाच्यम् ।

 एवमपि वन्हिघटोभयाभावस्यापि साध्यतावच्छेदकवन्हित्वावच्छिन्नव्यापकतावच्छेदकप्रतियोगिताकतया यावदभावान्तर्गतत्वेन तस्य पर्वताद्यन्तर्भावेण वन्हिघटोभयत्वरूपप्रतियोगितावच्छेदकावच्छिन्नसामानाधिकरण्यं नास्तीति असंभवः । अतः व्यापकतावच्छेदकरूपावच्छिन्नप्रतियोगिताकत्वं निवेशितम् । वन्हित्वावच्छिन्नाधिकरणे पर्वतादौ वह्निघटोभयत्वावच्छिन्नाभावसत्त्वात् । अतः साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकः अभावः न वह्निघटोभयाभावः,

किन्तु वन्हित्वेन घटाद्यभाव एवेति न असंभव इति भावः ।

 अत एवेति (पृ.226) । साध्यतावच्छेदकावच्छिन्नव्यापकतावच्छेदकप्रतियोगिताकत्वमुपेक्ष्य साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकत्वनिवेशादेवेत्यर्थः ।

 वन्हिघोटभयाभावस्यापि हेतुसमानाधिकरणतया वन्हित्वावच्छिन्नव्यापकतावच्छेदकप्रतियोगिताकतया च तमादायैव लक्षणसमन्वयसंभवात् व्यधिकरणधर्मावच्छिन्नाभावानभ्युपगमेऽपि न क्षतिः इति यो दोषः प्रथमलक्षणे उक्तः सोऽत्र न संभवति । वन्हिघटोभयाभावस्य हेतुसमानाधिकरणत्वेऽपि साध्यव्यापकतावच्छेदकरूपावच्छिन्नप्रतियोगिताकत्वविरहात् वन्हित्वेन वह्न्यभावस्य साध्यव्यापकतावच्छेदकरूपावच्छिन्नप्रतियोगिताकत्वेऽपि हेतुसमानाधिकरणत्वविरहात् । तथा च सद्धेतौ समानाधिकरणधर्मावच्छिन्नाभावस्य लक्षणाघटकतया व्यधिकरणधर्मावच्छिन्नाभावमादायैव समन्वयः कार्य इति \`

प्रतियोगियवृत्तिश्च'

इत्यादिग्रन्थसङ्गतिः ।

 यद्यपि \`

वन्हिमान् धूमात्'

इत्यादौ हेत्वधिकरणनिरूपितवृत्तित्वे संबन्धविशेषानिवेशात् वह्नित्वेन वह्न्यभावस्य हेत्वधिकरणे पर्वतादौ कालिकसंबन्धेन वर्तमानतया तमादाय लक्षणसमन्वयः संभवति । तथापि \`

अयमात्मा ज्ञानात्'

इत्यादौ आत्मत्वत्वेन आत्मत्वाभावस्य हेत्वधिकरणे आत्मनि केनापि संबन्धेन अवर्तमानतया व्यधिकरणधर्मावच्छिन्नाभावानभ्युपगमेहेतुसमानाधिकरणस्य साध्यव्यापकतावच्छेदकरूपावच्छिन्नप्रतियोगिताकाभावस्य अप्रसिद्ध्या अव्याप्तिः । तद्वारणाय व्यधिकरणधर्मावच्छिन्नाभावं स्वीकृत्य आत्मत्वत्वादिना घटाद्यभावमादाय तत्र लक्षणसमन्वयः कार्य इति व्यधिकरणधर्मावच्छिन्नखण्डनपरस्य प्रतियोग्यवृत्तिश्चेति ग्रन्थस्य सङ्गतिरिति भावः । \</

33.9\>

\<

33.10\>

लक्षणघटकपदप्रयोजनम् ।

 विवरणम्



 व्यधिकरणधर्मावच्छिन्नाभावानभ्युपगमेऽपि \`

अयम् आत्मा ज्ञानात्'

इत्यादौ नाव्याप्तिरिति शङ्कते - न चायमात्मेत्यादिना (पृ.229) । \`

अयम् आत्मा ज्ञानात्'

इत्यादौ साध्यतावच्छेदकम् आत्मत्वत्वम्,

तदवच्छिन्नम् आत्मत्वम्,

तद्व्यापकम् आत्मत्वमेव । व्यापकतावच्छेदकम् आत्मत्वत्वम् । तदवच्छिन्नप्रतियोगिताकाभावपदेन पूर्वक्षणवृत्तित्वविशिष्टात्मत्वाभावः गृह्यते । स च हेत्वधिकरणे आत्मनि उत्तरक्षणावच्छेदेन वर्तते । अस्य च अभावस्य आत्मान्तर्भावेण प्रतियोगितावच्छेदकावच्छिन्नसामानाधिकरण्यमस्ति । आत्मनि पूर्वक्षणावच्छेदेन पूर्वक्षणवृत्तित्वविशिष्टात्मत्वावच्छिन्नस्य उत्तरक्षणावच्छेदेन तदवच्छिन्नाभावस्य च सत्त्वात् । तथा च लक्षणसमन्वयेन अव्याप्त्यभावात् व्यधिकरणधर्मावच्छिन्नाभावस्वीकारः अनावश्यकः ।

 न च - व्यधिकरणधर्मावच्छिन्नाभावानभ्युपगमे \`

इदं वाच्यं ज्ञेयत्वात्'

इत्यत्र कथं लक्षणसमन्वय इति वाच्यम् । तत्रापि साध्यव्यापकतावच्छेदकं यत् एतत्क्षणान्यवृत्तित्वविशिष्टवाच्यत्वत्वं तदवच्छिन्नप्रतियोगिताकाभावस्य एतत्क्षणावच्छेदेन प्रतियोगितावच्छेदकावच्छिन्नसामानाधिकरण्यसत्वात् लक्षणसमन्वयसंभवात् ।

 अथ वा वाच्यत्वत्वावच्छिन्नं प्रति जन्यज्ञानत्वावच्छिन्नस्य विश्वविषयकजन्यज्ञाननिष्ठतद्व्यक्तित्वावच्छिन्नस्य च विषयतासंबन्धेन व्यापकतया साध्यव्यापकतावच्छेदकरूपावच्छिन्नप्रतियोगिताकाभावपदेन जन्यज्ञानत्वावच्छिन्नाभावं गृहीत्वा तस्य च हेत्वधिकरणे काले विषयतासंबन्धेन जन्यज्ञानत्वावच्छिन्नस्य प्रलयावच्छेदेन तदवच्छिन्नाभावस्य च सद्भावेन प्रतियोगितावच्छेदकावच्छिन्नसामानाधिकरण्यमस्तीति नाव्याप्तिः । तथा च व्यधिकरणधर्मावच्छिन्नाभावानभ्युपगमेऽपि क्षतिविरहात् तत्खण्डनपरग्रन्थानुत्थितिरिति शङ्का ।

 समाधत्ते---प्रतियोगिवैयधिकरण्याघटितेत्यादिना (पृ.229) । व्यापकताघटकाभावे प्रयोजनविरहात् प्रतियोगिवैयधिकरण्यं न निवेश्यते । अतः आत्मत्वरूपसाध्यवति आत्मनि एतत्क्षणावच्छेदेन पूर्वक्षणवृत्तित्वविशिष्टात्मत्त्वाभावस्य सत्त्वात् पूर्वक्षणवृत्तित्वविशिष्टात्मत्वत्वं साध्यवन्निष्ठाभावप्रतियोगितावच्छेदकम्,

न तु तत्प्रतियोगितानवच्छेदकम् । अतः साध्यव्यापकतावच्छेदकरूपावच्छिन्नप्रतियोगिताकत्वविरहात् पूर्वक्षणवृत्तित्वविशिष्टात्मत्वत्वावच्छिन्नाभावः न लक्षणघटकः । किन्तु व्याधिकरणधर्मावच्छिन्नप्रतियोगिताकः आत्मत्वत्वेन घटाभाव एव लक्षणघटकः ।

 एवं \`

इदं वाच्यं ज्ञेयत्वात्'

इत्यादौ साध्यवति काले प्रलयावच्छेदेन जन्यज्ञानाभावस्य सत्त्वात् जन्यज्ञानत्वं साध्यवन्निष्ठाभावप्रतियोगितावच्छेदकम्;

न तु तदनवच्छेदकम् इति साध्यव्यापकतावच्छेदकरूपावच्छिन्नप्रतियोगिताकत्वविरहात् जन्यज्ञानत्वावच्छिन्नाभावमादाय लक्षणसमन्वयो न संभवति । किन्तु वाच्यत्वत्वेन घटाद्यभावमादायैव लक्षणसमन्वयः कार्य इति व्यधिकरणधर्मावच्छिन्नाभावस्वीकारस्य आवश्यकतया \`

प्रतियोग्यवृत्तिश्च'

इति ग्रन्थसङ्गतिरिति भावः । \</

33.10\>

\<

33.11\>

लक्षणघटकपदप्रयोजनम् ।

 विवरणम्



 न च साध्यतावच्छेदकेत्यादि (पृ.231) । लाघवात् साध्यतावच्छेदकावच्छिन्नप्रतियोगिताकाभाव एव निवेश्यताम् । \`

वन्हिमान् धूमात्'

इत्यादौ वन्हित्वावच्छिन्नप्रतियोगिताकाभावपदेन वन्हित्वेन घटाभावं गृहीत्वा लक्षणसमन्वयः करिष्यते ।

 न च - प्रमेयसाध्यकस्थले साध्यतावच्छेदकप्रमेयत्वावच्छिन्नप्रतियोगिताकाभावाप्रसिद्ध्या अव्याप्तिः इति - वाच्यम् । प्रमेयत्वनिष्ठसंयोगादिव्यधिकरणसंबन्धावच्छिन्नावच्छेदकताकप्रतियोगिताकाभावमादाय लक्षणसमन्वयसंभवात् इति आशङ्का ।

 तत्समाधानं तु - गुरुधर्मावच्छिन्नसाध्यकसद्धेतौ \`

प्रमेयवन्हिमान् धूमात्'

इत्यादौ साध्यतावच्छेदकं यत् प्रमेयत्वविशिष्टवन्हित्वं तदवच्छिन्नप्रतियोगिताकाभावाप्रसिद्ध्या अव्याप्तिः । लघुधर्मवन्हित्वसमनियतस्य गुरुधर्मस्य प्रमेयत्वविशिष्टवह्नित्वस्य प्रतियोगितानवच्छेदकत्वेन तदवच्छिन्नप्रतियोगिताकाभावाप्रसिद्ध्या अव्याप्तिः स्यात् । अतः साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावनिवेशः ।

 प्रमेयवन्हित्वावच्छिन्नसाध्यकस्थले प्रमेयवन्हित्वरूपसाध्यतावच्छेदकावच्छिन्नव्यापकतावच्छेदकं शुद्धवह्नित्वम् । तदवच्छिन्नप्रतियोगिताकाभावः वन्हित्वेन घटाभावः प्रसिद्ध इति नाव्याप्तिरिति । \</

33.11\>

\<

33.12\>

लक्षणघटकपदप्रयोजनम् ।

 विवरणम्



 व्यापकतायां प्रतियोगिसामानाधिकरण्ये च संबन्धविशेषं निवेशयतां केषांचिन्मतमनुवदति - अत्र चेत्यादिना (पृ.232) । प्रतियोगिसामानाधिकरण्यशरीरे संबन्धविशेषानिवेशे \`

ज्ञानवान् आत्ममहाकालान्यतरत्वात्'

इत्यत्र साध्यतावच्छेदकज्ञानत्वावच्छिन्नव्यापकतावच्छेदकरूपावच्छिननप्रतियोगिताकस्य ज्ञानत्वादिना ज्ञानाद्यभावस्य यावद्धेत्वधिकरणकालान्तर्भावेण कालिकसंबन्धेन ज्ञानरूपप्रतियोगिसामानाधिकरण्यमस्तीति अतिव्याप्तिः । तद्वारणाय प्रतियोगिसामानाधिकरण्यघटकप्रतियोगिमत्तायां साध्यतावच्छेदकसंबन्धावच्छिन्नत्वं निवेशनीयम् । काले ज्ञानस्य कालिकसंबन्धेन सत्त्वेऽपि साध्यतावच्छेदकसमवायसंबन्धेन असत्त्वात् नातिव्याप्तिः ।

 एवं व्यापकतायां साध्यतावच्छेदकसंबन्धावच्छिन्नत्वं निवेशनीयम् । अन्यथा \`

वन्हिमान् धूमात्'

इत्यादौ साध्यतावच्छेदकवन्हित्वावच्छिन्नं प्रति द्रव्यत्वत्वविशिष्टस्य द्रव्यत्वस्य समवायसंबन्धेन व्यापकतया समवायसंबन्धघटितसाध्यव्यापकतावच्छेदकं यत् द्रव्यत्वत्वं तदवच्छिन्नप्रतियोगिताकस्य द्रव्यत्वत्वेन घटाभावस्य हेतुसमानाधिकरणयावदभावान्तर्गतस्य स्वविशिष्टयावद्धेत्वधिकरणपर्वताद्यन्तर्भावेण साध्यतावच्छेदकसंयोगसंबन्धेन प्रतियोगितावच्छेदकावच्छिन्नप्रतियोगिसामानाधिकरण्यं नास्ति । प्रतियोगितावच्छेदकद्रव्यत्वत्वावच्छिन्नस्य द्रव्यत्वस्य संयोगसंबन्धेन पर्वतादावसत्त्वात् इति अव्याप्तिः स्यात् । व्यापकतायां साध्यतावच्छेदकसंबन्धावच्छिन्नत्वनिवेशे तु द्रव्यत्वस्य संयोगसंबन्धेन वह्निव्यापकत्वविरहात् संयोगसंबन्धावच्छिन्नसाध्यव्यापकतावच्छेदकं वह्नित्वादिकमेव,

न तु द्रव्यत्वत्वम् । वह्नित्वाद्यवच्छिन्नप्रतियोगिताकस्य वह्नित्वादिना घटाद्यभावस्यैव लक्षणघटकतया तस्य संयोगसंबन्धेन वह्नित्वावच्छिन्नसामानाधिकरण्यम् अस्तीति नाव्याप्तिः ।

 यद्यपि प्रथमस्वलक्षणे साध्यतावच्छेदकसंबन्धेन प्रतियोगिसामानाधिकरण्यनिवेशे \`

महाकालान्यत्वशिष्टघटवान् कालत्वात्'

इत्यत्र लक्षणघटकस्य महाकालान्यत्वविशष्टघटाभावस्य साध्यतावच्छेदककालिकसंबन्धेन घटरूपप्रतियोगिसामानाधिकरण्यसत्त्वात् अतिव्याप्तिरापादिता,

तथापि द्वितीयलक्षणे प्रतियोगितावच्छेदकावच्छिन्नसामानाधिकरण्यस्यैव निवेशात् महाकाले प्रतियोगितावच्छेदकमहाकालान्यत्वविशिष्टघटस्य कालिकसंबन्धेन असत्त्वात् विशिष्टघटाभावस्य प्रतियोगितावच्छेदकावच्छिन्नसामानाधिकरण्यविरहात् अतिव्याप्त्यप्रसक्तेः साध्यतावच्छेदकसंबन्धेन प्रतियोगितावच्छेदकावच्छिन्नसामानाधिकरण्यनिवेशनं न दोषमावहतीति भावः ।

 कालत्वादेः व्यभिचारित्वेऽपि इति (पृ.232) । \`

अपि'

शब्देन अस्य सद्धेतुत्वं प्रथमलक्षणे समर्थितं स्मार्यते । तथा च तस्य सद्धेतुत्वे लक्षणसमन्वयः न दोषावहः । असद्धेतुत्वे विशिष्टघटरूपप्रतियोगिसामानाधिकरण्यविरहात् नातिव्याप्तिः इति आशयः ।

 ननु तादात्म्यसंबन्धेन प्रमेयसाध्यकसद्धेतौ साध्यतावच्छेदक तादात्म्यसंबन्धेन साध्यं प्रति तेन संबन्धेन प्रमेयसामान्यस्य व्यापकतया तादात्म्यसंबन्धघटितसाध्यव्यापकतावच्छेदकं यत् प्रमेयत्वं तदवच्छिन्नप्रतियोगिताकाभावाप्रसिद्ध्या अव्याप्तिरित्याशङ्क्य तत्र संयोगसमवायविषयित्वादिसंबन्धावच्छिन्नप्रमेयत्वावच्छिन्नप्रतियोगिताकाभावः प्रसिद्ध्यति । साध्यव्यापकतावच्छेदकरूपावच्छिन्नप्रतियोगितायां प्रयोजनविरहेण साध्यतावच्छेदकसंबन्धावच्छिन्नत्वस्य अनिवेशात् तादात्म्यसंबन्धावच्छिन्नप्रमेयत्वावच्छिन्नप्रतियोगिताकाभाव एव ग्राह्य इति निर्बन्धविरहात् इत्याशयेन समाधत्ते - तादात्म्यसंबन्धेनेत्यादिना (पृ.232) ।

 तदवच्छिन्नस्येति षष्ठ्याः प्रतियोगित्वमर्थः । प्रयोजनविरहेणेति (पृ.232) । समवायसंबन्धावच्छिन्नवह्नित्वावच्छिन्नवह्न्यभावस्य लक्षणघटकत्वेऽपि तस्य साध्यतावच्छेदकसंयोगसंबन्धेन प्रतियोगिसामानाधिकरण्यसत्त्वेन अव्याप्त्यप्रसक्तेरिति भावः ।

 ननु प्रतियोगितायां साध्यतावच्छेदकसंबन्धावच्छिन्नत्वानिवेशे सर्वत्र व्यधिकरणसंबन्धावच्छिन्नप्रतियोगिताकाभावमादायैव लक्षणसमन्वयसंभवात् व्यधिकरणधर्मावच्छिन्नप्रतियोगिताकाभावानभ्युपगमेऽपि क्षतिविरहात् \`

प्रतियोग्यवृत्तिश्च'

इति ग्रन्थानुत्थितिरित्यत आह - तन्निवेशेऽपीति (पृ.233) । प्रतियौगितायां साध्यतावच्छेदकसंबन्धावच्छिन्नत्वनिवेशेऽपि तादात्म्यसंबन्धेन प्रमेयसाध्यकस्थले साध्यव्यापकतावच्छेदकं यत् प्रमेयत्वं तदवच्छिन्नतादात्म्यसंबन्धावच्छिन्नप्रतियोगिताकाभावः प्रसिद्ध्यत्येव । \`

समवायित्वेन प्रमेयत्ववान् न भवति'

इति प्रतीतिसिद्धः यः समवायित्वरूपव्यधिकरणधर्मावच्छिन्नप्रमेयत्वनिष्ठावच्छेदकताकप्रमेयत्ववन्निष्ठप्रतियोगिताकभेदः तस्यापि प्रमेयत्वावच्छिन्नतादात्म्यसंबन्धावच्छिन्नप्रतियोगिताकत्वात् । तस्य भेदस्य केवलान्वयितया हेतुसमानाधिकरणत्वात् तमादाय लक्षणसमन्वयसंभवात् व्यधिकरणधर्मावच्छिन्नात्यन्ताभाववादिभिः व्यधिकरणधर्मावच्छिन्नावच्छेदकताकप्रतियोगिताकभेदस्यापि \`

समवायितया वाच्यत्ववद्भेदोऽपि द्रष्टव्य'

इति मिश्रोक्त्यनुसारेण अङ्गीकृतत्वात् इति भावः ।

 एतावता साध्यतावच्छेदकसंबन्धेन प्रतियोगिसामानाधिकरण्यं तेनैव संबन्धेन व्यापकत्वं च निवेशयतां मतम् अनूदितम् । तद्दूषयति - तदसदिति (पृ.233) । \`

घटत्वाभाववान् मेयत्वात्'

इत्यत्र व्यभिचारिणि लक्षणघटकः यः घटत्वाभावत्वेन घटत्वाभावाभावः घटत्वात्मकः तस्य यावद्धेत्वधिकरणघटान्तर्भावेण साध्यतावच्छेदकस्वरूपसंबन्धेन पूर्वक्षणवृत्तित्वविशिष्टस्वाभावरूपप्रतियोगिसामानाधिकरण्यमादाय अतिव्याप्त्यापत्तेः साध्यतावच्छेदकसंबन्धनिवेशो न युक्त इति भावः ।

 पूर्वोक्तदिशा इति (पृ.233) । प्रथमलक्षणोक्तरीत्या इत्यर्थः । \</

33.12\>

\<

33.13\>

लक्षणघटकपदप्रयोजनम् ।

 विवरणम्



 व्यापकताघटकयावत्संबन्धेन प्रतियोगिसामानाधिकरण्यं \`

ज्ञानवान् आत्ममहाकालान्यतरत्वात्'

इत्यादौ अतिव्याप्तिवारणाय प्रथमलक्षणे निवेशितम् । तथा द्वितीयलक्षणेऽपि निवेश्यताम् इत्याशङ्क्याह - स्वप्रतियोगितावच्छेदकावच्छिन्नेति (पृ.236) । स्वं - लक्षणघटकाभावः । स्वप्रतियोगितावच्छेदकावच्छिन्नस्य येन येन संबन्धेन साध्यव्यापकत्वं तेन तेन संबन्धेन प्रतियोगिसामानाधिकरण्यमिति निवेशे यद्यपि \`

ज्ञानवान् आत्ममहाकालान्यतरत्वात्'

इत्यत्र ज्ञानत्वावच्छिन्नज्ञानाभावप्रतियोगितावच्छेदकज्ञानत्वावच्छिन्नस्य समवायसंबन्धेनापि साध्यव्यापकतया तेन संबन्धेन काले ज्ञानत्वावच्छिन्नविरहात् अतिव्याप्तिः वारयितुं शक्यते । तथापि \`

इदं वाच्यं ज्ञेयत्वात्'

इत्यादौ स्वरूपसंबन्धघटितसाध्यव्यापकतावच्छेदकं यत् वाच्यत्वत्वं तदवच्छिन्नप्रतियोगिताकाभावपदेन विषयतासंबन्धेन वाच्यत्वं नास्तीति प्रतीतिसिद्धः यः वाच्यत्वत्वावच्छिन्नविषयतासंबन्धावच्छिन्नप्रतियोगिताकाभावः अर्थात् समानाधिकरणधर्मावच्छिन्नव्यधिकरणसंबन्धावच्छिन्नप्रतियोगिताकः अभावः,

तमादायापि लक्षणसमन्वयः संभवति । तत्प्रतियोगितावच्छेदकवाच्यत्वत्वावच्छिन्नस्य व्यापकताघटकस्वरूपसंबन्धेन हेत्वधिकरणघटादौ वृत्तेः । तथा च व्यधिकरणधर्मावच्छिन्नाभावानङ्गीकारेऽपि लक्षणसमन्वयात् तत्खण्डनपर \`

प्रतियोग्यवृत्तिश्च'

इत् ग्रन्थासङ्गतिः स्यात् । अतः द्वितीयलक्षणे व्यापकताघटकसंबन्धेन प्रतियोगिसामानाधिकरण्यनिवेशो न संभवतीति भावः । \</

33.13\>

\<

33.14\>

लक्षणघटकपदप्रयोजनम् ।

 विवरणम्



 समानयुक्त्या मतान्तरमपि खण्डयति - एतेनेति (पृ.237) । \`

प्रतियोग्यवृत्तिश्च'

इत्यादि ग्रन्थासाङ्गत्या इत्यर्थः । अयमाशयः- विषयतासंबन्धेन व्यापकत्वं तेनैव संबन्धेन प्रतियोगिसामानाधिकरण्यं च विवक्षणीयम् । यद्यपि \`

वन्हिमान् धूमात्'

इत्यादौ वह्नित्वेन घटाभावस्य लक्षणघटकत्वं न संभवति,

वह्नित्वावच्छिन्नस्य विषयतासंबन्धेन वह्निव्यापकत्वविरहात्;

तथापि वह्निमत्त्वप्रकारकप्रमात्वेन घटाभावः लक्षणघटकः । वह्निमत्त्वप्रकारकप्रमात्वावच्छिन्नतादृशप्रमायाः विषयतासंबन्धेन वह्निव्यापकत्वमस्ति । वह्निमति पर्वतादौ \`

वह्निमान्'

इत्याकारिकायाः वह्निमत्त्वप्रकारिकायाः प्रमायाः विषयतासंबन्धेन सत्वात् । तथा च विषयतासंबन्धघटितव्यापकतावच्छेदकं यत् वह्निमत्त्वप्रकारकप्रमात्वं तदवच्छिन्नप्रतियोगिताकः हेतुसमानाधिकरणः अभावः वह्निमत्त्वप्रकारकप्रमात्वेन घटाभावः । तस्य विषयतासंबन्धेन पर्वताद्यन्तर्भावेण वन्हिमत्त्वप्रकारकप्रमात्वरूपप्रतियोगितावच्छेदकावच्छिन्नसामानाधिकरण्यमस्ति । पर्वते तादृशप्रमायाः तदवच्छिन्नघटाभावस्य च सत्त्वात् इति लक्षणसमन्वयः ।

 \`

धूमवानृ वह्नेः'

इत्यादौ धूमवत्त्वप्रकारकप्रमात्वावच्छिन्नतादृशप्रमाभावः यावदन्तर्गतः । तस्य स्वविशिष्टयावद्धेत्स्वधिकरणायोगोलकान्तर्भावेण तादृशप्रमारूपप्रतियोगिविरहात् प्रतियोगितावच्छेदकावच्छिन्नसामानाधिकरण्यं नास्तीति नातिव्याप्तिः ।

 एवं \`

ज्ञानवान् आत्ममहाकालान्यतरत्वात्'

इत्यत्र ज्ञानवत्त्वप्रकारकप्रमात्वावच्छिन्नाभावस्य विषयतासंबन्धेन तादृशप्रमारूपप्रतियोगिसामानाधिकरण्यं कालान्तर्भावेण नास्तीति चातिव्याप्तिः ।

 एवं सति \`

इदं वाच्यं ज्ञेयत्वात्'

इत्यादौ वाच्यत्ववत्त्वप्रकारकप्रमात्वावच्छिन्नव्यधिकरणसंयोगादिसंबन्धावच्छिन्नप्रतियोगिताकाभावामादायैव लक्षणसमन्वयसंभवात् व्यधिकरणधर्मावच्छिन्नाभावानभ्युपगमेऽपि क्षत्यभावात् \`

प्रतियोग्यवृत्तिश्च'

इति ग्रन्थानुत्थितिः । अतः इदं मतमपि न युक्तम् ।

 किञ्च \`

ज्ञेयत्वत्वादिना वाच्यत्वादीनाम् अभावः सूलभः'

इति दीधितिग्रन्थेन द्वितीयस्वलक्षणे \`

इदं वाच्यं ज्ञेयत्वात्'

इत्यादौ ज्ञेयत्वत्वेन वाच्यत्वाभावमादाय समन्वयः कार्य इत्यवगम्यते । विषयतासंबन्धघटितव्यापकतानिवेशे ज्ञेयत्वस्य साध्यं प्रति स्वरूपसंबन्धेनैव व्यापकतया विषयतासंबन्धेन व्यापकत्वं नास्तीति ज्ञेयत्वत्वस्य विषयतासंबन्धघटितव्यापकतावच्छेदकत्वविरहात् तदवच्छिन्नप्रतियोगिताकस्य ज्ञेयत्वत्वेन वाच्यत्वाभावस्य लक्षणाघटकतया उक्तदीधितिग्रन्थासाङ्गत्यं च प्रसज्यते । अतः विषयतासंबन्धेन व्यापकत्वादिनिवेशः नोचित इति भावः । \</

33.14\>

\<

33.15\>

लक्षणघटकपदप्रयोजनम् ।

 विवरणम्



 तर्हि केन संबन्धेन व्यापकत्वं प्रतियोगिसामानाधिकरण्यं च निवेशनीयम् इत्यत्राह - किन्तु इत्यादिना (पृ.239) । स्वप्रतियोगितावच्छेदकसंबन्धेन व्यापकत्वं तेनैव संबन्धेन प्रतियोगितावच्छेदकावच्छिन्नसामानाधिकरण्यं च विवक्षणीयम् । यत्संबन्धावच्छइन्नप्रतियोगिताकाभावः लक्षणघटकः स संबन्धः स्वप्रतियोगितावच्छेदकसंबन्धः ।

 \`

वन्हिमान् धूमात्'

इत्यादौ \`

वन्हित्वेन संयोगसंबन्धेन घटो नास्तीतिप्रतीतिसिद्धः अभावः लक्षणघटकः । तत्प्रतियोगितावच्छेदकसंबन्धः संयोग संबन्धः । तेन संबन्धेन वह्नित्वावच्छिन्नस्य साध्यव्यापकत्वात् स्वप्रतियोगिताव्चछेदकसंबन्धघटितव्यापकतावच्छेदकवह्नित्वावच्छिन्नप्रतियोगिताकत्वसद्भावात् तस्य लक्षणघटकत्वम् । तस्य अभावस्य संयोगसंबन्धेन वह्नित्वावच्छिन्नसामानाधिकरण्यमस्तीति लक्षणसमन्वयः ।

 \`

धूमवान् वह्नेः'

इत्यादौ संयोगसंबन्धेन \`

धूमत्वेन धूमो नास्ति'

इति प्रतीतिसिद्धाभावमादाय अतिव्याप्तिर्वारणीया ।

 \`

इदं वाच्यं ज्ञेयत्वात्'

इत्यादौ व्यधिकरणविषयतासंयोगादिसंबन्धावच्छिन्नवाच्यत्वाभावमादाय लक्षणसमन्वयो न संभवति । प्रतियोगितावच्छेदकविषयतादिसंनबन्धेन वाच्यत्वस्य साध्यव्यापकत्वविरहात् । अतः \`

वाच्यत्वात्वेन स्वरूपसंबन्धेन ज्ञेयत्वं नास्ति'

इत्यादि प्रतीतिसिद्धं व्यधिकरणधर्मावच्छिन्नाभावमादायैव लक्षणसमन्वयः कार्य इति \`

प्रतियोग्यवृत्तिश्च'

इति ग्रन्थसङ्गतिरिति भावः ।

 ननु स्वप्रतियोगितावच्छेदकसंबन्धन प्रतियोगितावच्छेदकावच्छिन्सामानाधिकरण्यविवक्षणेऽपि \`

धूमवान् वह्नेः'

इत्यादौ अतिव्याप्तिः । धूमत्वेन धूमाभावस्य धूमः यथा प्रतियोगी,

तथा पूर्वक्षणवृत्तित्वविशिष्टधूमाभावाभावोऽपि प्रतियोगी । धूमाभावनिरूपितधूमनिष्ठप्रतियोगितावच्छेदकसंबन्धः संयोगसंबन्धः । धूमाभावनिरूपितपूर्वक्षणवृत्तित्वविशिष्टस्वाभावनिष्ठप्रतियोगितायाम् अवच्छेदकः संबन्धः स्वरूपसंबन्धः । एवं धूमाभावस्य धूमत्वं यथा प्रतियोगितावच्छेदकं तथा पूर्वक्षणवृत्तित्वविशिष्टस्वाभावत्वमपि प्रतियोगितावच्छेदकम् । एवं च स्वप्रतियोगितावच्छेदकीभूतस्वरूपसंबन्धेन पूर्वक्षणवृत्तित्वविशिष्टस्वाभावत्वरूपप्रतियोगितावच्छेदकावच्छिन्नसामानाधिकरण्यं धमाभावे अयोगोलकान्तर्भावेण वर्तते । अयोगोलके धूमत्वेन धूमाभावस्य पूर्वक्षणवृत्तित्वविशिष्टधूमाभावाभावस्य च सत्त्वात् इत्याशङ्क्य स्वप्रतियोगितावच्छेदकावच्छिन्नभावरूपप्रतियोगिसामानाधिकरण्यविवक्षणात् नातिव्याप्तिः । पूर्वक्षणवृत्तित्वविशिष्टस्वाभावस्य भावरूपत्वविरहात् भावरूपस्य धूमस्य अयोगोलके अभावाच्च इत्याशयेन समाधत्ते - व्यभिचारिणि (पृ.239) । इति ।

 ननु प्रतियोगितावच्छेदकसंबन्धेन प्रतियोगितावच्छेदकावच्छिन्नभावसमानाधिकरण्यनिवेशेऽपि \`

धूमवान् वह्नेः'

इत्यादावतिव्याप्तिः । तथा हि - यत्र ह्रदवृत्तित्वविशिष्टः धूमाभावः तत्र - ह्रदे ह्रदवृत्तित्वविशिष्टधूमाभावाभावविशिष्टं नास्ति इति प्रतीतिसिद्धः अभावः वर्तते । ह्रदवृत्तित्वविशिष्टधूमाभावभावविशिष्टत्वं सामानाधिकरण्यसंबन्धेन । ह्रदे ह्रदवृत्तित्वविशिष्टधूमाभावोऽस्ति । अयोगोलके ह्रदवृत्तित्वविशिष्टधूमाभावाभावः अस्ति । तथा सामानाधिकरण्यसंबन्धेन तद्विशिष्टः वह्न्यादिः घटाद्यभावश्च वर्तते । ह्रदे ह्रदवृत्तित्वविशिष्टधूमाभावाभावविशिष्टाभावः वर्तते । तथा च ह्रदान्तर्भावेण ह्रदवृत्तित्वविशिष्टधूमाभावस्य ह्रदवृत्तित्वविशिष्टधूमाभावाभावविशिष्टाभावस्य च समनियतत्वात् उभयोरपि ऐक्यम् । ह्रदवृत्तित्वविशिष्टधूमाभावस्य शुद्धधूमाभावस्य च \`

विशिष्टं शुद्धान्नातिरिच्यते'

इति न्यायेन ऐक्मय् । एवञ्च ल7णघटकः यः धूमाभावः तस्यापि ह्रदवृत्तित्वविशिष्टधूमाभावाभावविशिष्टं प्रतियोगि । तादृशविशिष्टं च भावरूपवह्न्यादिकमपि । तत्सामानाधिकरण्यं धूमाभावे अयोगोलकान्तर्भावेण अस्तीति अतिव्याप्तिरिति आशङ्का ।

 अभावमात्रप्रतियोगिकः अभाव एव स्वप्रतियोगिस्वरूपः । यथा घटाभावमात्रप्रतियोगिकः घटाभावाभावः घटाभावप्रतियोगिघटस्वरूपः । ह्रदवृत्तित्वविशिष्टधूमाभावाभावविशिष्टाभावस्तु न अभावमात्रप्रतियोगिकः । वह्न्यादेः भावस्यापि तत्प्रतियोगित्वात् । तथा च तस्य ह्रदवृत्तित्वविशिष्टधूमाभावरूपत्वविरहात् शुद्धधूमाभावरूपत्वमपि नास्ति । अतः ह्रदवृत्तित्वविशिष्टधूमाबावाभावविशिष्टत्वरूपप्रतियोगितावच्छेदकावच्छिन्नवह्न्यादिरूपभावसामानाधिकरण्यमादाय नातिव्याप्तिरिति भावः ।

 किंचिद्विशिष्टस्य (पृ.239) ---ह्रदवृत्तित्वविशिष्टस्य । स्वस्य (पृ.239) ---धूमाभावस्य यः अभावः सामानाधिकरण्यसंबन्धेन तद्विशिष्टस्य ह्रदवृत्तित्वविशिष्टधूमाभावाभावविशिष्टस्य अभावः । विशिष्टस्वसमनियतोऽपि (पृ.239) --- ह्रदवृत्तित्वविशिष्टधूमाभावसमनियतोऽपि । स्वस्मात् (पृ.239)
--- ह्रदवृत्तित्वविशिष्टधूमाभावात् अतिरिक्त एव । तदभावप्रतियोगिस्वरूपताया इति (पृ.239) । स चासौ अभावश्च तदभावः तत्प्रतियोगिस्वरूपताया इत्यर्थः । अभावमात्रेत्यत्र योऽभावो गृह्यते सः अभावः तदभावपदेन ग्राह्यः । सामानाधिकरण्यसंबन्धेनेत्यस्य धूमाबावाभावविशिष्टत्वे अन्वयः ।

 तादृशविशिष्टत्वं चेति (पृ.240) । ह्रदवृत्तित्वविशिष्टधूमाभावाभावविशिष्टत्वं चेत्यर्थः । अभावसाधारणमिति (पृ.240) । ह्रदवृत्तित्वविशिष्टधूमाभावाभावाधिकरणायोगोलकनिष्ठे वह्न्यादिरूपभावे घटाभावादिरूपे अभावे च तादृशविशिष्टत्वमस्तीत्यर्थः । तथा च अभावावृत्तिप्रतियोगितावच्छेदकं न तादृशविशिष्टत्वम् । किन्तु धूमत्वादिकमेव । तदवच्छिन्नसामानाधिकरण्यं धूमाद्यभावे नास्ति इति नातिव्याप्तिरिति भावः । \</

33.15\>

\<

33.16\>

लक्षणघटकपदप्रयोजनम् ।

 विवरणम्



 ननु प्रतियोगितावच्छेदकावच्छिन्नभावसामानाधिकरण्यनिवेशे \`

वन्हिमान् धूमात्'

इत्यादावव्याप्तिः । वन्हिव्यापकः ह्रदत्वाभावः । व्यापकतावच्छेदकं ह्रदत्वाभावत्वम् । तदवच्छिन्नप्रतियोगिताकोऽभावः ह्रदत्वाभावाभावः ह्रदत्वस्वरूपः । स च हेत्वधिकरणे पर्वतादौ कालिकसंनब्धेन वर्तमानतया लक्षणघटकः । तत्प्रतियोगितावच्छेदकं यत् ह्रदत्वाभावत्वं तदवच्छिन्नह्रदत्वाभावसामानाधिकरण्यं ह्रदत्वात्मकाभावे पर्वतान्तर्भावेण यद्यप्यस्ति,

पर्वते ह्रदत्वाभावस्य स्वरूपसंबन्धेन ह्रदत्वामकाभावस्य च कालिकसंबन्धेन सत्त्वात् । तथापि प्रतियोगितावच्छेदकावच्छिन्नभावसामानाधिकरण्यं नास्ति । प्रतियोगितावच्छेदकावच्छिन्नस्य ह्रदत्वाभावस्य भावरूपत्वविरहात् । तथा चाव्याप्तिरित्याशङ्क्य यावदभावानाम् इत्यत्र अभावपदं भावभिन्नपरम् । ह्रदत्वात्मकस्य अभावस्य भावरूपतया लक्षणघटकत्वविरहेण न तमादाय अव्याप्तिरिति समाधत्ते - यावदभावानामित्यत्रापीति (पृ.243) ।

 न च ह्रदत्वाभावाभावस्येति (पृ.243) । यावदभावानाम् इत्यत्र अभावपदस्य भावभिन्नपरत्वाभावेऽपि \`

वह्निमान् धूमात्'

इत्यादौ ह्रदत्वात्मकाभावस्य लक्षणघटकत्वेऽपि नाव्याप्तिः । ह्रदत्वाभावाभावस्य ह्रदत्वाभावप्रकारकप्रमाविषयत्वाभावस्य च समनियततया अभिन्नत्वेन ह्रदत्वात्मकाभावस्य ह्रदत्वाभावप्रकारकप्रमाविषयत्वत्वमपि प्रतियोगितावच्छेदकम् । तदवच्छिन्नः भावः ह्रदत्वाभावप्रकारकप्रमाविषयत्वम् । तत्सामानाधिकरण्यं ह्रदत्वेऽस्तीति नाव्याप्तिरिति भावः ।

 तस्येति (पृ.243) । समनियतयोरभावयोरेवैक्यम् । न तु भावाभावयोः । ह्रदत्वाभावाभावस्तु ह्रदत्वात्मकतया भावरूपः । अतस्तस्य ह्रदत्वाभावप्रकारकप्रमाविषयत्वाभावसमनियतत्वेऽपि न तदभिन्नत्वम् । अतः ह्रदत्वात्मकाभावस्य ह्रदत्वाभावप्रकारकप्रमाविषयत्वत्वं न प्रतियोगितावच्छेदकम्,

किन्तु ह्रदत्वाभावत्वमेव । तदवच्छिन्नभावसामानाधिकरण्यं ह्रदत्वात्मकाभावे नास्तीति अव्याप्तिरस्त्येव । तद्वारणार्थं यावदभावपदेन भावभिन्नोऽभावः विवक्षणीय इति भावः । तस्य ह्रदत्वात्मकाभावस्य भावरूपतया ह्रदत्वाभावप्रकारकप्रमाविषयत्वापेक्षया भिन्नत्वात् इत्यर्थः ।

 ननु \`

यावदभावानाम्'

इत्यत्र अभावपदस्य भावभिन्नपरत्वे \`

कपिसंयोगाभाववान् मेयत्वात्'

इत्यादौ कपिसंयोगात्मकाभावस्य लक्षणाघटकतया तमादाय अव्याप्त्यप्रसक्तेः तद्वारणायोपात्तं स्वविशिष्टपदं व्यर्थमित्याशङ्क्य स्वविशिष्टपदस्य स्थलान्तरे अव्याप्तिवारकतया सार्थक्यमाह - एवं च सतीति (पृ.243) । अभावपदस्य भावभिन्नपरत्वे सतीत्यर्थः । स्वविशिष्टपदानुपादाने \`

सत्तावान् जातेः'

इत्यत्र हेत्वधिकरणे काले कालिकसंबन्धेन वर्तमानस्य सत्तात्वेन सत्ताभावस्य यावद्धेत्वधिकरणनित्यगुणान्तर्भावेण प्रतियोगिसामानाधिकरण्यं नास्ति । नित्यगुणादौ प्रतियोगिसत्तासत्त्वेऽपि सत्ताभावस्य केनापि संबन्धेन अवृत्तेः । नित्येषु कालिकायोगात् कालिकसंबन्धेनापि अवृत्तेरिति अव्याप्तिः स्यात् । तद्वारणाय स्वविशिष्टपदोपादानम् । तदुपादाने सत्ताभावविशिष्टं हेत्वधिकरणं न नित्यगुणादि । किन्तु अनित्यगुणादिकमेव । तदन्तर्भावेण प्रतियोगिसामानाधिकरण्यसत्त्वात् नाव्याप्तिरिति भावः । \</

33.16\>

\<

34.1\>

व्यापकतावच्छेदकरूपे भाववृत्तित्वविशेषणम् ।

 विवरणम्



 शङ्कते---न च भावभिन्नाभावविवक्षणेऽपीति (पृ.245) । यावतामभावानामित्यत्र अभावपदेन भावभिन्नाभावविवक्षणेऽपि \`

अयम् आत्मा ज्ञानात्'

इत्यत्र अव्याप्तिः । आत्मत्वरूपसाध्यं प्रतियथा आत्मत्वं व्यापकं तथा कालिकसंबन्धावच्छिन्नप्रतियोगिताकाकाशाभावाभावोऽपि व्यापकः । आत्मत्ववति आत्मनि आकाशाभावस्य कालिकसंबन्धेन असत्त्वात् । अतः साध्यव्यापकतावच्छेदकं कालिकसंबन्धावच्छिन्नप्रतियोगिताकाकाशाभावाभावत्वम् । तदवच्छिन्नप्रतियोगिताकः भावभिन्नः आकाशाभावात्मकः कालिकसंबन्धावच्छिन्नप्रतियोगिताकाकाशाभावाभावाभावः यावदन्तर्गतः । तस्य स्वप्रतियोगितावच्छेदकावच्छइन्नभावसामानाधिकरण्यं नास्ति । प्रतियोगितावच्छेदकावच्छिन्नस्य कालिकंसबन्धावच्छिन्नप्रतियोगिताकाकाशाभावाभावस्य भावत्वाभावात् । तथा चाव्यप्तिरिति भावः ।

 समाधत्ते - आकाशाभावीयेति (पृ.246) । कालिकसंबन्धावच्छिन्नप्रतियोगिताकाकाशाभावाभावत्वस्य साध्यवन्निष्ठाभावप्रतियोगितानवच्छेदकत्वरूपं साध्यव्यापकतावच्छेदकत्वं नास्ति । साध्यवति आत्मनि वर्तते यः आकाशाभावात्मकः तृतीयाभावः तत्प्रतियोगितावच्छेदकत्वात् तस्य । अतः कालिकसंबन्धावच्छिन्नप्रतियोगिताकाकाशाभावाभावत्वावच्छिन्नप्रतियोगिताकस्य आकाशाभावादेः लक्षणाघटकतया न तमादाय \`

अयम् आत्मा ज्ञानात्'

इत्यादौ अव्याप्तिरिति भावः । \</

34.1\>

\<

34.2\>

व्यापकतावच्छेदकरूपे भाववृत्तित्वविशेषणम् ।

 विवरणम्



 ननु भावभिन्नाभावविवक्षणेऽपि \`

वह्निमान् धूमात्'

इत्यादौ कालिकसंबन्धेन हेतुसमानाधिकरणस्य घटवृत्तिरूपध्वंसवदन्यत्वाभावस्य भावरूपप्रतियोगिसामानाधिकरण्याभावात् अव्याप्तिः । अतः आह - अस्तु वा (पृ.247) इति । अभावे भावभिन्नत्वमनिवेश्य व्यापकतावच्छेदकरूपे भाववृत्तित्वं निवेश्यते । साध्यव्यापकतावच्छेदकभाववृत्तिरूपावच्छिन्नप्रतियोगिताकानां यावतामभावानाम् इत्यादिलक्षणम् । कालिकसंबन्धावच्छिन्नप्रतियोगिताकाकाशाभावाभावत्वस्य प्रतियोगिवैयधिकरण्यघटितसाध्यव्यापकतावच्छेदकत्वेऽपि तस्य भाववृत्तित्वं नास्तीति भाववृत्तिरूपावच्छिन्नप्रतियोगिताकाभावः आत्मत्वत्वेन घटाद्यभाव एव । तस्य च प्रतियोगितावच्छेदकावच्छिन्नसामानाधिकरण्यसत्त्वात् न \`

अयमात्मा ज्ञानात्'

इत्यादौ अव्याप्तिरिति भावः ।

 साध्यतावच्छेदकसंबन्धेन व्यापकत्वादिनिवेशे \`

इदं वाच्यं ज्ञेयत्वात्'

इत्यादौ स्वरूपसंबन्धघटितव्यापकतावच्छेदकवाच्यत्वत्वाद्यवच्छिन्नसंयोगादिव्यधिकरणसंबन्धावच्छिन्नवाच्यत्वनिष्ठप्रतियोगिताकाभावमादायैव लक्षणसमन्वयसंभवात् \`

प्रतियोग्यवृत्तिश्च'

इत्यादिग्रन्थानुत्थितिः पूर्वमुद्भाविता । प्रतियोगितावच्छेदकसंबन्धेन व्यापकत्वादिनिवेशे स दोषो नास्तीत्याह - इदं वाच्यं ज्ञेयत्वात् (पृ.247) इत्यादिना । संयोगसंबन्देन वाच्यत्वत्वेन वाच्यत्वाभावस्य ग्रहणे स्वप्रतियोगितावच्छेदकसंबन्धः संयोगसंबन्धः । तेन संबन्धेन वाच्यत्वस्य साध्यव्यापकत्वं नास्तीति स्वप्रतियोगितावच्छेदकसंबन्धघटितव्यापकतावच्छेदकरूपावच्छिन्नप्रतियोगिताकत्वं संयोगसंबन्धेन वाच्यत्वाभावस्य नास्ति इति तमादाय लक्षणसमन्वयासंभवात् स्वरूपसंबन्धघटितसाध्यव्यापकतावच्छेदकवाच्यत्वत्वरूपव्यधिकरणधर्मावच्छिन्नज्ञेयत्वादिनिष्ठप्रतियोगिताकाभावमादायैव लक्षणस्य संगमनीयतया \`

प्रतियोग्यवृत्तिश्च'

इति ग्रन्थसङ्गतिरिति भावः । \</

34.2\>

\<

34.3\>

व्यापकतावच्छेदकरूपे भाववृत्तित्वविशेषणम् ।

 विवरणम्



 स्वप्रतियोगितावच्छेदकसंबनधेन व्यापकत्वादिविवक्षणेऽपि \`

प्रतियोग्यवृत्तिश्च'

इति ग्रन्थानुत्थितिरिति शङ्कते --- न च प्रतियोगितावच्छेदकसंबन्धेनेति (पृ.248) । \`

इदं वाच्यं ज्ञेयत्वात्'

इत्यादौ यावदभावपदेन विषयितासंबन्धेन वाच्यत्वत्ववतः ज्ञानादेः स्वरूपसंबन्धेन अभावः \`

विषयितासंबन्धेन वाच्यत्वत्ववत् स्वरूपसंबन्धेन नास्ति'

इति प्रतीतिसिद्धः अभावः गृह्यते । अयं हेत्वधिकरणघटादिवृत्तिः । अस्य अभावस्य प्रतियोगितावच्छेदकसंबन्धः स्वरूपसंबन्धः । तत्संबन्धघटितव्यापकतावच्छेदकं यत् वाच्यत्वत्वम्,

तदवच्छिन्नप्रतियोगिताकश्येति लक्षणघटकः । तस्य च अभावस्य प्रतियोगितावच्छेदकस्वरूपसंबन्धेन प्रतियोगितावच्छेदकवाच्यत्वत्वविशिष्टवाच्यत्वाधिकरणवृत्तित्वमस्ति इति लक्षणसमन्वयः । तथा च समानाधिकरणधर्मावच्छिन्नव्यधिकरणसंबन्धावच्छिननप्रतियोगिताकतादृशाभावमादाय लक्षणसमन्वयात् व्यधिकरणधर्मावच्छिन्नाभावखण्डनपरस्य \`

प्रतियोग्यवृत्तिश्च'

इति ग्रन्थस्य अनुत्थितिः तदवस्थेति शङ्काग्रन्थस्याशयः ।

 स्पप्रतियोगिताव्चछेदकीभूतेति (पृ.248) । स्वप्रतियोगितावच्छेदकीभूतः यः स्वरूपसंबन्धः तदवच्छिन्ना या वच्यत्वनिष्ठा व्यापकता तदवच्छेदकं यत् वाच्यत्वत्वं तदवच्छिन्नप्रतियोगिताकतया इत्यर्थः ।

 समाधत्ते---\`

धूमवान् वह्नेः'

इत्यादौ (पृ.248) इत्यादिना । \`

धूमवान् वह्नेः'

इत्यादौ यावदभावपदेन ग्रहीतुं शक्यानसर्वेषामेव अभावानां स्वप्रतियोगितावच्छेदकसंबन्धेन प्रतियोगिसामानाधिकरण्यसत्त्वात् अतिव्याप्तेः वारणाय प्रतियोगितावच्छेदकावच्छिन्नसामानाधिकरण्यम् इत्यत्र प्रतियोगितावच्छेदकावच्छिन्नत्वं प्रतियोगितावच्छेदकतावच्छेदकसंबन्धेन प्रतियोगितावच्छेदकविशिष्टत्वमिति विवक्षणीयम् । तथा विवक्षणे \`

वन्हिमान् धूमात्'

इत्यादावव्याप्तिः । तद्वारणाय व्यापकतावच्छेदकतायां स्वप्रतियोगितावच्छेदकतावच्छेदकसंबन्धावच्छिन्नत्वं निवेशनीयम् । साध्यतावच्छेदकावच्छिननसाध्यवन्निष्ठाभावनिरूपितस्वप्रतियोगितावच्छेदकसंबन्धावच्छिननप्रतियोगितानिरूपित - स्वप्रतियोगितावच्छेदकतावच्छेदकसंबन्धावच्छिन्नप्रतियोगितावच्छेदकताशून्यरूपावच्छिन्नप्रतियोगिताकत्वं साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकत्वम् इति निष्कर्षः ।

 \`

इदं वाच्यं ज्ञेयत्वात्'

इत्यत्र विषयितासंबन्धेन वाच्यत्वत्ववतः ज्ञानस्य स्वरूपसंबन्धेन योऽभावः स एतादृशनिष्कृष्टविशेषणाक्रान्तो न भवति । साध्यवति---वाच्यत्ववति घटादौ तादृशाभावस्य सत्त्वात् तन्निरूपितप्रतियोगितावच्छेदकस्वरूपसंबन्धावच्छिन्ना या ज्ञाननिष्ठा प्रतियोगिता तन्निरूपितस्य प्रतियोगितावच्छेदकतावच्छेदकविषयितासंबन्धावच्छिन्नावच्छेदकत्वस्यैव वाच्यत्वत्वे सत्त्वात् । तादृशावच्छेदकताशून्यरूपावच्छिन्नप्रतियोगिताकत्वस्य विषयितासंबन्धावच्छिन्नवाच्यत्वत्वनिष्ठावच्छेदकताकस्वरूपसंबन्धावच्छिननज्ञाननिष्ठप्रतियोगिताकोक्ताभावे विरहेण तस्य लक्षणाघटकतया तमादाय लक्षणसमन्वयासंभवात् व्यधिकरणधर्मावच्छिन्नाभावमादायैव लक्षणसमन्वयस्य कर्तव्यत्वात् प्रतियोग्यवृत्तिश्चेति ग्रन्थसाङ्गत्यमिति समाधानस्य सारांशः ।

 अथ प्रतियोगितावच्छेदकतावच्छेदकसंबन्धेन प्रतियोगितावच्छेदकविशिष्टत्वानिवेशे \`

धूमवान् वह्नेः'

इत्यत्र अतिव्याप्तिः उपपाद्यते---\`

धूमवान् वह्नेः'

इत्यत्र संयोगसंबन्धावच्छिन्नधूमत्वावच्छिन्न - धूमनिष्ठप्रतियोगिताकाभावस्य ग्रहणे तस्य यावद्धेत्वधिकरणान्तर्गतायोगोलकान्तर्भावेण प्रतियोगितावच्छेदकविशिष्टसामानाधिकरण्यमस्ति । प्रतियोगितावच्छेदकं यत् धूमत्वं कालिकसंनबन्धेन तद्विशिष्टस्य वह्नेः प्रतियोगितावच्छेदकसंयोगसंबन्धेन अयोगोलके सत्त्वात् धूमाभावस्य च सत्त्वात् अतिव्याप्तिः । तद्वारणाय प्रतियोगितावच्छेदकतावच्छेदकसंबन्धेन प्रतियोगितावच्छेदकविशिष्टत्वं निवेशनीयम् । तन्निवेशे धूमाभावीयप्रतियोगितावच्छेदकतावच्छेदकसंबन्धः समवायः । तेन संबन्धेन धूमत्वविशिष्टः धूम एव । स तु संयोगसंबन्धेन अयोगोलके नास्तीति नातिव्याप्तिः ।

 एवं \`

धूमवान् वह्नेः'

इत्यत्र यावदभावपदेन \`

समवायसंबन्धेन अयोगोलकावृत्तिजातिर्नास्ति'

इति प्रतीतिसिद्धाभावस्य ग्रहणेऽपि तत्प्रतियोगितावच्छेदकं यत् अयोगोलकावृत्तित्वविशिष्टजातित्वम्,

कालिकसंबन्धेन तद्विशिष्टं यत् अयोगोलकीयरूपं तत्सामानाधिकरण्यम् अयोगोलकान्तर्भावेण अयोगोलकावृत्तिजात्यभावेऽस्ति । अयोगोलके प्रतियोगितावच्छेदकसमवायसंबन्धेन अयोगोलकीयरूपस्य अयोगोलकावृत्तिजात्यभावस्य च सत्त्वात् इत्यतिव्याप्तिः । प्रतियोगितावच्छेदकतावच्छेदकसंबन्धेनेति विवक्षणे तु तादृशस्वरूपसंबन्धेन अयोगोलकावृत्तिजातित्वविशिष्टा अयोगोलकावृत्तिजातिरेव । सा तु समवायसंबन्धेन अयोगोलके नास्तीति तत्सामानाधिकरण्यविरहात् अभावस्य नातिव्याप्तिः ।

 एवं यावदभावपदेन धूमवत्त्वप्रकारप्रमाविषयत्वाभावस्य ग्रहणे तत्प्रतियोगितावच्छेदकं यत् धूमवत्त्वप्रकारकप्रमाविषयत्वत्वम्,

कालिकसंबन्धेन तद्विशिष्टः संयोगध्वंसः अनुयोगितासंबन्धेन तद्विशिष्टः धूमवत्त्वप्रकारकप्रमाविषयत्वत्वाभावश्च । तदुभयम् अयोगोलके प्रतियोगितावच्छेदकस्वरूपसंबन्धेन अस्तीति तेन समं सामानाधिकरण्यं धूमत्त्वप्रकारकप्रमाविषयत्वाभावे अयोगोलकान्तर्भावेण अस्तीति अतिव्याप्तिः । प्रतियोगितावच्चेदकतावच्छेदकसंबन्धेन प्रतियोगितावच्छिन्नेत्युक्तौ तु तादृशस्वरूपसंबन्धेन धूमवत्त्वप्रकारकप्रमाविषयत्वत्वविशिष्टं धूमवत्त्वप्रकाकप्रमाविषयत्वमेव । तत्तु अयोगोलके नास्तीति नातिव्याप्तिः ।

 एवं यावदभावपदेन धूमवत्त्वप्रकारकप्रमाभावस्य ग्रहणेऽपि तत्प्रतियोगितावच्छेदकं यत् धूमवत्त्वप्रकारकप्रमात्वं विषयितासंबन्धेन कालिकसंबन्धेन वा तद्विशिष्टं यत् अयोगोलकविषयकज्ञानं तस्य प्रतियोगितावच्छेदकविषयितासंबन्धेनायोगोलके सत्त्वादतिव्याप्तिः । प्रतियोगितावच्छेदकतावच्छेदकसंबन्धेन प्रतियोगितावच्छेदकविशिष्टेत्युक्तौ तु तादृशसमवायसंबन्धेन तादृशप्रमात्वनिष्ठायाः धूमवत्त्वप्रकारकप्रमाया विषयतासंबन्धेनायोगोलकेऽभावान्नातिव्याप्तिः ।

 एवंरीत्या प्रसक्तायाः अतिव्याप्तेः वारणाय प्रतियोगितावच्छेदकतावच्छेदकसंबन्धेन प्रतियोगितावच्छेदकावच्छिन्नत्वनिवेशे \`

वन्हिमान् धूमात्'

इत्यादौ समवायसंबन्धघटितवन्हिव्यापकतायां द्रव्यत्वनिष्ठायां स्वरूपसंबन्धेन अवच्छेदकं यत् द्रव्यत्वत्वम्,

तदवच्छिन्नप्रतियोगिताकाभावपदेन विषयितासंबन्धेन द्रव्यत्वत्ववतः ज्ञानादेः समवायसंबन्धेन योऽभावः तस्यापि ग्रहीतुं शक्यतया तदीय प्रतियोगितावच्छेदकतावच्छेदकविषयितासंबन्धेन प्रतियोगितावच्छेदकद्रव्यत्वत्वविशिष्टं यत् द्रव्यत्वत्वविषयकं ज्ञानं तत् यावद्धेत्वधिकरणान्तर्गतपर्वते स्वप्रतियोगितावच्छेदकसमवायसंबन्धेन नास्तीति प्रतियोगिसामानाधिकरण्यविरहात् उक्ताभावस्य अव्याप्तिः । तद्वारणाय व्यापकतावच्छेदकतायां स्वप्रतियोगितावच्छेदकतावच्छेदकसंबन्धावच्छिन्नत्वं निवेशनीयम् । तन्निवेशे विषयितासंबन्धेन द्रव्यत्वत्ववतः ज्ञानस्य स्वरूपसंबन्धेन अभावः न लक्षणघटकः । तस्य साध्यवति सत्त्वेन साध्यवन्निष्ठाभावप्रतियोगितानिरूपितप्रतियोगितावच्छेदकतावच्छेदकविषयितासंबन्धावच्छिन्नावच्छेदकत्वस्यैव द्रव्यत्वत्वे सत्त्वात् । किंतु वह्नित्वादिना घटाद्यभाव एव लक्षणघटकः । तस्य स्वप्रतियोगितावच्छेदकावच्छिन्नवह्न्यादिसामानाधिकरण्यसत्त्वात् नाव्याप्तिः । एवञ्च \`

इदं वाच्यं ज्ञेयत्वात्'

इत्यादौ विषयितासंबन्धेन वाच्यत्वत्ववतः ज्ञानादेः स्वरूपसंबन्धेनाभावस्य पूर्वोपपादितरीत्या लक्षणाघटकत्वात् व्यधिकरणधर्मावच्छिन्नाभावमादायैव समन्वयः कार्य इति \`

प्रतियोग्यवृत्तिश्चे'

ति ग्रन्थसाङ्गत्यमिति प्रघट्टकार्थः ।

 संयोगादिध्वंसेनेति (पृ.248) । जन्यमात्रं कालोपाधिरित्याशयेन इदम् । प्रतियोगितावच्छेदकसंबन्धेन प्रतियोगिमत्त्वसंपादनाय ध्वंसानुसरणम् । \</

34.3\>

\<

35\>

शेषमितिदीधितेरर्थवर्णनम् ।

 विवरणम्



 नन्वत्र लक्षणे (पृ.254) इत्यादि । प्रथमलक्षणे समवायि तया वाच्यत्वाभावमादाय \`

इदं वाच्यं ज्ञेयत्वात्'

इत्यादौ समन्वयः कृतः । तथा द्वितीयलक्षणे कतुँ न शक्यते । प्रतियोगिताव्चछेदकरूपे साध्यतावच्छेदकावच्छिन्नव्यापकतावच्छेदकत्वस्य द्वितीयलक्षणे निवेशात् । समवायितया वाच्यत्वाभावीयप्रतियोगितावच्छेदके समवायित्वे वाच्यत्वव्यापकतावच्छेदकत्वविरहात् । वाच्यत्ववति सामान्यादौ समवाय्यभावस्य सत्त्वेन प्रतियोगितावच्छेदकत्वस्यैव समवायित्वे सत्त्वात् । तथा च समवायितया वाच्यत्वाभावस्य साध्यव्यापकतावच्छेदकरूपावच्छिन्नप्रतियोगिताकत्वविरहेण लक्षणाघटकतया तादृशाभावः दुर्लभ इत्याशङ्क्य ज्ञेयत्वत्वादिना वाच्यत्वाद्यभाव एव सुलभ इत्याह दीधितिकारः । यत्र यत्र वाच्यत्वं तत्र ज्ञेयत्वस्य सत्त्वेन ज्ञेयत्वं वाच्यत्वव्यापकम् । ज्ञेयत्वत्वं वाच्यत्वत्वव्यापकतावच्छेदकम् । तदवच्छिन्नप्रतियोगिताकः ज्ञेयत्वत्वेन वाच्यत्वाभावः । ज्ञेयत्वत्वरूपव्यधिकरणधर्मावच्छिन्नवाच्यत्वनिष्ठप्रतियोगिताकः सुलभ एवेति भावः ।

 अत्र चेत्यादि (पृ.254) । स्वविशिष्टहेत्वधिकरणसामान्यान्तर्भावेण प्रतियोगितावच्छेदकावच्छिन्नसामानाधिकरण्यस्थाने प्रतियोगिवृत्तित्वं लाघवात् निवेशयितुं युक्तम् । तथा च यत्समानाधिकरणाः साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाः यावन्तोऽबावाः प्रतियोगिवृत्तयः तत्त्वमिति लक्षणम् ।

 \`

वन्हिमान् धूमात्'

इत्यादौ धूमसमानाधिकरणानां वन्हित्वावच्छिन्नव्यापकतावच्छेदकरूपावच्छिन्नप्रतियोगिताकानां वह्नित्वादिना घटाद्यभावानां व्यधिकरणधर्मावच्छिन्नप्रतियोगिताकत्वेन केवलान्वयितया प्रतियोगिनि घटादावपि वृत्तेः लक्षणसमन्वयः ।

 \`

धूमवान् वह्नेः'

इत्यादौ धूमत्वेन धूमाभावस्य धूमरूपप्रतियोगिवृत्तित्वेऽपि यावदभावान्तर्गतस्य हेत्वधिकरणायोगोलकवृत्तेः अयोगोलकान्यत्वप्रकारकप्रमाविषयत्वाभावस्य प्रतियोगिवृत्तित्वं नास्ति । प्रतियोगिनि अयोगोलकान्यत्वप्रकारकप्रमाविषयत्वे अयोगालकादन्यस्मिन् अयोगोलकान्यत्वप्रकारकप्रमाविषयत्वं \`

अयोगोलकान्यत्'

इत्याकारिका या अयोगोलकान्यत्वप्रकारिका प्रमा तद्विषयत्वस्यैव सत्त्वेन तदभावविरहात् । अतो नातिव्याप्तिः ।

 ननु \`

वह्निमान् धूमात्'

इत्यादौ हेत्वधिकरणपर्वतादौ कालिकसंबन्धेन रूपान्यत्वप्रकारकप्रमाविषयत्वाभावोऽस्ति । अतः सोऽपि लक्षणघटकः । तस्य च प्रतियोगिवृत्तित्वं नास्ति । प्रतियोगिनि रूपान्यत्वप्रकारकप्रमाविषयत्वे रूपादन्यस्मिन् रूपान्यत्वप्रकारकप्रमाविषयत्वस्यैव सत्त्वात् तदभावस्य अवृत्तेः । तथा चाव्याप्तिरित्याशङ्क्य हेत्वधिकरणवृत्तित्वे दैशिकविशेषणतासंबन्धावच्छिन्नत्वनिवेशात् हेत्वधिकरणे पर्वतादौ रूपान्यत्वप्रकारकप्रमाविषयत्वस्यैव सत्त्वेन तदभावस्य स्वरूपसंबन्धेनावृत्तेः तस्य लक्षणाघटकतया नाव्याप्तिरित्याह - कालिदिकसंबन्धेन हेतुसमानाधिकरणस्येत्यादिना (पृ.254) ।

 ननु \`

वह्निमान् धूमात्'

इत्यादौ वन्हिभेदस्यापि हेतुसमानाधिकरणतया लक्षणघटकत्वेन तस्य प्रतियोगिवृत्तित्वविरहात् अव्याप्तिः । प्रतियोगिनि वन्हौ वह्निभेदस्यावृत्तेः इत्याशङ्क्य तस्य साध्यतावच्छेदकेत्यादिविशेषणानाक्रान्ततया लक्षणाघटकत्वेन नाव्याप्तिरित्याह - वह्न्यादिभेदस्येति (पृ.254) । व्यापकतायां प्रतियोगितावच्छेदकसंबन्धावच्छिन्नत्वनिवेशात् वह्निभेदीयप्रतियोगितावच्छेदकतादात्म्यसंबन्धेन वह्नेः व्यापकत्वं नास्ति,

संयोगेन वह्निमति पर्वतादौ तादात्म्येन वह्नेः असत्त्वात् । तथा च प्रतियोगितावच्छेदकतादात्म्यसंबन्धघटितसाध्यव्यापकतावच्छेदकावच्छिन्नप्रतियोगिताकत्वविरहेण वह्न्यादिभेदस्य लक्षणाघटकतया तस्य प्रतियोग्यवृत्तित्वेऽपि नाव्याप्तिरिति भावः ।

 ननु \`

कपिसंयोगाबाववान् मेयत्वात्'

इत्यादौ यावदभावान्तर्गतस्य कपिसंयोगात्मकाभावस्य कपिसंयोगाभावरूपप्रतियोगिवृत्तित्वविरहात् अव्याप्तिरित्यत आह - कपिसंयोगाभाववान् (पृ.255) इति । व्यापकताघटकाभावे प्रतियोगिवैयधिकरण्यानिवेशेन साध्यवन्निष्ठकपिसंयोगात्मकाभावप्रतियोगितावच्छेदकत्वस्यैव कपिसंयोगाभावत्वे सत्त्वेन साध्यवन्निष्ठाभावप्रतियोगितानवच्छेदकरूपावच्छिन्नप्रतियोगिताकत्वं कपिसंयोगात्मकाभावे नास्तीति तस्य लक्षणाघटकतया नाव्याप्तिः ।

 एवं हेत्वधिकरणवृत्तित्वे स्वरूपसंबन्धावच्छिन्नत्वस्य निवेशात् कपिसंयोगस्य स्वरूपसंबन्धेन हेत्वधिकरणवृत्तित्वविरहात् न लक्षणघटकता । एवम् अभावे भावभिननत्वनिवेशादपि तस्य न लक्षणघटकता इति अभावान्तरमादाय समन्वयात् नाव्याप्तिरिति भावः ।

 ननु \`

धूमवान् वह्नेः'

इत्यादौ यावदभावान्तर्गतस्य अयोगोचकान्यत्वप्रकारकप्रमाविषयत्वाभावस्य प्रतियोग्यवृत्तितया नातिव्याप्तिरिति यदुक्तं तन्न संगच्छते । अयोगोलकान्यत्वप्रकारकप्रमाविषयत्वाभावस्य अयोगोलकान्यत्वाभावसमनियतत्वेन तदभिन्नतया अयोगोलकान्यत्वाभावस्य यथा अयोगोलकत्वरूपत्वं तथा अयोगोलकान्यत्वप्रकारकप्रमाविषयत्वाभावस्यापि अयोगोलकत्वरूपतया भावरूपत्वेन अभावे भावभिन्नत्वविशेषणसत्त्वात् तस्य लक्षणाघटकत्वात् इत्याशह्क्याह - \`

धूमवान् वह्नेः'

इत्यादावित्यादिना (पृ.255) । भावभिन्नयोरेव समनियतयोः ऐक्यम् । अयोगोलकान्यत्वाभावस्य अभावप्रतियोगिकस्य भावरूपत्वात् अयोगोलकान्यत्वप्रकारकप्रमाविषयत्वाभावस्य भावप्रतियोगिकस्य भावभिन्नत्वात् तयोः ऐक्याप्रसक्तेः । तथा च भावभिन्नस्य यावदन्तर्गतस्य अयोगोलकान्यत्वप्रकारकप्रमाविषयत्वाभावस्य प्रतियोगिवृत्तित्वं नास्ति । प्रतियोगिन अयोगोलकान्यत्वप्रकारकप्रमाविषयत्वे अयोगोलकान्यत्वप्रकारकप्रमाविषयत्वस्यैव सत्त्वात् । अतः नातिव्याप्तिरिति आशयः । \</

35\>

॥ इति द्वितीयस्वलक्षणम् ॥

\<

36\>

चक्रवर्तिलक्षणम् ।

 विवरणम्



 अथ चक्रवर्तिलक्षणम् । केचित्तु (पृ.258) इत्यादिना चक्रवर्तिना उक्तं व्याप्तिलक्षणम् अनूद्यते । अत्र त्रीणि लक्षणानि अन्तर्गतानि ।

 \`

व्याप्यवृत्तेः हेतुसमानाधिकरणस्य साध्याभावस्य प्रतियोगितायाम् अनवच्छेदकं यत् साध्यतावच्छेदकं तदवच्छिन्नसामानाधिकरण्यम्'

इति प्रथमं लक्षणम् ।

 साध्याभावपदस्य साध्यनिष्ठप्रतियोगिताकाभावोऽर्थः । \`

वह्निमान् धूमात्'

इत्यादौ व्याप्यवृत्तिः हेत्वधिकरणवृत्तिश्च साध्यनिष्ठप्रतियोगिताकोऽभावः घटत्वेन वह्न्यभावः । तत्प्रतियोगितायाम् अवच्छेदकं घटत्वम् । अनवच्छेदकं वह्नित्वम् । तदवच्छिन्नवह्निसामानाधिकरण्यं धूमेऽस्तीति लक्षणसमन्वयः । \`

इदं वाच्यं ज्ञेयत्वात्'

इत्यादौ समवायितया वाच्यत्वाभावमादाय लक्षणसमन्वयः ।

 \`

धूमवान् वह्नेः'

इत्यादौ व्यभिचारिणि हेतुसमानाधिकरणः वह्न्यधिकरणायोगोलकवृत्तिः साध्यनिष्ठप्रतियोगिताकोऽभावः साध्यतावच्छेदकधूमत्वावच्छिन्नधूमनिष्ठप्रतियोगिताकाभावोऽपि । तत्प्रतियोगितायाम् अवच्छेदकमेव साध्यतावच्छेदकं धूमत्वमिति नातिव्याप्तिः ।

 तदाह---सद्धेतौ (पृ.259) इत्यादिना । साध्यावृत्तिघटत्वादिना (पृ.259) इति । घटत्वेन वह्न्यभावस्य व्यधिकरणधर्मावच्छिन्नप्रतियोगिताकत्वसूचनाय साध्यावृत्तित्वकथनम् । \`

एव'

कारेण वह्नित्वेन वह्न्यभावः व्यवच्छिद्यते । तस्य हेत्वधिकरणपर्वताद्यवृतित्वेन हेतुसमानाधिकरणत्वविशेषणविरहात् न लक्षणघटकत्वम् इति भावः ।

 साध्याभावे व्याप्यवृत्तित्वविशेषणस्य प्रयोजनमाह---कपिसंयोगीत्यादिना (पृ.259) \`

अयं कपिसंयोगी एतद्वृक्षत्वात्'

इत्यत्र हेतोः एतद्वृक्षत्वस्य अधिकरणे एतद्वृक्षे वर्तमानः साध्यनिष्ठप्रतियोगिताकाभावः कपिसंयोगत्वावच्छिन्नकपिसंयोगाभावोऽपि । तस्य मूलावच्छेदेन एतद्वृक्षे सत्वात् तत्प्रतियोगितावच्छेदकमेव साध्यतावच्छेदकं कपिसंयोगत्वमिति साध्यतावच्छेदके प्रतियोगितानवच्छेदकत्वविरहात् अव्याप्तिः स्यात् । तद्वारणाय साध्याभावे व्याप्यवृत्तित्वविशेषणम् । कपिसंयोगत्वेन कपिसंयोगाभावस्य अव्याप्यवृत्तितया व्याप्यवृत्तिः कपिसंयोगनिष्ठप्रतियोगिताकः अभावः व्यधिकरणघटत्वादिना कपिसंयोगाभाव एव । तत्प्रतियोगितायाम् अवच्छेदकं घटत्वादिकम् । अनवच्छेदकं कपिसंयोगत्वम् इति नाव्याप्तिः ।

 ननु व्याप्यवृत्तित्वम् अवच्छिन्नवृत्तिकान्यत्वं यदि विवक्ष्यते तदा \`

कपिसंयोगी एतद्वृक्षत्वात्'

इत्यत्र यद्यपि अव्याप्तिवारणं संभवति---कपिसंयोगत्वेन कपिसंयोगाभावस्य वृक्षे अग्रावच्छिन्नवृत्तिकतया अवच्छिन्नवृत्तिकान्यत्वविरहात् घटत्वादिना कपिसंयोगाभावस्यैव लक्षणघटकत्वात्---तथापि अव्याप्यवृत्तिसाध्यकव्यभिचारिगि \`

अयं कपिसंयोगी सत्त्वात्'

इत्यादौ अतिव्याप्तिः । तत्र सत्ताधिकरणगुणवृत्तेः कपिसंयोगत्वावच्छिन्नकपिसंयोगाभावस्य वृक्षादौ अवच्छिन्नवृत्तिकतया अवच्छिन्नवृत्तिकान्यत्वविरहात् । तथा च तत्रापि घटत्वादिना कपिसंयोगाभावस्यैव लक्षणघटकतया तत्प्रतियोगितायाम् अनवच्छेदक कपिसंयोगत्वरूपं साध्यतावच्छेदकं भवतीति आशङ्क्य अत्र व्याप्यवृत्तित्वं निरवच्छिन्नवृत्तिकत्वरूपं विवक्षितम् \`

कपिसंयोगी सत्त्वात्'

इत्यत्र हेत्वधिकरणगुणे वर्तमानस्य कपिसंयोगत्वावच्छिन्नकपिसंयोगाभावस्य निरवच्छिन्नवृत्तिकतया लक्षणघटकत्वेन नातिव्याप्तिरित्याह---व्याप्यवृत्तित्वं च (पृ.259) इत्यादिना ।

 ननु निरवच्छिन्नवृत्तिकत्वरूपव्याप्यवृत्तित्वविवक्षणेऽपि \`

कपिसंयोगो सत्त्वात्'

इत्यत्र अतिव्याप्तिवारणेऽपि \`

कपिसंयोगी एतद्वृक्षत्वात्'

इत्यत्र अव्याप्तिर्दुवारा । कपिसंयोगत्वेन कपिसंयोगाभावस्य गुणे निरवच्छिन्नवृत्तिकत्वात् मूलावच्छेदेन हेत्वधिकरणवृत्तित्वाच्च लक्षणघटकतया तत्प्रतियोगितावच्छेदकत्वस्यैव कपिसंयोगत्वे सत्त्वात् इत्यत आह - निरुक्तव्याप्यवृत्तित्वविशिष्टस्येति (पृ.259) । निरवच्छिन्नवृत्तिकत्वविशिष्टस्य साध्याभावस्य हेत्वधिकरणवृत्तित्वं विवक्षितम् । \`

कपिसंयोगो सत्त्वात्'

इत्यत्र कपिसंयोगत्वावच्छिन्नकपिसंयोगाभावस्य निरवच्छिन्नवृत्तिकत्वविशिष्टस्य हेत्वधिकरणगुणवृत्तित्वमस्तीति लक्षणघटकतया नातिव्याप्तिः । \`

कपिसंयोगी एतद्वृक्षत्वात्'

इत्यत्र निरवच्छिन्नवृत्तिकत्वविशिष्टस्य कपिसंयोगत्वावच्छिन्नकपिसंयोगाभावस्य हेत्वधिकरणवृक्षवृत्तित्वं नास्तीति लक्षणाघटकतया घटत्वादिना कपिसंयोगाभावस्यैव लक्षणगटकतया नाव्याप्तिरिति भावः ।

 ननु निरवच्छिन्नवृत्तिकत्वविशिष्टस्य हेत्वधिकरणवृत्तित्वनिवेशेऽपि \`

कपिसंयोगी एतद्वृक्षत्वात्'

इत्यत्र विशेष्ये कपिसंयोगत्वावच्छिन्नकपिसंयोगाभावे हेत्वधिकरणवृत्तित्वसत्त्वेन निरवच्छिन्नवृत्तिकत्वविशिष्टे कपिसंयोगाभावेऽपि हेत्वधिकरणवृत्तित्वमावश्यकम् । विशेष्यवृत्तिधर्मप्रतियोगिकविशिष्टानुयोगिकाभावानङ्गीकारात् । विशिष्टसुध्धयोरनतिरेकात् । तथा च अव्याप्तितादवस्थ्यम् इत्याशङ्क्य व्याप्यवृत्तेः हेतुसमानाधिकरणस्येति दलद्वयपर्यवसितार्थमाह---हेत्वधिकरणेत्यादिना (पृ.259)। हेत्वधिकरणनिरूपिता या निरवच्छिन्ना आधेयता तद्वत्त्वम्,

अथवा हेत्वधिकरणनिष्ठा या निरवच्छिन्ना अधिकरणता तन्निरूपकत्वं साध्याभावस्य विशेषणम् । \`

कपिसंयोगी एतद्वृक्षत्वात्'

इत्यत्र हेत्वधिकरणवृक्षनिरूपितमूलावच्छिन्नाधेयतावत्त्वमेव कपिसंयोगत्वावच्छिन्नकपिसंयोगाभावेऽस्ति,

न तु हेत्वधिकरणनिरूपितनिरवच्छिन्नाधेयतावत्त्वम् । अतः कपिसंयोगत्वावच्छिन्नकपिसंयोगाभावः न लक्षणघटकः,

किन्तु घटत्वादिना कपिसंयोगाभाव एव इति नाव्याप्तिः ।

 \`

कपिसंयोगी सत्त्वात्'

इत्यत्र हेत्वधिकरणगुणनिरूपितनिरवच्छिन्नाधेयतावत्त्वं कपिसंयोगत्वावच्छिन्नकपिसंयोगाभावेऽस्तीति तस्य लक्षणघटकतया नातिव्याप्तिः । आधेयतायाः आधेयस्वरूपत्वे आधेयतावच्छेदकरूपत्वे वा कपिसंयोगाभावरूपायाः कपिसंयोगत्वरूपाया वा निरवच्छिन्नाधेयतायाः हेत्वधिकरणनिरूपितत्वानपायात् अव्याप्तितादवस्थ्यम् इत्याशयेन द्वितीयपक्षानुसरणम् । \</

36\>

\<

37\>

तत्र मतान्तरोपन्यासः ।

 विवरणम्



 स्वसमानाधिकरणात्यन्ताभावाप्रतियोगित्वरूपं व्याप्यवृत्तित्वं लक्षणघटकं इत्याशयवतां केषांचिन्मतमनुवदति--केचित्तु (पृ.263) इत्यादिना । व्याप्यवृत्तेः हेतुसमानाधिकरणस्य साध्याभावस्येति समुदायस्य हेत्वधिकरणे व्याप्यवृत्तिः यः साध्याभावः तस्य इत्यर्थः । हेत्वधिकरणे व्याप्यवृत्तित्वं च हेत्वधिकरणीभूतयत्किंचिद्व्यक्तिनिष्ठात्यन्ताभावप्रतियोगितायां सामानाधिकरण्येन अनवच्छेदकं यदभावनिष्ठं तद्व्यक्तित्वं तत्त्वम् ।

 \`

वह्निमान् धूमात्'

इत्यादौ \`

यदभावनिष्ठं तद्व्यक्तित्वम्'

इत्यनेन घटत्वेन वह्न्यभावनिष्ठं तद्व्यक्तित्वं गृह्यते । तत् हेत्वधिकरणीभूतेत्यादिविशेषणाक्रान्तम् । हेत्वधिकरणं पर्वतः । तन्निष्ठः अत्यन्ताभावः घटत्वेन वह्न्यभावनिष्ठतद्व्यक्तित्वावच्छिन्नाभावः न भवति । तद्व्यक्तित्वावच्छिन्नस्य घटत्वेन वह्न्यभावस्यैव तत्र सत्त्वात् । किंतु पर्वतत्वाभावनिष्ठतद्व्यक्तित्वावच्छिन्नाभावः । तत्प्रतियोगितायां सामानाधिकरण्येन अवच्छेदकं पर्वतत्वाभावनिष्ठं तद्व्यक्तित्वम् । अनवच्छेदकं घटत्वेन वह्न्यभावनिष्ठं तद्व्यक्तित्वम् । तत्त्वं घटत्वेन वहयभावेऽस्तीति स हेत्वाधिकरणे व्याप्यवृत्तिः साध्याभावः । तत्प्रतियोगितायाम् अनवच्छेदकं वह्नित्वम् । तदवच्छिन्नसामानाधिकरण्यं धूमेऽस्तीति समन्वयः ।

 \`

धूमवान् वह्नेः'

इत्यादौ धूमत्वावच्छिन्नधूमाभावनिष्ठं तद्व्यक्तित्वं हेत्वधिकरणीभूतायोगोलकनिष्ठात्यन्ताभावप्रतियोगितायं अनवच्छेदकम् । अयोगोलके धूमत्वेन धूमाभावस्य सत्त्वेन तन्निष्ठतद्व्यक्तित्वावच्छिन्नाभावासंभवात् । तत्त्वरूपहेत्वधिकरणे व्याप्यवृत्तित्वाश्रयः धूमत्वेन धूमाभावः । तत्प्रतियोगितानवच्छेदकत्वं धूमत्वे नास्तीति नातिव्याप्तिः ।

 \`

कपिसंयोगी एतद्वृक्षत्वात्'

इत्यत्र कपिसंयोगत्वावच्छिन्नकपिसंयोगाभावनिष्ठं तद्व्यक्तित्वं न हेत्वधिकरणीभूतेत्यादिविशेषणाक्रान्तम् । हेत्वधिकरणवृक्षनिष्ठः अत्यन्ताभावः कपिसंयोगाभावनिष्ठतद्व्यक्तित्वावच्छिन्नाभावः कपिसंयोगात्मकः । तत्प्रतियोगितावच्छेदकत्वस्यैव कपिसंयोगाभावनिष्ठतद्व्यक्तित्वे सत्त्वात् । अतः यदभावनिष्ठं तद्व्यक्तित्वम् इत्यनेन कपिसंयोगत्वावच्छिन्नकपिसंयोगाभावनिष्ठं तद्व्यक्तित्वं ग्रहीतुं न शक्यते । किंतु घटत्वेन कपिसंयोगाभावनिष्ठं तद्व्यक्तिंत्वमेव ग्रहीतुं शक्यते । तदवच्छिन्नस्य केवलान्वयितया तदवच्छिन्नाभावस्य हेत्वधिकरणनिष्ठत्वासंभवात् । तस्मात् निरुक्तव्याप्यवृत्तित्वाश्रयः साध्याभावः घटत्वेन कपिसंयोगाभावः । तत्प्रतियोगितानव्चछेदकत्वं साध्यतावच्छेदके कपिसंयोगत्वे अस्तीति नाव्याप्तिः ।

 \`

कपिसंयोगी सत्त्वात्'

इत्यत्र कपिसंयोगत्वावच्छिन्नकपिसंयोगाभावनिष्ठं तद्व्यक्तित्वमपि ग्रहीतुं शक्यते । हेत्वधिकरणयत्किंचिद्व्यक्तिगुणनिष्ठः यः अत्यन्ताभावः न कपिसंयोगत्वावच्चिन्नकपिसंयोगाभावनिष्ठतद्व्यक्तित्वावच्छिन्नाभावः । तद्व्यक्तित्वावच्छिन्नस्य कपिसंयोगाभावस्यैव तत्र सत्त्वात् । किन्तु गुमत्वाभावनिष्ठतद्व्यक्तित्वावच्छिन्नाभावः । तत्प्रतियोगितायाम् अवच्छेदकं गुणत्वाभावनिष्ठं तद्व्यक्तित्वम् । अनवच्छेदकं कपिसंयोगत्वावच्छिन्नकपिसंयोगाभावनिष्ठं तद्व्यक्तित्वम् । तथा च कपिसंयोगत्वेन कपिसंयोगाभावोऽपि निरूक्तव्याप्यवृत्तित्वाश्रयः साध्याभावः । तत्प्रतियोगितावच्छेदकमेव साध्यतावच्छेदकं कपिसंयोगत्वमिति नातिव्याप्तिः ।

 अत्र यत्किञ्चित्पदानुपादाने \`

अपिसंयोगी सत्त्वात्'

इत्यत्र अतिव्याप्तिर्वारयितुमशक्या । कपिसंयोग्त्वावच्छिन्नकपिसंयोगाभावनिष्ठतद्व्यक्तित्वे हेत्वधिकरणसामान्यनिष्ठात्यन्ताभावप्रतियोगितानवच्छेदकत्वस्य विरहात् । सत्ताधिकरणद्रव्ये कपिसंयोगात्मकस्य कपिसंयोगाभावनिष्ठतद्व्यक्तित्वावच्छिन्नाभावस्य सत्त्वेन तत्प्रतियोगितावच्छेदकत्वस्यैव तद्व्यक्तित्वे सत्त्वात् । तथा च कपिसंयोगत्वावच्छिन्नकपिसंयोगाभावस्य निरुक्तव्याप्यवृत्तित्वविरहेण लक्षणाघटकतया घटत्वेन कपिसंयोगाभावस्यैव लक्षणघटकतया तत्प्रतियोगितानवच्छेदकत्वस्यैव साध्यातव्छेदके कपिसंयोगत्वे सत्त्वात् अतिव्याप्तिः स्यात् । तद्वारणाय यत्किंचित्पदम् । यत्किंचित्पदोपादाने तु हेत्वधिकरणयत्किंचित्पदेन गुणं कर्म वा गृहीत्वा पूर्वोक्तरीत्या कपिसंयोगत्वावच्छिन्नकपिसंयोगाभावनिष्ठतद्व्यक्तित्वस्य अनवच्छेदकत्वमुपपाद्य कपिसंयोगत्वेन कपिसंयोगाभावस्य लक्षणघटकत्वं संपाद्य अतिव्याप्तिर्वारणीया । एवं निरुक्तव्याप्यवृत्तित्वशरीरे \`

सामानाधिकरण्येन'

इत्यस्य अनुपादाने \`

वन्हिमान् धूमात्'

इत्यादौ व्यधिकरणधर्मावच्छिन्नसाध्याभावस्य निरुक्तव्याप्यवृत्तित्वविरहेण लक्षणाघटकतया असंभवः स्यात् ।

 तथा हि-धूमाधिकरणयत्किंचित्पदेन पर्वतादेर्ग्रहणेऽपि तन्निष्ठः यः अत्यन्ताभावः घटत्वेन वह्न्यभावनिष्ठतद्व्यक्तित्वेन घटाभावः । तदीयप्रतियोगितायां घटनिष्ठायां व्यधिकरणतया अवच्छेदकमेव घटत्वेन वह्न्यभावनिष्ठं तद्व्यक्तित्वमिति तत्प्रतियोगितानवच्छेदकं साध्याभावनिष्ठं तद्व्यक्तित्वमप्रसिद्धमिति असंभवः स्यात् । तद्वारणाय \`

सामानाधिकरण्येन'

इत्युक्तम् । तदुक्तौ उक्तरीत्या घटत्वेन वह्न्यभावनिष्ठतद्व्यक्तित्वस्य हेत्वधिकरणनिष्ठात्यन्ताभावप्रतियोगितायां व्यदिकरणतया अवच्छेदकत्वेऽपि सामानाधिकरण्येन अनवच्छेदकत्वमस्तीति घटत्वेन वह्न्यभावस्य लक्षणघटकतया न असंभवः ।

 न च विशिष्टसत्तावानिति (पृ.263) । निरुक्तव्याप्यवृत्तित्वविवक्षणेऽपि \`

विशिष्टसत्तावान् जातेः'

इत्यत्र अतिव्याप्तिः । तत्र हि विशिष्टसत्तात्वेन विशिष्टसत्ताभावमादाय अतिव्याप्तिर्वारणीया । तस्य अभावस्य निरुक्तव्याप्यवृत्तित्वं दुर्घटम् । हेतोः जातेः अधिकरणे गुणे वर्तते यः अत्यन्ताभावः विशिष्टसत्ताभावनिष्ठतद्व्यक्तित्वावच्छिन्नाभावोऽपि । तस्य अभावस्य विशिष्टसत्तारूपस्य विशिष्टसुद्धयोरनतिरेकात् शुद्धसत्तारूपत्वमप्यस्ति । शुद्धसत्ता च गुणे वर्तते । अतः हेत्वधिकरणवृत्तिः यः अभाव इत्युक्ते सत्तात्मकः विशिष्टसत्ताभावनिष्ठतद्व्यक्तित्वावच्छिन्नाभावः । तत्प्रतियोगितायाम् अवच्छेदकमेव विशिष्टसत्ताभावनिष्ठं तद्व्यक्तित्वमिति तत्प्रतियोगितायामनवच्छेदकं यदभावनिष्ठं तद्व्यक्तित्वं घटत्वेन विशिष्टसत्ताभावनिष्ठं तद्व्यक्तित्वमेव । तदभावपदेन घटत्वेन विशिष्टसत्ताभावस्यैव ग्राह्यतया तत्प्रतियोगितानवच्छेदकं विशिष्टसत्तात्वरूपं साद्यतावच्छेदकं भवतीति अतिव्याप्तिः स्यात् ।

 न च - यदभावाभावत्वावच्छिन्नानधिकरणत्वं हेतुमतः तत्त्वमेव हेत्वधिकरणे व्याप्यवृत्तित्वम् । विशिष्टसत्ताभावाभावस्य सत्तात्वेन रूपेण अधिकरणं यद्यपि गुणः भवति,

तथापि विशिष्टसत्ताभावाभावत्वावच्छिन्नानधिकरणमेव हेतुमान् गुणः । तदभावपदेन विशिष्टसत्तात्वावच्छिन्नाभावस्य ग्राह्यतया तस्यापि लक्षणघटकतया नातिव्याप्तिः इति - वाच्यम् । तथा सति व्यधिकरणधर्मावच्छिन्नाभावस्य घटत्वेन वह्न्यभावादेः असंग्रहापत्तेः । घटत्वेन वह्न्यभावाभावस्य अप्रसिद्धेः । घटत्वेन वह्न्यभावस्य केवलान्वयित्वात् इति \`

न च'

इत्यादि शङ्काग्रन्थस्याशयः ।

 उक्तशङ्का समाधत्ते - यत्किंचिद्धेत्वधिकरणेत्यादिना (पृ.263) । यत्किंचिद्धेत्वधिकरणवृत्तितावच्छेदकीभूता या अनुयोगिता तन्निरूपकतानवच्छेदकं यदभावत्वं तदभावः हेत्वधिकरणे व्याप्यवृत्तिः साध्याभाव इत्यनेन ग्राह्यः । अत्र अनुयोगितापदेन अभावत्वरूपा अनुयोगिता ग्राह्या । \`

विशिष्टसत्तावान् जातेः'

इत्यत्र यत्किंचिद्धेत्वधिकरणं गुणः कर्म वा । तद्वृत्तितावच्छेदकीभूता अनुयोगिता गुणकर्मान्यत्वविशिष्टसत्ताभावाभावत्वरूपा अनुयोगिता न भवति । गुणे गुणकर्मान्यत्वविशिष्टसत्ताभावाभावत्वेन रूपेण गुणकर्मान्यत्वविशिष्टसत्ताभावाभावस्य अवृत्तेः । गुणे गुणकर्मान्यत्वविशिष्टसत्ताभावो नास्तीति प्रतीतिविरहात् । किंतु सत्ताभावाभावत्वरूपा अनुयोगिता गुणवृत्तितावच्छेदिका । तन्निरूपकः सत्ताभावः । निरूपकतावच्छेदकं सत्ताभावत्वम् । निरूपकतानवच्छदकं यदभावत्वं विशिष्टसत्ताभावत्वम् । तत्त्वस्य विशिष्टसत्ताभावे सत्त्वात् तस्य लक्षणघटकतया तत्प्रतियोगितावच्छेदकत्वस्यैव साध्यतावच्छेदके विशिष्टसत्तात्वे सत्त्वात् नातिव्याप्तिरिति भावः ।

 अभावत्वरूपानुयोगिताया निरूपकः अभावप्रतियोगी । विशिष्टसत्ताभावत्वाद्यवच्छिन्नेति (पृ.263) । विशिष्टसत्ताभावत्त्वावच्छिन्ननिरूपिता या अनुयोगिता विशिष्टसत्ताभावाभावत्वरूपा । तद्विशिष्टसत्तायाः गुणवृत्तितानङ्गीकारेणेत्यर्थः । तद्विशिष्टायाः सत्तायाः गुणवृत्तिताङ्गीकारे हि गुणवृत्तितावच्छेदिका अनुयोगिता तन्निरूपकतावच्छेदकं विशिष्टसत्ताभावत्वं भवेदिति भावः । एतावता \`

व्याप्यवृत्तेः' \`

हेतुसमानाधिरणस्य'

इति दलद्वयस्य पर्यवसितार्थः मतभेदेन निरूपितः । \</

37\>

\<

38\> \`

संयोगिभिन्नं प्रमेयत्वात्'

इत्यत्र अतिव्याप्तिनिरासप्रकारः ।

 विवरणम्



 अथ पर्यवसितार्थोपरि अतिव्याप्तिमाशङ्कते - ननु संयोगिभिन्नमित्यादिना (पृ.269) । संयोगिभेदाभाववति द्रव्ये प्रमेयत्वसत्त्वात् \`

संयोगिभिन्नं प्रमेयत्वात्'

इति व्यभिचारिहेतुः । अत्र हेत्वधिकरणे द्रव्ये व्याप्यवृत्तिः साध्याभावः इत्यनेन संयोगिभेदाभावं गृहीत्वा तत्प्रतियोगितावच्छेदकमेव संयोगिभेदत्वरूपं साध्यतावच्छेदकं भवतीति अतिव्याप्तिर्वारणीया । परन्तु भेदाभावस्य भेदप्रतियोगितावच्छेदकस्वरूपतया संयोगिभेदाभावस्य संयोगिभेदप्रतियोगितावच्छेदकसंयोगस्वरूपत्वात् संयोगस्य च अव्याप्यवृत्तित्वात् संयोगात्मकस्य संयोगिभेदाभावस्य अव्याप्यवृत्तित्वमेवास्ति । न तु व्याप्यवृत्तित्वम् इति संयोगिभेदाभावस्य लक्षणाघटकतया व्यधिकरणधर्मावच्छिन्नसाध्याभावस्यैव - घटत्वादिना संयोगिभेदाभावस्यैव लक्षणघटकतया अतिव्याप्तिरिति शङ्का ।

 समाधानं तु - सत्यं भेदाभावः भेदप्रतियोगितावच्छेदकस्वरूप इति । प्रकृते संयोगिभेदस्य न केवलं संयोग एव प्रतियोगितावच्छेदकः । किन्तु द्रव्यत्वं संयोगप्रकारकप्रमाविशेष्यत्वं च संयोगिभेदस्य प्रतियोगितावच्छेदकम् ।

 तथा हि---यत्र यत्र संयोगिभेदः गुणादौ,

तत्र द्रव्यत्वावच्छिन्नद्रव्यभेदः,

संयोगप्रकारकप्रमाविशेष्यत्वावच्छिन्नभेदश्च वर्तते । \`

गुणः न द्रव्यम्', \`

गुणः न संयोगप्रकारकप्रमाविशेष्यः'

इति प्रतीतेः । तथा च संयोगिभेदस्य द्रव्यत्वावच्छिन्नभेद - संयोगप्रकारकप्रमाविशेष्यत्वावच्छिन्नभेदसमनियततया तदभिन्नत्वेन तादृशभेदयोः प्रतियोगितावच्छेदकं द्रव्यत्वं संयोगप्रकारकप्रमाविशेष्यत्वं च संयोगिभेदस्य प्रतियोगितावच्छेदकम् । एवञ्च संयोगिभेदाभावः द्रव्यत्वादिस्वरूपः । द्रव्यत्वादेश्च व्याप्यवृत्तितया तत्स्वरूपस्य संयोगिभेदाभावस्यापि व्याप्यवृत्तित्वमस्तीति लक्षणघटकतया तत्प्रतियोगितावच्छेदकत्वस्यैव साध्यतावच्छेदके संयोगे सत्त्वेन नातिव्याप्तिरिति ।

 व्याप्यवृत्तित्वेनेति (पृ.269) । संयोगिभेदस्य अव्याप्यवृत्तित्वे तस्य द्रव्येषु सत्त्वेन द्रव्यभेदसमनियतत्वं दुर्घटमित्यालोच्य संयोगिभेदस्य व्याप्यवृत्तित्वेनेत्युक्तम् । तद्भेदप्रतियोगितावच्छेदकद्रव्यत्वादिकमपीति (पृ.269) । द्रव्यत्वसंयोगप्रकारकप्रमाविशेष्यत्वाद्यवच्छिन्नभेदप्रतियोगितावच्छेदकं द्रव्यत्वादिकमपीत्यर्थः ।

 एवमित्यादि (पृ.269) । \`

द्रव्यान्यत्वविशिष्टसत्ताभाववान्,

द्रव्यत्वात्'

इति सद्धेतुः । द्रव्ये द्रव्यान्यत्वविशिष्टसत्ताया अभावात् । अत्र हेत्वधिकरणे द्रव्ये \`

व्याप्यवृत्तिः साध्याभाव'

इत्यनेन द्रव्यान्यत्वविशिष्टसत्ताभावाभावोऽपि ग्रहीतुं शक्यते । तस्य अभावस्य विशिष्टशुद्धयोरनतिरेकेण सत्तारूपतया सत्तायाश्च द्रव्यवृत्तित्वात् । तथा च तादृशाभावप्रतियोगितायां अवच्छेदकमेव द्रव्यान्यत्वविशिष्टसत्ताभावत्वरूपं साध्यतावच्छेदकमिति अव्याप्तिरित्याशङ्का ।

 समाधानं तु - द्रव्यान्यत्वविशिष्टसत्ताभावाभावः न सत्तारूपः किन्तु द्रव्यान्यत्वविशिष्टसत्तानिरूपिताधिकरणताविशेषरूपः । द्रव्यान्यत्वविशिष्टसत्ताधिकरणे गुणादावेव द्रव्यान्यत्वविशिष्टसत्ताभावो नास्तीति प्रतीतेः । सत्तारूपत्वे तु द्रव्येऽपि सत्तायाः सत्त्वेन द्रव्यान्यत्वविश्ष्टसत्ताभावो नास्ति इति प्रतीतिप्रसङ्गात् । तथा च हेत्वधिकरणवृत्तिः साध्याभाव इत्यनेन द्रव्यान्यत्वविशिष्टसत्ताभावत्वावच्छिन्नाभावः न ग्राह्यः । विशिष्टनिरूपिताधिकरणताविशेषस्य द्रव्येऽभावेन तदात्मकस्य विशिष्टाभावाभावस्यापि हेत्वधिकरणे द्रव्येऽवृत्तेः । किन्तु व्यधिकरणधर्मावच्छिन्नसाध्याभावः घटत्वेन द्रव्यान्यत्वविशिष्टसत्ताभावस्य अभावः ग्राह्यः । तत्प्रतियोगितानवच्छेदकत्वं साध्यतावच्छेदकेऽस्तीति नाव्याप्तिरिति भावः ।

 ननु द्वितीयाभावस्य प्रथमाभावप्रतियोगिस्वरूपत्वम् इति सिद्धान्तः । व्यान्यत्वविशिष्टसत्ताभावाभावस्य द्रव्यान्यत्वविशिष्टसत्ताभावप्रतियोगिस्वरूपत्वमेव युक्तम् । द्रव्यान्यत्वविशिष्टसत्ताभावस्य च द्रव्यान्यत्वविशिष्टसत्तैव प्रतियोगिनी न तु द्रव्यान्यत्वविशिष्टसत्तानिरूपिताधिकरणताविशेषः । तथा च कथम् अधिकरणताविशेषात्मकत्वं विशिष्टाभावाभावस्य इत्याशङ्क्याह - विशिष्टाभावस्येति (पृ.269) । यत्र यत्र द्रव्यान्यत्वविशिष्टसत्ताभावः तत्र तत्र द्रव्यान्यत्वविशिष्टसत्तानिरूपिताधिकरणत्वाभावः इति विशिष्टाभावस्य विशिष्टाधिकरणत्वाभावस्य च समनियतत्वेन अभिन्नतया विशिष्टाधिकरणत्वाभावप्रतियोगिभूतं विशिष्टाधिकरणत्वं तदभिन्नस्य विशिष्टाभावस्यापि प्रतियोगि । एवं च विशिष्टसत्ताभावाभावः विशिष्टसत्ताभावप्रतियोगिस्वरूपः इत्युक्तावपि विशिष्टाभावस्य प्रतियोगि यत् विशिष्टाधिकरणत्वं तत्स्वरूपत्वमक्षतमेवेति न काचिदनुपपत्तिरिति भावः । \</

38\>

\<

39\>

तत्र मतान्तरोपन्यासः ।

 विवरणम्



 \`

संयोगिभिन्नं प्रमेयत्वात्'

इत्यत्र प्रकारान्तरेण अतिव्याप्तिं वारयतां मतमुपन्यस्यति - परे तु (पृ.272) इत्यादिना । संयोगिःभेदाभावस्य संयोगरूपत्वेऽपि संयोगत्वेन रूपेणैव तस्य सावच्छिननवृत्तिकत्वम्,

संयोगिभेदाभावत्वेन रूपेण तु तस्य निरवच्छिन्नवृत्तिकत्वमेव । द्रव्ये संयोगिभेदस्य प्रतीतौ सत्यां किंचिदवच्छेदेन संयोगिभेदः किंचिदवच्छेदेन संयोगिभेदाभाव इति वक्तुं शक्यते । द्रव्ये तु संयोगिभेदः न प्रतीयते । किंतु संयोगिभेदाभाव एव प्रतीयते । तथा च संयोगिभेदाभावत्वावच्छिन्नसंयोगिभेदाभावनिष्ठाधेयतानिरूपिता द्रव्यनिष्ठा अधिकरणता निरवच्छिन्ना । संयोगत्वावच्छिन्नसंयोगिभेदाभावनिष्ठाधेयतानिरूपिता द्रव्यनिष्ठा अधिकरणता निरवच्छिन्ना । संयोगत्वावच्छिन्नसंयोगिभेदाभावनिष्ठाधेयतानिरूपिता द्रव्यनिष्ठा अधिकरणता किंञ्चिदवच्छिन्ना । एवं द्रव्ये सत्तात्वेन रूपेण द्रव्यान्यत्वविशिष्टसत्ताभावाभावस्य सत्त्वेऽपि द्रव्यान्यत्वविशिष्टसत्तात्वावच्छिन्नप्रतियोगिताकाभावाभावत्वेन तादृशविशिष्टसत्ताभावाभावः न वर्तते । द्रव्ये \`

द्रव्यान्यत्वविशिष्टसत्ताभावो नास्ति'

इति प्रतीतिविरहात् । एतदनुसारेण व्याप्यवृत्तित्वघटितलक्षणपरिष्कारः एवं क्रियते---

 \`

साध्यनिष्ठयादृशप्रतियोगिताकाभावत्वावच्छिन्नाधेयतानिरूपिता निरवच्छिन्नाधिकरणता हेत्वधिकरणवृत्तिः तादृशप्रतियोगितानवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिः'

इति ।

 \`

संयोगिभिन्नं प्रमेयत्वात्'

इत्यत्र संयोगिभेदनिष्ठसंयोगिभेदत्वावच्छिन्नप्रतियोगिताकाभावत्वावच्छिननाधेयतानिरूपिता निरवच्छिन्नाधिकरणता हेत्वधिकरणद्रव्यवृत्तिर्भवति । तादृशप्रतियोगितायां संयोगिभेदत्वावच्छिन्नायां अवच्छेदकमेव संयोगिभेदत्वरूपं सांध्यतावच्छेदकमिति नातिव्याप्तिः ।

 \`

द्रव्यान्यत्वविशिष्टसत्ताभाववान् द्रव्यत्वात्'

इत्यत्र साध्यनिष्ठयादृशप्रतियोगितापदेन द्रव्यान्यत्वविशिष्टसत्ताभावत्वावच्छिन्नप्रतियोगिता ग्रहीतुं न शक्यते । तत्प्रतियोगिताकाभावत्वावच्छिन्नाधेयतानिरूपिताधिकरणतायाः हेत्वधिकरणद्रव्यवृत्तित्वविरहात् । किन्तु शुद्धसत्ताभावत्वावच्छिन्नप्रतियोगितैव यादृशप्रतियोगितापदेन ग्राह्या । तन्निरूपकाभावत्वावच्छिन्ननिरूपिताधिकरणतायाः हेत्वधिकरणद्रव्यवृत्तित्वात् । तादृशप्रतियोगितायाम् अवच्छेदकं शुद्धसत्ताभावत्वम् । अनवच्छेदकं द्रव्यान्यत्वविशिष्टसत्ताभावत्वरूपं साध्यतावच्छेदकं भवतीति नाव्याप्तिः इति भावः ।

 संयोगत्वेन संयोगनिरूपिताया (पृ.272) इति । संयोगत्वावच्छिन्नसंयोगात्मकसंयोगिभेदाभावनिष्ठाधेयतानिरूपिताया इत्यर्थः । किञ्चिदवच्छिन्नत्वेऽपि (पृ.272) - अग्राद्यवच्छिन्नत्वेऽपि । संयोगिभेदाभावत्वेनेति (पृ.272) सयोगिभेदाभावत्वावच्छिन्नसंयोगनिष्ठाधेयतानिरूपिता धिकरणता निरवच्छिन्नेत्यर्थः । न वृत्तिरिति (पृ.272) सत्ताया इति शेषः । तत्र (पृ.272) - द्रव्ये । \</

39\>

\<

40\>

हेत्वधिकरणवृत्तित्वे संबन्धविशेषनिवेशनम् ।

 विवरणम्



 अभावनिष्ठहेत्वधिकरणवृत्तित्वे संबन्धविशेषं निवेशयितुं शङ्कते - अथ अत्रेत्यादिना (पृ.274) । अत्र लक्षणे हेत्वधिकरणवृत्तित्वं यदि येन केनचित् संबन्धेन तदा \`

वह्निमान् धूमात्'

इत्यादौ धूमाधिकरणे पर्वते कालिकसंबन्धेन वह्नित्वावच्छिन्नवह्न्यभावस्यापि वृत्तेः तस्यापि लक्षणघटकतया तत्प्रतियोगितावच्छेदकत्वमेव साध्यातावच्छेदके वह्नित्वेऽस्तीति अव्याप्तिः । न च \`

काले वृत्तौ देशस्य अवच्छेदकत्वम्'

इति न्यायेन पर्वतरूपकाले वह्नित्वेन वह्न्यभावः वह्न्यनधिकरणप्रदेशावच्छेदेनैव कालिकसंबन्धेन वर्तते । तथा च हेत्वधिकरणे निरवच्छिन्नवृत्तिकः अभावः वह्नित्वेन वह्न्यभावः न भवतीति नासौ लक्षणघटक इति वाच्यम् । तथा सत्यपि \`

वह्निमान् धूमात्'

इत्यादौ अव्याप्तिविरहेऽपि \`

सत्तावान् जातेः'

इत्यादौ सद्धेतौ हेतोः जातेः अधिकरणे ज्ञाने सत्तात्वेन सत्ताभावः विषयितासंबन्धेन वर्तत इति तमभावमादाय तत्प्रतियोगितावच्छेदकत्वमेव साध्यतावच्छेदके सत्तात्वेऽस्तीति अव्याप्तिः प्रसज्यते । यदि तु एतद्दोषवारणाय हेत्वधिकरणवृत्तितायां स्वरूपसंबन्धावच्छिन्नत्वं निवेश्यते,

जात्यधिकरणज्ञानादौ विषयितासंबन्धेन सत्तात्वावच्छिन्नसत्ताभावस्य वृत्तावपि स्वरूपसंबन्धावच्छिन्नवृत्तित्वं नास्ति,

स्वरूपसंबन्धावच्छिन्नवृत्तित्वाश्रयः अभावः व्यधिकरणघटत्वादिना सत्ताभाव एव । तत्प्रतियोगितानवच्छेदकत्वं सत्तात्वेऽस्तीति नाव्याप्तिः इत्युच्यते,

तदा \`

घटत्वाभाववान् मेयत्वात्'

इत्यत्र व्यभिचारिणि अतिव्याप्तिः । घटत्वाभावाभाववति घटे मेयत्वसत्त्वात् अयं हेतुः व्यभिचारी । व्यभिचारिणि हेत्वधिकरणवृत्तिसाध्याभावपदेन समानाधिकरणधर्मावच्छिन्नसाध्याभावं गृहीत्वैव अतिव्याप्तिः वारणीया । तत्र घटत्वाभावत्वेन घटत्वाभावाभावः घटत्वात्मकः मेयत्वाधिकरणे घटे समवायसंबन्धेनैव वर्तते,

न तु स्वरूपसंबन्धेन । अतः स्वरूपसंबन्धावच्छिन्नहेत्वधिकरणनिरूपितवृत्तित्वाश्रयः अभावः समानाधिकरणधर्मावच्छिन्नसाध्यभावः न भवति । किन्तु व्यधिकरणपटत्वादिना घटत्वाभावाभाव एव । तत्प्रतियोगितानवच्छेदकं घटत्वाभावत्वरूपं साध्यतावच्छेदकं भवतीति अतिव्याप्तिः ।

 न च \`

घटत्वाभाववान् मेयत्वात्'

इत्यादौ घटत्वाभावस्य घटत्वप्रकारकप्रमाविशेष्यत्वाभावस्य च समनियतत्वेन अभिन्नतया घटत्वाभावरूपसाध्यनिष्ठप्रतियोगिताकाभावपदेन घटत्वप्रकारकप्रमाविशेष्यत्वाभावभावोऽपि गृह्यते । स च घटत्वप्रकारकप्रमाविशेष्यत्व्रूपः हेत्वधिकरणे घटे स्वरूपसंबन्धेन वर्तते । तादृशाभावप्रतियोगितायां अवच्छेदकमेव घटत्वाभावत्वरूपं साध्यतावच्छेदकम् इति नातिव्याप्तिरिति वाच्यम् । एवमपि \`

कालिकसंबन्धावच्छिन्नप्रतियोगिताकाकाशाभावाभाववान् आत्मत्वात्'

इत्यत्र अव्याप्तेः । आत्मनि आकाशाभावः स्वरूपसंबन्धेनैव वर्तते,

न तु कालिकसंबन्धेन । नित्येषु कालिकायोगात् । अतः कालिकसंबन्धेन आकाशाभावस्य अभावः आत्मन्यस्ति,

आत्मत्वं चास्तीति अयं सद्धेतुः । अत्र साध्याभावः आकाशाभावनिष्ठकालिकसंबन्धावच्छिन्नप्रतियोगिताकाभावाभावः आकाशाभावस्वरूपः । हेत्वधिकरणे आत्मनि स्वरूपसंबन्धेन वर्तमानतया लक्षणघटकः । तादृशाभावप्रतियोगितायां अवच्छेदकमेव कालिकसंबन्धावच्छिन्नप्रतियोगिताकाकाशाभावाभावत्वरूपं साध्यतावच्छेदकमिति अव्याप्तिः इति \`

अथे'

त्यादि \`

चेत्'

इत्यन्तस्य शङ्काग्रन्थस्यार्थः ।

 ननु कालिकादिसंबन्धावच्छिन्नप्रतियोगिताकाकाशाभावाभावाभावस्य आकाशाभावरूपतया आत्मवृत्तित्वस्वीकारे आत्मनि कालिकसंबन्धावच्छिन्नप्रतियोगिताकाकाशाभावाभावो नास्तीति प्रतीतिः स्यात् इत्याशङ्क्य कालिकसंबन्धेन आखाशाभावसत्तैव तादृशप्रतीतिनियामिका । आत्मनि कालिकसंबन्धेन आकाशाभावस्य असत्त्वात् न तादृशप्रतीतिः । तावता तृतीयाभावस्य प्रथमाभावस्वरूपत्वं न अपैति इत्याशयेन समाधत्ते - कालिकसंबन्धेन आकाशाभावरूपप्रतियोगिसत्ताया (पृ.275) इति ।

 पूर्वोक्तदोषाणां वारणाय हेत्वधिकरणनिरूपितवृत्तितायां स्वप्रतियोगिमत्ताग्रहविरोधितानियामकसंबन्धावच्छिन्नत्वं निवेशनीयम् इत्याह - स्वीययादृशेत्यादिना (पृ.275) । स्वपदं लक्षणघटकाभावपरम् । स्वीयेत्यस्य स्वनिरूपितेत्यर्थः । स्वनिरूपितयादृशप्रतियोगिताश्रयवत्ताज्ञानं प्रति यादृशसंबन्धावच्छिन्नस्वनिष्ठप्रकारतानिरूपकज्ञानं प्रतिबन्धकम्,

तादृशसंबन्धेन हेत्वधिकरणवृत्तिः यः साध्यनिष्ठप्रतियोगिताकोऽभावः तदीयतादृशप्रतियोगितानवच्छेदकं यत् साध्यतावच्छेदकं तदवच्छिननसामानाधिकरण्यं व्याप्तिः ।

 \`

वह्निमान् धूमात्'

इत्यादौ स्वपदेन वह्नित्वेन वह्न्यभावस्य ग्रहणे तदीयवह्निनिष्ठप्रतियोगिताश्रयवत्ताज्ञानं प्रति - \`

पर्वतः वह्निमान्'

इत्याकारकज्ञानं प्रति - स्वरूपसंबन्धेन वह्न्यभावप्रकारकं ज्ञानमेव प्रतिबन्धकम्,

न तु कालिकसंबन्धेन वह्न्यभावप्रकारकं ज्ञानम् । \`

पर्वतः कालिकसंबन्धेन वह्न्यभाववान्'

इति ज्ञानसत्त्वेऽपि \`

पर्वतो वह्निमान्'

इति ज्ञानस्य उत्पत्तेः । तथा च स्वप्रतियोगिमत्ताग्रहविरोधितानियमकसंबन्धः स्वरूपसंबन्धः । तेन संबन्धेन हेत्वधिकरणवृत्तिः अभावः न वह्नित्वेन वह्न्यभावः । किंतु घटत्वेन वह्न्यभाव एव । तत्प्रतियोगितानवच्छेदकत्वं साध्यतावच्छेदकेऽस्तीति नाव्याप्तिः ।

 \`

सत्तावान् जातेः'

इत्यादौ स्वरूपसंबन्ध एव प्रतियोगिमत्ताग्रहविरोधितानियामकः संबन्धः । तेन संबन्धेन हेत्वधिकरणवृत्तिः साध्याभावः घटत्वेन सत्ताभावः । तत्प्रतियोगितानवच्छेदकत्वं सत्तात्वेऽस्तीति नाव्याप्तिः ।

 \`

घटत्वाभाववान् मेयत्वात्'

इत्यत्र घटत्वात्मकाभावस्य ग्रहणेऽपि तदीयघटत्वाभावनिष्ठप्रतियोगिताश्रयप्रकारकज्ञानं प्रति समवायसंबन्धेन घटत्वप्रकारकज्ञानस्य प्रतिबन्धकतया प्रतियोगिमत्ताग्रहविरोधितानियामकसमवायंसबन्धेन हेत्वधिकरणघटवृत्तिः अभावः घटत्वाभावाभावः । तत्प्रतियोगितावच्छेदकमेव घटत्वाभावत्वरूपं साध्यतावच्छेदकमिति नातिव्याप्तिः ।

 \`

कालिकसंबन्धावच्छिननप्रतियोगिताकाकाशाभावाभाववान् आत्मत्वात्'

इत्यत्र समानाधिकरणधर्मावच्छिन्नसाध्यनिष्ठप्रतियोगिताकाभावस्य स्वपदेन ग्रहणे तदीयसाध्यनिष्ठप्रतियोगिताश्रयप्रकारकज्ञानं प्रति कालिकसंबन्धेन स्वप्रकारकज्ञानस्यैव विरोधितया तेन संबन्धेन साध्याभावस्य हेत्वधिकरणात्मवृत्तित्वविरहात् तस्य लक्षणघटकत्वं न भवति । अतः स्वपदेन व्यधिकरणधर्मावच्छिन्नसाध्याभावं गृहीत्वा तस्य व्यधिकरणधर्मप्रकारेण स्वप्रतियोगिसाध्यवत्ताभ्रमं प्रति स्वरूपसंबन्धेन स्वप्रकारकज्ञानस्य प्रतिबन्धकताया तेन संबन्धेन हेत्वधिकरणवृत्तित्वं वर्तते । तथा च हेत्वधिकरणवृत्तिव्यधिकरणधर्मावच्छिन्नसाध्याभावीयप्रतियोगितायाम् अनवच्छेदकं साध्यातवच्छेदकं भवतीति नाव्याप्तिः ।

 \`

स्वप्रतियोगिप्रकारकज्ञानं प्रति'

इत्यनुक्त्वा \`

स्वीययादृशप्रतियोगिताश्रयवत्ताज्ञानं प्रति'

इति निवेशनस्य प्रयोजनमाह - सामान्यतः प्रतियोगिप्रकारकज्ञाननिवेशे (पृ.275) इत्यादिना । आकाशाभावरूपस्य साध्याभावस्य प्रतियोगी कालिकसंबन्धावच्छिन्नप्रतियोगिताकाकाशाभावाभावः आकाशस्वरूपः । \`

स्वप्रतियोगिप्रकारकज्ञानं प्रति'

इत्युक्तौ आकाशत्वेन रूपेण आकाशप्रकारकज्ञानमपि आकाशाभावप्रतियोगिप्रकारकं ज्ञानम् । तत् प्रति स्वरूपसंबन्धेन आकाशाभावप्रकारकज्ञानमपि प्रतिबन्धकम् । तेन संबन्धेन आत्मवृत्तिः अभावः आकाशाभावः समानाधिकरणधर्मावच्छिन्नसाध्याभावात्मकः । तत्प्रतियोगितावच्छेदकमेव साध्यतावच्छेदकमिति अव्याप्तिः । अतः स्वप्रतियोगिप्रकारकज्ञानमुपेक्ष्य स्वीययादृशप्रतियोगिताश्रयवत्ताज्ञानं प्रतीत्युक्तम् । तदुक्तौ च यादृशप्रतियोगितापदेन कालिकसंबन्धावच्छिन्नाकाशाभावाभावत्वावच्छिन्नप्रतियोगिताया एव ग्राह्यतया तदाश्रयवत्ताज्ञानं प्रति कालिकसंबन्धेन आकाशाभावप्रकारकज्ञानस्यैव प्रतिबन्धकतया तेन संबन्धेन हेत्वधिकरणवृत्तित्वं समानाधिकरणधर्मावच्छिन्नसाध्याभावे नास्ति इति न तमादाय अव्याप्तिरिति भावः ।

 ननु \`

यादृशप्रतियोगिता'

इति निवेशेऽपि आकाशाभावात्मकसाध्याभावनिरूपितायाः कालिकसंबन्धावच्छिन्नप्रतियोगिताकाकाशाभावाभावत्वावच्छिन्नायाः प्रतियोगितायाः यादृशप्रतियोगितापदेन ग्रहणेऽपि तदाश्रयप्रकारकज्ञानं - आकाशत्वेन साध्यप्रकारकं ज्ञानं गृहीत्वा तत्प्रति स्वरूपसंबन्धेन आकाशाभावप्रकारकज्ञानस्य प्रतिबन्धकतया तेन संबन्धेन हेत्वधिकरणवृत्तिं साध्याभावं गृहीत्वा पुनः अव्याप्तिः इत्याशङ्क्य \`

प्रतियोगिताश्रयप्रकारकज्ञानम्'

इत्यनेन प्रतियोगिताश्रयनिष्ठतत्प्रतियोगितावच्छेदकधर्मावच्छिननप्रकारकताशालिज्ञानं विवक्षितम् । यादृशप्रतियोगितापदेन यद्धर्मावच्छिन्नप्रतियोगिता गृह्यते तद्धर्मावच्छिन्नप्रकारताशालिज्ञानमेव प्रतियोगिताश्रयवत्ताज्ञानपदेन ग्राह्यम् । तथा च आकाशाभावीययादृशप्रतियोगितापदेन कालिकसंबन्धावच्छिन्नप्रतियोगिताकाकाशाभावाभावत्वावच्छिन्नप्रतियोगितायाः ग्रहणे तदाश्रयनिष्ठतादृशधर्मावच्छिन्नप्रकारताशालिज्ञानं प्रति कालिकसंबन्धेन आकाशाभावप्रकारकज्ञानस्यैव प्रतिबन्धकतया तेन संबन्धेन हेत्वधिकरणवृत्तित्वं समानाधिकरणधर्मावच्छिन्नसाध्याभावे नास्तीति नाव्याप्तिः । आकाशाभावीययादृशप्रतियोगितापदेन आकाशत्वावच्छिन्नप्रतियोगितायाः ग्रहणे तदाश्रयनिष्ठाकाशत्वावच्छिन्नप्रकारताशालिज्ञानं प्रति स्वरूपसंबन्धेन आकाशाभावप्रकारकज्ञानस्य प्रतिबन्धकतया तेन संबन्धेन हेत्वधिकरणवृत्तित्वस्य साध्याभावे सत्त्वेऽपि तदीयतादृशप्रतियोगितायां आकाशत्वमेव अवच्छेदकम् । साध्यतावच्छेदकं कालिकसंबन्धावच्छिन्नप्रतियोगिताकाकाशाभावाभावत्वं तु अनवच्छेदकमिति नाव्याप्तिरिति भावः । एवञ्च स्वीययादृशप्रतियोगिताश्रयनिष्ठतत्प्रतियोगितावच्छेदकधर्मावच्छिन्नप्रकारकताशालिज्ञानं प्रति येन संबन्धेन स्वप्रकारकज्ञानं प्रतिबन्धकम्,

तेन संबन्धेन हेत्वधिकरणवृत्तिः यः साध्याभावः तदीयतादृशप्रतियोगितायाम् अनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिः इति फलितम् ।

 अत्र \`

यादृशप्रतियोगिताश्रयनिष्ठप्रतियोगितावच्छेदकावच्छिन्नप्रकारताशालिज्ञानम्'

इत्येतस्य स्थाने लाघवात् \`

यादृशप्रतियोगितावच्छेदकावच्छिन्नप्रकारताशालिज्ञआनम्'

इति निवेशनमुचितम् इत्याशयेन आह - एवञ्चेति (पृ.275) । साध्याभावस्य लक्षणघटकत्वात् साध्यवत्ताज्ञानविरोधितानियामकसंबन्धनिवेश एव उचित इत्याशयेन आह - साध्यवत्ताज्ञानविरोधित्वं वा (पृ.276) इति । साध्यतावच्छेदकसंबन्धेन साध्यप्रकारकज्ञानं प्रति येन संबन्धेन साध्याभावप्रकारकं ज्ञानं प्रतिबन्धकं तेन संबन्धेन हेत्वधिकरणवृत्तित्वं साध्याभावे निवेशनीयम् । \`

वह्निमान् धूमात्'

इत्यादौ संयोगसंबन्धेन वह्निप्रकारकज्ञानं प्रति स्वरूपसंबन्धेन वह्न्यभावप्रकारकज्ञानं प्रतिबन्धकमिति तेन संबन्धेन हेत्वधिकरणवृत्तिः साध्याभावः घटत्वादिना वह्न्यभाव एव । न च आकाशत्वादिना (पृ.276) इति । \`

कालिकसंबन्धावच्छिन्नप्रतियोगिताकाकाशाभावाभाववान् आत्मत्वात्'

इत्यत्र आकाशत्वेन रूपेण साध्यप्रकारकज्ञानं प्रति स्वरूपसंबन्धेन आकाशाभावप्रकारकज्ञानस्य प्रतिबन्धकतया तेन संबन्धेन हेत्वधिकरणात्मवृत्तिं आकाशाभावमादाय अव्याप्तिर्भवति । तद्वारणाय साध्यातवच्छेदकावच्छिन्नप्रकारकज्ञानविरोधितानियामकसंबन्धेनेति विवक्षणीयम् । तथा च कालिकसंबन्धावच्छिन्नप्रतियोगिताकाकाशाभावाभावत्वरूपसाध्यतावच्छेदकावच्छिन्नप्रकारकज्ञानं प्रति तादृशसंबन्धेन आकाशाभावप्रकारकज्ञानस्यैव विरोधितया तेन संबन्धेन हेत्वधिकरणवृत्तित्वम् आकाशाभावे नास्तीति व्यधिकरणधर्मावच्छिन्नसाध्याभावमादाय लक्षणसमन्वयः कार्यः । तथापि व्यधिकरणधर्मावच्छिन्नाभावस्य लक्षणघटकत्वानुपपत्तिः । घटत्वेन वह्न्यभावप्रकारकज्ञानस्य \`

घटत्वेन वह्निमान्'

इत्याकारकज्ञानं प्रत्येव प्रतिबन्धकतया वह्नित्वावच्छिन्नप्रकारकज्ञानं प्रति अप्रतिबन्धकतया साध्यतावच्छेदकावच्छिन्नप्रकारकज्ञानविरोधितानियामकसंबन्धाप्रसिद्धेः इत्याशङ्का ।

 समाधानं तु - \`

घटत्वेन वह्निमान्'

इति ज्ञानस्य घटत्ववह्नित्वोभयावच्छिन्नप्रकारकतया \`

अधिकं तु प्रविष्टं चेत् न तद्धान्यै'

इति न्यायेन वह्नित्वावच्छिन्नप्रकारकत्वमप्यस्तीति तादृशज्ञानं प्रति स्वरूपसंबन्धेन घटत्वावच्छिन्नवह्न्यभावप्रकारकज्ञानस्य प्रतिबन्धकतया तेन संबन्धेन हेत्वधिकरणवृत्तित्वं घटत्वेन वह्न्यभावस्य अस्तीति तस्य लक्षणघटकत्वोपपत्तेरिति ।

 न च तन्मात्रावच्छिन्नेति (पृ.276) । साध्यतावच्छेदकावच्छिन्नप्रकारकज्ञानं प्रतीत्यादिरीत्या निवेशेऽपि आकाशत्व - कालिकसंबन्धावच्छिन्नप्रतियोगिताकाकाशाभावाभावत्वोभयरूपेण साध्यप्रकारकज्ञानं प्रति स्वरूपसंबन्धेन आकाशाभावप्रकारकज्ञानस्य प्रतिबन्धकतया तेन संबन्धेन आत्मवृत्तिम् आकाशाभावरूपं साध्याभावं गृहीत्वा अव्याप्तिः प्रसज्यते । तद्वारणाय साध्यतावच्छेदकमात्रावच्छिन्नप्रकारताशालिज्ञानं प्रति येन संबन्धेन साध्याभावप्रकारकज्ञानं प्रतिबन्धकं तेन संबन्धेन हेत्वधिकरणवृत्तित्वं विवक्षणीयम् । अतः आकाशत्वप्रकारकज्ञानव्यवच्छेदः । एवं सति व्यधिकरणधर्मप्रकारएम साध्यप्रकारकज्ञानस्य \`

घटत्वेन वह्निमान्'

इत्याकारकस्य वह्नित्व-घटत्वोभयावच्छिन्नप्रकारकस्य वह्नित्वमात्रावच्छिन्नप्रकारताकत्वविरहात् तद्धटितविरोधितानियामकसंबन्धाप्रसिद्धेः कथं व्यधिकरणधर्मावच्छिन्नाभावसंग्रह इति प्रश्नः ।

 समाधानं तु - अयं दोषः प्रतियोगिमत्ताग्रहविरोधितानियामकसंबन्धनिवेशपक्षेऽपि वर्तत एव । \`

प्रतियोगितावच्छेदकावच्छिन्नप्रकारताशालिज्ञानं प्रति'

इत्यादिरीत्या निवेशे आकाशत्वप्रतियोगितावच्छेदककालिकसंबन्धावच्छिन्नप्रतियोगिताकाकाशाभावाभावत्वोभयावच्छिन्नप्रकारताशालिज्ञानमादाय अव्याप्तिवारणाय \`

प्रतियोगितावच्छेदकमात्रावच्छिन्नप्रकारताशालिज्ञानं प्रति'

इत्यादिरीत्या निवेशे व्यधिकरणधर्मेण प्रतियोगिप्रकारकस्य \`

घटत्वेन वह्निमान्'

इति ज्ञानस्य प्रतियोगितावच्छेदकघटत्वमात्रावच्छिन्नप्रकारकत्वविरहात् कथं व्यधिकरणधर्मावच्छिन्नाभावसङ्ग्रहः ।

 यदि च यादृशप्रतियोगितावच्छेदक-यादृशप्रतियोगितासंबन्धावच्छिन्नप्रकारतावच्छेदक-एतदुभयातिरिक्तधर्मानवच्छिन्नप्रकारताशालिज्ञानं प्रति येन संबन्धेन स्वप्रकारकज्ञानं प्रतिबन्धकम्,

तेन संबन्धेन हेत्वधिकरणवृत्तित्वं द्वितीयलक्षणे प्रतियोगिमत्ताग्रहविरोधितानियामकसंबन्धस्य परिष्कारो विवक्षितः । \`

घटत्वेन वह्निः नास्ति'

इति प्रतीतौ घटत्वं प्रतियोगितावच्छेदकतया वह्नित्वं प्रतियोगितासंबन्धावच्छिन्नप्रकारतावच्छेदकतया भासते । नञर्थाभावे वह्नेः प्रतियोगितासंबन्धेन प्रकारत्वात् प्रतियोगितासंबन्धावच्छिन्नप्रकारता वह्निनिष्ठा । वह्नित्वं तादृशप्रकारतावच्छेदकम् । \`

घटत्वेन वह्निमान्'

इति बुद्धौ घटत्व-वह्नित्वाभ्यां वह्निः प्रकारः । न तु तदतिरिक्तरूपेण । अतः \`

घटत्वेन वह्निमान्'

इति बुद्धेः प्रतियोगितावच्छेदकघटत्वप्रतियोगितासंबन्धावच्छिन्नप्रकारतावच्छेदकवह्नित्व-एतदुभयातिरिक्तधर्मानवच्छिन्नप्रकारता - शालित्वं वर्तते । तादृशज्ञानं प्रति स्वरूपसंबन्धेन घटत्वावच्छिन्नवह्न्यभावप्रकारकज्ञानस्य प्रतिबन्धकतया तेन स्वरूपसंबन्धेन हेत्वधिकरणवृत्तिं घटत्वेन वह्न्यभावमादाय लक्षणसमन्वयः । अतः प्रतियोगिमत्ताग्रहविरोधितानियामकसंबन्धनिवेशे न दोष इत्यालोच्यते,

तदा एतल्लक्षणे साध्यवत्ताग्रहविरोधितानियामकसंबन्धस्यापि उक्तरीत्या परिष्कृत्य निवेशसंभवात् न दोषः । तथा हि---

 साध्यतावच्छेदक - प्रकृतप्रतियोगितावच्छेदक-उभयातिरिक्तधर्मानवच्छिन्नप्रकारताशालिज्ञानं प्रति येन संबन्धेन साध्याभावप्रकारकज्ञानं विरोधि,

तेन संबन्धेन हेत्वधिकरणवृत्तित्वं निवेश्यते । \`

घटत्वेन वह्निमान्'

इति प्रतिबद्धबुद्धेः साध्यतावच्छेदकवह्नित्व - प्रकृतप्रतियोगितावच्छेदकघटत्व-एतदुभयातिरिक्तधर्मानवच्छिन्नप्रकारताशालितया तादृशबुद्धिं प्रति स्वरूपसंबन्धेन घटत्वेन वह्न्यभावप्रकारकज्ञानस्य प्रतिबन्धकतया तेन संबन्धेन हेत्वधिकरणवृत्तित्वात् व्यधिकरणधर्मावच्छिन्नाभावस्य संग्रहः । \`

कालिकसंबन्धावच्छिन्नप्रतियोगिताकाकाशाभावाभाववान् आत्मत्वात्'

इत्यत्र आकाशाभावरूपस्या समानाधिकरणधर्मावच्छिन्नसाध्याभावस्य प्रतियोगितावच्छेदकं कालिकसंबन्धावच्छिन्नप्रतियोगिताकाकाशाभावाभावत्वम् । साध्यतावच्छेदकमपि तदेव । तदतिरिक्तधर्मः आकाशत्वम् । तदनवच्छिन्नप्रकारताकत्वं आकाशत्व - कालिकसंबन्धावच्छिन्नप्रतियोगिताकाकाशाभावाभावत्वउभयरूपेण साध्यप्रकारकज्ञानस्य नास्तीति तादृशज्ञानं प्रति स्वरूपसंबन्धेन आकाशाभावप्रकारकज्ञानस्य प्रतिबन्धकत्वमादाय प्रसक्ताया अव्याप्तेरपि नावकाश इति । \</

40\>

\<

41\>

साध्याभावपदप्रयोजनम् ।

 विवरणम्



 अभावे साध्यनिष्ठप्रतियोगिताकत्वनिवेशस्य प्रयोजनमाह - हेतुसमानाधिकरणस्य (पृ.286) इत्यादिना । हेतुसमानाधिकरणस्य व्याप्यवृत्तेः अभावस्य प्रतियोगितायामनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिः इत्युक्तौ \`

वह्निमान् धूमात्'

इत्यादौ हेतुसमानाधिकरणः व्याप्यवृत्तिः अभावः वह्नित्वेन घटाभावोऽपि । तत्प्रतियोगितावच्छेदकमेव वह्नित्वमिति अव्याप्तिः । तद्वारणाय अभावे साध्यनिष्ठप्रतियोगिताकत्वनिवेशः । वह्नित्वेन घटाभावस्य घटनिष्ठप्रतियोगिताकस्य साध्यवह्निनिष्ठप्रतियोगिताकत्वविरहेण न लक्षणघटकत्वम् । किन्तु घटत्वेन वह्न्यभाव एव साध्यनिष्ठप्रतियोगिताकत्वात् लक्षणघटकः । तत्प्रतियोगितानवच्छेदकत्वं वह्नित्वे।स्तीति नाव्याप्तिः ।

 यद्यपीत्यादि (पृ.286) । साध्यनिष्ठप्रतियोगिताकाभावनिवेशेऽपि वह्नित्वेन घटाभावस्य वारणमशक्यम् । वह्नित्वेन घटाभावस्य घटत्वेन वह्न्यभावस्य न समनियतत्वेन अभिन्नतया यथा घटत्वेन वह्न्यभावस्य वह्निनिष्ठप्रतियोगिताकत्वं तथा तदभिन्नस्य वह्नित्वेन घटाभावस्यापि वह्निनिष्ठप्रतियोगिताकत्वमस्ति । तथा च वह्नित्वेन घटाभावमादाय अव्याप्तितादवस्थ्यम् । तथापीति (पृ.286) । समनियताभावानाम् ऐक्यवादिभिः प्रतियोगितावच्छेदकैक्ये एव ऐक्यं स्वीक्रियते ! प्रतियोगितावच्छेदकंभेदे तु समनियताभावानाम् ऐक्यं न स्वीक्रियते । वह्नित्वेन घटाभावघटत्वेन वह्न्यभावयोः समनियतत्वेऽपि प्रतियोगितावच्छेदकभेदात् भेद एव । अतः वह्नित्वेन घटाभावस्य साध्यनिष्ठप्रतियोगिताकत्वविरहात् न तमादाय अव्याप्तिरिति भावः ।

 प्रतियोगितावच्छेदकभेदेऽपि ऐक्यस्वीकारे तु आह - अथ वा (पृ.286) इत्यादिना । अभावे साध्यनिष्ठप्रतियोगिताकत्वमनिवेश्य अभावीयप्रतियोगितायां साध्यनिष्ठत्वं निवेश्यते । तथा च हेतुसमानाधिकरणव्याप्यवृत्त्यभावीयसाध्यनिष्ठप्रतियोगितानवच्छेदकं यत् साध्यतावच्छेदकमिति लक्षणे निवेश्यते । वह्नित्वेन घटाभावस्य घटत्वेन वह्न्यभावस्य च अभिननत्वेऽपि तदीयप्रतियोगिताभिन्ना । वह्नित्वं घटनिष्ठप्रतियोगितायामेव अवच्छेदकम् । साध्यनिष्ठप्रतियोगितायां तु घटत्वमेव अवच्छेदकम् । वह्नित्वं तु साध्यनिष्ठप्रतियोगितायां नावच्छेदकमिति नाव्याप्तिरिति भावः । \</

41\>

\<

42\>

प्रतियोगितायां संबन्धविशेषनिवेशः ।

 विवरणम्



 प्रतियोगिता साध्यतावच्छेदकसंबन्धावच्छिन्नत्वेनेति (पृ.288) । \`

वह्निमान् धूमात्'

इत्यादौ हेत्वधिकरणपर्वतादौ समवायसंबन्धेन वह्नित्वावच्छिन्नवह्न्यभावस्य वर्तमानतया तत्प्रतियोगितावच्छेदकमेव वह्नित्वमित्यव्याप्तिः । तद्वारणाय प्रतियोगितायां साध्यतावच्छेदकसंबन्धावच्छिन्नत्वं निवेशनोयम् । तथा सति संयोगसंबन्धेन घटत्वेन वह्न्यभावस्यैव लक्षणघटकतया तदीयसंयोगसंबन्धावच्छिन्नप्रतियोगितायां अनवच्छेदकं वह्नित्वं भवतीति नाव्याप्तिः । \</

42\>

\<

43\>

प्रतियोगितावच्छेदकतायां संबन्धविशेषनिवेशः ।

 विवरणम्



 प्रतियोगितावच्छेदकत्वं चेति (पृ.288) । \`

प्रतियोगितानवच्छेदकम्'

इत्यत्र प्रतियोगितावच्छेदकतायां साध्यतावच्छेदकतावच्छेदकसंबन्धावच्छिन्नत्वं निवेशनीयम् । अन्यथा \`

गुणवान् द्रव्यत्वात्'

इत्यादौ हेत्वधिकरणे घटादौ वर्तते यः विषयितासंबन्धेन गुणत्ववतः ज्ञानस्य समवायसंबन्धेन अभावः तत्प्रतियोगितायां साध्यतावच्छेदकस्य गुणत्वस्य विषयितासंबन्धेन अवच्छेदकत्वमेव अस्ति इति अव्याप्तिः । साध्यतावच्छेदकसंबन्धनिवेशे तु तादृशसमवायसंबन्धेन अवच्छेदकत्वविरहात् नाव्याप्तिरिति भावः ।

 एवं च हेत्वधिकरणनिरूपिता या निरवच्छिन्ना साध्यतावच्छेदकसंबन्धावच्छिन्नसाध्यतावच्छेदक - प्रकृतप्रतियोगितावच्छेदकोभयातिरिक्तधर्मानवच्छिन्नप्रकारताशालिबुद्धित्वावच्छिन्नप्रतिबध्यतानिरूपितप्रतिबन्धकतावच्छेदकप्रकारतावच्छेदकसंबन्धावच्छिन्नाधेयता तद्वान् यः अभावः तदीयसाध्यतावच्छेदकसंबन्धावच्छिन्न - साध्यनिष्ठप्रतियोगितानिरूपितसाध्यतावच्छेदकतावच्छेदकसंबन्धावच्छिन्नावच्छेदकताशून्यं यत् साध्यतावच्छेदकं तदवच्छिन्नसामानाधिकरण्यं व्याप्तिरिति प्रथमलक्षनिष्कर्षः । \</

43\>

\<

44\>

चक्रवर्तिद्वितीयलक्षणावतरणं तत्प्रपञ्चश्च ।

 विवरणम्



 चक्रवर्तिद्वितीयलक्षणमवतारयति - सर्वत्रेति (पृ.289) । सर्वत्र सद्धेतौ व्यधिकरणधर्मावच्छिन्नाभावानङ्गीकारेऽपि समानाधिकरणधर्मावच्छिन्नसाध्यनिष्ठप्रतियोगिताकाभावमादायैव प्रथमलक्षणसमन्वयः संभवति । तथा हि---\`

वह्निमान् धूमात्', \`

इदं वाच्यं ज्ञेयत्वात्'

इत्यादौ व्याप्यवृत्तिः हेतुसमानाधिकरणश्च साध्यनिष्ठप्रतियोगिताकाभावः वह्निघटोभयाभावः वाच्यत्वघटोभयाभावश्च । तत्प्रतियोगितावच्छेदकं उभयत्वम्;

अनवच्छेदकं वह्नित्वं वाच्यत्वत्वं चेति । तथा च व्यधिकरणधर्मावच्छिन्नाभावखण्डनं मणिकृतां नोपयोगि इत्यतः द्वितीयलक्षणमाह इत्यर्थः ।

 व्याप्यवृत्तेः हेतुसमानाधिकरणस्य अभावस्य प्रतियोगितायां सामानाधिकरण्येन अनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिः ।

 अत्र अभावे साध्यनिष्ठप्रतियोगिताकत्वं न निवेशितम् । \`

सामानाधिकरण्येन'

इति विशेषणमधिकं संयोजितमिति प्रथमलक्षणापेक्षया विशेषः ।

 \`

वन्हिमान् धूमात्'

इत्यादौ व्याप्यवृत्तिः हेत्वधिकरणवृत्तिश्च अभावः वह्नित्वेन घटाभावः तदीयप्रतियोगितायां वह्नित्वस्य अवच्छेदकत्वात् अव्याप्तिः स्यात् । तद्वारणाय \`

सामानाधिकरण्येन'

इत्युक्तम् । वह्नित्वस्य वह्नित्वेन घटाभावीयप्रतियोगितायां व्यधिकरणतया अवच्छेदकत्वेऽपि सामानाधिकरण्येन अवच्छेदकत्वविरहात् अनवच्छेदकत्वमस्तीति नाव्याप्तिः ।

 एवञ्च व्यधिकरणधर्मावच्छिन्नाबावमादाय अव्याप्तेः वारणाय उपात्तस्य \`

सामानाधिकरण्येन'

इत्यस्य व्यधिकरणधर्मावच्छिन्नाभावानभ्युपगमे वैयर्थ्यं स्यादिति तम् अभावमवलम्ब्य प्रवृत्तस्य लक्षणस्य दूषणार्थं व्यधिकरणधर्मावच्छिन्नाभावखण्डनं संगच्छते । तदाह - अत्र चेत्यादिना (पृ.289) । \</

44\>

\<

45\>

चक्रवर्तितृतीयलक्षणावतरणम् तत्प्रपञ्चश्च ।

 विवरणम्



 तृतीयलक्षणमवतारयति - कालिकसंबन्धावच्छिन्नेत्यादिना (पृ.291) । \`

कालिकसंबन्धावच्छिन्नप्रतियोगिताकाकाशाभावाभाववान्,

आत्मत्वात्'

इत्यत्र आकाशाभावात्मकं साध्याभावमादाय प्रसक्तायाः अव्याप्तेः वारणाय व्याप्यवृत्तित्वघटितलक्षणे यादृशप्रतियोगितावच्छेदक - यादृशप्रतियोगितासंबन्धावच्छिन्नप्रकारतावच्छेदक - उभयातिरिक्तधर्मानवच्छिन्नप्रकारताशालिज्ञानं प्रति येन संबन्धेन स्वप्रकारकज्ञानं विरोधि,

तेन संबन्धेन हेत्वधिकरणवृत्तित्वमिति पूर्वोक्तरीत्यनुसरणे गौरवं भवतीत्यालोच्य व्याप्यवृत्तित्वविशेषणं परित्यज्य तत्स्थाने प्रतियोगिव्यधिकरणत्वं निवेश्य तृतीयलक्षणमाह इत्यर्थः । तथा च---

 \`

हेतुसमानाधिकरणस्य प्रतियोगिव्यधिकरणस्य अभावस्य प्रतियोगितायां सामानाधिकरण्येन अनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिः'

इति तृतीयलक्षणम्

 अत्रापि \`

वह्निमान् धूमात्'

इत्यादौ प्रतियोगिव्यधिकरणः हेतुसमानाधिकरणश्च अभाव इत्यनेन वह्नित्वेन घटाभावं गृहीत्वा तदीयप्रतियोगितायां सामानाधिकरण्येन अनवच्छेदकत्वं वह्वित्वेऽस्तीति लक्षणसमन्वयः ।

 \`

सामानाधिकरण्येन'

इत्यस्य सार्थक्या व्यधिकरणधर्मावच्छिननाभावस्य अङ्गीकरणीयतया तत्खण्डनपरग्रन्थोऽपि संगच्छते । \`

कालिकसंबन्धावच्छिन्नप्रतियोगिताकाकाशाभावाभाववान् आत्मत्वात्'

इत्यत्र आकाशाभावरूपस्य समानाधिकरणधर्मावच्छिन्नसाध्याभावस्य प्रतियोगिसमानाधिकरणतया प्रतियोगिव्यधिकरणत्वविरहात् न तमादाय अव्याप्तिः । व्यधिकरणधर्मावच्छिन्नाभावमादाय समन्वयः कार्यः । यथा च व्यधिकरणधर्मावच्छिन्नाभावस्य प्रतियोगिवैयधिकरण्यं तथा पश्चादुपपादयिष्यते ।

 प्रथमलक्षणे प्रतियोगिव्यधिकरणत्वं व्याप्यवृत्तित्वस्थाने कुतो न निवेशितम् इत्याशङ्क्याह---पूर्वोक्तलक्षणे (पृ.291) इति । प्रथमलक्षणे साध्यनिष्ठप्रतियोगिताकोऽभावो निवेशितः । तस्य एकव्यक्तिसाध्यकसद्धेतौ हेत्वधिकरणे प्रतियोगिवैयधिकरण्यं दुर्घटम् । \`

एतद्रूपवान् एतद्रूसात्'

इत्यादौ साध्यनिष्ठप्रतियोगिताकोऽभावः घटत्वेन एतद्रूपाभावः । तस्य हेत्वधिकरणे एतद्धटे एतद्रूपात्मकप्रतियोगिसामानाधिकरण्यसत्त्वात् । अतः तत्र प्रतियोगिव्यधिकरणसाध्याभावाप्रसिद्ध्या अव्याप्तिरिति प्रथमलक्षणे प्रतियोगिवैयधिकरण्यं न निवेशितम् ।

 नानाव्यक्तिसाध्यके \`

वह्निमान् धूमात्'

इत्यादौ साध्यनिष्ठप्रतियोगिताकस्य महानसीयवह्न्यभावस्य हेत्वधिकरणपर्वतान्तर्भावेण प्रतियोगिवैयधिकरण्यसत्त्वात् प्रथमलक्षणे प्रतियोगिवैयधिकरण्यनिवेशेऽपि प्रतियोगिव्यधिकरणसाध्याभावाप्रसिद्धिरूपो दोषो न प्रसजति इति आलोच्य एकव्यक्तिसाध्यके इत्युक्तम् । \</

45\>

\<

46\>

प्रतियोगिव्यधिकरणत्वपरिष्कारः ।

 विवरणम्



 प्रतियोगिव्यधिकरणत्वं परिष्करोति-प्रतियोगिव्यधिकरणत्वं चेत्यादिना (पृ.293) । प्रतियोगिव्यधिकरणत्वं यदि प्रतियोग्यधिकरणावृत्तित्वम्,

तदा \`

संयोगी सत्त्वात्'

इत्यत्र व्यभिचारिणि अतिव्याप्तिः । हेत्वधिकरणगुणवृत्तेः संयोगत्वेन संयोगाभावस्य संयोगाधिकरणद्रव्यवृत्तितया प्रतियोग्यधिकरणावृत्तित्वं नास्तीति तस्य लक्षणाघटकतया घटाद्यभावमादाय तत्प्रतियोगितानवच्छेदकत्वस्य साध्यतावच्छेदके संयोगत्वे सत्त्वात् अतिव्याप्तिः स्यात् । अतः प्रतियोग्यनधिकरणवृत्तित्वमेव प्रतियोगिव्यधिकरणत्वम् । संयोगत्वेन संयोगाभावस्य संयोगानधिकरणगुणवृत्तितया प्रतियोगिव्यधिकरणत्वमस्तीति तस्य लक्षणघटकतया संयोगी सत्त्वात्'

इत्यत्र नातिव्याप्तिः । परं तु \`

कपिसंयोगी एतद्वृक्षत्वात्'

इत्यत्र कपिसंयोगत्वावच्छिन्नकपिसंयोगाभावस्य प्रतियोग्यनधिकरणगुणवृत्तितया हेत्वधिकरणवृक्षवृत्तितया च तमादाय अव्याप्तिः स्यात् । तद्वारणाय प्रतियोग्यनधिकरणहेत्वधिकरणवृत्तेः इति दलद्वयपर्यवसितार्थः वक्तव्यः । तत्र प्रतियोग्यनधिकरणत्वं प्रतियोगिनिष्ठाधेयतानिरूपिताधिकरणतावद्भिन्नत्वम् । प्रतियोगिनिष्ठाधेयतायां साध्यतावच्छेदकसंबन्धावच्छिन्नत्वं निवेशनीयम् । अन्यथा \`

समवायेन ज्ञानवान् द्रव्यत्वात्'

इत्यत्र अतिव्याप्तिः । हेत्वधिकरणघटादिवृत्तेः ज्ञानाभावस्य विषयतासंबन्धेन ज्ञानाधिकरणघटवृत्तितया प्रतियोग्यनधिकरणहेत्वधिकरणवृत्तित्वविरहात् अभावान्तरमादाय अतिव्याप्त्यापत्तेः । साध्यतावच्छेदकसंबन्धनिवेशे तु साध्यतावच्छेदकेन समवायेन ज्ञानस्य अनधिकरणं यद्धटादि तद्वृत्तितया ज्ञानाभावस्यापि लक्षणघटकत्वात् नातिव्याप्तिः ।

 ननु प्रतियोगितावच्छेदकसंबन्धेन प्रतियोग्यनधिकरणत्वमेव निवेश्यताम् । उपस्थितत्वात् । किं साध्यतावच्छेदकसंबन्धेन तन्निवेशनम् इत्यत आह - इत्थं चेति (पृ.293) । \`

वह्निमान् धूमात्'

इत्यादौ समवायसंबन्धेन वह्न्यभावस्य प्रतियोगितावच्छेदकसमवायसंबन्धेन वह्न्यनधिकरणं यत् हेत्वधिकरणं पर्वतादि तद्वृत्तितया लक्षणघटकत्वेन तदीयसमवायबसंन्धावच्छिन्नप्रतियोगितायाम् अवच्छेदकमेव साध्यतावच्छेदकं वह्नित्वं भवतीति अव्याप्तिः स्यात् । तद्वारणाय हेत्वधिकरणवृत्यभावीयप्रतियोगितायां साध्यतावच्छेदकसंबन्धावच्छिन्नत्वं निवेशनीयमिति स्थलद्वये संबन्धनिवेशेन गौरवम् । प्रतियोगिवैयधिकरण्यशरीरे साध्यतावच्छेदकसंबन्धनिवेशे तु समवायेन वह्न्यभावस्यसंयोगसंबन्धनवह्न्यधिकरणपर्वतवृत्तितया साध्यतावच्छेदकसंबन्धेन प्रतियोग्यनधिकरणहेत्वधिकरणवृत्तित्वं नास्तीति संबन्धान्तरावच्छिन्नाभावस्य लक्षणाघटकतया तमादाय अव्याप्त्यप्रसक्तेः प्रतियोगितायां साध्यतावच्छेदकसंबन्धावच्छिन्नत्वं न निवेशनीयमिति लाघवम् । अतः प्रतियोगिवैयधिकरण्यशरीरे प्रतियोगितावच्छेदकसंबन्धमनिवेश्य साध्यतावच्छेदकसंनबन्धनिवेशनमिति भावः ।

 ननु साध्यतावच्छेदकसंबन्धेन प्रतियोग्यनधिकरणत्वनिवेशेऽपि स्वरूपसंबन्धेन अभावसाध्यकस्थले \`

ह्रदः धूमाभाववान् वह्न्यभावात्'

इत्यादि सद्धेतौ हेतुसमानाधिकरणस्य सर्वस्यैव अभावस्य स्वरूपसंबन्धेन पूर्वक्षणवृत्तित्वविशिष्टस्वाभावरूपप्रतियोग्यधिकरणं यत् हेत्वधिकरणं तद्वृत्तितया स्वरूपसंबन्धेन प्रतियोग्यनधिकरणहेत्वधिकरणवृत्तेः अभावस्य अप्रसिद्ध्या अव्याप्तिः इत्याशङ्क्य सिद्धान्तलक्षणे वक्ष्यमाणरीत्या निष्कर्षः कार्य इत्याह-विशेषणताविशेषेत्यादिना (पृ.293) । तथा च साध्यतावच्छेदकसंबन्धेन यादृशप्रतियोगिताश्रयाधिकरणभिन्नत्वं हेतुमतः तादृशप्रतियोगितायां सामानाधिकरण्येन अनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिरिति निष्कर्षः ।

 यादृशप्रतियोगितापदेन पूर्वक्षणवृत्तित्वविशिष्टस्वाभावनिष्ठप्रतियोगितायाः ग्रहणे तदाश्रयाधिकरणत्वमेव हेत्वधिकरणस्य अस्तीति सा न ग्राह्या । किन्तु घटादिनिष्ठा प्रतियोगिता ग्राह्या । स्वरूपसंबन्धेन तदाश्रयानधिकरणत्वं हेत्वधिकरणस्य अस्ति । तादृशप्रतियोगितायाम् अनवच्छेदकं साध्यतावच्छेदकं भवतीति नाव्याप्तिरिति भावः । \</

46\>

\<

47\>

सामानाधिकरण्येनेत्यस्य वैयर्थ्यशङ्का ।

 विवरणम्



 अस्मिन् लक्षणे \`

समानाधिकरण्येन'

इत्यस्य वैयर्थ्यमाशङ्कते-अथ विशिष्टसत्तावान् जातेरित्यादिना (पृ.295) । यादृशप्रतियोगिताश्रयानधिकरणत्वं हेतुमतः तादृशप्रतियोगितानवच्छेदकं यत् साध्यतावच्छेदकम् इति विवक्षणेऽपि \`

गुणकर्मान्यत्वविशिष्टसत्त्वान् जातेः'

इत्यत्र अतिव्याप्तिः । यादृशप्रतियोगितापदेन गुणकर्मान्यत्वविशिष्टसत्ताभावीयप्रतियोगितामादाय अतिव्याप्तिर्वारणीया । परन्तु तादृशप्रतियोगिताश्रयसत्तायाः अधिकरणमेव हेत्वधिकरणं गुणः भवति इति यादृशप्रतियोगितापदेन घटाद्यबावीयप्रतियोगितैव ग्राह्या । तादृशप्रतियोगितानवच्छेदकत्वं विशिष्टसत्तात्वरूपे साध्यतावच्छेदकेऽस्तीति अतिव्याप्तिः । तद्वारणाय यादृशप्रतियोगितावच्छेदकविशिष्टानधिकरणत्वं हेतुमतः तादृशप्रतियोगितानवच्छेदकं यत् साध्यतावच्छेदकम् इति विवक्षणीयम् । तथा सति यादृशप्रतियोगितापदेन विशिष्टसत्ताभावीयप्रतियोगितापि ग्रहीतुं शक्या । तत्प्रतियोगितावच्छेदकविशिष्टसत्तात्वावच्छिन्नानधिकरणत्वस्य हेतुमति गुणे सत्त्वात् तादृशप्रतियोगितायाम् अवच्छेदकमेव विशिष्टसत्तात्वमिति नातिव्याप्तिः ।

 एवं विवक्षणे \`

सामानाधिकरण्येन'

इत्यस्य वैयर्थ्यम् । \`

वह्निमान् धूमात्'

इत्यादौ वह्नित्वेन घटाभावमादाय तदीयप्रतियोगितायां व्यधिकरणतया अवच्छेदकत्वमेव वह्नित्वस्य अस्तीति प्रसक्तायाः अव्याप्तेः वारणाय हि \`

सामानाधिकरण्येन'

इत्युपात्तम् । उक्तविवक्षायां तु यादृशप्रतियोगितापदेन वह्नित्वेन घटाभावीयप्रतियोगिता ग्रहीतुं न शक्यते । तत्प्रतियोगितावच्छेदकवह्नित्वावच्छिन्नाधिकरणत्वस्यैव हेतुमति सत्त्वात् । तदवच्छिननानधिकरणत्वस्य असत्त्वात् । किन्तु घटत्वावच्छिन्नघटाद्यभावीयप्रतियोगितैव यादृशप्रतियोगितापदेन ग्राह्या । तादृशप्रतियोगितायाम् अनवच्छेदकत्वस्य वह्नित्वे सत्त्वात् अव्याप्त्यप्रसक्तेः सामानाधिकरण्येनेति व्यर्थमित्याक्षेपः । \</

47\>

\<

48\>

केषांचिन्मतेन सामानाधिकरण्यदलसार्थक्यम् ।

 विवरणम्



 अत्र केषांचिन्मतेन सामानाधिकरण्यपदस्य सार्थक्यमुपपादयति - यादृशप्रतियोगितावच्छेदकविशिष्टयादृशप्रतियोगिताश्रय - उभयानधिकरणत्वं हेतुमतः तादृशप्रतियोगितानवच्छेदकत्वं साध्यतावच्छेदके निवेशनीयम् । यादृशप्रतियोगितापदेन वह्नित्वेन घटाभावीयप्रतियोगितायाः ग्रहणे तादृशप्रतियोगितापदेन वह्नित्वेन घटाभावीयप्रतियोगितायाः ग्रहणे तादृशप्रतियोगितावच्छेदकवह्नित्वावच्छिन्नस्य हेत्वधिकरणे पर्वतादौ सत्त्वेऽपि यादृशप्रतियोगिताश्रयस्य घटस्य असत्त्वेन उभयानधिकरणत्वं हेतुमतः अस्तीति तादृशवह्नित्वेन घटाभावीयप्रतियोगितायाम् अवच्छेदकत्वात् वह्नित्वस्य अनवच्छेदकत्वं नास्तीति अव्याप्तेः वारणाय \`

सामानाधिकरण्येन'

इति विशेषणम् । तद्विशेषणे दत्ते वह्नित्वेन घटाभावीयप्रतियोगितायां वह्नित्वस्य व्यधिकरणतया अवच्छेदकत्वेन सामानाधिकरण्येन अनवच्छेदकत्वमस्तीति नाव्याप्तिः ।

 अत्र यादृशप्रतियोगितावच्छेदकविशिष्टाधिकरणत्वयादृशप्रतियोगिताश्रयाधिकरणत्व - उभयाभाववत्त्वं हेतुमतः तादृशप्रतियोगितानवच्छेदकं इति विवक्षणीयम् । यथाश्रुते \`

विशिष्टसत्तावान् जातेः'

इत्यत्र अतिव्याप्तेरिति भावः ।

 न च वह्नित्वेनेति (पृ.297) । वह्नित्वेन घटाभावस्य वह्नित्वेन धूमाद्यभावस्य च समनियतत्वेन अभिन्नतया ऐक्येन अवच्छेदकैक्येन च यावद्वह्निभिन्नवृत्तिः वह्नित्वेन घटाभावीया एकैव प्रतियोगिता स्वीक्रियते । घटधूमादिरूप्रतियोगिभेदेन प्रतियोगिताभेदः न स्वीक्रियते । घटधूमादिरूपप्रतियोगिभेदेन प्रतियोगिताभेदः न स्वीक्रियते । अवच्छेदकैक्ये अभावैक्ये प्रतियोगिताया ऐक्यमिति सिद्धान्तात् । तथा च वह्नित्वेन घटाभावीयप्रतियोगिताश्रयः धूमोऽपि । तदधिकरणत्वं हेत्वधिकरणस्य वर्तते । एवं प्रतियोगितावच्छेदकवह्नित्वावच्छिन्नाधिकरणत्वं च वर्तते । न तु उभयाभाववत्त्वमिति यादृशप्रतियोगितापदेन वह्नित्वेन घटाभावीयप्रतियोगितायाः ग्रहीतुमशक्यतया तामादाय अव्याप्त्यप्रसक्तेः सामानाधिकरण्येनेति व्यर्थम् । प्रतियोगिभेदेन प्रतियोगिताभेदस्वीकारे तु वह्नित्वेन वह्न्यभावीयप्रतियोगिताया अपि वह्निभेदेन भिन्नतया महानसीयवयवह्न्यात्मकवह्निसामान्याभावीयप्रतियोगिताश्रयमहानसीयवह्न्यनधिकरणत्वस्य हेत्वधिकरणे पर्वते सत्त्वेन यादृशप्रतियोगितापदेन वह्नित्वावच्छिन्नवह्न्य्भावीयप्रतियोगितां गृहीत्वा वह्नित्वस्य तदवच्छेदकत्वमादाय अव्याप्तेः \`

सामानाधिकरण्येन'

इति विशेषणे दत्तेऽपि वारयितुम् अशक्यत्वात् इति भावः ।

 यावद्वह्निभिन्नवृत्तिरिति (पृ.297) । वह्नित्वेन घटाभावीयप्रतियोगितायाः वह्निवृत्तित्वं न संभवति । वह्नित्वेन घटाभावस्य वह्नित्वेन वह्न्यभावस्य च समनियतत्वविरहात् । अतः वह्निभिन्नवृत्तिरित्युक्तम् ।

 समाधत्ते - यतः प्रतियोगिभेदेनेति (पृ.297) । प्रतियोगिभेदेन प्रतियोगिताया न भेदः । किन्तु अवच्छेदकभेदेनैव । वह्नित्वेन घटाभावीयप्रतियोगिता यावद्वह्निभिन्नवृत्तिः एकैव । तथापि \`

वह्निमान् धूमात्'

इत्यादौ वह्नित्वेन घटाभावीयप्रतियोगितामादाय उक्तरीत्या अव्याप्तेः अप्रसक्तावपि \`

वह्निभिन्नवान् घटात्'

इत्यादौ अव्याप्तिवारकतया \`

सामानाधिकरण्येन'

इत्यस्य सार्थक्यम् । तथा हि---\`

वह्निभिन्नवान् घटात्'

इत्यत्र यादृशप्रतियोगितापदेन वह्निभिन्नत्वेन वह्न्यभावीयप्रतियोगिता गृह्यते । यादृशप्रतियोगितावच्छेदकं वह्निभिन्नत्वम् । तदवच्छिन्नघटाधिकरणत्वं हेतुमति भूतले वर्तते । वह्निभिन्नत्वेन वह्न्यभावीयप्रतियोगिताश्रयः यः वह्निः तदधिकरणत्वं तु हेतुमति भूतले नास्ति । अतः यादृशप्रतियोगितावच्छेदकविशिष्टयादृशप्रतियोगिताश्रयोभयाधिकरणत्वाभावस्य हेतुमति सत्त्वेन तादृशप्रतियोगितायां वह्निभिन्नत्वेन वह्न्यभावीयप्रतियोगितायां वह्निभिन्नत्वरूपं साध्यतावच्छेदकं अवच्छेदकमेव भवतीति अव्याप्तिः । तद्वारणाय \`

सामानाधिकरण्येन'

इत्युक्तम् । वह्निभिन्नत्वस्य उक्तप्रतियोगितायां व्यधिकरणतया अवच्छेदकत्वेऽपि सामानाधिकरण्येन अनवच्छेदकत्वमक्षतमिति नाव्याप्तिः ।

 न च - वह्निभिन्नत्वेन वह्न्यभावस्य वह्निभिन्नत्वेन घटाभावस्य च अभिन्नतया अवच्छेदकैक्येन प्रतियोगितैक्यात् वह्निभिन्नत्वेन वह्न्यभावीयप्रतियोगिताश्रयः घटोऽपि । तदधिकरणत्वमेव हेत्वधिकरणे भूतलेऽस्तीति कथमव्याप्तिः इति - वाच्यम् । वह्निभिन्नत्वेन वह्न्यभावः व्यधिकरणधर्मावच्छिन्नप्रतियोगिताकतया केवलान्वयी । वह्निभिन्नत्वेन घटाभावश्च न तथा । घटवति भूतले वह्निभिन्नत्वेन रूपेण घटस्य सत्त्वेन तदभावस्य असंभवात् । अत उभयोरभावयोः ऐक्यं नास्तीति प्रतियोगितायाः ऐक्यं न भवति । तथा च वन्हिभिन्नत्वेन वह्न्यभावीयप्रतियोगिता वह्निमात्रवृत्तिः । तदाश्रयानधिकरणत्वं हेतुमति वर्तत इति अव्याप्तेः प्रसक्तिः । तदिदमभिप्रेत्य उक्तम् वह्निभिन्ने असंभाविततया (पृ.297) इति ।

 न च - वह्निभिन्नत्वेन वह्न्यभाव - वह्निभिन्नत्वेन वह्नितदन्य-उभयाभावयोः समनियतत्वेन अभिन्नतया अवच्छेदकैक्येन च तदीयप्रतियोगितयोरपि ऐक्यमिति तादृशाभावप्रतियोगितायाः वह्निभिन्नेऽपि संभव इति - वाच्यम् । वह्निभिन्नत्वेन वह्नितदन्य - उभयाभावीयप्रतियोगितायाः व्यासज्यवृत्तित्वेन वह्निभिन्नत्वेन वह्न्यभावीयप्रतियोगितातः विलक्षणत्वेन तादृशप्रतियोगितापर्याप्त्याश्रयानधिकरणत्वस्य हेतुमति वह्निशून्येऽक्षतत्वात् ।

 ननु \`

महाकालो घटवान् कालपरिमाणात्'

इत्यत्र हेत्वधिकरणे महाकाले कालिकसंबन्धेन सर्वेषामपि सत्त्वेन यादृशप्रतियोगितावच्छेदकविशिष्टयादृशप्रतियोगिताश्रय - उभयानधिकरणत्वस्य हेतुमति असत्त्वात् प्रतियोगितायाः अप्रसिद्ध्या अव्याप्तिरित्याशङ्क्य तत्र यादृशप्रतियोगितापदेन महाकालान्यत्वविशिष्टघटाभावीयप्रतियोगिता ग्राह्या । तदवच्छेदकमहाकालान्यत्वविशिष्टघटत्वावच्छिन्नाधिकरणत्वस्य महाकालेऽभावात् उभयानधिकरणत्वस्य हेतुमति सत्त्वात् नाव्याप्तिरिति समाधत्ते - महाकालो घटवान् (पृ.298) इति । यदि तु महाकालान्यत्वविशिष्टोऽपि घटः महाकालेऽस्तीति स्वीक्रियते,

तदा विशिष्टानधिकरणत्वं हेतुमतः महाकालस्य नास्तीति अव्याप्तिः । अतः पक्षान्तरमवलम्बते - अथ वेति (पृ.298) ।

 वक्ष्यमाणरीत्येति (पृ.298) । सिद्धान्तलक्षणे वक्ष्यमाणरीत्येर्थः । तथा च साध्यतावच्छेदकसंबन्धसामान्ये यादृशप्रतियोगितावच्छेदकविशिष्टप्रतियोगिकत्व - यादृशप्रतियोगिताश्रयप्रतियोगिकत्व - हेत्वधिकरणीभूतयत्किञ्चिद्व्यक्त्यनुयोगिकत्व - एतत्त्रितयाभावः तादृशप्रतियोगितायां सामानाधिकरण्येन अनवच्छेदकं यत् साध्यतावच्छेदकं तदवच्छिन्नसामानाधिरण्यमिति लक्षणम् ।

 \`

महाकालो घटवान् कालपरिमाणात्'

इत्यत्र यादृशप्रतियोगितापदेन अवृत्तिगगनाभावीयप्रतियोगिता ग्राह्या । तदवच्छेदकगगनत्वविशिष्टगगनप्रतियोगिकत्वस्य साध्यतावच्छेदककालिकसंबन्धे विरहेण तदभावप्रयुक्तत्रितयाभावस्य कालिकसंबन्धे सत्त्वात् तादृशप्रतियोगितायां अवच्छेदकं गगनत्वम्,

अनवच्छेदकं घटत्वमिति लक्षणसमन्वयः । \`

सामानाधिकरण्येन'

इत्यनुक्तौ \`

वह्निमान् धूमात्'

इत्यादौ यादृशप्रतियोगितापदेन वह्नित्वेन घटाभावीयप्रतियोगिता गृह्यते । तदवच्छेदकवह्नित्वावच्छिननप्रतियोगिताश्रयघटप्रतियोगिकत्वं वह्निप्रतियोगिकसंयोगे नास्ति । न हि एकस्मिन् संयोगे वह्निप्रतियोगिकत्वं घटप्रतियोगिकत्वं च संभवति । तथा च साध्यतावच्छेदकसंयोगसंबन्धे प्रतियोगितावच्छेदकवह्नित्वावच्छिन्न प्रतियोगिकत्वस्य वा प्रतियोगिताश्रयघटप्रतियोगिकत्वस्य वा अभावेन उक्तत्रितयाभावः भवति । तादृशप्रतियोगितायां वह्नित्वेन घटाभावीयप्रतियोगितायां वह्नित्वस्य व्यधिकरणतया अवच्छेदकत्वमादाय अव्याप्तेः वारणाय \`

सामानाधिकरण्येन'

इत्यस्य उपादानम् ।

 अत्र \`

चैत्रान्यत्वविशिष्ट - एतद्दण्डवान्,

एतद्दण्डसंयोगात्'

इत्यत्र व्यभिचारिणि एतद्दण्डसंयोगसामान्ये चैत्रान्यत्वविशिष्टएतद्दण्डाभावप्रतियोग्येतद्दण्डप्रतियोगिकत्व-चैत्रानुयोगिकत्व-उभयसत्त्वेन विशिष्टाभावस्य लक्षणघटकत्वानुपपत्तिः । अतः यादृशप्रतियोगितावच्छेदकविशिष्टप्रतियोगिकत्वनिवेशः । धूमसंयोगे धूमत्वविशिष्टप्रतियोगिकत्व - धूमप्रतियोगिकत्वयोः द्वयोः सत्त्वेन धूमसाध्यके व्यभिचारिणि धूमाभावस्य लक्षणघटकत्वसंपादानाय हेत्वधिकरणीभूतयत्किंचिद्व्यक्त्यनुयोगिकत्वनिवेशः । तत्रैव धूमसंयोगे वह्निमत्पर्वतानुयोगिकत्वस्य सत्वेन धूमाभावस्य लक्षणघटकत्वानुपपत्तिः । अतः यत्किंचिदिति । वह्नित्वेन घटाभावसंग्रहाय यादृशप्रतियोगिताश्रयप्रतियोगिकत्वनिवेश इत्यवधेयम् । \</

48\>

\<

49\>

परेषां मतेन सामानाधिकरण्येनेत्यस्य सार्थक्यम् ।

 विवरणम्



 \`

सामानाधिकरण्येन'

इत्यस्य प्रकारान्तरेण सार्थक्यमुपपादयतां मतमनुवदति - परे तु (पृ.303) इत्यादिना । व्यधिकरणधर्मावच्छिन्नाभाववादिभिः यथा अत्यन्ताभावः प्रतियोग्यवृत्तिधर्मावच्छिन्नप्रतियोगिताकः \`

घटत्वेन पटो नास्ति'

इत्यादिप्रतीतिबलात् अङ्गीक्रियते,

तथा अन्योन्याभावोऽपि प्रतियोग्यवृत्तिधर्मावच्छिन्नप्रतियोगिताकः अङ्गीक्रियते \`

वह्निना जलवान् न'

इति प्रतीतिबलात् । प्रतियोगी जलवान् तदवृत्तिः वह्निः तदवच्छिन्नप्रतियोगिताकः अयमन्योन्याभावः । तदनुसारेण च प्रतियोगिवैयधिकरण्यघटितं लक्षणम् एवं परिष्क्रियते---

 \`

स्वावच्छेदकविशिष्टावच्छिन्न-स्वाश्रयवन्निष्ठप्रतियोगिताकभेदवद् - हेत्वधिकरणकं यत् प्रतियोगित्वं तदनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिः'

 स्वपदेन लक्षणघटकाभावीयप्रतियोगिता ग्राह्या । \`

वह्निमान् धूमात्'

इत्यादौ स्वपदेन वह्नित्वेन जलाभावीयप्रतियोगिता ग्राह्या । स्वावच्छेदक वह्नित्वम् । तद्विशिष्टः वह्निः । तदवच्छिन्ना स्वाश्रयजलवन्निष्ठा च या प्रतियोगिता तन्निरूपको यो भेदः \`

वन्हिना जलवान् न'

इति प्रतीतिसिद्धो भेदः तद्वत् हेत्वधिकरणं पर्वतो भवति । तादृशभेदवत् हेत्वधिकरणकं यत्प्रतियोगित्वं वह्नित्वेन जलाभावीयप्रतियोगित्वम् । तदवच्छेदकमेव वह्नित्वम् इति अव्याप्तिर्भवति । तद्वारणाय \`

सामानाधिकरण्येन'

इति विशेषणम् । वह्नित्वस्य वह्नित्वेन जलाभावीयप्रतियोगितायां सामानाधिकरण्येन अवच्छेदकत्वविरहात् नाव्याप्तिः । तथा च यादृशप्रतियोगितावच्छेदकविशिष्टावच्छिन्नयादृशप्रतियोगिताश्रयवन्निष्ठप्रतियोगिताकभेदवत्त्वं हेतुमतः तादृशप्रतियोगितायां सामानाधिकरण्येन अनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिरिति पर्यवसितम् ।


भेदीयप्रतियोगितायाम्-यादृशप्रतियोगितावच्छेदकविशिष्टावच्छिन्नत्वानिवेशे \`

संयोगी द्रव्यत्वात्'

इत्यत्र \`

वह्निमान् धूमात्'

इत्यत्र च सद्धेतौ यादृशप्रतियोगितापदेन संयोगत्वेन संयोगाभावीयप्रतियोगितां वह्नित्वेन वह्न्यभावीयप्रतियोगितां च गृहीत्वा तदाश्रयवन्निष्ठप्रतियोगिताकभेदपदेन \`

गुणत्वेन संयोगवान् न'

इति भेदं \`

ह्रदत्वेन वह्निमान् न'

इति भेदं च गृहीत्वा तद्वत्त्वस्य हेत्वधिकरणे द्रव्ये पर्वते च सत्त्वेन तादृशप्रतियोगितायां संयोगत्वेन संयोगाभावीयप्रतियोगितायां वह्नित्वेन वह्न्यभावीयप्रतियोगितायां च अवच्छेदकत्वमेव साध्यतावच्छेदकस्य संयोगत्वस्य वह्नित्वस्य च अस्तीति अव्याप्तिः । तद्वारणाय यादृशप्रतियोगितावच्छेदकविशिष्टावच्छिन्नत्वनिवेशः । तन्निवेशे तु संयोगत्वेन संयोगाभावीयप्रतियोगितावच्छेदकसंयोगत्वविशिष्टावच्छिन्नप्रतियोगिताकभेदः \`

गुणत्वेन संयोगवान् न'

इति भेदः न भवति । एवं वह्नित्वविशिष्टावच्छिन्नप्रतियोगिताकभेदः \`

ह्रदत्वेन वह्निमान् न'

इति भेदः न संभवतीति नाव्याप्तिः ।

 एवं भेदीयप्रतियोगितायां यादृशप्रतियोगिताश्रयवन्निष्ठत्वानिवेशे तत्रैव संयोगत्वावच्छिन्नसंयोगावच्छिन्नप्रतियोगिताकभेदः \`

संयोगेन घटो न'

इति भेदः । वह्न्यभावीयप्रतियोगितावच्छेदकवह्नित्वविशिष्टावच्छिन्नप्रतियोगिताकभेदः \`

वह्निना घटो न'

इति भेदश्च भवति । तद्वत्त्वं च हेत्वधिकरणस्य अस्तीति साध्यतावच्छेदकस्य तादृशप्रतियोगितावच्छेदकत्वमादाय अव्याप्तिः स्यात् । तद्वारणाय यादृशप्रतियोगिताश्रयवन्निष्ठत्वनिवेशः ।

 लाघवादाह - अथ वेति (पृ.303) । यादृशप्रतियोगितावच्छेदकावच्छिन्न - यादृशप्रतियोगिताश्रयवृत्ति - अवच्छेदकताकप्रतियोगिताकभेदवत्त्वं हेतुमतः तादृशप्रतियोगितायां सामानाधिकरण्येन अनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिः ।

 पूर्वं भेदीयप्रतियोगितायां यादृशप्रतियोगितावच्छेदकविशिष्टावच्छिन्नत्वं यादृशप्रतियोगिताश्रयवन्निष्ठत्वं च विशेषणम् । अत्र तु भेदप्रतियोगितावच्छेदकतायां यादृशप्रतियोगितावच्छेदकावच्छिन्नत्वं यादृशप्रतियोगिताश्रयवृत्तित्वं च विशेषणम् इति भेदः । एवं पूर्वं व्यधिकरणधर्मावच्छिन्नप्रतियोगिताकभेदो ग्राह्यः । अत्र तु व्यधिकरणधर्मावच्छिन्नावच्छेदकताकप्रतियोगिताकभेदः ग्राह्य इति विशषः ।

 \`

वह्निमान् धूमात्'

इत्यादौ यादृशप्रतियोगिता वह्नित्वेन घटाभावीयप्रतियोगिता । तदवच्छेदकवह्नित्वावच्छिन्ना - तदाश्रयघटवृत्तिश्च या अवच्छेदकता \`

वह्नित्वेन घटवान् न'

इति प्रतीतिसिद्धभेदप्रतियोगितावच्छेदकता घटनिष्ठा । तन्निरूपकप्रतियोगिताको यो भेदः \`

वह्नित्वेन घटवान् न'

इति प्रतितीसिद्धो भेदः तद्वत्त्वं हेतुमतः पर्वतादेर्वर्तते । तादृशप्रतियोगितायां वह्नित्वेन घटाभावीयप्रतियोगितायां व्यधिकरणतया अवच्छेदकत्वमादाय अव्याप्तेर्वारणाय सामानाधिकरण्येन अनवच्छेदकत्वं साध्यतावच्छेदके निवेशितम् । भेदप्रतियोगितावच्छेदकतायां यादृशप्रतियोगितावच्छेदकावच्छिन्नत्वानिवेशे वह्नित्वेन वह्न्यभावीयप्रतियोगितामादाय अव्याप्तिः । तथा हि - यादृशप्रतियोगिता वह्नित्वावच्छिन्नवह्न्यभावीयप्रतियोगिता । तदाश्रयः वह्निः । तद्वृत्यवच्छेदकताकप्रतियोगिताको भेदः \`

घटत्वेन वह्निमान् न'

इति प्रतीतिसिद्धो भेदः । तादृशभेदवत्त्वं हेतुमतः पर्वतस्य अस्ति । तादृशप्रतियोगितायां वह्नित्वावच्छिन्नवह्न्यभावीयप्रतियोगितायां अवच्छेदकमेव वह्नित्वमिति यादृशप्रतियोगितावच्छेदकावच्छिन्नत्वनिवेशेऽपि वह्नित्वावच्छिन्नवह्न्यभावीयप्रतियोगितावच्छेदकवह्नित्वावच्छिन्नावच्छेदकताकप्रतियोगिताकत्वं \`

घटत्वेन वह्निमान् न'

इति भेदस्य नास्ति । तस्य घटत्वावच्छिन्नवह्निनिष्ठावच्छेदकताकप्रतियोगिताकत्वात् । अतः नाव्याप्तिः । एवं यादृशप्रतियोगिताश्रयवृत्तित्वस्य अवच्छेदकतायाम् अनिवेशे \`

वह्नित्वेन घटवान् न'

इति प्रतीतिसिद्धम् भेदमादाय अव्याप्तिः । अतः तन्निवेशनम् इति भावः ।

 तादृशप्रतियोगितासमानाधिकरणेति (पृ.304) । तादृशप्रतियोगिताश्रयवृत्तिः या प्रतियोगितावच्छेदकता तत्कस्य इत्यर्थः । व्यधिकरणधर्मावच्छिन्नावच्छेदकताकप्रतियोगिताकभेदसत्त्वे मिश्रग्रन्थं प्रमाणयति - अत एवेति । (पृ.304) । तादृशप्रतियोगितावारणायेति (पृ.304) । वह्नित्वेन घटाभावीयप्रतियोगितामादाय अव्याप्तिवारणाय इत्यर्थः ।

 \`

महाकालो घटवान्'

इत्यत्र समन्वयप्रकारकमाह - महाकालो घटवानिति (पृ.304)। \`

महाकालो घटवान् कालपरिमाणात्'

इत्यत्र महाकालान्यत्वविशिष्टघटाभावीयप्रतियोगिता यादृशप्रतियोगितापदेन ग्राह्या । तदवच्छेदकमहाकालान्यत्वविशिष्टघटत्वावच्छिन्नतदाश्रयघटवृत्तिप्रतियोगिताकभेदस्य \`

महाकालान्यत्वविशिष्टघटवान् न'

इति प्रतीतिसिद्धस्य हेतुमति सत्त्वात् । तादृशप्रतियोगितायां सामानाधिकरण्येन अवच्छेदकं महाकालान्यत्वविशिष्टघटत्वम् । अनवच्छेदकं शुद्धघटत्वरूपं साध्यतावच्छेदकमिति लक्षणसमन्वयः ।

 न च तत्रापि व्यधिकरणधर्मावच्छिन्नप्रतियोगितां गगनत्वेन घटाभावीयप्रतियोगितां यादृशप्रतियोगितापदेन गृहीत्वा तदवच्छेदकगगनत्वावच्छिन्नतदाश्रयघटवृत्यवच्छेदकताकप्रतियोगिताकभेदस्य \`

गगनत्वेन घटवान् न'

इति प्रतीतिसिद्धस्य हेतुमति सत्त्वात् तादृशप्रतियोगितावच्छेदकत्वस्य घटत्वे सत्त्वात् कुतो न लक्षणसमन्वय इत्याशङ्क्याह---न तु गगनत्वपटत्वादिना (पृ.304) इति । गगनत्वेन घटाभावीयप्रतियोगितायाः ग्रहणे तस्यां सामानाधिकरण्येन अवच्छेदकस्य अप्रसिद्ध्या लक्षणसमन्वयः न संभवति । अतः सद्धेतौ सर्वत्र समानाधिकरणधर्मावच्छिन्नप्रतियोगितामादायैय समन्वयः कार्य इति भावः ।

 \`

महाकालो घटवान् कालिपरिमाणात्'

इत्यत्र व्यधिकरणधर्मावच्छिन्नाभावमादायापि लक्षणसमन्वयं कर्तुं प्रकारान्तरेण परिष्करोति---अथ वेति (पृ.304) । यादृशप्रतियोगितावच्छेदकावच्छिन्न - यादृशप्रतियोगिताश्रयवृत्त्यवच्छेदकताकप्रतियोगिताकभेदवत्त्वं हेतुमतः तादृशप्रतियोगितासामान्ये यद्धर्मसामानाधिकरण्ययद्धर्मावच्छेद्यत्वोभयाभावः तद्धर्मविशिष्टसामानाधिकरण्यं व्याप्तिः । यद्धर्मपदेन साध्यतावच्छेदकं ग्राह्यम् । \`

महाकालो घटवान् कालपरिमाणात्'

इत्यत्र यादृशप्रतियोगितापदेन गगनत्वावच्छिन्नघटाभावीयप्रतियोगिता गृह्यते । तदवच्छेदकगगनत्वावच्छिन्नतदाश्रयघटवृत्यवच्छेदकताक प्रतियोगिताकभेदस्य \`

गगनत्वेन घटावन् न'

इति प्रतीतिसिद्धस्य हेतुमति काले सत्त्वात् तादृशप्रतियोगितायां गगनत्वेन घटाभावीयप्रतियोगितायां घटत्वसामानाधिकरण्यसत्त्वेऽपि घटत्वावच्छेद्यत्वविरहात् घटत्वसामानाधिकरण्य - घटत्वावच्छेद्यत्वोभयाभावः वर्तते । तद्धर्मघटत्वविशिष्टसामानाधिकरण्यं कालपरिमाणरूपहेतावस्तीति लक्षणसमन्वयः ।

 ननु \`

वह्निमान् धूमात्'

इत्यादौ यादृशप्रतियोगितापदेन वह्निधूमोभयभावीयप्रतियोगिता गृह्यते । तदवच्छेदकवह्नित्वावच्छिन्ना तादृशप्रतियोगिताश्रयोभयनिष्ठा या अवच्छेदकता तन्निरूपकप्रतियोगिताकभेदस्य \`

वह्नित्वेन वह्निधूमोभयवान् न'

इति प्रतीतिसिद्धस्य हेतुमति पर्वतादौ सत्त्वात्,

तादृशप्रतियोगितायां सामानाधिकरण्येन अवच्छेदकमेव वह्नित्वम् इति अनवच्छेदकत्वविरहात् अव्याप्तिरित्याशङ्क्य समाधत्ते-वह्नित्वेन वह्निधूमोभयं नास्तीत्यादिना (पृ.304) । \`

वह्नित्वेन वह्निधूमोभयं नास्ति'

इति प्रतीतिसिद्धाभावस्य न वह्नित्वमात्रं प्रतियोगितावच्छेदकम् । तथा सति वह्नित्वरूपप्रतियोगितावच्छेदकविशिष्टवह्निरूपप्रतियोगिमति पर्वते \`

वह्नित्वेन वह्निधूमोभयं नास्ति'

इति प्रतीतिसिद्धस्य अभावस्य असत्त्वप्रसंगात् । प्रतियोगितावच्छेदकविशिष्टप्रतियोगिना साकं अभावस्य विरोधात् । किन्तु वह्नित्वं वह्निधूमोभयत्वं च प्रतियोगितावच्छेदकम् । प्रतियोगितावच्छेदकतापर्याप्त्यधिकरणधर्मावच्छिन्नेन साकमेव अभावस्य विरोधः । वह्नित्व - वह्निधूमोभयत्वोभयविशिष्टस्य प्रतियोगिनः अप्रसिद्ध्या विरोधिविरहात् वह्निमति \`

वह्नित्वेन वह्निधूमोभयं नास्ति'

इति प्रतीतेः उपपत्तिः । एवञ्च प्रतियोगितानवच्छेदकपदेन'

प्रतियोगितावच्छेदकतापर्याप्त्यनधिकरणत्वस्य विवक्षिष्यमाणतया वह्नित्वेन वह्निधूमोभयाभावीयप्रतियोगितायाः ग्रहणऽपि तदवच्छेदकतापर्याप्त्यधिकरणत्वं वह्नित्वरूपे साध्यतावच्छेदकेऽस्तीति नाव्याप्तिरिति भावः ।

 यदि चेति (पृ.305) । वह्नित्वेन वह्निधूमोभयाभावप्रतियोगितायामवच्छेदकं वह्नित्वमेव,

न तु प्रतियोगिविशेषणतापन्नमुभयत्वमपि । तृतीयाविभक्त्या प्रतियोगिविशेषणतानापन्ने वह्नित्वे प्रतियोगितावच्छेदकत्वावगाहिन्या प्रतीत्या प्रतियोगिविशेषणतापन्ने तदनवगाहनात् । अन्यथा \`

वह्नित्वेन घटो नास्ति'

इति प्रतीत्यापि वह्नित्वघटत्वोभयोरपि प्रतीयोगितावच्छेदकत्वावगाहनसंभवात् वह्नित्वेन घटाभावीयप्रतियोगितावच्छेदकतापर्याप्त्यधिकरणत्वस्य वन्हित्वघटत्वोभयोरेव सत्त्वेन वह्नित्वे प्रतियोगितावच्छेदकतापर्याप्त्यनधिकरणत्वस्य सत्त्वेन अव्याप्त्यप्रसक्त्या \`

सामानाधिकरण्येन'

इत्यस्य वैयर्थ्यापत्तेः ।

 न च वन्हित्वेन वह्निधूमोभयाभावीयप्रतियोगितायां यदि वह्नित्वमात्रमवच्छेदकं तदा प्रतियोगितावच्छेदकवह्नित्वविशिष्टवह्निमति \`

वह्नित्वेन वह्निधूमोभयं नास्ति'

इति प्रतीत्यनुपपत्तिरिति वाच्यम् । उभयाभावीयप्रतियोगितायाः व्यासज्यवृत्तित्वस्वोकारेण प्रतियोगितावच्छेदकविशिष्टप्रतियोगितापर्याप्त्यधिकरणेन साकमेव अभावस्य विरोधात् प्रतियोगितापर्याप्त्यधिकरणस्य वह्निधूमोभयस्य प्रतियोगितावच्छेदकवह्नित्वविशिष्टत्वासंभवात् विरोध्यभावेन वह्नित्वेन वह्निधूमोभयाभावस्य सार्वत्रिकत्वोपपत्तेः । एव च यादृशप्रतियोगितापदेन वह्नित्वेन वह्निधूमोभयाभावीयप्रतियोगितां गृहीत्वा तदवच्छेदकतापर्याप्त्यधिकरणत्वस्यैव वह्नित्वरूपे साध्यतावच्छेदके सत्वेन अव्याप्तिरिति यदि मन्यते,

तदा प्रतियोगितायां सामानाधिकरण्येन अनवच्छेदकमित्यस्य प्रतियोगितापर्याप्त्यधिकरणवृत्तित्वेन अवच्छेदकं न भवति यत् साध्यतावच्छेदकम् इत्यर्थः । वह्नित्वेन वह्निधूमोभयाभावीयप्रतियोगितापर्याप्त्यधिकरणोभयवृत्तित्वेन वह्नित्वं न अवच्छेदकं धूमवृत्तित्वविरहात् । अतः नाव्याप्तिरिति समाधेयमिति भावः ।

 तदुभयमपि न युक्तमिति (पृ.305) । केचिन्मतं \`

परे तु'

मतं च न युक्तमित्यर्थः । प्रथमलक्षणेऽपि एतादृशप्रतियोगिवैयधिकरण्यनिरूपकत्वस्य साध्याभावीयप्रतियोगितायां निवेशसंभवेन तत्र प्रतियोगिवैयधिकरण्यानधिकरण्यानभिधानस्य नर्बीजत्वापत्तेः ।

 तथा हि - यादृशप्रतियोगितावच्छेदकविशिष्टसाध्यवृत्तियादृशप्रतियोगिताश्रय - उभयानधिकरणत्वं हेतुमतः तादृशप्रतियोगितानवच्छेदकं साध्यतावच्छेदके केचिन्मते निवेशनीयम् । यादृशप्रतियोगितापदेन घटत्वेन वह्न्यभावीयप्रतियोगितायाः ग्रहणे तदवच्छेदकघटत्वविशिष्टस्य प्रतियोगिताश्रयवह्नेश्च उभयोरनधिकरणं हेतुमद्भवति । तादृशप्रतियोगितायाम् अवच्छेदकं घटत्वम्,

अनवच्छेदकं वन्हित्वमिति लक्षणसमन्वयः ।

 \`

परे तु'

मते यादृशप्रतियोगितावच्छेदकविशिष्टावच्छिन्नसाध्यवन्निष्ठप्रतियोगिताकभेदवत्त्वं तादृशप्रतियोगितावच्छेदकावच्छिन्नसाध्यवृत्ति - अवच्छेदकताकप्रतियोगिताकभेदवत्त्वं वा हेतुमतः तादृशप्रतियोगितायाम् अनवच्छेदकं यत् साध्यतावच्छेदकम् इति विवक्षणीयम् । \`

घटेन वह्निमान् न', \`

घटत्वेन वन्हिमान् न'

इत्याकारकभेदवत्त्वं हेतुमतोऽस्तीति समन्वयः कार्य इति भावः । \</

49\>

\<

50\>

स्वमतेन \`

सामानाधिकरण्येन'

इत्यस्य सार्थक्यम् ।

 विवरणम्



 स्वमतेन \`

सामानाधिकरण्येन'

इत्यस्य सार्थक्यं वक्तुं प्रतियोगिवैयधिकरण्यघटितलक्षणं परिष्करोति-वस्तुत (पृ.313) । इत्यादिना । यादृशप्रतियोगितासंबन्धावच्छिन्नप्रकारतावच्छेदक - यत्किंचिद्धर्मावच्छिन्नानधिकरणत्वं हेतुमतः तादृशप्रतियोगितानवच्छेदकं यत् साध्यतावच्छेदकं तदवच्छिननसामानाधिकरण्यं व्याप्तिः । \`

कपिसंयोगी एतद्वृक्षत्वात्'

इत्यादौ यादृशप्रतियोगितापदेन \`

कपिसंयोगो नास्ति'

इति प्रतीतौ कपिसंयोगस्य अभावस्य च मध्ये भासमानायाः कपिसंयोगत्वावच्छिन्न - कपिसंयोगनिष्ठप्रतियोगितायाः ग्रहणे तत्संबन्धावच्छिन्नप्रकारतायाम् अवच्छेदकं यत् कपिसंयोगत्वं तदवच्छिन्नानधिकरणत्वं हेत्वधिकरणस्य वृक्षस्य न संभवति । अतः यादृशप्रतियोगितापदेन \`

घटो नास्ति'

इति प्रतीतौ घटस्य अभावस्य च मध्ये संसर्गतया भासमानघटत्वावच्छिन्नप्रतियोगिता ग्राह्या । तत्संबन्धावच्छिन्नघटनिष्ठप्रकारतायाम् अवच्छेदकं घटत्वम् । तदवच्छिन्नानधिकरणत्वं हेतुमतः वृक्षस्य वर्तते । तादृशप्रतियोगितायां अवच्छेदकं घटत्वम् । अवनच्छेदकं कपिसंयोगत्वम् इति लक्षणसमन्वयः ।

 \`

वह्निमान् धूमात्'

इत्यादौ \`

वह्नित्वेन घटो नास्ति'

इति प्रतीतौ प्रकारस्य घटस्य विशेष्यस्य अभावस्य च मध्ये भासमानाया वह्नित्वरूपव्यधिकरणधर्मावच्छिन्नघटनिष्ठप्रतियोगिता तस्याः यादृशप्रतियोगितापदेन ग्रहणे तत्संबन्धावच्छिन्नप्रकारतावच्छेदकं यत् घटत्वं तदवच्छिन्नानधिकरणत्वं हेतुमतः पर्वतस्य वर्तते । तादृशव्यधिकरणधर्मावच्छिन्नप्रतियोगितायां अवच्छेदकमेव वह्नित्वमिति अव्याप्तिः । तद्वारणाय \`

सामानाधिकरण्येन'

इत्युक्तम् । तदुक्तौ वह्नित्वावच्छिन्नघटनिष्ठप्रतियोगितायां वह्नित्वस्य सामानाधिकरण्येन अव्चछेदकत्वं नास्तीति नाव्याप्तिरिति भावः ।

 यत्किंचित्पदस्य प्रयोजनमाह-घटत्वावच्छिन्नेति (पृ.313) । \`

घटत्वेन प्रमेयं नास्ति'

इति प्रमेयत्वविशिष्टस्य घटत्वावच्छिन्नप्रतियोगितासंबन्धेन अभावांशे प्रकारत्वम् । \`

घटत्वेन घटो नास्ति'

इति प्रतीति घटत्वविशिष्टस्य घटत्वावच्छिन्नप्रतियोगितासंबन्धेन अभावांशे प्रकारत्वम् । तथा च यादृशप्रतियोगितापदेन घटत्वावच्छिन्नप्रतियोगितायाः ग्रहणे तत्संबन्धावच्छिन्नप्रकारतावच्छेदकं प्रमेयत्वं घटत्वं च । तत्र प्रमेयत्वावच्छिन्नानधिकरणत्वस्य अप्रसिद्ध्या \`

वह्निमान् धूमात्'

इत्यादौ तादृशप्रतियोगितायाः प्रतिद्धेरसंभवः । तद्वारणाय यत्किंचित्पदम् । तदुपादाने घटत्वावच्छिन्नप्रतियोगितासंबन्धावच्छिन्नप्रकारतावच्छेदकयत्किंचिद्धर्मपदेन घटत्वं गृहीत्वा तदवच्छिन्नानधिकरणत्वस्य हेतुमति सत्त्वात् तादृशप्रतियोगितायाम् अनवच्छेदकत्वं वह्नित्वेऽस्तीति लक्षणसमन्वयः कार्य इति भावः ।

 ननु \`

दण्डिमान् दण्डिसंयोगात्'

इत्यादौ यादृशप्रतियोगितापदेन दण्डिसामान्याभावप्रतियोगितां गृहीत्वा तत्संबन्धावच्छिन्नप्रकारतावच्छेदकतत्तद्दण्डावच्छिन्नानधिकरणत्वस्य हेतुमति सत्त्वात् तादृशप्रतियोगितायाम् अवच्छेदकत्वमेव साध्यतावच्छेदके दण्डेऽस्तीति अव्याप्तिरित्याशङ्क्य तत्र परंपरासंबन्धेन दण्डत्वस्य साध्यतावच्छेदकत्वस्वीकारात् तस्य च प्रतियोगितानवच्छेदकत्वमस्ति इति नाव्याप्तिरिति समाधत्ते - दण्डिमान् दण्डिसंयोगात् (पृ.313) इत्यादिना ।

 ननु \`

तत्संयोगो नास्ति', \`

तद्वन्हिर्नास्ति',

इति या प्रतीतिः तत्संयोगत्वविशिष्टस्य तद्वह्नित्वविशिष्टस्य च अभावांशे संयोगत्वरूपसामान्यधर्मावच्छिन्नप्रतियोगितायाः वह्नित्वरूपसामान्यधर्मावच्छिन्नप्रतियोगितायाश्च संसर्गत्वम् अवगाहते तादृशप्रतीतिविषयसंयोगत्ववह्नित्वरूपसामान्यधर्मावच्छिन्नप्रतियोगितायाः यादृशप्रतियोगितापदेन ग्रहणे तत्संबन्धावच्छिन्नप्रकारतावच्छेदक-तत्संयोगत्वतद्वह्नित्वावच्छिन्नप्रतियोगितावच्छेदकत्वमेव साध्यतावच्छेदके संयोगत्वे वह्नित्वे च अस्तीति \`

संयोगी द्रव्यत्वात्', \`

वह्निमान् धूमात्'

इत्यत्र अव्याप्तिः इत्याशङ्क्य विशेषधर्मविशिष्टप्रतियोगिप्रकारकाभावविशेष्यकप्रतीतौ सामान्यधर्मावच्छिन्नप्रतियोगितायाः संसर्गतया भाने प्रमाणाभावात् नाव्याप्तिरिति समाधत्ते तत्संयोगत्वेत्यादिना (पृ.313) ।

 ननु \`

घटो नास्ति'

इति अभावबुद्धौ घटत्वावच्छिन्नत्वेन रूपेण वह्नित्वावच्छिन्नप्रतियोगितायाः भानसंभवात् यादृशप्रतियोगितापदेन वह्नित्वावच्छिन्नप्रतियोगितां गृहीत्वा तदवच्छिन्नप्रकारतावच्छेदकघटत्वावच्छिन्नानधिकरणत्वस्य हेतुमति सत्त्वात् तादृशप्रतियोगितावच्छेदकत्वमेव वह्नित्वेऽस्तीति अव्याप्तिः इत्याशङ्क्य प्रकारतायां भ्रमानिरूपितत्वं निवेशनीयम् । \`

घटो नास्ति'

इति बुद्धौ अभावांशे वह्नित्वावच्छिन्नप्रतियोगितायाः घटत्वावच्छिन्नत्वेन संसर्गतया भाने संसर्गंशे घटत्वावच्छिन्नत्वशून्यप्रतियोगितायां घटत्वावच्छिन्नत्वावगाहितया तस्याः बुद्धेः भ्रमत्वमावश्यकमिति तन्निरूपितघटनिष्ठप्रकारतायां भ्रमनिरूपितत्वात् भ्रमानिरूपितत्वं नास्तीति तादृशप्रकारतावच्छेदकधर्मावच्छिन्नानधिकरणत्वमादाय नोक्तदोषावकाश इत्याशयेन आह - संयोगत्ववह्नित्वावच्छिन्नेति (पृ.313) ।

 यादृशप्रतियोगितासंबन्धावच्छिन्नप्रकारताश्रयानधिकरणत्वम् उपेक्ष्य यादृशप्रतियोगितासंबन्धावच्छिन्नप्रकारतावच्छेदकधर्मावच्छिन्नानधिकरणत्व निवेशस्य प्रयोजनमाह - विशिष्टसत्तावान् जातेरिति (पृ.313) । यादृशप्रतियोगितासंबन्धावच्छिन्नप्रकारताश्रयानधिकरणत्वं हेतुमतः तादशप्रतियोगितानवच्छेदकं यत् साध्यतावच्छेदकम् इत्युक्तौ \`

विशिष्टसत्तावान् जातेः'

इत्यत्र अतिव्याप्तिः । विशिष्टसत्तात्वावच्छिप्रतियोगितासंबन्धावच्छिन्नप्रकारताश्रयः शुद्धसत्तापि । तदनधिकरणत्वं हेतुमतः गुणस्य नास्तीति यादृशप्रतियोगितापदेन विशिष्टसत्तात्वावच्छिन्नप्रतियोगिता ग्रहीतुं न शक्यते । किन्तु घटत्वाद्यवच्छिन्नप्रतियोगितैव । तदनवच्छेदकत्वस्य साध्यतावच्छेदके विशिष्टसत्तात्वे सत्त्वात् अतिव्याप्तिः । तद्वारणाय प्रकारतावच्छेदकधर्मावच्छिन्नानधिकणत्वनिवेशः । तन्निवेशे विशिष्टसत्तात्वावच्छिन्नप्रतियोगितासंबन्धावच्छिन्नप्रकारतावच्छेदकं विशिष्टसत्तात्वमेव । \`

विशिष्टसत्ता नास्ति'

इति प्रतीतौ विशिष्टसत्तात्वावच्छिन्नप्रतियोगितासंबन्धेन विशिष्टसत्तात्वावच्छिननस्यैव अभावांशे प्रकारत्वात् । तथा च विशिष्टसत्तात्वावच्छिन्नप्रतियोगितासंबन्धावच्छिन्नप्रकारतावच्छेदकविशिष्टसत्तात्वावच्छिन्नानधिकरणत्वस्य हेतुमति गुणे सत्त्वात् तादृशप्रतियोगितावच्छेदकमेव साध्यतावच्छेदकविशिष्टसत्तात्वमिति नातिव्याप्तिरिति भावः ।

 \`

सामानाधिकरण्येन'

इत्यस्य सार्थक्यमुपपादयति - वह्नित्वाद्यवच्छिन्नेत्यादिना (पृ.314) । स्पष्टीकृतमेतत् पूर्वमेव ।

 प्रथमलक्षणे एतादृशप्रतियोगिवैयधिकरण्यं न निवेशयितुं शक्यम् इत्याह - एकमात्रवृत्तिसाध्यकस्थले (पृ.314) इति । प्रथमलक्षणे साध्यनिष्ठप्रतियोगिताकाभावस्य विशिष्य निवेशात् तत्र प्रतियोगिवैयधिकरण्यनिवेशे साध्यनिष्ठयादृशप्रतियोगितासंबन्धावच्छिननप्रकारतावच्छेदकावच्छिन्नानधिकरणत्वं हेतुमतः तादृशप्रतियोगितायाम् अनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिरिति वक्तव्यम् । तथा सति एकमात्रवृत्तिसाध्यकस्थले \`

एतद्रूपवान् एतद्रसात्'

इत्यादौ एतद्रूपनिष्ठप्रतियोगितासंबन्धावच्छिन्नप्रकारतावच्छेदक - एतद्रूपत्वावच्छिन्नानधिकरणत्वं हेतुमतः नास्तीति साध्यनिष्ठायाः प्रतियोगिवैयधिकरण्यनिरूपकप्रतियोगिताया अप्रसिद्ध्या अव्याप्तिः स्यात् । अतः प्रथमलक्षणे प्रतियोगिवयधिकरण्यमनिवेशितमिति भावः ।

 ननु \`

वह्निमान् धूमात्'

इत्यादौ यादृशप्रतियोगितापदेन \`

वह्नित्वेन व्हनिघटोभयं नास्ति'

इति प्रतीतिसिद्धाभावीयायाः वह्नित्वावच्छिन्नप्रतियोगितायाः ग्रहणे तत्संबन्धावच्छिन्नप्रकारतावच्छेदकवह्निघटोभयत्वावच्छिन्नानधिकरणत्वस्य हेतुमति पर्वते सत्त्वात् तादृशप्रतियोगितावच्छेदकमेव वह्नित्वमिति अव्याप्तिः इत्याशङ्क्य प्रतियोगितायां सामानाधिकरण्येन अनवच्छेदकम् इत्यस्य प्रतियोगितापर्याप्त्यधिकरणवृत्तितया यदवच्छेदकं तद्भिन्नमिति अर्थविवक्षणात् न दोष इति समाधत्ते - वह्नित्वादिनेति (पृ.314) । उभयाभावम् (पृ.314) । इत्यस्य वह्निघटोभयाभावमित्यर्थः । \</

50\>

\<

51\>

अन्येषां मतेन \`

सामानधिकरण्येन'

इत्यस्य सार्थक्यम् ।

  विवरणम्



 व्यधिकरणधर्मावच्छिन्नप्रतियोगिताकाभावावगाहिप्रतीतौ समानाधिकरणधर्मस्यापि प्रतियोगितावच्छेदकत्वं भासत इति मतमवलम्ब्य \`

सामानाधिकरण्येन'

इत्यस्य सार्थक्यसंपादनार्थं प्रतियोगिवैयधिकरण्यं परिष्करोति - अन्ये तु (पृ.318) इत्यादिना । \`

घटत्वेन वह्निर्नास्ति', \`

वह्नित्वेन घटो नास्ति'

इत्यादि प्रतीतौ तृतीयया व्यधिकरणधर्मस्य यथा प्रतियोगितावच्छेदकत्वं भासते,

तथा प्रतियोगिविशेषणतापन्नस्य वह्नित्वघटत्वादिरूपसमानाधिकरणधर्मस्यापि प्रतियोगितावच्छेदकत्वं भासते । अन्यथा प्रतियोगिनिष्ठानां वह्नित्वादिधर्माणां तादृशप्रतीतौ उपलक्षणतया भानं वक्तव्यम् । तथा सति \`

घटत्वेन वह्निर्नास्ति'

इति प्रतीतेः वह्नित्वविशिष्टवह्निवैशिष्ट्यावगाहित्वं न स्यात् । न चेष्टापत्तिः । वह्नित्वनिर्विकल्पकानन्तरमपि \`

घटत्वेन वह्निर्नास्ति'

इति प्रतीतेः उत्पत्त्यापत्तेः । न च - तादृशप्रतीत्या वह्नित्वादेः प्रतियोगितावच्छेदकत्वानवगाहने वह्नित्वादिनिर्विकल्पकानन्तरं \`

घटत्वेन वह्निर्नास्ति'

इति बुद्धिरिष्टैव । प्रतियोगितावच्छेदकतया यद्भासते तन्निर्विकल्पकानन्तरमेव अभावप्रतीतेः अनङ्गीकारात् इति-वाच्यम् । वह्नित्वनिर्विकल्पकानन्तरं \`

घटत्वेन वह्निर्नास्ति'

इति बुद्धेरुपगमे वह्नित्वनिर्विकल्पकानन्तरं वह्नित्वौशे प्रतियोगितावच्छेदकत्वानवगाहिन्याः \`

वह्निर्नास्ति'

इत्याकारिकायाः समानाधिकरणधर्मावच्छिन्नाभावप्रतोतेरपि स्वीकारापत्तेः ।

 किंच \`

अभावबुद्धिः विशिष्टवैशिष्ट्यावगाहिमर्यादां नातिशेते इति नियमात् विशिष्टवैशिष्ट्यावगाहिबुद्धौ विशेषणतावच्छेदक प्रकारकनिश्चयस्य कारणत्वात् विशेषणतावच्छेदकविषयकनिर्विकल्पकानन्तरं अभावबुद्धेरसंभवः । तथा च \`

घटत्वेन वह्निर्नास्ति'

इत्यादौ समानाधिकरणधर्मस्यापि प्रतियोगितावच्छेदकत्वम् आवश्यकमिति व्याप्यवृत्तित्वघटितप्रथमलक्षणे साध्याभावपदेन घटत्वेन वह्न्यभावस्य ग्रहणेऽपि तत्प्रतियोगितावच्छेदकत्वं वह्नित्वस्याप्यस्तीति साध्यतावच्छेदके प्रतियोगितानवच्छेदकत्वविरहात् \`

वह्निमान् धूमात्'

इत्यादौ अव्याप्ति इत्यालोच्य प्रतियोगिवैयधिकरण्यघटितलक्षणम् अनुससार । प्रतियोगिवैयधिकरण्यमित्यस्य प्रतियोगितावच्छेदकविशिष्टानधिकरणवृत्तित्वमित्यर्थः । \`

वह्निमान् धूमात्'

इत्यादौ अभावपदेन वह्नित्वेन घटाभावस्य ग्रहणे तस्य प्रतियोगितावच्छेदकघटत्वविशिष्टानधिकरणपर्वतवृत्तितया लक्षणघटकत्वेन तादृशाभावप्रतियोगितायां वह्नित्वस्य व्यधिकरणतया अवच्छेदकत्वसत्त्वात् अव्याप्तिः । तद्वारणाय \`

सामानाधिकरण्येन'

इति विशेषणम् इति भावः ।

 न च प्रतियोगितावच्छेदकविशिष्टानधिकरणत्वमिति (पृ.319) । प्रतियोगितावच्छेदकविशिष्टानधिकरणत्वं नाम प्रतियोगितावच्छेदकावच्छिन्नावच्छेदकताकप्रतियोगिताकभेदवत्त्वम् । इदं हेत्वधिकरणस्य विशेषणम् । \`

संयोगी द्रव्यत्वात्'

इत्यत्र संयोगात्यन्ताभावस्य प्रतियोगितावच्छेदकं यत् संयोगत्वम्, \`

तदवच्छिन्नावच्छेदकताकभेद'

इत्यनेन \`

संयोगत्वेन घटावन् न'

इति प्रतीतिसिद्धं संयोगत्वरूपव्यधिकरणधर्मावच्छिन्नघटनिष्ठावच्छेदकताकप्रतियोगिताकभेदं गृहीत्वा तद्वत्त्वस्य हेतुमति वृक्षादौ सत्त्वात् तन्निष्ठाभावपदेन संयोगात्यन्ताभावस्यापि ग्रहीतुं शक्यतया तत्प्रतियोगितावच्छेदकत्वमेव साध्यतावच्छेदके संयोगत्वेऽस्तीति अव्याप्तिः । तद्वारणाय भेदप्रतियोगितावच्छेदकतायां हेत्वधिकरणवृत्यभावीयप्रतियोगितासामानाधिकरण्यं निवेश्यते चेत् यादृशप्रतियोगितावच्छेदकावच्छिन्नयादृशप्रतियोगिताश्रयवृत्त्यवच्छेदकताकप्रतियोगिताकभेदवत्त्वं हेतुमतः तादृशप्रतियोगितानवच्छेदकं यत् साध्यतावच्छेदकमिति \`

परे तु'

कल्पेऽभिहितद्वितीयकल्प एव पर्यवसानात् \`

वह्निमान् धूमात्'

इत्यादौ घटत्वेन वह्न्यभावमादाय अव्याप्तिः । तत्प्रतियोगितावच्छेदकघटत्वावच्छिन्नतत्प्रतियोगिताश्रयवह्निष्ठावच्छेदकताकप्रतियोगिताको यो भेदः \`

घटत्वेन वह्निमान् न'

इति भेदः तद्वत्त्वस्य हेतुमति पर्वतादौ सत्त्वात् तादृशप्रतियोगितायां - घटत्वेन वह्न्यभावीयप्रतियोगितायाम् उक्तरीत्या समानाधिकरणधर्मस्य वह्नित्वस्यापि सामानाधिकरण्येन अवच्छेदकत्वात् अनवच्छेदकत्वं नास्तीति अव्याप्तिरिति \`

न च' (

पृ.319) इत्यादिना शंका ।

 तत्समाधानं तु - व्यधिकरणधर्मावच्छिन्नावच्छेदकताकप्रतियोगिताकभेदः नाङ्गीक्रियते । \`

घटत्वेन पटवान् न'

इति प्रतीतावपि घटत्वावच्छिन्नपटात्यन्ताभाव एव विषय इति स्वीक्रियते । एवं च यादृशप्रतियोगितापदेन घटत्वेन वह्न्यभावीयप्रतियोगिता ग्रहीतुं न शक्यते । तदवच्छेदकघटत्वावच्छिन्नतदाश्रयवह्निनिष्ठावच्छेदकताकप्रतियोगिताकभेदस्य अप्रसिद्धेः । किं तु घटत्वावच्छिन्नघटाभावीयप्रतियोगितैव ग्राह्या । घटत्वावच्छिन्नघटनिष्ठावच्छेदकताकप्रतियोगिताकभेदस्य \`

घटवान् न'

इति प्रतीतिसिद्धस्य हेतुमति सत्त्वात् । तादृशप्रतियोगितायां सामानाधिकरण्येन अवच्छेदकं घटत्वम्,

अनवच्छेदकं वह्नित्वमिति नाव्याप्तिः ।

 व्यधिकरणधर्मावच्छिन्नावच्छेदकताकप्रतियोगिताकभेदाभ्युपगमेऽपि अव्याप्तिवारणार्थं पक्षान्तरमाह - प्रतियोगितावच्छेदकं सामानाधिकरण्येन यत्र अवच्छेदकमिति (पृ.320) । यत्र यस्यां भेदप्रतियोगितावच्छेदकतायां प्रतियोगितावच्छेदकं हेत्वधिकरणवृत्यत्यन्ताभावीयप्रतियोगितावच्छेदकं सामानाधिकरण्येन अवच्छेदकम्,

तादृशी या भेदप्रतियोगितावच्छेदकता तन्निरूपकप्रतियोगिताकभेदवत्त्वं हेत्वधिकरणे निवेशनीयम् इत्यर्थः । तथा च एवं निष्कृष्टं लक्षणं संपद्यते---

 \`

यादृशप्रतियोगितावच्छेदकसमानाधिकरण - यादृशप्रतियोगितावच्छेदकावच्छिन्नावच्छेदकताकप्रतियोगिताकभेदवत्त्वं हेतुमतः तादृशप्रतियोगितायां सामानाधिकरण्येन अनवच्छेदकं यत् साध्यतावच्छेदकं तदवच्छिन्नसामानाधिकरण्यं व्याप्तिरिति'

।

 यादृशप्रतियोगितापदेन घटत्वावच्छिन्नघटाभावीयप्रतियोगिता ग्राह्या । तदवच्छेदकं घटत्वम् । तदवच्छिन्नतत्समानाधिकरणावच्छेदकताकप्रतियोगिताकभेदः \`

घटवान् न'

इति प्रतीतिसिद्धो भेदः । तद्वत्त्वं हेतुमतः अस्ति । तादृशप्रतियोगितायां घटत्वावच्छिन्नघटाभावीयप्रतियोगितायां अनवच्छेदकं वह्नित्वम् इति लक्षणसमन्वय इति भावः ।

 अत्र शङ्कते अथैवमपीति (पृ.320) । यादृशप्रतियोगितापदेन घटत्वावच्छिन्नवह्न्यभावीयप्रतियोगितापि ग्रहीतुं शक्यते । तदवच्छेदकं यत् घटत्वं तदवच्छिन्नतदाश्रयघटवृत्ति-अवच्छेदकताकप्रतियोगिताकभेदस्य \`

घटवान् न'

इति प्रतीतिसिद्धस्य हेतुमति सत्त्वात् तादृशप्रतियोगितायां - घटत्वेन वह्न्यभावीयप्रतियोगितायां वह्नित्वस्य सामानाधिकरण्येन अवच्छेदकत्वात् \`

वह्निमान् धूमात्'

इत्यत्र अव्याप्तिर्दुर्वारा इति शंका ।

 समाधत्ते - सामानाधिकरण्येन प्रतियोगितायाम् (पृ.320) इति । यादृशप्रतियोगितायां सामानाधिकरण्येन यत् अवच्छेदकं तदवच्छिन्ना तत्समानाधिकरणा च या भेदप्रतियोगितावच्छेदकता तन्निरूपकप्रतियोगिताकभेदवत्त्वं हेतुमति निवेशनीयम् । घटत्वेन वह्न्यभावीयप्रतियोगितायाः ग्रहणे अस्यां सामानाधिकरण्येन अवच्छेदकं वह्नित्वम् । तदवच्छिन्नतदाश्रयवृत्त्यवच्छेदकताकप्रतियोगिताकभेदः \`

वह्निमान् न'

इति प्रतीतिसिद्धभेदः । तद्वत्त्वं हेतुमतः पर्वतादेः नास्तीति यादृशप्रतियोगितापदेन घटत्वेन वह्न्यभावीयप्रतियोगिता ग्रहीतुं न शक्यते । किन्तु घटत्वावच्छिन्नघटाभावीयप्रतियोगितैव । तस्यां सामानाधिकरण्येन अवच्छेदकं यत् घटत्वं तदवच्छिन्नतत्समानाधिकरणावच्छेदकताकप्रतियोगिताकस्य \`

घटवान् न'

इति भेदस्य हेतुमति सत्त्वात् तादृशप्रतियोगितानवच्छेदकत्वं वह्नित्वेऽस्तीति नाव्याप्तिरिति भावः ।

 अस्मिन् कल्पे \`

सामानाधिकरण्येन'

इत्यस्य वैयर्थ्यं शकते--अथ वह्नित्वादिनेति (पृ.320) । वह्नित्वेन घटाभावस्य समानाधिकरणघटत्वमात्रं यदि प्रतियोगितावच्छेदकं तदा घटत्वविशिष्टघटवति भूतले प्रतियोगितावच्छेदकविशिष्टप्रतियोगिरूपविरोधिसत्त्वेन वह्नित्वेन घटाभावो न स्यात् । अतः वह्नित्वेन घटाभावस्य वह्नित्वं घटत्वम् उभयमपि प्रतियोगितावच्छेदकमिति वक्तव्यम् । तथा च वह्नित्वेन घटाभावस्य ग्रहणेऽपि तत्प्रतियोगितावच्छेदकतापर्याप्त्यनधिकरणत्वं केवलवह्नित्वेऽस्तीति अव्याप्त्यप्रसक्तेः \`

सामानाधिकरण्येन'

इति विशेषणं व्यर्थम् । अनवच्छेदकपदस्य अवच्छेदकतापर्याप्त्यनधिकरणपरतया व्याख्यास्यमानत्वात् इति शंका ।

 समाधत्ते---प्रतियोगिविशेषणतापन्नेति (पृ.320) । वह्नित्वेन घटाभावस्य यद्यपि वह्नित्वं घटत्वं च प्रतियोगितावच्छेदकम्,

अथापि उभयोः एकस्याः प्रतियोगितावच्छेदकतायाः पर्याप्तिः नाङ्गीक्रियते । एकस्य धर्मस्य प्रतियोगिविशेषणतापन्नत्वात् अपरस्य धर्मस्य प्रतियोगिविशेषणतानापन्नत्वाच उभयोः अवच्छेदकतावैलक्षण्यस्य आवश्यकत्वात् । एवं च वह्नित्वेन घटाभावस्य ग्रहणे तदीयप्रतियोगितावच्छेदकता या वह्नित्वनिष्ठा तत्पर्याप्त्यधिकरणत्वं वह्नित्वस्यैव अस्तीति वह्नित्वे प्रतियोगितावच्छेदकतापर्याप्त्यनधिकरणत्वविरहेण अव्याप्तिः दुर्वारा । तद्वारणार्थं सामानाधिकरण्येनेति विशेषणमावश्यकमेव । तद्विशेषणेन प्रतियोगिविशेषणतापन्ने प्रतियोगितासमानाधिकरणे धर्मे यादृशं विलक्षणमवच्छेदकत्वमस्ति तत्पर्याप्त्यनङ्गीकारे घटत्वविशिष्टघटवति वह्नित्वेन घटाभावः कथं वर्तताम् इत्यत आह-व्यधिकरणधर्मानवच्छिन्नेति (पृ.320) । समानाधिकरणप्रतियोगितावच्छेदकविशिष्टः व्यधिकरणधर्मावच्छिन्नप्रतियोगिताकाभावस्यैव विरोधी । अतः घटवति व्यधिकरणवह्नित्वावच्छिन्नप्रतियोगिताकाभाववृत्तौ न किंचिद्वाधकमिति भावः । अनेन तद्धर्मावच्छिन्नव्याधिकरणधर्मावच्छिन्नप्रतियोगिताकाभावस्य तद्धर्मावच्छिन्नं विरोधि इति पर्यवस्यति ।

 अस्तु वेति (पृ.320) । वह्नित्वेन घटाभावीयप्रतियोगितावच्छेदकता वह्नित्वनिष्ठा अन्या घटत्वनिष्ठा अन्या । तयोः अवच्छेदकतयोः तत्तदवच्छेदकतात्वेन प्रत्येकमेव पर्याप्तिः । परं तु द्वयोः अवच्छेदकतयोः वह्नित्वेन घटाभावीयप्रतियोगितावच्छेदकतात्वेन अनुगतरूपेण उभयत्र पर्याप्त्यन्तरं अङ्गीक्रियते । तादृशानुगतरूपावच्छिन्नपर्याप्त्यधिकरणधर्मावच्छिन्नमेव वह्नित्वेन घटाभावस्य विरोधि । तादृशानुगतरूपावच्छिन्नावच्छेदकतापर्याप्त्यधिकरणवह्नित्व - घटत्वरूपधर्मद्वयावच्छिन्नस्य कस्यचिदभावात् विरोध्यभावेन घटवत्यदि वह्नित्वेन घटाभावस्य सत्त्वमुपपद्यते । प्रकृतलक्षणे अवच्छेदकतापदेन वह्नित्वनिष्ठाम् अवच्छेदकतां गृहीत्वा तत्पर्याप्त्यधिकरणत्वमेव वह्नित्वेऽस्ती अव्याप्तेः वारणाय \`

सामानाधिकरण्येन'

इत्यस्य उपादानम् । अनुगतरूपावच्छिन्नावच्छेदकतापर्याप्त्यनधिकरणत्वं लक्षणे न निवेश्यत इति तात्पर्यम् ।

 ननु अवच्छेदकतापर्याप्त्यनधिकरणत्वं ह्रदत्ववह्नित्वाभ्यां वह्न्यभावमादाय अव्याप्तिवारणार्थं निवेशनीयमिति वक्ष्यति । तन्न संगच्छते । पर्याप्तिनिवेशेऽपि वह्नित्वनिष्ठा या विलक्षणावच्छेदकता तत्पर्याप्त्यधिकरणत्वस्य वह्नित्वे सत्त्वेन अव्याप्तेः अवारणात् इत्यत आह-एवं चेति (पृ.320)। समानाधिकरणधर्मस्य व्यधिकरणधर्मावच्छिन्नप्रतियोगिताकाभावप्रतियोगितावच्छेदकत्वं नास्तीति वदतां मतेन प्रवृत्तं यत् व्याप्यवृत्तित्वघटितं द्वितीयलक्षणं तन्मतानुसारेण पर्याप्तिनिवेशस्य व्यावृत्तिप्रदर्शनम् । तन्मते अवच्छेदकतायाः ह्रदत्ववह्नित्वोभयोः पर्याप्तिस्वीकारात् प्रतियोगितावच्छेदकतापर्याप्त्यनधिकरणत्वस्य वह्नित्वे सत्त्वेन पर्याप्तिं निवेश्य अव्याप्तेः वारयितुं शक्यत्वात् इति भावः ।

 अत्रेदम् अस्वरसबीजम् - अवच्छेदकतात्वेन व्यासज्यवृत्तित्वाङ्गीकारे \`

सामानाधिकरण्येन'

इत्यस्य वैयर्थ्यं दुर्वारम् । तदनुपादानेऽपि वह्नित्वेन घटाभावप्रतियोगितावच्छेदकतात्वेन तद्वद्भेदस्य वह्नित्वे सत्त्वात् । न च - तादृशावच्छेदकत्वानि यावन्ति तत्तद्व्यक्त्यवच्छिन्नप्रतियोगिताकभेदकूटं प्रवेश्यैव सार्थक्यमानेयमिति वाच्यम् । तथा सति महानसीयवह्न्यभावमादाय अव्याप्तेः । एवं महानसीयवह्न्यभावप्रतियोगितावच्छेदकताया अपि तत्तदवच्छेदकतात्वेन प्रत्येकं पर्याप्तत्वात् अव्याप्तिः । अतः तत्तत्प्रतियोगितावच्छेदकतात्वेन पर्याप्तिनिवेशावश्यकतया अवच्छेदकतावैलक्षण्यस्य निष्प्रयोजनत्वात् वैयर्थ्यमिति । \</

51\>

\<

52\>

व्याप्तेः अव्यभिवारिसंबन्धरूपत्वोपपादनम् ।

 विवरणम्



 व्याप्तेः अव्यभिचारिसंबन्धरूपत्वम् उपपादयति अव्यभिचारिसंबन्धरूपता (पृ.328) इत्यादिना । तत्पदस्येति (पृ.328) । अव्यभिचारिसंबन्धपदस्य इत्यर्थः । तच्छरीरे इति (पृ.328) । चक्रवर्त्युक्तव्याप्तिलक्षणशरीरे इत्यर्थः । तथात्वात् (पृ.328) इति । व्यभिचारपदार्थत्वात् इत्यर्थः । वह्निः धूमस्य व्यभिचारी (पृ.328) इत्यादि । अभाववद्वृत्तित्वं व्यभिचारपदार्थः । धूमस्येति षष्ठ्याः प्रतियोगित्वमर्थः । तत्र आधेयतासंबन्धेन धूमपदार्थस्य धूमस्य,

तद्विशेषणस्य धूमत्वस्य अवच्छिन्नत्वसंबन्धेन च अन्वयः । प्रतियोगितायाः निरूपकतासंबन्धेन व्यभिचारपदार्थैकदेशे अभावेऽन्वयः । इनिप्रत्ययस्य आश्रयतावान् अर्थः । तत्र व्यभिचारपदार्थस्य अभाववद्वृत्तित्वस्य निरूपकत्वसंबन्धेन अन्वयः । इनिप्रत्ययार्थस्य आश्रयस्य अभेदेन वह्नौ अन्वयः । तथा च \`

वह्निः धूमस्य व्यभिचारी'

इति वाक्यम् धूमनिष्ठधूमत्वावच्छिन्नप्रतियोगितानिरूपकाभाववद्वृत्तित्वनिरूपिताश्रयतावान् वह्निः इति शाब्दबोधः ।

 एवं व्यभिचारपदस्य समानाधिकरणाभावप्रतियोगितायां सामानाधिकरण्येन अवच्छेदकत्वम् अर्थः । समानाधिकरणपदार्थैकदेशे समानाधिकरणत्वे प्रथमान्तार्थस्य वह्नेः निरूपितत्वसंबन्धेन अन्वयः ।

 अथ वा वह्निसमानाधिकरणाभावप्रतियोगितावच्छेदकत्वं व्यभिचारपदार्थः । धूमपदस्य लक्षणया धूमत्वमर्थः । षष्ठ्याः आधेयत्वमर्थः । तस्य व्यभिचारपदार्थे अवच्छेदकत्वेऽन्वयः । निरूपकं इनिप्रत्ययार्थः । तस्य प्रथमान्तार्थे वह्नौ अभेदेन अन्वयः । तथा च धूमत्वनिष्ठवह्निसमानाधिकरणाभावप्रतियोगितावच्छेदकतानिरूपकः वह्निः इति शाब्दबोधः ।

 उपदर्शितगुणरुरूपस्यापीति (पृ.329) । समानाधिकरणाभावप्रतियोगितायां सामानाधिकरण्येन अवच्छेदकत्वस्यापीत्यर्थः । \`

ज्ञेयत्वं वाच्यत्वस्य अव्यभिचारि'

इत्यत्र व्यभिचारस्य अभावः अव्यभिचारम्,

अव्याभिचारमस्य अस्तीति अव्यभिचारी । अव्यभिचारपदस्य ज्ञेयत्वसमानाधिकरणाभावप्रतियोगितानवच्छेदकत्वमर्थः । इनिप्रत्ययार्थः निरूपकत्वम् । वाच्यत्वपदं वाच्यत्वत्वपरम् । षष्ठ्यर्थः आधेयत्वम् । तस्य अनवच्छेदकतायाम् अन्वयः । तथा च वाच्यत्वत्वनिष्ठं यत् ज्ञेयत्वसमानाधिकरणा भावप्रतियोगितानवच्छेदकत्वं तन्निरूपकं ज्ञेयत्वमिति शाब्दबोधः । \</

52\>

\<

53\>

अव्यभिचारिसंबन्धपदेन चक्रवर्त्युक्तव्याप्तेः लाभप्रकारीपपादनम् ।

 विवरणम्



 अथ एवमपीत्यादि (पृ.331) । अव्यभिचारिसंबन्धपदेन उक्तव्याप्तेः कथं लाभः ?

न च अव्यभिचारिपदं हेतुसमानाधिकरणाभावप्रतियोगितानवच्छेदकत्वाश्रयपरम् । संबन्धपदं तदाश्रयसामानाधिकरणाभाव प्रतियोगितावच्छेदकत्वाश्रयधर्माश्रयसामानाधिकरण्यम् इति व्याप्तिः लभ्यत इति वाच्यम् । अव्यभिचार पदोत्तर \`

इनि'

प्रत्ययस्य आश्रयत्वाबोधकत्वात् । यदि हेतुसमानाधिकरणाभावप्रतियोगितावच्छेदकत्वरूपधर्मबोधकाव्यभिचारपदोत्तर \`

इनि'

प्रत्ययस्य आश्रयबोधकत्वं स्यात्,

तदा वह्नित्वं धूमाव्यभिचारि इति प्रयोगापत्तिः । धूमसमानाधिकरणात्यन्ताभावप्रतियोगितानवच्छेदकत्वाश्रयत्वस्य वह्नित्वेऽबाधितत्वात् ।

 किंच अव्यभिचारिपदार्थः यद्धर्मावच्छिन्नेऽन्वेति तद्धर्मावच्छिन्नसमानाधिकरणाभावप्रतियोगितानवच्छेदकत्वबोधकत्वमेव अव्यभिचारिपदार्थस्य व्युत्पत्तिसिद्धम् । अनवच्छेदकत्वाश्रयस्य अव्यभिचारिपदार्थत्वे तस्य साध्यतावच्छेदके एव अन्वयो वक्तव्य इति अन्वयितावच्छेदकं यत् साध्यतावच्छेदकतावच्छेदकं तदवच्छिन्नसमानाधिकरणाभावप्रतियोगितानवच्छेदकत्वमेव अव्यभिचारिपदेन बोध्येत । न तु हेतुसमानाधिकरणाभावप्रतियोगितानवच्छेदकत्वघटितव्याप्तिरित्याक्षेपः ।

 समाधानं तु---अव्यभिचारिसंबन्ध इत्यस्य अव्यभिचारिहेतुनिष्ठं साध्यसामानाधिकरण्यम् इत्यर्थः । साध्यतावच्छेदकनिष्ठं यत् हेतुसमानाधिरणाभावप्रतियोगितानवच्छेदकत्वं तन्निरूपको हेतुः अव्यभिचारिपदार्थः । तन्निष्ठं साध्यसामानाधिकरण्यं संबन्धपदार्थ इति फलितम् । हेतुसमानाधिकरणाभावप्रतियोगितानवच्छेदकसाध्यतावच्छेदकावच्छिन्नसामानाधिकरण्यमिति लक्षणस्यापि अव्यभिचारिसंबन्धपदलभ्ये साध्यतावच्छेदकनिष्ठेत्यादि पूर्वोक्तार्थे एव तात्पर्यम् । उक्तलक्षणघटकपदार्थानां यादृशो विशेषणविशेष्यभावः तादृशविशेषणविशेष्यभावापन्नस्य लक्षणस्य अव्यभिचारिसंबन्धपदेन अवयवशक्त्या बोधयितुमशक्यतया पारिभाषिकत्वस्य दुर्वारत्वात् ।

 न च - हेतुसमानाधिकरणाभावप्रतियोगितानवच्छेदकसाध्यतावच्छेदकावच्छिन्नसामानाधिकरण्यत्वेन रूपेण व्याप्तित्वमस्तु । साध्यतावच्छेदकनिष्ठहेतुसमानाधिकरणाभावप्रतियोगितानवच्छेदकतानिरूपकहेतुनिष्ठसाध्यसामानाधिकरण्यत्वेन रूपेण अव्यभिचारिसंबन्धपदार्थत्वमस्तु इति - वाच्यम् ।

 एवं सति साध्याभाववद्वृत्तित्वस्य व्यभिचारपदार्थत्वेऽपि साध्याभाववदवृत्तित्वविशिष्ट साध्यसामानाधिकरण्यस्य अव्यभिचारिसंबन्धपदप्रतिपाद्यतासंभवात् साध्यतावच्छेदके हेतुसमानाधिकरणाभावप्रतियोगितावच्छेदकत्वस्य व्यभिचारपदार्थत्वव्यवस्थापनायाः अनुपयुक्तत्वात् । हेतुसमानाधिकरणाभावप्रतियोगितानवच्छेदकसाध्यतावच्छेदकावच्छिन्नसामानाधिकरण्यत्वेन व्याप्तित्वम्,

साध्याभाववद्वृत्तित्वविशिष्टसाध्यसामानाधिकरण्यत्वेन अव्यभिचारिसंबन्धपदप्रतिपाद्यत्वम् इत्यपि वक्तुं शक्यत्वात् ।

 ननु साध्यतावच्छेदकादिभेदेन व्याप्तित्वं नाना । एवं च व्यतिरेकिसाध्यकस्थले अभाववद्वृत्तित्वघटितरूपेण अव्यभिचारिसंबन्धपदप्रतिपाद्यत्वसत्त्वेन तत्र व्यतिरेकिसाध्यतावच्छेदकघटितरूपान्तरेण व्याप्तित्वसंभवेऽपि केवलान्वयिस्थलीयव्याप्तेः केनापि रूपेण अव्यभिचारिसंबन्धपदप्रतिपाद्यत्वं न संभवतीति व्यभिचारपदार्थान्तरव्यवस्थापनम् आवश्यकम् इति चेत्,

न । यावद्व्याप्तेः अव्यभिचारिसंबन्धरूपता इति नियमाभावात् । अत एवाह - उक्तलक्षणेऽपीति (पृ.331) । \`

यत्समानाधिकरणा'

इत्यादि दीधितिकारीयलक्षणेऽपीत्यर्थः । \`

अव्यभिचारी'

इत्यस्य यत्समानाधिकरणाः यावन्तोऽभावाः प्रतियोगिसमानाधिकरणाः स हेतुः अर्थः । संबन्धशब्दस्य तन्निष्ठसाध्यसामानाधिकरण्यमर्थः इति भावः ।

 ननु साध्यसामानाधिकरण्यान्तर्भावे तत्पदस्य पारिभाषिकता नोच्यते । किं तु निष्प्रयोजनकस्य तस्य अन्तर्भाव एव नास्तीति पारिभाषिकत्वोक्तिसंगतिरित्यत आह - साध्यसामानाधिकरण्यानन्तर्भावेऽपीति (पृ.331)। यावदभावकत्वस्य हेतुनिष्ठाधेयत्वरूपत्वात् तस्य उक्तरीत्या अव्यभिचारिसंबन्धरूपत्वात् । तथा च पारिभाषिकमेव अव्यभिचरितत्वमित्यनेन तस्य पारिभाषिकत्वप्रतिपादनमसंगतमिति भावः । \</

53\>

\<

54\>

अवच्छेदकत्वपरिष्कारः ।

 विवरणम्



 अवच्छेदकत्वम् (पृ.334) इत्यस्य अवच्छेदकत्वपदार्थ इति नार्थः । अवच्छेदकत्वपदाभावात् । अतः व्याचष्टे - अनवच्छेदकमित्यत्रेति (पृ.334) ।

 अनवच्छेदकमित्यत्र यत् अवच्छेदकपदं तत्तात्पर्यविषयीभूतम् अवच्छेदकत्वं अवच्छेदकत्वपर्याप्त्यधिकरणत्वम् । पर्याप्तिसंबन्धेन अवच्छेदकतावत्त्वम् । पर्याप्तिसंबन्धावच्छिन्न-अवच्छेदकत्वनिष्ठ - अवच्छेदकताक - प्रतियोगिताकभेदः अनवच्छेदकपदेन विवक्षितः ।

 क्वचित् तत्तात्पर्यविषयतावच्छेदकम् इति पाठो दृश्यते । तत् अवच्छेदकत्वमित्यस्य विशेषणम् । तत्पाठेऽयमर्थः---अवच्छेदकपदस्य पर्याप्तिसंबन्धेन अवच्छेदकताविशिष्टतात्पर्यकत्वात् पर्याप्तिसंबन्धेन अवच्छेदकत्वम् अवच्छेदकपदतात्पर्यविषयतावच्छेदकम् इति ।

 तथा च प्रतियोगिव्यधिकरणहेतुसमानाधिकरणाभावप्रतियोगितावच्छेदकत्वनिष्ठपर्याप्तिसंबन्धावच्छिन्नावच्छेदकताकप्रतियोगिताभेदवत् साध्यतावच्छेदकावच्छिन्नसाध्यसामानाधिकरण्यं व्यप्तिरिति फलितम् । एवम् अविवक्षणे \`

वह्निमान् धूमात्'

इत्यादौ हेतुसमानधिकरणः अभावः महानसीयत्वविशिष्टवह्न्यभावः । तत्प्रतियोगितावच्छेदकत्वं महानसीयत्वे वह्नित्वे चास्ति । अतः आश्रयतासंबन्धेन प्रतियोगितावच्छेदकतावान् न इति भेदः वह्नित्वे नास्ति इति अव्याप्तिः । पर्याप्तिविवक्षणे तु पर्याप्तिसंबन्धेन महानसीयवह्न्यभावीयप्रतियोगितावच्छेदकतावान् न इति भेदः वह्नित्वे वर्तते । पर्याप्तिसंबन्धेन प्रतियोगितावच्छेदकतावत् महानसीयत्ववह्नित्वोभयम् । उभयभेदः प्रत्येकवह्नित्वेऽस्ति । \`

एकं नोभयम्'

इति प्रतीतेरिष्टत्वात् इति भावः ।

 पर्याप्त्यनिवेशे विशिष्टवह्न्यभावमादाय अव्याप्तेरुक्तत्वात् पुनः ह्रदत्ववह्नित्वाभ्यां वह्न्यभावमादाय अव्याप्तिकथनं किमर्थमित्यत आह
-प्रतियोगिविशेषणतापन्नेति (पृ.335) । \`

महानसीयवह्निर्नास्ति'

इति प्रतीतौ महानसीयत्वं वह्नित्वं चेति उभयं प्रतियोगिविशेषणतापन्नम् । अतः प्रतियोगिविशेषणतापन्नमहानसीयत्वसहितसाध्यतावच्छेदकवह्नित्वावच्छिन्नाभावमादाय यथा अव्याप्तिः भवति,

तथा प्रतियोग्यवृत्तिधर्मसहितप्रतियोगिवृत्तिधर्मपर्याप्तावच्छेदकताकप्रतियोगिताकाभावमादायादि अव्याप्तिरस्ति इति प्रदर्शनाय अभावान्तरानुसरणम् । \`

ह्रदत्ववह्नित्वाभ्यां वह्निर्नास्ति'

इत्यत्र प्रतियोग्यवृत्तिधर्मः ह्रदत्वम् । प्रतियोगिवृत्तिधर्मः वह्नित्वम् । तदुभयावच्छिन्नप्रतियोगिताकाभावः हेत्वधिकरणवृत्तिः । तत्प्रतियोगितावच्छेदकत्वं आश्रयतासंबन्धेन वह्नित्वरूपे साध्यतावच्छेदकेऽस्ति । अतः प्रतियोगितावच्छेदकतावद्भेदो वह्नित्वे नास्ति इति अव्याप्तिः । पर्याप्तिनिवेशे तु पर्याप्तिसंबन्धेन प्रतियोगितावच्छेदकतावत् ह्रदत्ववह्नित्वोभयम् । तद्भिन्नत्वं वह्नित्वेऽस्तीति नाव्याप्तिरिति भावः ।

 इति व्युत्पादनाय इति (पृ.335) । अभावान्तरमादाय अव्याप्तिप्रदर्शनं प्रतियोग्यवृत्तिधर्मसहितप्रतियोगिवृत्तिधर्मावच्छिन्नप्रतियोगिताकाभावोऽप्यस्ति इति बोधनार्थमिति भावः ।

 अवच्छेद्याश्रयेत्यादि (पृ.335) । अवच्छेद्या प्रतियोगितातदाश्रये प्रतियोगिनि वर्तमानेषु अवर्तमानेषु च नानाधर्मेषु ह्रदत्ववह्नित्वादिषु पर्याप्तं यत् अवच्छेदकत्वं पर्याप्तिसंबन्धेन तादृशावच्छेदकतावद्भेदः प्रत्येकधर्ममात्रवृत्तिः यो धर्मः तद्व्यक्तित्वरूपः तदवच्छेदेन वर्तते । तथा घटपटोभयपर्याप्तोभयत्वावच्छिन्नभेदः प्रत्येकवृत्तिपटत्वावच्छिन्ने वर्तते तद्वत् इति भावः ।

 न च वह्निनिष्ठेत्यादि (पृ.335) । ह्रदत्ववह्नित्वाभ्यां यो वह्न्यभावः तदीयप्रतियोगितायां सामानाधिकरण्येन अवच्छेदकत्वं वह्नित्वमात्रे पर्याप्तम् । ह्रदत्वे सामानाधिकरण्येन अवच्छेदकत्वविरहात् । लक्षणे सामानाधिकरण्येनेति विशेषणसत्त्वात् अनवच्छेदकपदेन सामानाधिकरण्येन अवच्छेदकतावद्भिन्नत्वमेव विवक्षणीयम् । तादृशभेदस्तु वह्नित्वे नास्ति । तथा च पर्याप्तिनिवेशेऽपि अव्याप्तिर्दुर्वारा इति भावः ।

 समाधत्ते---यतः सामानाधिकरण्येनेति (पृ.335) । प्रतियोगितायाः सामानाधिकरण्येन अनवच्छेदकम् इत्यस्य प्रतियोगितासमानाधिकरणधर्मवृत्ति यत् प्रतियोगितावच्छेदकत्वम्,

तदवच्छिन्नप्रतियोगिताकभेदवत् इत्यर्थः । प्रतियोगितासमानाधिकरणे वह्नित्वे पृथगवच्छेदकता नाङ्गीक्रियते । एवमेव प्रतियोगितावच्छेदकत्वं समानाधिकरणे वह्नित्वे व्यधिकरणे ह्रदत्वे च पर्याप्तम् । तथा च प्रतियोगितासमानाधिकरणवह्नित्ववृत्ति यत् प्रतियोगितावच्छेदकत्वं पर्याप्तिसंबन्धेन तदवच्छिन्नभेदः वह्नित्वेऽक्षत एव । पर्याप्तिसंबन्धेन प्रतियोगितावच्छेदकत्वावच्छिन्नह्रदत्ववह्नित्वोभयभेदस्य वह्नित्वे सत्त्वात् इति नाव्याप्तिरिति भावः । पूर्वोक्त \`

परे तु'

मते समानाधिकरणे व्यधिकरणे च धरमे पृथक् पृथगपि अवच्छेदकता स्वीक्रियत इति विशेषः । \</

54\>

\<

55\> \`

संयोगी सत्त्वात्'

इत्यत्र अतिव्याप्तिवारणप्रकारः ।

 विवरणम्



 \`

सत्त्ववति च गुणादौ' (

पृ.338) इति दीधितिग्रन्थमवतारयति

 ननु संयोगादिसाध्यकसद्धेताविति (पृ.338) । \`

संयोगोद्रव्यत्वात्'

इत्यत्र संयोगाभावमादाय अव्याप्तिवारणाय हेतुसमानाधिकरणाभावे व्याप्यवृत्तित्वस्य वा प्रतियोगिव्यधिकरणत्वस्य वा विशेषणस्य उपादाने संयोगसाध्यकव्यभिचारिणि \`

संयोगी सत्त्वात्'

इत्यत्रातिव्याप्तिः । तत्र साध्याभावस्य संयोगाभावस्य अव्याप्यवृत्तित्वेन लक्षणाघटकतया घटाद्यभावमादाय तत्प्रतियोगितानवच्छेदकत्वस्य साध्यतावच्छेदके सत्त्वात् इत्याशङ्क्य व्यभिचारिणि संयोगाभावस्य लक्षणघटकत्वं प्रदर्श्य अतिव्याप्तिं परिहरति दीधितिकारः । व्याप्यवृत्तित्वम् अनवच्छिन्नवृत्तिकत्वम् । हेत्वधिकरणे अनवच्छिन्नवृत्तिकत्वस्य विवक्षितत्वात् \`

संयोगी सत्त्वात्'

इत्यत्र संयोगाभावस्य हेत्वधिकरणे गुणे अनवच्छिन्नवृत्तिकत्वेन लक्षणघटकतया नातिव्याप्तिः । \`

संयोगी द्रव्यत्वात्'

इत्यत्र सद्धेतौ संयोगाभावस्य हत्वधिकरणे द्रव्ये निरवच्छिन्नवृत्तिकत्वं नास्तीति तस्य लक्षणाघटकतया नाव्याप्तिः । एवं प्रतियोग्यनधिकरणीभूतहेत्वधिकरणवृत्तित्वस्य अभावविशेषणतया नाव्याप्त्यतिव्याप्ती इति भावः । \</

55\>

\<

56\>

पारिभाषिकाव्चछेदकत्वनिवेशनेन परिष्कारः ।

 विवरणम्



 तथा च संयोगादिरूपसाध्याभावस्येत्यादि (पृ.340) । अत्रायं प्रघट्टकार्थः - व्याप्यवृत्तित्वघटितलक्षणे \`

संयोगी सत्त्वात्'

इत्यत्र अव्याप्यवृत्तिसाध्यकव्यभिचारिणि साध्याभावस्य संयोगाभावस्य व्याप्यवृत्तित्वविरहेण लक्षणाघटकतया अभावान्तरमादाय अतिव्याप्तिमाशंक्य सत्त्ववति च गुणादौ संयोगाद्यभावोऽपि व्याप्यवृत्तिः इति ग्रन्थेन हेत्वधिकरणे व्याप्यवृत्तित्वस्य विवक्षितत्वात् हेत्वधिकरणगुणादौ संयोगाभावस्य व्याप्यवृत्तित्वमस्तीति संयोगाभावस्यापि लक्षणघटकतया नातिव्याप्तिरिति समाधानमुक्त्वा \`

वक्ष्यमाणं वा'

इत्यादिग्रन्थेन प्रतियोगितावच्छेदकानतिरिक्तवृत्तित्वरूपस्य पारिभाषिकावच्छेदकत्वस्य गुरुधर्मावच्छिन्नसाध्यकव्यभिचारिणि अतिव्याप्तिवारणाय विवक्षणीयत्वात्,

हेत्वधिकरणे व्याप्यवृत्तित्वमिति अविवक्षणेऽपि संयोगाभावस्य अवच्छिन्नवृत्तिकान्यत्वरूपव्याप्यवृत्तित्वविरहेण लक्षणाघटकत्वेऽपि \`

संयोगी सत्त्वात्'

इत्यत्र हेत्वधिकरणवृत्तिः अवच्छिन्नवृत्तिकान्यश्च यः साध्यनिष्ठप्रतियोगिताकोऽभावः गुणत्वावच्छिन्नाभावः गुणावृत्तित्वाद्यवच्छिन्नाभावश्च तत्प्रतियोगितावच्छेदकं यत् गुणत्वगुणावृत्तित्वादिकं तदनतिरिक्तवृत्तित्वरूपस्य पारिभाषिकावच्छेदकत्वस्य साध्यतावच्छेदके संयोगत्वे सत्त्वात् नातिव्याप्तिः इति समाधानान्तरं दीधितिकारेणोक्तमिति यथाश्रुतदीधितिग्रन्थाशयः अवगम्यते । स च न संगच्छते । तथा हि - अत्र प्रतियोगितावच्छेदकानतिरिक्तवृत्तित्वं न तावत् प्रतियोगितावच्छेदकशून्यावृत्तित्वम् । तथा सति \`

सत्तावान् जातेः'

इत्यादौ हेत्वधिकरणगुणादिवृत्तिः यः गुणकर्मान्यत्वविशिष्टसत्ताभावः तत्प्रतियोगितावच्छेदकं यद्विशिष्टसत्तात्वं तच्छून्यघटाद्यवृत्तित्वं सत्तात्वरूपे साध्यतावच्छेदकेऽस्तीति सत्तात्वस्य अनवच्छेदकत्वविरहात् अव्याप्तिः स्यात् । तद्वारणाय प्रतियोगितावच्छेदकानतिरिक्तवृत्तित्वं स्वविशिष्टसंबन्धिनिष्ठाभावप्रतियोगितानवच्छेदक - हेतुसमानाधिकरणाभावप्रतियोगितावच्छेदककत्वरूपं विवक्षणीयम् । स्वपदेन यस्य पारिभाषिकावच्छेदकत्वम् उपपादनीयम् तद्ग्राह्यम् । हेतुसमानाधिकरणाभावप्रतियोगितावच्छेदकम् इत्यनेन यस्य हेत्वधिकरणवृत्यभावीयप्रतियोगितानिरूपितस्वरूपसंबन्धरूपम् अवच्छेदकत्वं वर्तते तद्ग्राह्यम् । तथा च एवं लक्षणं संपद्यते - \`

हेतुसमानाधिकरणाभावप्रतियोगितावच्छेदकं यद्विशिष्टसंनबन्धिनिष्ठाभावप्रतियोगितानवच्छेदकं तत् पारिभाषिकावच्छेदकम् । तद्भिन्नं यत् साध्यतावच्छेदकं तदवच्छिन्नसामानाधिकरण्यं व्याप्तिः'

इति । \`

सत्तावान् जातेः'

इत्यादौ हेत्वधिकणगुणादिवृत्यभावप्रतियोगितावच्छेदकं गुणकर्मान्यत्वविशिष्टसत्तात्वं सत्तात्वविशिष्टसंबन्धिगुणादिनिष्ठः यः विशिष्टसत्ताभावः तत्प्रतियोगितावच्छेदकमेव भवति,

न तु अनवच्छेदकम् । अतः स्वपदेन सत्तात्वं ग्रहीतुं न शक्यते,

किंतु घटत्वादिकमेव । तद्विशिष्टसंबन्धिनि भूतलादौ घटाद्यभावविरहेण घटत्वादौ स्वविशिष्टसंबन्धिनिष्ठाभावप्रतियोगितानवच्छेदकत्वसत्त्वात् । अतः पारिभाषिकावच्छेदकं घटत्वादिकम्,

तद्भिन्नत्वं सत्तात्वरूपे साध्यतावच्छेदकेऽस्तीति नाव्याप्तिः । एतादृशपारिभाषिकावच्छेदकत्वविवक्षणे हेतुसमानाधिकरणाभावे व्याप्यवृत्तित्वविशेषण् अनावश्यकम् । \`

कपिसंयोगी एतद्वृक्षत्वात्'

इत्यत्र अव्याप्तिवारणाय हि तदुपात्तम् । हेतुसमानाधिकरणाभावप्रतियोगितावच्छेदकस्य कपिसंयोगत्वस्य कपिसंयोगत्वविशिष्टसंबन्धिनिष्ठाभावप्रतियोगितावच्छेदकत्वमस्तीति स्वपदेन कपिसंयोगत्वस्य ग्रहीतुमशक्यतया घटत्वादिकं स्वपदेन गृहीत्वा घटत्वविशिष्टसंबन्धिनिष्ठाभावप्रतियोगितानवच्छेदकत्वं हेतुसमानाधिकरणाभावप्रतियोगितावच्छेदके घटत्वेऽस्तीत्येवं घटत्वस्य पारिभाषिकावच्छेदकत्वं संपाद्य तद्भिन्नत्वं साध्यतावच्छेदके कपिसंयोगत्वेऽस्तीत्येवं लक्षणसमन्वयात् अव्याप्त्यप्रसक्तेः व्याप्यवृत्तित्वविशिषणवैयर्थ्यात् । तथा च व्याप्यवृत्तित्वमस्तीति कृत्वा उच्यमानं समाधानान्तरं न संगच्छते ।

 न च-स्वविशिष्टसंबन्धिनिष्ठाभावे व्याप्यवृत्तित्वविशेषणम् अवश्यं निवेशनीयम् । अन्यथा संयोगवत् संयोगेन द्रव्यमपि अव्याप्यवृत्तीति पक्षे संयोगसंबन्धेन साध्यकस्थले \`

वह्निमान् धूमात्'

इत्यादौ हेत्वधिकरणपर्वतादिवृत्ति संयोगसंबन्धावच्छिन्नाभावप्रतियोगितावच्छेदकस्य घटत्वादेः घटत्वादिविशिष्टसंबन्धिनि भूतलादौ किञ्चिदवच्छेदेन वर्तते यः संयोगेन घटाद्यभावः तत्प्रतियोगितावच्छेदकत्वमेवास्तीति स्वविशिष्टसंबन्धिनिष्ठाभावप्रतियोगितानवच्छेदकहेतुसमानाधिकरणाभावप्रतियोगितावच्छेदककस्य धर्मस्य अप्रसिद्ध्या तद्भिन्नत्वं साध्यतावच्छेदके दुर्घटमिति अव्याप्तिः स्यात् । स्वविशिष्टसंबन्धिनिष्ठाभावे व्याप्यवृत्तित्वनिवेशे तु घटादिविशिष्टसंबन्धिनि भूतलादौ संयोगेन घटाद्यभावः अव्याप्यवृत्तिरिति व्याप्यवृत्यभावान्तरमादाय तत्प्रतियोगितानवच्छेदकत्वं घटत्वादावस्तीति घटत्वादेः पारिभाषिकावच्छेदकत्वोपपत्तिः । एवं च हेतुसमानाधिकरणाभावेऽपि व्याप्यवृत्तित्वम् अवश्यम् निवेशनीयम् । अन्यथा \`

कपिसंयोगी एतद्वृक्षत्वात्'

इत्यादौ हेतुसमानाधिकरणकपिसंयोगाभावप्रतियोगितावच्छेदकस्य कपिसंयोगत्वस्य कपिसंयोगत्वविशिष्टसंबन्धिनिष्ठव्याप्यवृत्यभावप्रतियोगितानवच्छेदकत्वसत्त्वेन कपिसंयोगत्वस्य पारिभाषिकावच्छेदकत्वापत्त्या अनवच्छेदकत्वविरहेण अव्याप्त्यापत्तेः । तथा च व्याप्यवृत्तित्वविशेषणमस्तीति कृत्वा प्रवृत्तस्य ग्रन्थस्य नासंगतिः इति---वाच्यम् ।

 स्वविशिष्टसंबन्धिनिष्ठाभावे निवेश्यमानं व्याप्यवृत्तित्वं न निरवच्छिन्नवृत्तिकत्वम् । संयोगाभावस्य वा संयोगेन घटाद्यभावस्य वा गुणादौ निरवच्छिन्नवृत्तिकत्वेन तद्व्यावृत्यसंभवात् । किंतु अवच्छिन्नवृत्तिकान्यत्वमेव व्याप्यवृत्तित्वम् । तथा सति संयोगेन साध्यतायां \`

वह्निमान् धूमात्'

इत्यादौ पारिभाषिकावच्छेदकाप्रसिद्धिः । हेतुसमानाधिकरणाभावपदेन स्वविशिष्टसंबन्धिनिष्ठाभावपदेन च साध्यतावच्छेदकसंयोगसंबन्धावच्छिन्नघटाद्यभावस्यैव ग्राह्यतया तस्य सर्वस्यापि अवच्छिन्नवृत्तिकतया अवच्छिन्नवृत्तिकान्यत्वरूपव्याप्यवृत्तित्वविशिष्टाभावप्रतियोगितानिरूपितसाध्यतावच्छेदकसंबन्धावच्छिन्नप्रतियोगितानवच्छेदकत्वं हेतुसमानाधिकरणाभावप्रतियोगितावच्छेदके अप्रसिद्धमिति पारिभाषिकावच्छेदकाप्रसिद्ध्या अव्याप्तेः दुर्वारत्वात् । अतः प्रतियोगितायां साध्यतावच्छेदकसंबन्धावच्छिन्नत्वं परित्यज्य एकसंबन्धावच्छिन्नत्वं विशेषणताविशेषावच्छिन्नत्वं वा निवेशनीयम् । हेतुसमानाधिकरणाभावीययत्संबन्धावच्छिन्नप्रतियोगितावच्छेदकंस्वविशिष्टसंबन्धिनिष्ठाभावीयतत्संबन्धावच्छिन्नप्रतियोगितानवच्छेदकम्,

अथ वा हेतुसमानाधिकरणाभावीयस्वरूपसंनबन्धावच्छिन्नप्रतियोगितावच्छेदकं स्वविशिष्टसंबन्धिनिष्ठाभावीयस्वरूपसंबन्धावच्छिन्नप्रतियोगितानवच्छेदकं तत् पारिभाषिकावच्छेदकम् । तद्भिन्नं यत् साध्यतावच्छेदकं तदवच्छिन्नसामानाधिकरण्यं व्याप्तिः ।

 \`

वह्निमान् धूमात्'

इत्यादौ हेतुसमानाधिकरणाभावः घटवत्त्वप्रकारकप्रमाविशेष्यत्वाभावः । तदीयस्वरूपसंबन्धावच्छिन्नप्रतियोगितायाम् अवच्छेदकं घटवत्त्वप्रकारकप्रमाविशेष्यत्वत्वम् । तच्च स्वविशिष्टेत्यादिविशेषणाक्रान्तम् । स्वं - घटत्वम् । स्वविशिष्टघटसंबन्धि घटवद्भूतलम् । तन्निष्ठो यः अभावः न हि घटवत्त्वप्रकारकप्रमाविशेष्यत्वाभावः । अपि तु फटत्त्वप्रकारकप्रमाविशेष्यत्वाभावः । तदीयस्वरूपसंबन्धावच्छिन्नप्रतियोगितानवच्छेदकं घटवत्त्वप्रकारकप्रमाविशेष्यत्वत्वमिति । तथा च पारिभाषिकावच्छेदकं घटत्वादिकमेव प्रसिद्धमिति तादृशाप्रसिद्धिनिबन्धनः दोषः नास्तीति भावः ।

 तस्मात् वक्ष्यमाणं वा (पृ.338) इति ग्रन्थस्य अभावे व्याप्यवृत्तित्वविशेषणं न देयमेव । तददानेऽपि \`

संयोगी सत्वात्'

इत्यत्र हेतुसमानाधिकरणगुणाद्यभावमादाय तत्प्रतियोगितावच्छेदकगुणत्वाद्यनतिरिक्तवृत्तित्वस्य संयोगत्वे सत्त्वेन अतिव्याप्त्यप्रसक्तेः । यदि वायप्यवृत्तित्वविशेषणं नास्ति तर्हि दीधितौ व्याप्यवृत्यभावप्रतियोगितावच्छेदकगुणत्वाद्यनतिरिक्तवृत्तीति लेखनं कथं संगच्छत इति नाशंकनीयम् । हेतुसमानाधिकरणाभावप्रतियोगितावच्छेदकस्य गुणत्वस्य संयोगत्वविशिष्टसंबन्धिनिष्ठाभावप्रतियोगितानवच्छेदकत्वं अस्तीति सूचनार्थं गुणत्वावच्छिन्नाभावे व्याप्यवृत्तित्वकथनम् । संयोगाभाववद्गुणाद्यभावः यद्यव्याप्यवृत्तिः स्यात्,

तदा गुणत्वादिकं संयोगात्ववत् संयोगत्वविशिष्टसंनबन्धिनिष्ठाभावप्रतियोगितावच्छेदकं स्यात्,

न तु तथा अस्ति । गुणाद्यभावस्य व्याप्यवृत्तित्वात् संयोगाभावापेक्षया वैलक्षण्यात् । तथा च व्याप्यवृत्तित्वं न लक्षणघटकम् । अतः \`

वक्ष्यमाणं वा'

इत्यादेः समाधानान्तरत्वं साधु संगतम् इति ।

 लघुरूपसमनियतेति (पृ.340) । \`

प्रमेयधूमवान् वह्नेः'

इत्यादौ व्यभिचारिणि हेतुसमानाधिकरणः य प्रमेयधूमाभावः तत्प्रतियोगितावच्छेदकत्वं लघुनि धूमत्वे एव वर्तते । अनवच्छेदकत्वं साध्यतावच्छेदके गुरुधऱ्मे प्रमेयत्वविशिष्टधूमत्वेऽस्तीति अतिव्याप्तिः । स्यात् । तद्वारणाय पारिभाषिकावच्छेदकत्वं विवक्षणीयमिति भावः ।

 व्याप्यवृत्तित्वादिरूपविशेषणेन व्यावर्तनेऽपीति (पृ.340) । संयोगाभावे अवच्छिन्नवृत्तिकान्यत्वरूपव्याप्यवृत्तित्वविरहेण हेतुसमानाधिकरणसाध्याभावपदेन संयोगादिरूपसाध्याभावस्य ग्रहीतुमशक्यत्वेऽपि न क्षतिः - नातिव्याप्तिः । व्याप्यवृत्ति यत् अभावान्तरं गुणाद्यभावरूपं तत्प्रतियोगितावच्छेदकगुणत्वाद्यनतिरिक्तवृत्तित्वस्य संयोगत्वादौ सत्त्वेन \`

संयोगी सत्त्वात्'

इत्यत्र अतिव्याप्यप्रसक्तेरिति भावः ।

 सत्तात्वसाधारणतया (पृ.340) इति । सत्ता विशिष्टसत्तात्वशून्या न भवति । विशिष्टसत्तायाः विशिष्टसत्तात्वाश्रयत्वे तदभिन्नायाः सत्ताया अपि विशिष्टसत्तात्वाश्रयत्वात् । किंतु घटादिकमेव विशिष्टसत्तात्वशून्यम् । तदवृत्तित्वं सत्तात्वेऽस्तीति भावः । निरुक्तानतिरिक्तवृत्तित्वस्येति (पृ.340) \>

स्वविशिष्टसंबन्धिनिष्ठाभावप्रतियोगितानवच्छेदकतत्कत्वरूपस्य अनतिरिक्तवृत्तित्वस्येत्यर्थः । केवलान्वयित्वात् इति (पृ.341) । संयोगेन घटवत्यपि देशे किञ्चिदवच्छेदेन संयोगेन घटाभावस्य सत्त्वात् तच्छून्ये सुतरां तस्य सत्त्वात् संयोगेन घटाद्यभावस्य केवलान्वयित्वमिति भावः ।

 अवच्छिन्नवृत्तिकान्यत्वरूपव्याप्यवृत्तित्वस्येति (पृ.341) । निरवच्छिन्नवृत्तिकत्वरूपस्य व्याप्यवृत्तित्वस्य निवेशे व्याप्यवृत्तित्वविशेषणदानेऽपि संयोगाभावस्य वा संयोगेन द्रव्याभावस्य वा व्यावृत्तिः न संभवति । गुणादौ तस्य निरवच्छिन्नवृत्तिकत्वात् । अतः अवच्छिन्नवृत्तिकान्यत्वरूपं व्याप्यवृत्तित्वमेव स्वविशिष्टसंबन्धिनिष्ठाभावे निवेशनीयम् इति भावः ।

 तददानेऽपीति (पृ.341) । हेतुसमानाधिकरणाभावे व्याप्यवृत्तित्वविशेषणादानेऽपि \`

संयोगी द्रव्यत्वात्'

इति सद्धेतौ हेतुसमानाधिकरणाभावप्रतियोगितावच्छेदकस्य संयोगत्वस्य संयोगत्वविशिष्टसंबन्धिनिष्ठाभावप्रतियोगितानवच्छेदकत्वविरहेण स्वपदेन संयोगत्वस्य ग्रहीतुमशक्यतया तस्य पारिभाषिकावच्छेदकत्वविरहेण अव्याप्तिविरहात् इति भावः ।

 गुणत्वावच्छिन्नाभावप्रतियोगिताया (पृ.342) इति । गुणत्वावच्छिन्नाभावप्रतियोगितानिरूपितं पारिभाषिकावच्छेदकत्वम् इत्यर्थः । जन्यद्रव्येऽपीति (पृ.342) । \`

संयोगी सत्त्वात्'

इत्यत्र गुणत्वावच्छिन्नाभावप्रतियोगितानिरूपितं पारिभाषिकावच्छेदकत्वं संयोगत्वे दुर्घटम् । हेतुसमानाधिकरणाभावप्रतियोगितावच्छेदके गुणत्वे संयोगत्वविशिष्टसंयोगसंबन्धिजन्यद्रव्यनिष्ठः यः उत्पत्तिकालावच्छिन्नगुणसामान्याभावः तत्प्रतियोगितावच्छेदकत्वस्यैव सत्त्वेन स्वविशिष्टसंबन्धिनिष्ठाभावप्रतियोगितानवच्छेदकतत्कत्वविरहात् संयोगत्वस्य इत्यालोच्य हेतुसमानाधिकरणाभावान्तरमादाय संयोगान्तस्य अवच्छेदकत्वमुपपादयति---गुणावृत्तित्वेति (पृ.342) हेत्वधिकरणगुणवृत्तिः यः गुणावृत्त्यभावः तत्प्रतियोगितावच्छेदके गुणावृत्तित्वे संयोगत्वविशिष्ट संबन्धिनिष्ठाभावप्रतियोगितानवच्छेदकत्वमस्ति । संयोगत्वविशिष्टसंबन्धिनि जन्यद्रव्येऽपि गुणावृत्तिघटत्वादेः सत्त्वेन गुणावृत्यभावविरहात् अभावान्तरमादाय तत्प्रतियोगितानवच्छेदकत्वात् गुणावृत्तित्वस्य । अतः संयोगत्वस्य पारिभाषिकावच्छेदकत्वं सुघटमिति भावः ।

 द्रव्यमात्रसमवेतत्वावच्छिन्नाभावानुसरणे हेतुमाह - संयोगी गुणान्यत्वे सति सत्त्वादिति (पृ.342) संयोगाभाववति कर्मणि गुणान्यत्वविशिष्टसत्तायाः सद्भावात् अयं हेतुः व्यभिचारी । अत्र गुणावृत्त्यभावमादाय संयोगत्वरूपसाध्यतावच्छेदकस्य पारिभाषिकावच्छेदकं दुर्घटम् । हेतुतावच्छेदकविशिष्टहेत्वधिकरणे कर्मणि गुणावृत्तिकर्मत्वस्य सत्त्वेन गुणावृत्त्यभावविरहात् । अतः संयोगसाध्यकव्यभिचारिसामान्ये \`

संयोगी सत्त्वात्'

इत्यत्र वा \`

गुणान्यत्वे सति सत्त्वात्'

इत्यत्र वा साध्यतावच्छेदकसंयोगत्वस्य हेतुसमानाधिकरणयादृशाभावप्रतियोगितावच्छेदकं गृहीत्वा पारिभाषिकावच्छेदकत्वं संभवति तादृशाभावं प्रदर्शयति---द्रव्यमात्रसमवेतत्वेत्यादिना (पृ.342) तथा च हेत्वधिकरणे गुणेकर्मणि वा द्रव्यमात्रसमवेतं किमपि नास्ति । अतः द्रव्यमात्रसमवेतत्वावच्छिन्नाभावः हेत्वधिकरणवृत्तिः । तत्प्रतियोगितावच्छेदकं द्रव्यमात्रसमवेतत्वं संयोगत्वविशिष्टसंबन्धिनिष्ठाभावप्रतियोगितानवच्छेदकम् । संयोगत्वविशिष्टसंयोगसंबन्धिनि द्रव्ये द्रव्यमात्रसमवेतस्य द्रव्यत्वादेः सत्त्वेन द्रव्यमात्रसमवेतत्वावच्छिन्नाभावस्य असत्त्वात् । अतः संयोगत्वस्य द्रव्यमात्रसमवेतत्वमादाय पारिभाषिकावच्छेदकत्वं सुघटमिति भावः । \</

56\>

॥ इति चतुर्दशलक्षणण्यां चक्रवर्तिलक्षणम् ॥

\<

57.1\>

प्रगल्भलक्षणम्-प्रथमलक्षणम् ।

 विवरणम्



 प्रगल्भस्य लक्षणद्वयम् (पृ.342) इति । प्रगल्भोक्तं व्याप्तिलक्षणद्वयं साध्याभावपदवैयर्थ्यरूपेण एकेन दोषेण दूषयितुम् एकदैव उपन्यस्यति-साध्यतावच्छेदकविशिष्टेत्यादिना (पृ.350) । प्रथमलक्षणघटकम् अवच्छेदकत्वम् अनतिरिक्तवृत्तित्वरूपम् । स्वपदं हेतुतावच्छेदकावच्छिन्नपरम् । तथा च साध्यतावच्छेदकविशिष्टसाध्यसामानाधिकरण्यानतिरिक्तवृत्ति यद्धर्मविशिष्टसमानाधिकरणसाध्याभावत्वं तद्धर्मवत्त्वं व्याप्तिः ।

 सद्धेतौ \`

वन्हिमान् धूमात्'

इत्यादौ साध्यतावच्छेदकवह्नित्वविशिष्टवह्न्यधिकरणवृत्तित्वानतिरिक्तवृत्ति धूमत्वविशिष्टसमानधिकरणसाध्याभावत्वं भवति । धूमत्वविशिष्टधूमाधिकरणवृत्तिः साध्याभावः वह्नित्वेन घटाभावः । साध्याभावपदेन साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावस्य विवक्षितत्वात् । वन्हित्वेन घटाभावश्च नियमेव साध्यसमानाधिकरणो भवति । अतः साध्यसामानाधिकरण्यानतिरिक्तवृत्तित्वं हेतुसमानाधिकरणवह्नित्वेन घटाभावत्वेऽस्तीति तद्धर्मवत्त्वस्य धूमत्ववत्त्वस्य धूमे सत्त्वात् लक्षणसमन्वयः ।

 \`

धूमवान वह्नेः'

इत्यादौ हेतुसमानाधिकरणसाध्याभावः धूमत्वेन धूमाभावोऽपि । स तु साध्यसमानाधिकरणो न भवति । धूमवति पर्वतादौ अवृत्तेः । अतः साध्यसामानाकिरण्यशून्यधूमत्वेन धूमाभावे हेतुसमानाधिकरयणसाध्याभावत्वसत्त्वेन साध्यसामानाधिकरण्यानतिरिक्तवृत्तित्वं हेतुसमानाधिकरणसाध्याभावत्वे नास्तीति नातिव्याप्तिः ।

 भिश्रलक्षण एव साध्याभावस्य दीधितिकारैः द्वितीयरीत्या अभिधानात् इदानीं साध्यप्रतियोगिकाभाव एव निविष्ट इत्याशयेन आह - विशिष्टाभाव (पृ.350) इति ।

 यद्यत्र साध्यभावपदेन साध्यप्रतियोगिकाभावः विवक्षितः,

तर्हि सद्धेतौ व्यधिकरणधर्मावच्छिन्नाभावं विनापि विशिष्टाभावम् उभयाभावं वा आदाय लक्षणसमन्वयः भवति । तथा हि - धूमाधिकरणपर्वतवृत्तिः साध्यप्रतियोगिकः अभावः---महानसीयत्वविशिष्टवह्न्यभावः वह्निघटोभयाभावो वा । अस्य अभावद्वस्य साध्यवह्न्यधिकरणपर्वतवृत्तितया साध्यसामानाधिकरण्यमस्ति । तथा च हेतुसमानाधिकरणसाध्याभावत्वे महानसीयत्वविशिष्टवह्न्यिभावत्वे वह्निघटोभयाभावत्वे च साध्याधिकरणवृत्तित्वानतिरिक्तवृत्तित्वसत्वात् लक्षणसमन्वयः । इत्थं च व्यधिकरणधर्मावच्छिन्नाभावं विनापि लक्षणसमन्वयसंभवे \`

प्रतियोग्यवृत्तिश्च'

इति ग्रन्थानुत्थितिशङ्का ।

 विशिष्टाभावः विशेष्यविशेषणसंबन्धाभावरूपः । उभयाभावः परंपरासंबन्धेन द्वित्वाभावरूपः । अतः तयोरभावयोः साध्यप्रतियोगिकत्वं नास्ति । विशिष्टाभावस्य विशेष्यविशेषणसंबन्धप्रतियोगिकत्वात् उभयाभावस्य द्वित्वप्रतियोगिकत्वाच्च । अतः साध्यप्रतियोगिकाभावपदेन विशिष्टाभावस्य वा उभयाभावस्य वा ग्रहीतुमशक्यत्वात् वह्नित्वेन वह्न्यभावस्य च हेतुसमानाधिकरणत्वविरहात् व्यधिकरणधर्मावच्छिन्नसाध्यनिष्ठप्रतियोगिताकं घटत्वेन वह्न्यभावमादायैव समन्वयः संभवतीति \`

प्रतियोग्यवृत्तिश्च'

इति ग्रन्थोत्थितिरिति भावः ।

 यद्यपि \`

वह्निमान् धूमात्'

इत्यादौ तत्तद्व्यक्तित्वावच्छिन्नसाध्यनिष्ठप्रतियोगिताकाभावमादाय समन्वयः संभवति,

तथापि \`

द्रव्यं पृथिवीत्वात्'

इत्यादौ एकव्यक्तिसाध्यकस्थले तद्व्यक्तित्वावच्छिन्नसाध्याभावस्य हेतुसमानाधिकरणत्वविरहात् व्यधिकरणधर्मावच्छिन्नाभावमादायैव लक्षणसमन्वयः संभवतीति तात्पर्यम् । \</

57.1\>

\<

57.2\>

प्रगल्भलक्षणम्-प्रथमलक्षणम् ।

 विवरणम्



 \`

अथ वा' (

पृ.352) इति पक्षे साध्याभावपदेन साध्यव्यापकतावच्छेदकरूपावच्छिन्नप्रतियोगिताकाभावः विवक्षितः । महानसीयत्वविशिष्टवन्हित्वस्य वा वह्निघटोभयत्वस्य वा वह्निव्यापकतावच्छेदकत्वं नास्तीति तदवच्छिन्नप्रतियोगिताकाभावस्य साध्याभावपदेन ग्रहीतुम् अशक्यतया विशिष्टाभावम् अभयाभावं वा आदाय लक्षणसमन्वयासंभवात् वह्नित्वेन घटाभावमादायैव समन्वयः कार्यः । तथा च \`

प्रतियोग्यवृत्तिश्च'

इति ग्रन्थसंगतिरिति भावः । \</

57.2\>

\<

57.3\>

प्रगल्भलक्षणम्-प्रथमलक्षणम् ।

 विवरणम्



 अवच्छेदकत्वम् इहेत्यादि (पृ.353) । हेतुसमानाधिकरणसाध्याभावत्वे साध्यसामानाधिकरण्यावच्छेदकत्वं यत् लक्षणे निविष्टम्,

तत् न स्वरूपसंबन्धरूपम् । हेतुसमानाधिकरणसाध्याभावत्वसाध्यसामानाधिकरण्ययोः स्वरूपसंबन्धरूपावच्छेद्यावच्छेदकभावे प्रमाणाभावात् । \`

धूमवान् वह्नेः'

इत्यादौ साध्याभावत्वस्य धूमत्वावच्छिन्नधूमाभाव - धूमत्वावच्छिन्नघटाभाव-उभयसाधारणतया धूमत्वावच्छिन्नघटाभाववृत्तित्वेन साध्याभावत्वस्य साध्यसामानाधिकरण्यावच्छेदकत्वमस्तीति अतिव्याप्तिः स्यात् यदि उक्तधर्मयोः स्वरूपसंनबन्धरूपावच्छेद्यावच्छेदकभावः स्वीक्रियेत इति भावः । अनतिरिक्तवृत्तित्वरूपावच्छेदकत्वविवक्षायां तु साध्यसामानाधिकरण्यशून्ये धूमत्वन धूमाभावेऽपि वह्निसमानाधिकरणसाध्याभावत्वसत्वात् साध्याभावत्वं न साध्यसामानाधिकरण्यानतिरिक्तवृत्ति । अतः \`

धूमवान् वह्नेः'

इत्यादौ नातिव्याप्तिरिति भावः ।

 यद्धर्मविशिष्टेत्यत्र (पृ.353) यद्धर्मपदेन हेतुतावच्छेदकीभूतो धर्मो ग्राह्यः । यद्धर्मविशिष्टसमानाधिकरणसाध्याभावत्वमित्यस्य यद्धर्मविशिष्टसमानाधिकरणत्वविशिष्टं साध्याभावत्वमित्यर्थः । यथाश्रुते साध्याभावे यद्धर्मविशिष्टसमानाधिकरणत्वसत्त्वेऽपि साध्याभावत्वे यद्धर्मविशिष्टसमानाधिकरणत्वविरहात् । समानाधिकरणत्ववैशिष्ट्यं च साध्याभावत्वे सामानाधिकरण्यसंबन्धेन । तथा च यद्धर्मविशिष्टसामानाधिकरण्यविशिष्टं साध्याभावत्वं साध्यसामानाधिकरण्यानतिरिक्तवृत्ति तद्धर्मवत्त्वं व्याप्तिरिति पर्यवसितोऽर्थः ।

 \`

वन्हिमान् धूमात्'

इत्यादौ धूमत्वविशिष्टधूमसामानाधिकरण्यविशिष्टं साध्याभावत्वं वह्नित्वेन घटाभावत्वम् । तस्य वन्हित्वविशिष्टसामानाधिकरण्यानतिरिक्तवृत्तित्वमस्ति इति लक्षणसमन्वयः ।

 \`

धूमवान् वह्नेः'

इत्यादौ हेतुतावच्छेदकवह्नित्वविशिष्टवन्हिसामानाधिकरण्यविशिष्टं साध्याभावत्वं धूमत्वावच्छिन्नधूमाभावत्वमपि । तस्य साध्यतावच्छेदकधूमत्वविशिष्टधूमसामानाधिकरण्यानतिरिक्तवृत्तित्वं नास्तीति नातिव्याप्तिरिति भावः ।

 तादृशसाध्याभावत्वमिति (पृ.353) । हेतुसामानाधिकरण्यविशिष्टसाध्याभावत्वमित्यर्थः । तादृशसाध्याभावस्यापीति (पृ.353) । साध्यतावच्छेदकावच्छिन्नसाध्याभावस्यापीत्यर्थः । तदतिरिक्तवृत्येव तदिति (पृ.353) । साद्यसामानाधिकरण्यातिरिक्तवृत्येव हेतुसमानाधिकरणसाध्याभावत्वमित्यर्थः । \</

57.3\>

\<

57.4\>

प्रगल्भलक्षणम्-प्रथमलक्षणम् ।

 विवरणम्



 साध्यतावच्छेदकविशिष्टेत्यस्य प्रयोजनमाह-गुणान्यत्वविशिष्टसत्तावान् (पृ.355) इति । \`

गुणान्यत्वविशिष्टसत्तावान् जातेः'

इत्यत्र हेत्वधिकरणगुणवृत्तिः साध्याभावः गुणान्यत्वविशिष्टसत्ताभावः । हेतुसमानाधिकरणसाध्याभावत्वं गुणान्यत्वविशिष्टसत्ताभावत्वम् । तस्य साध्यसमानाधिकरण्यानतिरिक्तवृत्तित्वमस्ति । साध्यपदेन विशिष्टशुद्धयोरनतिरेकात् शुद्धसत्ताया अपि ग्रहीतुं शक्यतया शुद्धसत्ताधिकरणगुणवृत्तौ गुणान्यत्वविशिष्टसत्ताभावे शुद्धसत्तासामानाधिकरण्यनियमात् शुद्धसत्तासामानाधिकरण्यानतिरिक्तवृत्त्येव विशिष्टसत्ताभावत्वमिति । तता च अतिव्याप्तिः । तद्वारणाय साध्यतावच्छेदकविशिष्टेत्युक्तम् । गुणान्यत्वविशिष्टसत्ताभावत्वे गुणान्यत्वविशिष्टसत्तात्वावच्छिन्नसामानाधिकरण्यं नास्ति । गुणान्यत्वविशिष्टसत्तात्वावच्छिन्नाधिकरणे द्रव्ये गुणान्यत्वविशिष्टसत्ताभावस्य अवृत्तेः । तथा च गुणान्यत्वविशिष्टसत्तात्वावच्छिन्नसामानाधिकरण्यातिरिक्तवृत्येव हेतुसमानाधिकरणविशिष्टसत्ताभावत्वमिति नातिव्याप्तिरिति भावः ।

 साध्याधिकरणत्वं साध्यतावच्छेदकसंबन्धेनेति (पृ.355) । साध्याधिकरणतायां साध्यतावच्छेदकसंबन्धावच्छिन्नत्वं निवेशनीयम् । अन्यथा \`

धूमवान् वह्नेः'

इत्यादौ व्यभिचारिणि हेतुसमानाधिकरणस्य संयोगसंबन्धावच्छिन्नधूमत्वावच्छिन्नधूमाभावस्य,

समवायसंबन्धेन धूमाधिकरणधूमावयववृत्तितया धूमसामानाधिकरण्यानतिरिक्तवृत्तित्वं संयोगसंबन्धावच्छिन्नधूमत्वावच्छिन्नधूमाभावत्वेऽस्तीति अतिव्याप्तिः स्यात् । तद्वारणाय साध्यसामानाधिकरण्यघटकसाध्याधिकरणतायां साध्यतावच्छेदकसंबन्धावच्छिन्नत्वं निवेशनीयम् । तन्निवेशे साध्यतावच्छेदकसंयोगसंबन्देन साध्यस्य धूमस्य अधिकरणं न धूमावयवः । किं तु पर्वतादि । तद्वृत्तित्वं संयोगेन धूमाभावे नास्तीति साध्यसामानाधिकरण्यातिरिक्तवृत्येव साध्याभावत्वम् इति नातिव्याप्तिरिति भावः । \</

57.4\>

\<

57.5\>

प्रगल्भलक्षणम्-प्रथमलक्षणम् ।

 विवरणम्



 द्रव्यं विष्टिसत्त्वादिति (पृ.356) । हुतुतावच्छेदकविशिष्टत्वानुपादाने \`

द्रव्यं विशिष्टसत्त्वात्'

इत्यत्र सद्धेतौ हेतोः सत्तायाः अधिकरणे गुणे द्रव्यत्वत्वेन द्रव्यत्वाभावस्य वर्तमानतया तस्याभावस्य साध्यसामानाधिकरण्यं नास्तीति अव्याप्तिः स्यात् । तद्वारणाय हेतुतावच्छदकविशिष्टत्वनिवेशः । तन्निवेशे हेतुतावच्छेदकगुणकर्मान्यत्वविशिष्टसत्तात्वावच्छिन्नाधिकरणं न गुणः । अपि तु द्रव्यमेव । तद्वृत्तिः साध्याभावः न द्रव्यत्वत्वेन द्रव्यत्वाभावः,

किन्तु द्रव्यत्वत्वेन घटाभावः । तस्य च साध्यसामानाधिकरण्यनियमात् नाव्याप्तिरिति भावः ।

 तद्विशिष्टाधिकरणत्वम् (पृ.356) इति । हेतुतावच्छेदकविशिष्टाधिकरणत्वे हेतुतावच्छेदकसंबन्धावच्छिन्नत्वमपि निवेशनीयम् । अन्यथा \`

वह्निमान् धूमात्'

इत्यादौ धूमत्वविशिष्टधूमस्य समवायसंबन्धेन अधिकरणे धूमावयवे वह्नित्वेन वह्न्यभावस्य वर्तमानतया तस्य च वह्निरूपसाध्यसामानाधिकरण्यं नास्तीत्यव्याप्तिः स्यात् । हेतुतावच्छेदकसंबन्धनिवेशे तु संयोगसंबन्धेन धूमाधिकरणं न धूमावयवः,

किं तु पर्वतादिः । तद्वृत्तिः साध्याभावः न वह्नित्वेन वह्न्यभावः,

किं तु वह्नित्वेन घटाभाव एव । तस्य साध्यसामानाधिकरण्यमस्ति इति नाव्याप्तिरिति भावः । \</

57.5\>

\<

57.6\>

प्रगल्भलक्षणम्-प्रथमलक्षणम् ।

 विवरणम्



 साध्यहेतुसामानाधिकरण्यघटकेति (पृ.357) । साध्याधिकरणवृत्तित्वे हेत्वधिकरणवृत्तित्वे च स्वरूपसंबन्धावच्छिन्नत्वं निवेशनीयम् । अन्यथा साध्याधिकरणनिरूपितवृत्तित्वे स्वरूपसबंन्धावच्छिन्नत्वानिवेशे \`

द्रव्यं सत्वात्'

इत्यत्र व्यभिचारिणि हेत्वधिकरणगुणे स्वरूपसंबन्धेन वर्तते यः साध्याभावः द्रव्यत्वत्वेन द्रव्यत्वाभावः तस्य साध्याधिकरणे महाकाले कालिकसंबन्धेन वर्तमानतया हेतुसमानाधिकरणसाध्याभावत्वे साध्यसामानाधिकरण्यानतिरिक्तवृत्तित्वमस्ति इति अतिव्याप्तिः स्यात् । साध्याधिकरणवृत्तित्वे स्वरूपंसबन्धावच्छिन्नत्वनिवेशे तु द्रव्यत्ववति महाकाले द्रव्यत्वत्वेन द्रव्यत्वाभावस्य कालिकसंबन्धेन वृत्तावपि स्वरूपसंबन्धेन अवृत्तेः नातिव्याप्तिः ।

 एवं हेत्वधिकरणवृत्तित्वे स्वरूपसंबन्धावच्छिन्नत्वानिवेशे \`

सत्तावान् द्रव्यत्वात्'

इत्यत्र सद्धेतौ हेत्वधिकरणे द्रव्ये--काले सत्तात्वेन सत्ताभावस्य कालिकसंबन्धेन वर्तमानतया तस्य च साध्याधिकरणे स्वरूपंसंबन्धेन वृत्तिर्नास्तीति अव्याप्तिः स्यात् । हेत्वधिकरणवृत्तित्वे स्वरूपसंबन्धावच्छिन्नत्वनिवेशे तु हेत्वधिकरणे काले सत्तात्वेन सत्ताभावस्य स्वरूपसंबन्धेन अवृत्तेः स न लक्षणघटकः । किं तु सत्तात्वेन घटाभाव एव लक्षणघटकः । तस्य च साध्यसामानाधिकरण्यमस्तीति नाव्याप्तिरिति भावः । तथा च यद्धर्मावच्छिन्नहेतुतावच्छेदकसंबन्धावच्छिन्नाधेयतानिरूपिताधिकरणतावन्निरूपितस्वरूपसंबन्धावच्छिन्नवृत्तित्वत्वविशिष्टसाध्याभावत्वं साध्यतावच्छेदकसंबन्धावच्छिन्नसाध्यतावच्छेदकावच्छिन्नाधेयतानिरूपिताधिकरणतावन्निरूपितस्वरूपसंबन्धावच्छिन्नवृत्तित्वानतिरिक्तवृत्ति तद्धर्मवत्त्वम् व्याप्तिरिति पर्यवस्यति । \</

57.6\>

\<

57.7\>

प्रगल्भलक्षणम्-प्रथमलक्षणम् ।

 विवरणम्



 यद्यपीत्यादि (पृ.397) । हेतुसामानाधिकरण्यविशिष्टसाध्याभावत्वघटकं यत् अभावत्वरूपं विशेष्यम्,

तत्र साध्यसामानाधिकरण्यशून्यसमानाधिकरणधर्मावच्छिन्नसाध्याभाववृत्तित्वमस्ति । तथा च अभावत्वरूपेण विशेष्ये साध्यसामानाधिकरण्यशून्यवृत्तित्वसत्त्वे हेतुसामानाधिकरण्यविशिष्टसाध्यव्यापकतावच्छेदकरूपावच्छिन्नप्रतियोगिताकत्वविशिष्टेऽभावत्वे साध्यसामानाधिकरण्यशून्यवृत्तित्वाभावः न संभवति । विशेष्यवृत्तिधर्मप्रतियोगिकविशिष्टानुयोगिकाभावानङ्कीकारात् । तथा च \`

वह्निमान् धूमात्'

इत्यादावव्याप्तिरिति भावः ।

 व्यतिरेकिसाध्यकेति (पृ.358) । \`

वह्निमान् धूमात्'

इत्यादावित्यर्थः । केवलान्वयिसाध्यके समानाधिकरणधर्मावच्छिन्नसाध्याभावाप्रसिद्ध्या अभावत्वरूपं विशेष्यं व्यदिकरणधर्मावच्छिन्नाभाव एव अस्ति । तस्य च साध्यसामानाधिकरण्यनियमात् साध्यासमानाधिकरणाभावसाधारण्यम् अभावत्वस्य नास्तीति अनतिरिक्तवृत्तित्वस्य सुवचत्वात् नाव्याप्तिरित्यालोच्य व्यतिरेकिसाध्यकेत्युक्तम् । साध्यासमानाधिकरणाभावसाधारणमिति (पृ.358) । साध्यसामानाधिकरण्यशून्यः यः अभावः समानाधिकरणधर्मावच्छिन्नसाध्याभावः तद्वृत्तीत्यर्थः ।

 तथापीत्यादि (पृ.358) । साध्यसामानाधिकरण्यशून्यावृत्तित्वं न लक्षणघटकम् । किं तु यावन्तः यत्समानाधिकरणाः साध्याभावाः साध्यतावच्छेदकविशिष्टसाध्यसमानाधिकरणाः तत्त्वं व्याप्तिरिति विवक्षितम् । सद्धेतौ हेतुसमानाधिकरणानां व्यधिकरणधर्मावच्छिन्नाभावानां सर्वेषामपि साध्यसामानाधिकरण्यमस्तीति लक्षणसमन्वयः । असद्धेतौ \`

धूमवान् वह्नेः'

इत्यादौ हेतुसमानाधिकरणयावत्साध्याभावान्तर्गतस्य धूमत्वेन धूमाभावस्य धूमसामानाधिकरण्यं नास्तीति नातिव्याप्तिरिति भावः । \</

57.7\>

\<

58.1\>

प्रगल्भद्वितीयलक्षणम् ।

 विवरणम्



 यत्समानाधिकरणसाध्याभावप्रमायां साध्यवत्ताज्ञानप्रतिबन्धकत्वं नास्ति तत्त्वं व्याप्तिरिति द्वितीयलक्षणम् । यत्पदं यद्धर्मावच्छिन्नपरम्‌ । यद्धर्मपदेन हेतुतावच्छेदकं ग्राह्यम् । प्रमापदं प्रमासामान्यपरम् । साध्यवत्ताज्ञानपदमपि साध्यवत्ताज्ञानसामान्यपरम् । तथा च यद्धर्मावच्छिन्नाधिकरणवृत्ति-साध्याभावविषयके-प्रमासामान्ये साध्यवत्ताज्ञानसामान्यप्रतिबन्धकत्वाभावः तद्धर्मवत्त्वं व्याप्तिः ।

 \`

वह्निमान् धूमात्'

इत्यादौ धूमत्वावच्छिन्नाधिकरणवृत्तिः साध्याभावः साध्यनिष्ठप्रतियोगिताकाभावः घटत्वेन वह्न्यभावः । तद्विषयकप्रमायां \`

पर्वतः घटत्वेन वह्न्यभाववान्'

इत्याकारिकायां साध्यवत्ताज्ञानसामान्यान्तर्गत \`

पर्वतो वन्हिमान्'

इति ज्ञानं प्रति प्रतिबन्धकत्वं नास्ति । \`

पर्वतः घटत्वेन वह्न्यभाववान्'

इति प्रमायां सत्यामपि \`

पर्वतो वह्निमान्'

इति ज्ञानस्योत्पत्तेः । तद्धर्मवत्त्वं धूमत्ववत्त्वं धूमेऽस्तीति लक्षणसमन्वयः ।

 \`

धूमवान् वह्नेः'

इत्यादौ हेतुतावच्छेदकवह्नित्वावच्छिन्नाधिकरणायोगोलकवृत्तिः यः धूमत्वेन धूमाभावः तद्विषयकप्रमायां \`

अयोगोलकं धूमाभाववात्'

इत्याकारिकायां साध्यवत्ताज्ञानं \`

अयोगोलकं धूमवत्'

इत्याकारकं प्रति प्रतिबन्धकत्वमेव अस्ति,

न तु तदभावः । अतः नातिव्याप्तिः । यद्धर्मविशिष्टसमानाधिकरणेति विवक्षायाः प्रयोजनमाह - तेन द्रव्यम् इति (पृ.359) । \`

द्रव्यं गणकर्मान्यत्वविशिष्टसत्त्वात्'

इत्यत्र सद्धेतौ सत्तायाः अधिकरणे गुणे वर्तते यः साध्याभावः द्रव्यत्वत्वेन द्रव्यत्वाभावः तद्विषयकप्रमायां द्रव्यत्ववत्ताज्ञानं प्रति प्रतिबन्धकत्वमेवास्तीति अव्याप्तिः स्यात् । तद्वारणाय यद्धर्मविशिष्टेत्युक्तम् । तदुक्तौ च हेतुतावच्छेदकं यत् गुणकर्मान्यत्वविशिष्टसत्तात्वं तदवच्छिन्नाधिकरणं द्रव्यमेव । तद्वृत्तिः साध्याभावः घटत्वेन द्रव्यत्वाभावः । तद्विषयकप्रमायां द्रव्यत्ववत्ताज्ञानप्रतिबन्धकत्वं नास्ति । \`

इदं घटत्वेन द्रव्यत्वाभाववत्'

इति प्रमायां सत्यामपि \`

इदं द्रव्यम्'

इति ज्ञानस्योत्पत्तेः । अतः नाव्याप्तिः । \</

58.1\>

\<

58.2\>

प्रगल्भद्वितीयलक्षणम् ।

 विवरणम्



 यद्धर्मावच्छिन्नसामानाधिकरण्यशरीरे इति (पृ.361) । यद्धर्मावच्छिन्नसामानाधिकरण्यं नाम यद्धर्मावच्छिन्नाधेयतानिरूपिताधिकरणतावद्वृत्तित्वम् । तत्र आधेयतायां हेतुतावच्छेदकसंबन्धावच्छिन्नत्वं निवेशनीयम् । अन्यथा \`

वह्निमान् धूमात्'

इत्यादौ समवायसंबन्धेन धूमत्वावच्छिन्नाधिकरणधूमावयववृत्तिः यः वह्नित्वेन वह्न्यभावः तत्प्रमायां वह्निमत्ताज्ञानप्रतिबन्धकत्वस्यैव सत्त्वात् तदभावविरहात् अव्याप्तिः स्यात् । हेतुतावच्छेदकसंबन्धनिवेशे संयोगसंबन्धेन धूमत्वावच्छिन्नाधिकरणं न धूमावयवः,

किन्तु पर्वतादिरेव । तद्वृत्तिः साध्याभावः न वह्नित्वेन वह्न्यभावः,

किन्तु घटत्वेन वह्न्यभावः । तद्विषयकप्रमायां साध्यवत्ताज्ञानप्रतिबन्धकत्वाभावसत्त्वात् नाव्याप्तिरिति भावः ।

 अधिकरणवृत्तित्वञ्चेति (पृ.361) । यद्धर्मावच्छिन्नाधिकरणवृत्तित्वे निरवच्छिन्नत्वं विशेषणं देयम् । अन्यथा \`

कपिसंयोगी एतद्वृक्षत्वात्'

इत्यत्र हेत्वधिकरणवृक्षवृत्तिः यः साध्याभावः कपिसंयोगत्वेन कपिसंयोगाभावः तद्विषयकप्रमायां कपिसंयोगाभावस्य अव्याप्यवृत्तित्वज्ञानशून्यकाले कपिसंयोगवत्ताज्ञानप्रतिबन्धकत्वमेवास्ति इति अव्याप्तिः स्यात् । निरवच्छिन्नत्वनिवेशे तु हेत्वधिकरणवृक्षनिरूपितमूलावच्छिन्नवृत्तित्वमेव कपिसंयोगत्वेन कपिसंयोगाभावे वर्तते,

न तु निरवच्छिन्नवृत्तित्वम् । तथा च वृक्षनिरूपितनिरवच्छिन्नवृत्तिकः साध्याभावः घटत्वेन कपिसंयोगाभाव एव । तद्विषयकप्रमायां कपिसंयोगवत्ताज्ञानप्रतिबन्धखत्वाभावसत्त्वात् नाव्याप्तिरिति भावः । तपिसंयोगाभावस्य अव्याप्यवृत्तित्वज्ञानकाले \`

वृक्षः कपिसंयोगाभाववान्'

इति प्रमायाः \`

वृक्षः कपिसंयोगी'

इति ज्ञानप्रतिबन्धकत्वविरहात् अव्याप्त्यप्रसक्तेः अव्याप्यवृत्तित्वज्ञानविरहकालिकायाः (पृ.361) इत्युक्तम् । \</

58.2\>

\<

58.3\>

प्रगल्भद्वितीयलक्षणम् ।

 विवरणम्



 प्रमायां प्रमासामान्ये (पृ.361) । इत्यादि सामान्यपदानुपादाने \`

धूमवान् वह्नेः'

इत्यत्र अतिव्याप्तिः । वह्न्यधिकरणायोगोलकवृत्तिः यः घटत्वेन धूमाभावः तद्विषयकप्रमायां धूमवत्ताज्ञानप्रतिबन्धकत्वाभावसत्त्वात् । अतः प्रमासामान्ये इत्युक्तम् । तदुक्तौ च वह्निसमानाधिकरणसाध्याभावविषयकप्रमासामान्यान्तर्गतायां \`

अयोगोलकं धूमत्वेन धूमाभाववत्'

इत्याकारिकायां समानाधिकरणधर्मावच्छिन्नसाध्याभावविषयकप्रमायां धूमवत्ताज्ञानप्रतिबन्धकत्वमेवास्तीति नातिव्याप्तिः । साध्याभावज्ञानसामान्येत्यनुक्त्वा साध्याभावप्रमासामान्ये इत्युक्तेः प्रयोजनमाह-समानाधिकरणधर्मावच्छिन्नाभावत्वेनेति (पृ.361) । \`

वन्हिमान् धूमात्'

इत्यादौ हेतुसमानाधिकरणः यः व्यधिकरणधर्मावच्छिन्नसाध्याभावः घटत्वेन वह्न्यभावः तद्विषयकज्ञानपदेन समानाधिकरणधर्मावच्छिन्नाभावत्वेन रूपेण - वह्नित्वावच्छिन्नवह्न्यभावत्वेन रूपेण घटत्वावच्छिन्नवह्न्यभावविषयकं यत् भ्रमात्मकज्ञानं तस्यापि ग्रहीतुं शक्यतया अस्य ज्ञानस्य साध्यवत्ताज्ञानप्रतिबन्धकत्वमेवास्तीति अव्याप्तिः स्यात् । अतः ज्ञानसामान्येत्यनुक्त्वा प्रमासामान्येत्युक्तम् इति भावः ।

 ननु प्रमापदनिवेशेऽपि वह्नित्वावच्छिन्नवह्न्यभावत्वेन घटत्वावच्छिन्नवह्न्यभावविषयकभ्रमस्यापि अभावत्वांशे प्रमात्वसत्त्वात् पुनः अव्याप्तिरित्यत आह-प्रमापदं चेति (पृ.362) । किञ्चिदंशेऽपि भ्रमरूपं न भवति यत् ज्ञानं तदेव अत्र प्रमापदेन विवक्षितम् । उक्तभ्रमात्मकज्ञानस्य अभावत्वांशे प्रमात्वेऽपि समानाधिकरणधर्मावच्छिन्नप्रतियोगिताकत्वाभाववति समानाधिकरणधर्मावच्छिन्नप्रतियोगिताकत्वावगाहितया प्रतियोगितांशे भ्रमत्वात् भ्रमभिन्नत्वविरहात् न तज्ज्ञानमादाय अव्याप्तिरिति भावः । स्वव्यधिकरणप्रकारावच्छिन्ना या या विषया तत्तदनिरूपकत्वं यावद्भ्रमभिन्नत्वम् । \</

58.3\>

\<

58.4\>

प्रगल्भद्वितीयलक्षणम् ।

 विवरणम्



 साध्यवत्ताज्ञानपदमपीति (पृ.363) । यथा प्रमापदं प्रमासामान्यपरम्,

तथा साध्यवत्ताज्ञानपदं साध्यवत्ताज्ञानसामान्यपरम् । यत्किञ्चित्साध्यवत्ताज्ञानपरत्वे \`

वन्हिमान् धूमात्'

इत्यादौ हेतुसमानाधिकरणघटत्वेन वह्न्यभावावगाहिप्रमायां \`

घटत्वेन वह्निमान्'

इत्याकारकं व्यधिकरणधर्मप्रकारेण साध्यावगाहिज्ञानं प्रति प्रतिबन्धकत्वस्य सत्त्वात् प्रतिबन्धकत्वाभावविरहात् अव्याप्तिः स्यात् । साध्यवत्ताज्ञानसामान्यपरत्वे तु वह्नित्वेन वह्न्यवगाहिज्ञानस्यापि साध्यवत्ताज्ञानसामान्यान्तर्गततया तादृशज्ञानं प्रति प्रतिबन्धकत्वविरहात् नाव्याप्तिरिति भावः ।

 एवञ्चेति (पृ.364) । साध्यवत्ताज्ञानपदस्य साध्यवत्ताज्ञानसामान्यपरत्वे चेत्यर्थः । साध्यपदं साध्यतावच्छेदकविशिष्टपरम् । अन्यथा \`

धूमवान् वह्नेः'

इत्यादौ द्रव्यत्वेन रूपेण धूमप्रकारकज्ञानस्यापि साध्यवत्ताज्ञानसामान्यान्तर्गततया तादृशज्ञानं प्रति धूमत्वावच्छिन्नधूमाभावप्रमायाः प्रतिबन्धकत्वाभावसत्त्वात् अतिव्याप्तिः स्यात् । साध्यतावच्छेदकविशिष्टपरत्वे \`

द्रव्यवान्'

इति ज्ञानस्य धूमत्वावच्छिन्नधूमप्रकारकत्वविरहेण \`

धूमवान्'

इति ज्ञानस्यैव धूमत्वावच्छिन्नधूमप्रकारकत्वात् तादृशज्ञानं प्रति धूमाभावप्रकारकप्रमायाः प्रतिबन्धकत्वमेवास्तीति नातिव्याप्तिः । एवं साध्यवत्ताज्ञानं साध्याभावप्रमायां यत् धर्मितावच्छेदकं तत्कत्वेन विशेषणीयम् । अन्यथा \`

अयोगोलकं धूमाभाववत्'

इति प्रमायां \`

पर्वतः धूमवान्'

इति ज्ञानप्रतिबन्धकत्वविरहात् अतिव्याप्तिः स्यात् । समानधर्मितावच्छेदककत्वेन विशेषणे तु प्रतिबन्धकज्ञाने अयोगोलकत्वस्य धर्मितावच्छेदकतया तद्धर्मितावच्छेदककं \`

अयोगोलकं धूमवत्'

इति ज्ञानमेव प्रतिबन्धकज्ञानविषयीभूतः यः साध्याभावः तत्प्रतियोगितावच्छेदको यः संबन्धः तत्संसर्गकत्वेन प्रतिबध्यं साध्यवत्ताज्ञानं विशेषणीयम् । अन्यथा \`

अयोगोलकं संयोगसंबन्धेन धूमाभाववत्'

इत्याकारकप्रमायां \`

अयोगोलकं समवायेन धूमवत्'

इत्याकारकज्ञानप्रतिबन्धकत्वविरहात् अतिव्याप्तिः स्यात् इति भावः । स्वपदं प्रतिबन्धकप्रयापरम् ।

 \`

अत' (

पृ.364) इत्यादिना त्रयाणामपि विशेषणानां प्रयोजनमुच्यते । तथा च यद्धर्मावच्छिन्नहेतुतावच्छेदकसंबन्धावच्छिन्नाधेयतानिरूपित - अधिकरणतानिरूपित-निरवच्छिन्नवृत्तित्वाश्रयसाध्यनिष्ठप्रतियोगिताकाभावविषयकप्रमासामान्ये स्वसमानधर्मितावच्छेदककस्वविषयीभूताभावप्रतियोगितावच्छेदकसंबन्धावच्छिन्नसाध्यतावच्छेदकावच्छिन्नप्रकारताशालिज्ञानत्वव्यापकप्रतिबध्यतानिरूपितप्रतिबन्धकत्वाभावः तद्धर्मवत्त्वं व्याप्तिरिति लक्षणं पर्यवसन्नम् । \</

58.4\>

\<

59\>

प्रगल्भलक्षणद्वयदूषणम् ।

 विवरणम्



 लक्षणद्वयेऽपि दीधित्युक्तं साध्याभावपदवैयर्थ्यं नास्ति इति क्रमशः उपपादयति अत्र चेत्यादिना । (पृ.365) । प्रथमलक्षणे साध्यतावच्छेदकविशिष्टसाध्यसामानाधिकरण्यावच्छेदकत्वं हेतुसमानाधिकरणसाध्याभावत्वे निवेशितम् । तच्च स्वव्यापकतत्कत्वरूपमिति पूर्वं निरूपितम् । तथा च साध्यतावच्छेदकविशिष्टसाध्यसामानाधिकरण्यत्वं यद्धर्मविशिष्टसमानाधिकरणसाध्याभावत्वव्यापकतावच्छेदकं तद्धर्मवत्त्वमिति प्रथमलक्षणनिष्कृष्टोऽर्थः । अत्र साध्याभावपदवैयर्थ्यं न संभवति । साध्याभावपदाघटितं व्यापकतावच्छेदकत्वं यद्धर्मविशिष्टसामानाधिकरण्यवन्निष्ठाभावप्रतियोगितावच्छेदकत्वाभावरूपम् । साध्याभावपदघटितं व्यापकतावच्छेदकत्वं तु यद्धर्मविशिष्टसमानाधिकरणसाध्याभावत्ववन्निष्ठाभावप्रतियोगितावच्छेदकत्वाभावरूपम् । अनयोः अभावयोः प्रतियोगितावच्छेदकभेदेन भिन्नतया एकस्मिन् अभावे अपरस्य अभावस्य अप्रवेशात् लाघवानवकाशात् वैयर्थ्याप्रसक्तेः । अभावस्य अभावान्तरादूषकत्वमिति न्यायात् ।

 एवं द्वितीयलक्षणे सामान्यपदस्य प्रवेशात् तस्य च व्यापकत्वार्थकत्वात् यत्समानाधिकरणसाध्याभावप्रमात्वव्यापकः साध्यवत्ताज्ञानप्रतिबन्धकत्वाभावः तत्त्वम् इति निष्कृष्टं लक्षणम् । तत्र साध्याभावघटितं व्यापकत्वं यत्समानाधिकरणसाध्याभावविषयकप्रमात्ववन्निष्ठाभावप्रतियोगित्वाभावरूपम् । साध्याभावाघटितं व्यापकत्व तु यत्समानाधिकरणविषयकप्रमात्ववन्निष्ठाभावप्रतियोगित्वाभावरूपम् । अनयोरपि अभावयोः विलक्षणत्वात् साध्याभावाघटितव्यापकत्वस्य साध्याभावघटितव्यापकत्वे अप्रवेशात् न वैयर्थ्यावकाश इति भावः । \</

59\>

॥ इति प्रगल्भलक्षणम् ॥

\<

60\>

अथ विशारदलक्षणम्-लक्षणसमन्वयप्रदर्शनं यन्निष्ठत्वप्रयोजनकथनं च ।

 विवरणम्



 साध्याभाववति यद्वृत्तौ प्रकृतानुमितिविरोधित्वं नास्ति तत्त्वं व्याप्तिः इति विशारदोक्तं लक्षणम् । साध्याभाववति इत्यत्र सप्तम्या निरूपितत्वमर्थः । तस्य वृत्तिपदार्थाधेयतायाम् अन्वयः । यत्पदं हेतुपरम् । अनुमितिविरोधित्वम् इत्यस्य अनुमितिप्रतिबन्धकज्ञानविषयत्वम् इत्यर्थः । तथा च यन्निष्ठसाध्याभाववन्निरूपितवृत्तित्वे प्रकृतानुमितिप्रतिबन्धकज्ञानविषयत्वं नास्ति तत्त्वं व्याप्तिरिति यथाश्रुतार्थः ।

 \`

वह्निमान् धूमात्'

इत्यादौ धूमनिष्ठं साध्याभाववन्निरूपितवृत्तित्वं व्यधिकरणधर्मावच्छिन्नसाध्याभाववद्वृत्तित्वमेव । न तु समानाधिकरणधर्मावच्छिन्नसाध्याभाववद्वृत्तित्वम् । धूमे वह्नित्वावच्छिन्नवह्न्यभाववद्वृत्तित्वविरहात् । एवं च धूमनिष्ठं यत् घटत्वेन वह्न्यभाववन्निरूपितवृत्तित्वं तस्य प्रकृतानुमितिप्रतिबन्धकज्ञानविषयत्वं नास्ति । \`

धूमः घटत्वेन वह्न्यभाववद्वृत्तिः'

इति ज्ञानसत्त्वेऽपि \`

पर्वतो वह्निमान्'

इति प्रकृतानुमितेः उत्पत्तेः इति लक्षणसमन्वयः ।

 \`

धूमवान् वह्नेः'

इत्यादौ वह्निनिष्ठं साध्याभाववद्वृत्तित्वं धूमत्वावच्छिन्नधूमाभाववद्वृत्तित्वमपि । तस्य \`

पर्वतो धूमवान्'

इति प्रकृतानुमितिप्रतिबन्धकज्ञानविषयत्वमेवास्ति । \`

वह्निः धूमाभाववद्वृत्तिः'

इत्याकारकज्ञानदशायां \`

पर्वतो धूमवान्'

इति अनुमितेरनुत्पत्तेरिति नातिव्याप्तिः ।

 अस्मिन् यथाश्रुतलक्षणे \`

वह्निमान् धूमात्'

इत्यादावव्याप्तिः भवति । \`

पर्वतो वह्निमान्'

इति अनुमितिप्रतिबन्धकं यत् \`

धूमः वह्नित्वावच्छिन्नवह्न्यभाववद्वृत्तिः', \`

घटत्वावच्छिन्नवह्न्यभाववद्वृत्तिश्च'

इति भ्रमात्मकं समूहालम्बनं ज्ञानं तद्विषयत्वस्यैव धूमनिष्ठघटत्वावच्छिन्नवह्न्यभाववद्वृत्तित्वे सत्त्वात् ।

अतः व्याचष्टे - साध्याभाववति (पृ.368) इत्यादिना ।

 हेतुनिष्ठसाध्याभाववद्वृत्तित्वे प्रकृतानुमितिप्रतिबन्धकज्ञानविषयत्वाभावमनिवेश्य हेतुनिष्ठसाध्याभाववन्निरूपतवृत्तित्वनिरूपितविषयितायां प्रकृतानुमितिप्रतिबन्धकतावच्छेदकत्वाभावः निवेशनीयः । तथा च यन्निष्ठसाध्याभाववद्वृत्तित्वनिरूपितविषयितायां प्रकृतानुमितिप्रतिबन्धकतावच्छेदकत्वाभावः तत्त्वमिति व्याप्तिलक्षणम् । धूमनिष्ठघटत्वावच्छिन्नवह्न्यभाववद्वृत्तित्वस्य प्रकृतानुमितिप्रतिबन्धकपूर्वोक्तसमूहालम्बनज्ञानविषयत्वेऽपि धूमनिष्ठघटत्वावच्छिन्नवह्न्यभाववद्वृत्तित्वनिरूपितविषयितायाः प्रकृतानुमितिप्रतिबन्धकतावच्छेदकत्वं नास्ति । \`

पर्वतो वह्निमान्'

इत्यनुमितिं प्रति वह्नित्वावच्छिन्नवह्न्यभाववद्वृत्तित्वनिरूपितविषयिताशालिज्ञानत्वेनैव प्रतिबन्धकतया वह्नित्वावच्छिन्नवह्न्यभाववद्वृत्तित्वनिरूपितविषयितायाः प्रतिबन्धकतावच्छेदकत्वेऽपि घटत्वावच्छिन्नवह्न्यबाववद्वृत्तित्वनिरूपितविषयितायाः प्रतिबन्धकतावच्छेदकत्वविरहात् । अतः नाव्याप्तिः ।

 अत्र गादाधार्यां \`

यन्निष्ठसाध्याभाववद्वृत्तित्वत्वविशिष्टनिरूपितविषयितासामान्ये'

इत्यस्य यन्निष्ठत्वविशिष्टं साध्याभाववद्वृत्तित्वत्वं तद्विशिष्टनिरूपितविषयितासामान्ये इत्यर्थः । तत्र यन्निष्ठसाध्याभाववद्वृत्तित्वनिरूपितेत्यनुक्त्वा \`

यन्निष्ठसाध्याभाववद्वृत्तित्वत्वविशिष्टनिरूपिते'

त्युक्तेः विषयितासामान्येत्यत्र सामान्यपदस्य च प्रयोजनं पश्चात् भट्टाचार्या एव वक्ष्यन्ति ।

 व्यभिचारज्ञानविधया (पृ.368) इति । व्यभिचारज्ञानस्यापि साक्षादनुमितिप्रतिबन्धकत्वमस्ति इति मताभिप्रायेण इदं लक्षणमिति भावः । अथ वा अनुमितिपदम् अनुमितिजनकज्ञानपरम् इति वक्ष्यमाणत्वात् न दोषः ।

 साध्याभाववद्वृत्तित्वे यन्निष्ठत्वनिवेशस्य प्रयोजनमाह - यन्निष्ठत्वानुपादाने (पृ.368) इति । यन्निष्ठत्वानुपादाने यद्विशेष्यकत्वावच्छिन्नायां साध्याभाववद्वृत्तित्वनिरूपितविषयितायां प्रकृतानुमितिप्रतिबन्धकत्वं नास्ति तत्त्वम्;

अथ वा साध्याभाववद्वृत्तित्वनिरूपितविषयितायां यद्धेतुकानुमितिप्रतिबन्धकत्वं नास्ति तत्त्वं वा व्याप्तिलक्षणम् । तथा सति \`

वह्निमान् धूमात्'

इत्यादौ \`

धूमः वह्नित्वावच्छिन्नवह्न्यभाववद्वृत्तिः'

इत्याकारकं यत् धूमविशेष्यकं वह्नित्वावच्छिन्नवह्न्यभाववद्वृत्तित्वप्रकारकं भ्रमात्मकज्ञानं --- वह्नित्वावच्छिन्नवहन्यभाववद्वृत्तित्वाभाववति धूमे वह्नित्वावच्छिन्नवह्न्यभाववद्वृत्तित्वप्रकारकं - तन्निष्ठायां वह्नित्वावच्छिन्नवह्न्यभाववद्वृत्तित्वत्वविशिष्ट - निरूपितविषयितायां धूमविशेष्यकत्वावच्छिन्नायां \`

पर्वतो वह्निमान्'

इत्याकारकानुमितिप्रतिबन्धकतावच्छेदकत्वमेवास्ति । न तु तदभाव इत्यव्याप्तिः स्यात् । अतः यन्निष्ठत्वं साध्याभाववद्वृत्तित्वे विशेषणम् । तन्निवेशे च भ्रमविषयोभूतं यत् वह्नित्वावच्छिन्नवह्न्यभाववद्वृत्तित्वं तस्य धूमनिष्ठत्वाभावात् धूमनिष्ठं यत् घटत्वावच्छिन्नवह्न्यभाववद्वृत्तित्वं तन्निरूपितविषयितायाः प्रतिबन्धकतावच्छेदकत्वविरहाच्च नाव्याप्तिरिति भावः । \</

60\>

\<

61.1\>

विषयितायां साध्याभाववद्वृत्तित्वत्वविशिष्टनिरूपितत्वस्य प्रयोजनकथनम् ।

 विवरणम्



 यन्निष्ठपदार्थनिरूपितेत्यादि (पृ.371) । \`

यन्निष्ठसाध्याभाववद्वृत्तित्वत्वविशिष्टनिरूपितविषयितासामान्ये'

इत्यस्य स्थाने यन्निष्ठपदार्थनिरूपितविषयितासामान्ये इति वा यन्निष्ठसाध्याभाववद्वृत्तित्वनिरूपितविषयितासामान्ये इति वा उच्यताम् । यन्निष्ठस्य साध्याभाववद्वृत्तित्वस्य यन्निष्ठसाध्याभाववद्वृत्तित्वत्वेन निवेशः किमर्थ इति प्रश्नः ।

 समाधानं तु - तथा निवेशे \`

वह्निमान् धूमात्'

इत्यादौ सर्वत्र असंभवः । वस्तुतः धूमनिष्ठं यत् घटत्वावच्छिन्नवह्न्यभाववद्वृत्तित्वं तदेव वह्नित्वावच्छिन्नवह्न्यभाववद्वृत्तित्वत्वेन रूपेण यस्मिन् ज्ञाने भासते,

तादृशं यत् भ्रमात्कं \`

वह्नित्वावच्छिन्नवह्न्यभाववद्वृत्तिः धूमः'

इत्याकारकं ज्ञानं तस्यापि धूमनिष्ठघटत्वावच्छिन्नवह्न्यभाववद्वृत्तित्वविषयकत्वात् तस्मिन् ज्ञाने धूमनिष्ठसाध्याभाववद्वृत्तित्वनिरूपितविषयिता वर्तते । तस्याश्च विषयितायाः वह्नित्वावच्छिन्नवह्न्यभाववद्वृत्तित्वत्वावच्छिन्ननिरूपकताकत्वेन \`

पर्वतो वह्निमान्'

इत्याकारकानुमितिप्रतिबन्धकतावच्छेदकत्वमेवास्ति । अतः साध्याभाववद्वृत्तित्वत्वविशिष्टनिरूपितत्वं विषयिताविशेषणम् । तन्निवेशे भ्रमनिष्ठा या विषयिता सा न वह्नित्वावच्छिन्नवह्न्यभाववद्वृत्तित्त्वत्वविशिष्टनिरूपिता । तादृशविषयितायाः निरूपकं यत् व्यधिकरणधर्मावच्छिन्नसाध्याभाववद्वृत्तित्वं निरूपकं यत् व्यधिकरणधर्मावच्छिन्नसाध्याभाववद्वृत्तित्वं अर्थात् घटत्वावच्छिन्नवह्न्यभाववद्वृत्तित्वं तस्य वह्नित्वावच्छिन्नवह्न्यभाववद्वृत्तित्वत्वविशिष्टत्वविरहात् । तथा च एवं संपन्नम् - धूमनिष्ठस्य घटत्वावच्छिन्नवह्न्यभाववद्वृत्तित्वस्य घटत्वावच्छिन्नवह्न्यभाववद्वृत्तित्वत्वविशिष्टत्वमेवास्ति । तद्विशिष्टनिरूपितविषयितायां प्रतिबन्धकतावच्छेदकत्वविरहात् न दोषः । प्रतिबन्धकतावच्छेदिकायां वह्नित्वावच्छिन्नवह्न्यभाववद्वृत्तित्वत्वविशिष्टनिरूपितविषयितायां हेतुनिष्ठतादृशविशिष्टनिरूपितत्वविरहात् न दोषः ।

 यत्र विषयविशेषे भ्रमो न कस्यापि जातः,

तत्रैव लक्षणसमन्वयादाह - अव्याप्तिर्वेति (पृ.371) । \</

61.1\>

\<

61.2\>

विषयितायां साध्याभाववद्वृत्तित्वत्वविशिष्टनिरूपितत्वस्य प्रयोजनकथनम् ।

 विवरणम्



 \`

न च तद्विशिष्टनिरूपितत्वम्'

इत्यादि \`

वाच्यम्' (

पृ.373) । इत्यन्तस्य अयं भावः - \`

यन्निष्ठसाध्याभाववद्वृत्तित्वत्वविशिष्टनिरूपितविषयितासामान्ये'

इत्यत्र विषयितायां साध्याभाववद्वृत्तित्वत्वविशिष्टनिरूपित्वं यदि साध्याभाववद्वृत्तित्वत्वावच्छिन्ननिरूपकताकत्वं तदा वह्नित्वत्वावच्छिन्नवह्न्यभाववद्वृत्तित्वत्वेन घटत्वावच्छिन्नवह्न्यभाववद्वृत्तित्वावगाहि यत् भ्रमात्मकज्ञानं तन्निष्ठविषयितायां वह्निनत्वावच्छिन्नवह्न्यभाववद्वृत्तित्वत्वावच्छिन्ननिरूपकताकत्वम् अक्षतमेव । यथा रजतत्वेन शुक्त्यवगाहिभ्रमे भ्रमविषयशुक्तौ रजतत्वासत्त्वेऽपि रजतत्वावच्छिन्नशुक्तिनिष्ठनिरूपकताकत्वं शुक्तिनिरूपितविषयितायां भ्रमनिष्ठायां वर्तते । तद्वत् वह्नित्वावच्छिन्नवह्न्यभाववद्वृत्तित्वत्वस्य भ्रमविषयीभूते घटत्वावच्छिन्नवह्न्यभाववद्वृत्तित्वे असत्वेऽपि वह्नित्वावच्छिन्नवह्न्यभाववद्वृत्तित्वत्वावच्छिन्ना या घटत्वावच्छिन्नवह्न्यभाववद्वृत्तित्वनिष्ठा निरूपकता तत्कत्वं भ्रमनिष्ठायां घटत्वावच्छिन्नवह्न्यभाववद्वृत्तित्वनिरूपितविषयितायाम् अस्त्येव । तथा च साध्याभाववद्वृत्तित्वत्वविशिष्टनिरूपितत्वविशेषणे दत्तेऽपि भ्रमीयविषयितायाः व्यावृत्यसंभवात् अव्याप्तितादवस्थ्यम् । यदि च वस्तुगत्या यत् साध्याभाववद्वृत्तित्वत्वविशिष्टं तन्निरूपितत्वमेव विषयितायां विशिष्टनिरूपितत्वम्,

तदापि भ्रमविषयितायाः व्यावृत्तिर्न संभवति । साध्याभाववद्वृत्तित्वत्वम् इत्यनेन व्यधिकरणधर्मावच्छिन्नसाध्याभाववद्वृत्तित्वत्वं गृहीत्वा वस्तुतः तद्विशिष्टं यत् घटत्ववच्छिन्नवह्न्यभाववद्वृत्तित्वं तन्निरूपितत्वस्य भ्रमविषयितायां सत्त्वात् तस्याश्च अनुमितिप्रतिबन्धकतावच्छेदकत्वात् अव्याप्तितादवस्थ्यम् । तथा च उभयथापि दोष इति ।

 विशेषणीभूतधर्मान्तरविशिष्टेनेत्यादि (पृ.373) ग्रन्थस्य अयम् आशयः - विशिष्टवैशिष्ट्यावगाहिबुद्धौ विशेषणान्तरविशिष्टेन विशेषणेन व्यावर्त्यमानं विशेष्यं भासते । तदानीं विशेषणांशे विशेषणीभूते धर्मे विशेष्यसंबन्धितावच्छेदकत्वं भासते । विशेष्यसंबन्धितावच्छेदकत्वं च विशेष्यनिरूपकतावच्छेदकत्वम् ।

 यथा \`

भूतलं घटवत्'

इत्याकारिकायां घटत्वविशिष्टवैशिष्ट्यावगाहिन्यां बुद्धोौ घटत्वरूपविशेषणान्तरविशिष्टेन घटेन व्यापर्त्यमानं विशेष्यं भूतलं भासते । तदा विशेषणांशे घटे प्रकारीभूते घटत्वे विशेष्यभूतलसंबन्धितावच्छेदकत्वं भासते । भूतलनिरूपकतावच्छेदकत्वं भासत इति यावत् । भूतलनिरूपकतावच्छेदकत्वं नाम भूतलनिष्ठाधिकरणतानिरूपिताधेयतावच्छेदकत्वम् । विशेषणे वस्तुतो यो धर्मः वर्तते,

तस्यैव विशेष्यसंबन्धितावच्छेदकत्वम् । प्रकृते साध्याभाववद्वृत्तित्वत्वविशिष्टनिरूपितत्वं विषयितायां यदि विशेषणम्,

तदा विषयिता विशेष्यभूता । निरूपितत्वसंबन्धेन साध्याभाववद्वृत्तित्वं विषयितायां विशेषणम् । साध्याभाववद्वृत्तित्वे साध्याभाववद्वृत्तित्वत्वं विशेषणम् । तथा च साध्याभाववद्वृत्तित्वत्वरूपविशेषणान्तरविशिष्टेन साध्याभाववद्वृत्तित्वरूपविशेषणेन व्यावर्त्यमानायाः विषयिताया भाने विशेषणे साध्याभाववद्वृत्तित्वे विशेषणं यत् साध्याभाववद्वृत्तित्वत्वं तत्र विशेष्यभूता या विषयिता तत्संबन्धितावच्छेदकत्वं तन्निरूपिकतावच्छेदकत्वरूपं भासते । साध्याभाववद्वृत्तित्वत्वपदेन समानाधिकरणधर्मावच्छिन्नसाध्याभाववद्वृत्तित्वत्वस्य ग्रहणे तस्य विशेषणे व्यधिकरणधर्मावच्छिन्नसाध्याभाववद्वृत्तित्वेऽविद्यमानस्य विशेष्यभूतविषयितानिरूपकतावच्छेत्वं न संभवति । तथा च समानाधिकरणधर्मावच्छिन्नसाध्याभाववद्वृत्तित्वत्वावच्छिन्ननिरूपकताकत्वं भ्रमीयविषयितायां नास्तीति तस्याः विशिष्टनिरूपितविषयितापदेन ग्रहीतुमशक्यतया तस्याः प्रतिबन्धकतावच्छेदकत्वेऽपि नाव्याप्तिः । साध्याभाववद्वृत्तित्वत्वपदेन व्यधिकरणधर्मावच्छिन्नसाध्याभाववद्वृत्तित्वत्वस्य ग्रहणेऽपि तस्य वस्तुतः साध्याभाववद्वृत्तित्वरूपविशेषणवृत्तित्वेऽपि तत्र प्रकारकतया अभानात् व्यधिकरणधर्मावच्छिन्नसाध्याभाववद्वृत्तित्वत्वावच्छिन्ननिरूपकताकत्वं उक्तभ्रमीयविषयितायां नास्तीति तस्याः विशिष्टनिरूपितविषयितापदेन ग्रहणं न संभवतीति न तामादाय अव्याप्तिः । तथा च विशिष्टवैशिष्ट्यावगाहिबुद्धौ विशेष्यस्य वस्तुतः विशेषणे वर्तमानं विशेषणे प्रकारतया भासमानं च यद्विशेषणान्तरं तदवच्छिन्ननिरूपकताकत्वमेव अङ्गीक्रियते । तदनुसारेण प्रकृते एवं परिष्कारः कर्तव्यः---


यन्निष्ठ-साध्याभाववद्वृत्तित्वत्ववन्निष्ठसाध्याभाववद्वृत्तित्वत्वावच्छिन्ननिरूपकताकविषयितासामान्ये प्रकृतानुमितिप्रतिबन्धकतावच्छेदकत्वाभावः तत्त्वं व्याप्तिः ।

 स्वाश्रयनिष्ठत्व - स्वावच्छिन्नत्वोभयसंबन्धेन साध्याभाववद्वृत्तित्वत्वविशिष्टा या निरूपकता तत्कविषयिता साध्याभाववद्वृत्तित्वत्वविशिष्टनिरूपितविषयितापदेन विवक्षिता इति निर्गलितोऽर्थः ।

 विशेषणीभूतधर्मान्तरविशिष्टेनेति (पृ.373) । साध्याभाववद्वृत्तित्वत्वविशिष्टेनेत्यर्थः । व्यावर्त्यमानस्य - विशेषणीयस्य प्रकृतविशेषणस्य । विशेष्यस्य - विषयितारूपस्य । भाने साध्याभाववद्वृत्तित्वत्वविशिष्टनिरूपितविषयिताशब्दाधीनबोधे इति शेषः । विशेषणांशे - साध्याभाववद्वृत्तित्वे प्रकारीभूतायां व्यक्तौ साध्याभाववद्वृत्तित्वत्वे विशेष्यसंबन्धितावच्छेदकतायाः भानात् इत्यर्थः । विषयेण निरूपकीभूयेति (पृ.373) । विषयेण साध्याभाववद्वृत्तित्वेन निरूपकतासंबन्धेन विषयितायाः व्यावर्तने । अत्र विषयितायाः व्यावर्तनं नाम विषयानिरूपितविषयितान्यत्वबोधनम् । व्यावर्तकविषयस्य - विषयिताव्यावर्तकस्य साध्याभाववद्वृत्तित्वरूपस्य विषयस्य आश्रयतासंबन्धेन व्यावर्तकं यत् साध्याभाववद्वृत्तित्वत्वम् तस्यापि निरूपकतावच्छेदकीभूय विषयिताव्यावर्तकत्वात् । स्वावच्छिन्ननिरूपकताकत्वसंबन्धेन विषयिताविशेषणत्वात् इत्यर्थः ।

 अत्र \`

व्यावर्तकविषयस्य'

इत्यादिना साध्याभाववद्वृत्तित्वत्वस्य स्वाश्रये विषयिताविशेषणे विशेषणत्वं प्रदर्श्य \`

तस्यापि'

इत्यादिना तस्यैव विषयिताविशेषणत्वप्रदर्शनात् साध्याभाववद्वृत्तित्वत्वावच्छिन्नतदाश्रयनिष्ठनिरूपकताकविषयिता लक्षणे विवक्षितेति सूचितम् । तद्व्यावर्तकविषयाव्यावर्तकस्येति (पृ.373) । विषयिताव्यावर्तकं यत् व्यधिकरणधर्मावच्छिन्नसाध्याभाववद्वृत्तित्वं तदविशेषणस्य व्यधिकरणधर्मावच्छिन्नसाध्याभाववद्वृत्तित्वत्वस्येत्यर्थः ।

 अथ साध्याभाववत्पदसार्थक्यमुपपादयति एवं चेति (पृ.374) । यन्निष्ठाधेयतात्वविशिष्टनिरूपितविषयितासामान्ये प्रकृतानुमितिप्रतिबन्धकतावच्छेदकत्वाभावः तत्त्वं व्याप्तिः इत्युक्तौ \`

वन्हिमान् धूमात्'

इत्यादौ वह्नित्वावच्छिन्नवह्न्यभाववद्वृत्तित्वत्वेन घटत्वावच्छिन्नवह्न्यभाववद्वृत्तित्वावगाहि यत् भ्रमात्मकं ज्ञानं \`

धूमः वह्नित्वावच्छिन्नवह्न्यभाववद्वृत्तिः'

इत्याकारकं तन्निष्ठायां आधेयतात्वविशिष्टाधेयत्वनिरूपितविषयितायां धूमनिष्ठं यत् आधेयत्वं तन्निरूपितत्वसत्त्वात् अनुमितिप्रतिबन्धकतावच्छेदकत्वसत्त्वाच्च अव्याप्तिः स्यात् । साध्याभाववत्पदोपादाने तु समानाधिकरणधर्मावच्छिन्नसाध्याभाववद्वृत्तित्वस्य धूमनिष्ठत्वविरहात् धूमनिष्ठं यत् व्यधिकरणधर्मावच्छिन्नसाध्याभाववद्वृत्तित्वं तन्निरूपितभ्रमीयविषयतायाः पूर्वोक्तरीत्या धूमनिष्ठसाध्याभाववद्वृत्तित्वत्वविशिष्टनिरूपितत्वविरहेण तस्याः ग्रहीतुमशक्यतया नाव्याप्तिरिति भावः । \</

61.2\>

\<

62.1\>

साध्याभावपदप्रयोजनकथनम् ।

 विवरणम्



 साध्याभावपदप्रयोजनमाह-साध्याभावपदमनुपादाय इत्यादिना । तथा च साध्याभावपदमनुपादाय यन्निष्ठाधिकरणवृत्तित्वत्वविशिष्टनिरूपितविषयितासामान्ये इत्युक्तौ \`

वन्हिमान् धूमात्'

इत्यत्रैव घटत्वावच्छिन्नवह्न्यभावाधिकरणे वह्नित्वावच्छिन्नवह्न्यभावप्रकारकभ्रमात्मकं यत् \`

धूमः वह्नित्वावच्छिन्नवह्न्यभावाधिकरणवृत्तिः'

इति ज्ञानं तन्निष्ठायां अधिकरणवृत्तित्वनिरूपितविषयितायां धूमनिष्ठाधिकरणवृत्तित्वत्वविशिष्टनिरूपितत्वमस्ति । धूमनिष्ठं यत् घटत्वावच्छिन्नवह्न्यभावाधिकरणवृत्तित्वं तस्मिन् अधिकरणवृत्तित्वत्वसद्भावात् धूमनिष्ठत्वविशिष्टाधिकरणवृत्तित्वत्वविशिष्टनिरूपितत्वस्य विषयितायाम् अक्षतत्वात् । तस्याश्च विषयितायाः अनुमितिप्रतिबन्धकतावच्छेदकत्वात् अव्याप्तिः स्यात् ।

 साध्याभावपदोपादाने तु साध्याभावाधिकरणवृत्तित्वत्वपदेन वह्नित्वावच्छिन्नवह्न्यभावाधिकरणवृत्तित्वत्वग्रहणे धूमनिष्ठे व्यधिकरणधर्मावच्छिन्नसाध्याभाववद्वृत्तित्वे तदाश्रयत्वविरहात् तदाश्रयनिष्ठनिरूपकताकत्वविरहात् भ्रमीयविषयिता ग्रहीतुं न शक्यते । घटत्वावच्छिन्नवह्न्यभाववद्वृत्तित्वत्वस्य ग्रहणे तस्य धूमनिष्ठे आधेयत्वे विशेषणतया अभानात् तदवच्छिन्ननिरूपकताकत्वं भ्रमीयविषयितायां नास्तीति नाव्याप्तिरिति भावः । \</

62.1\>

\<

62.2\>

साध्याभावपदप्रयोजनकथनम् ।

 विवरणम्



 साध्योपलक्षिताभावनिवेशम् अभिप्रेत्य शङ्कते - न च तावत्पर्यन्तनिवेशेऽपीति (पृ.379) । साध्याभावाधिकरणपर्यन्तनिवेशेऽपीत्यर्थः । घटत्वावच्छिन्नप्रतियोगिताकवह्न्यभावे वह्नित्वावच्छिन्नवह्निनिष्ठप्रतियोगिताकत्वम् अवगाहमानं यत् \`

धूमः वह्नित्वावच्छिन्नवह्निनिष्ठप्रतियोगिताकाभाववद्वृत्तिः'

इति भ्रमात्मकज्ञानं तन्निष्ठायां धूमनिष्ठघटत्वावच्छिन्नवह्न्यभाववद्वृत्तित्वनिरूपितायां विषयितायां साध्याभाववद्वृत्तित्वत्वविशिष्टनिरूपितत्वमस्ति । घटत्वरूपव्यधिकरणधर्मावच्छिन्नप्रतियोगिताकः यः साध्याभावः तद्वद्वृत्तित्वत्वस्यैव धूमनिष्ठे साध्याभाववद्वृत्तित्वे विशेषणतया भानात् साध्याभाववद्वृत्तित्वत्वविशिष्टनिरूपितत्वस्य विषयितायां सत्त्वात् पुनः अव्याप्तिरिति शङ्का ।

समाधानं तु---

 अभावांशे साध्यं न उपलक्षणम्;

किं तु विशेषणमेव । एवम् अभावांशे साध्यतावच्छेदकावच्छिन्नप्रतियोगिताकत्वसंबन्धेन साध्यप्रकारकं व्यभिचारज्ञानमेव अनुमितिप्रतिबन्धकम् । साध्यतावच्छेदकावच्छिन्नप्रतियोगिताकत्वसंबन्धेन साध्यविशिष्टो योऽभावः तद्विशिष्टं यदधिकरणम्,

तन्निरूपितवृत्तित्वत्वविशिष्टनिरूपितविषयितासामान्ये प्रकृतानुमितिप्रतिबन्धकतावच्छेदकत्वाभावः विवक्षितः । व्यधिकरणधर्मावच्छिन्नप्रतियोगिताकसाध्याभावे साध्यातावच्छेदकावच्छिन्नप्रतियोगिताकत्वसंबन्धेन साध्यप्रकारकभ्रमात्मकं यत् \`

धूमः वह्न्यभाववद्वृत्तिः'

इत्याकारकज्ञानं तदीयविषयितायां घटत्वावच्छिन्नप्रतियोगिताकत्वसंबन्धेन वह्निविशिष्टाभाववद्वृत्तित्वत्वविशिष्टनिरूपितत्वसत्त्वेऽपि वन्हित्वावच्छिन्नप्रतियोगिताकत्वसंबन्धेन वह्निविशिष्टाभाववद्वृत्तित्वत्वविशिष्टनिरूपितत्वं नास्ति । अधिकरणे विशेषणतया भासमाने वस्तुतः व्यधिकरणधर्मावच्छिन्नाभावे वह्नित्वावच्छिन्नप्रतियोगिताकत्वसंबन्धेन वह्निविशिष्टत्वविरहात् । तथा च तादृशज्ञानविषयितायाः उक्तविशिष्टनिरूपितत्वविरहात् नाव्याप्तिः । एवञ्च साध्यतावच्छेदकावच्छिन्नप्रतियोगिताकत्वसंबन्धेन साध्यविशिष्टाभावनिष्ठा या विषयता तन्निरूपिता तादृशाभावविशिष्टाधिकरणनिष्ठा या विषयता तन्निरूपिता वृत्तित्वत्वविशिष्टनिष्ठा या विषयता तन्निरूपितविषयितासामान्ये इति विवक्षितम् । अतः न कोऽपि दोष इति ।

 ननु विषयितासंबन्धेन यन्निष्ठसाध्याभाववद्वृत्तित्वं अनुमितिप्रतिबन्धकतावच्छेदकत्वाभाववत् तत्त्वं व्याप्तिरित्येवास्तु । किं विषयितायां प्रतिबन्धकतावच्छेदकत्वाभावनिवेशनेन इत्याशङ्क्याह-साध्याभाववद्वृत्तित्वरूपविषयस्येति (पृ.379) । साध्याभाववद्वृत्तित्वविषयकत्वेन ज्ञानस्य प्रतिबन्धकत्वे एव विषयितासंबन्धेन साध्याभाववद्वृत्तित्वस्य प्रतिबन्धकतावच्छेदकत्वं संभवति । तथा प्रतिबन्धकत्वमेव न संभवति । साध्याभाववद्वृत्तित्वत्वेन घटावगाहिज्ञानस्यापि प्रतिबन्धकतया तत्साधारण्याय साध्याभाववद्वृत्तित्वत्वावच्छिन्नविषयताकत्वेनैव प्रतिबन्धकतायाः वक्तव्यतया प्रतिबन्धकतावच्छेदकोटौ साध्याभाववद्वृत्तित्वस्य अप्रवेशात् । किञ्च विषयितायाः वृत्त्यनियामकतया तत्संबन्धेन प्रतिबन्धकतावच्छेदकत्वासंभवाच्च इति भावः । \</

62.2\>

\<

63\>

हेतुनिष्ठसाध्याभाववद्वृत्तित्वत्वविशिष्टे प्रतिबन्धकतावच्छदकविषयितापर्याप्त्यभावनिवेशोपेक्षायां बीजकथनम् ।

 विवरणम्



 ननु हेतुनिष्ठसाध्याभाववद्वृत्तित्वत्वविशिष्टे प्रकृतानुमितिप्रतिबन्धकतावच्छेदकविषयतापर्याप्त्यभाव एव निवेश्यताम् । किं तादृशवृत्तित्वत्वविशिष्टनिरूपितविषयितायां प्रतिबन्धकतावच्छेदकत्वाभावनिवेशेन इत्याशङ्क्याह - हेतुनिष्ठेत्यादिना । (पृ.381) । यन्निष्ठसाध्याभाववद्वृत्तित्वे अनुमितिप्रतिबन्धकतावच्छेदकविषयत्वाभावः तत्त्वं व्याप्तिः इत्युक्तौ समानाधिकरणधर्मावच्छिन्नसाध्याभाववद्वृत्तित्वत्वेन हेतुनिष्ठव्यधिकरणधर्मावच्छिन्नसाध्याभाववद्वृत्तित्वत्वेन हेतुनिष्ठव्यधिकरणधर्मावच्छिन्नसाध्याभाववद्वृत्तित्वावगाहि भ्रमात्मकज्ञानीयविषयितायाः अनुमितिप्रतिबन्धकतावच्छेदकविषयत्वमेवास्ति । न तु तदभाव इति \`

वह्निमान् धूमात्'

इत्यादावव्याप्तिः स्यात् । तद्वारणाय हेतुनिष्ठसाध्याभाववद्वृत्तित्वे अनुमितिप्रतिबन्धकतावच्छेदकविषयतापर्याप्त्यभावः निवेशनीयः । तथा निवेशे वह्नित्वावच्छिन्नवह्न्यभाववद्वृत्तित्वघटत्वावच्छिन्नवह्न्यभाववद्वृत्तित्वोभयोरपि वह्नित्वावच्छिन्नवह्न्यभाववद्वृत्तित्वत्वावच्छिन्नायाः अनुमितिप्रतिबन्धकतावच्छेदकविषयतायाः पर्याप्तत्वात् हेतुनिष्ठसाध्यभाववद्वृत्तित्वमात्रे प्रतिबन्धकतावच्छेदकविषयतापर्याप्त्यभावसत्त्वात् नाव्याप्तिः । परं तु एवंरीत्या प्रतिबन्धकतावच्छेदकविषयतापर्याप्त्यभावघटितलक्षणकरणे साध्याभावपदेन साध्यतावच्छेदकावच्छिन्नप्रतियोगिताकाभावविवक्षणे केवलान्वयिसाध्यकस्थले तादृशाभावाप्रसिद्ध्या अव्याप्तिः । साध्याभावपदेन साध्यप्रतियोगिकाभावमात्रविवक्षणे \`

धूमवान् वह्नेः'

इत्यादौ व्यभिचारिणि अतिव्याप्तिः । वह्निः धूमत्वावच्छिन्नप्रतियोगिताकाभाववद्वृत्तिः'

इत्याकारकस्य प्रतियोगितायां धूमत्वावच्छिन्नत्वावगाहिन एव ज्ञानस्य प्रतिबन्धकतया प्रतिबन्धकतावच्छेदकविषयता धूमत्वावच्छिन्नत्वेऽपि पर्याप्ता । लक्षणे तु साध्यप्रतियोगिकाभाववद्वृत्तित्वत्वस्यैव निवेशात् साध्यतावच्छेदकावच्छिन्नत्वाघटिते तस्मिन् प्रतिबन्धकतावच्छेदकविषयतापर्याप्त्यभावसत्त्वात् वह्निनिष्ठधूमप्रतियोगिकाभाववद्वृत्तित्व अनुमितिप्रतिबन्धकतावच्छेदकविषयतापर्याप्त्यभावस्य अक्षततया अतिव्याप्तिः । अतः साध्याभाववद्वृत्तित्वत्वविशिष्टे प्रतिबन्धकतावच्छेदकविषयतापर्याप्त्यभावम् उपेक्ष्य साध्याभाववद्वृत्तित्वत्वविशिष्टनिरूपितविषयितायां प्रतिबन्धकतावच्छेदकत्वाभावः निवेशितः । तथा निवेशे च धूमप्रतियोगिकाभाववद्वृत्तित्वनिरूपितविषयितात्वेन रूपेण प्रकृतानुमितिप्रतिबन्धकतावच्छेदकत्वमेवास्ति,

न तु प्रतिबन्धकतावच्छेदकत्वाभावः इति नातिव्याप्तिरिति भावः ।

 तदघटितविषये इति (पृ.382) । साध्यतावच्छेदकावच्छिन्नत्वाघटिते साध्यप्रतियोगिकाभाववद्वृत्तित्वरूपे विषये इत्यर्थः । न संभवतीति (पृ.382) केवलान्वयिसाध्यकस्थले साध्यतावच्छेदकावच्छिन्नसाध्याभावस्य अप्रसिद्धेरिति भावः । \</

63\>

\<

64\>

प्रकृतानुमितिसामान्यविवक्षायाः प्रयोजनम् ।

 विवरणम्



 \`

विषयितासामान्ये'

इत्यत्र सामान्यपदस्य प्रयोजनमाह - व्यधिकरणधर्मावच्छिन्नेति (पृ.383) । हेतुनिष्ठसाध्याभाववद्वृत्तित्वविषयितायां प्रकृतानुमितिप्रतिबन्धकतावच्छेदकत्वाभावविवक्षणे \`

धूमवान् वह्नेः'

इत्यत्र अतिव्याप्तिः । वह्निनिष्ठं यत् घटत्वावच्छिन्नधूमाभाववद्वृत्तित्वं तन्निरूपितविषयितायां अनुमितिप्रतिबन्धकतावच्छेदकत्वाभावसत्तावात् । अतः \`

विषयितासामान्ये'

इत्युक्तम् । तदुक्तौ च वह्निनिष्ठधूमत्वावच्छिन्नधूमाभाववद्वृत्तित्वत्वविशिष्टनिरूपितविषयिताया अपि सामान्यान्तर्गततया तस्यां च अनुमितिप्रतिबन्धकतावच्छेदकत्वमेवास्तीति नातिव्याप्तिरिति भावः ।

 प्रकृतानुमितिपदमिति (पृ.384) । प्रकृतानुमितिपदस्य प्रकृतानुमितिसामान्यपरत्वाभावे \`

वह्निमान् धूमात्'

इत्यादौ धूमनिष्ठघटत्वावच्छिन्नवह्न्यभाववद्वृत्तित्वत्वविशिष्टनिरूपितविषयितायां \`

पर्वतो वह्निमान्,

धूमः'

घटत्वावच्छिन्नवह्न्यभाववद्वृत्तित्वाभाववाँश्च'

इत्याकारिका या समहालम्बनरूपा प्रकृतपक्षसाध्यकानुमितिः तत्प्रतिबन्धकतावच्छेदकत्वमेवास्ति इति तदभावविरहादव्याप्तिः तद्वारणाय प्रकृतानुमितिपदं प्रकृतानुमितिसामान्यपरम् इति वक्तव्यम् । तथा सति असमूहालम्बनरूपायाः \`

पर्वतो वह्निमान्'

इत्याकारकानुमितेरपि प्रकृतानुमितिसामान्यान्तर्गततया तत्प्रतिबन्धकतावच्छेदकत्वं धूमनिष्ठसाध्याभाववद्वृत्तित्वविषयितायां नास्तीति नाव्याप्तिरिति भावः । तथा च यन्निष्ठसाध्याभाववद्वृत्तित्वत्वविशिष्टनिरूपितविषयितासामान्ये प्रकृतानुमितित्वव्यापकप्रतिबध्यतानिरूपितप्रतिबन्धकतावच्छेदकत्वाभावः तत्त्वमिति लक्षणं संपन्नम् ।

 तत्र प्रकृतपदप्रयोजनमाह - एवं चेति (पृ.384) । एवं च---सामान्यपरत्वे च । प्रकृतेत्यनुपादाने अनुमितिसामान्यप्रतिबन्धकतावच्छेदकत्वाभावः लक्षणघटकः स्यात् । तथा सति \`

धूमवान् वह्नेः'

इत्यादौ वह्निनिष्ठधूमाभाववद्वृत्तित्वनिरूपितविषयितायां \`

पर्वतो धूमवान्'

इत्याकारकानुमितिप्रतिबन्धकतावच्छेदकत्वसत्त्वेऽपि \`

पर्वतः वह्निमान्',\`

भूतलं घटवत्'

इत्याद्याकारकानुमितिप्रतिबन्धकतावच्छेदकत्वविरहात् तादृशानुमितीनामपि अनुमितिसामान्यान्तर्गतत्वात् अतिव्याप्तिः स्यात् ।

 न च - अनुमितिसामान्यप्रतिबन्धकत्वं कुत्रापि नास्तीति कथं तद्धटितलक्षणसंभव इति - वाच्यम् । कामिनीजिज्ञासादौ अनुमितिसामान्यप्रतिबन्धकत्वसत्त्वात् । तथा च अतिव्याप्तिवारणाय प्रकृतपदं तत्साध्यक - तद्धेतुक - तत्संसर्गकपरम् । अन्यसाध्यक-अन्यसंसर्गक - अन्यहेतुकानुमितिप्रतिबन्धकतावच्छेदकत्वाभावमादाय अतिव्याप्तिवारणाय साध्यहेत्वादेरपि विशिष्ट निवेशः कर्तव्य इति भावः ।

 ननु यन्निष्ठसाध्याभाववद्वृत्तित्वविषयकज्ञानसामान्यम् अनुमितिप्रतिबन्धकत्वाभाववत् तत्त्वम् इत्येव लक्षणमस्तु । किं विषयितासामान्ये अनुमितिप्रतिबन्धकतावच्छेदकत्वाभावघटितलक्षणानुसरणेन इत्याशङ्क्याह - सद्धेतुनिष्ठेत्यादिना (पृ.384) । तथा च \`

धूमः घटत्वावच्छिन्नवह्न्यभाववद्वृत्तिः,

पर्वतः धूमाभाववाँश्च'

इत्याकारकं यत् स्वरूपासिद्धिविषयकं समूहालम्बनज्ञानं तस्यापि धूमनिष्ठसाध्याभाववद्वृत्तित्वविषयकज्ञानसामान्यान्तर्गततया तत्र च स्वरूपासिद्धिविषयकत्वेन अनुमितिप्रतिबन्धकत्वस्यैव सत्त्वात् \`

वह्निमान् धूमात्'

इत्यादौ प्रतिबन्धकत्वाभावघटितलक्षणस्य असंभवः स्यात् । तद्वारणाय यन्निष्ठसाध्याभाववद्वृत्तित्वविषयकज्ञानसामान्ये अनुमितिप्रतिबन्धकत्वाभावमनिवेश्य यन्निष्ठसाध्याभाववद्वृत्तित्वनिरूपितविषयितासामान्ये अनुमितिप्रतिबन्धकतावच्छेदकत्वाभावो निवेशितः । तथा निवेशे पूर्वोक्तसमहालम्बनज्ञाननिष्ठस्वरूपासिद्धिनिरूपितविषयितायाम् अनुमितिप्रतिबन्धकतावच्छेदकत्वसत्त्वेऽपि हेतुनिष्ठव्यधिकरणधर्मावच्छिन्नसाध्याभाववद्वृत्तित्वनिरूपितविषयितायाम् अनुमितिप्रतिबन्धकतावच्छेदकत्वविरहात् न असंभव इति भावः । \</

64\>

\<

65.1\>

स्वरूपसंबन्धरूपावच्छेदकत्वनिवेशनम् ।

 विवरणम्



 प्रकृतलक्षणघटकं प्रतिबन्धकतावच्छेदकत्वं स्वरूपसंबन्धविशेषरूपम्,

न तु अनतिरिक्तवृत्तित्वरूपम् । स्वरूपसंबन्धरूपत्वेऽपि दोषाभावात् इत्याशयेनाह - अवच्छेदकत्वं चेत्यादिना (पृ.386) ।

 शङ्कते--न च धूमाभाववद्वृत्तित्वत्वेनेति (पृ.386) । \`

धूमवान् वह्नेः'

इत्यत्र धूमाभाववद्वृत्तित्वत्वेन रूपेण घटमवगाहमानं यत् \`

धूमाभाववद्वृत्तित्ववान् वह्निः'

इत्याकारकं भ्रमात्मकं ज्ञानं तस्यापि \`

पर्वतो धूमावन्'

इति अनुमितिप्रतिबन्धकत्वमस्ति । तत्र च धूमाभाववद्वृत्तित्वत्वविशिष्टनिरूपितविषयिता नास्ति । न हि घटः धूमाभाववद्वृत्तित्वत्वविशिष्टः । अतः धूमाभाववद्वृत्तित्वत्वविशिष्टविषयकज्ञानत्वं न स्वरूपसंबन्धरूपावच्छेदकतावत् प्रतिबन्धकत्वन्यूनवृत्तित्वात् । तथा च साध्याभाववद्वृत्तित्वत्वविशिष्टनिरूपितविषयिताशालिज्ञानत्वेन प्रतिबन्धकत्वकल्पनस्य असंभवात् साध्याभाववद्वृत्तित्वत्वविशिष्टनिरूपितविषयितायां प्रतिबन्धकतानिरूपितस्वरूपसंनब्धरूपावच्छेदकत्वं नास्तीति आयातम् । तथा सति \`

धूमवान् वह्नेः'

इत्यादौ साध्याभाववद्वृत्तित्वत्वविशिष्टनिरूपितविषयितायां प्रतिबन्धकतानिरूपितस्वरूपसंबन्धरूपावच्छेदकत्वाभावसत्त्वात् अतिव्याप्तिरिति भावः ।

 समाधत्ते - धूमाभाववद्वृत्तित्वत्वेत्यादिना (पृ.387) । धमाभाववद्वृत्तित्वत्वेन रूपेण धूमाभाववद्वृत्तित्वविषयकस्य प्रमात्मकज्ञानस्य तेन रूपेण घटविषयकभ्रमात्मकज्ञानस्य च प्रतिबन्धकत्वमस्ति । तदनुसारेण धूमाभाववद्वृत्तित्वत्वनिष्ठप्रकारतानिरूपितविषयिताशालिज्ञानत्वेन प्रतिबन्धकत्वं कल्प्यते । धूमाभाववद्वृत्तित्वत्वनिष्ठप्रकारतानिरूपितविषयतानिरूपितविषयिताशालिज्ञानत्वेन प्रतिबन्धकत्वमिति यावत् । तादृशविषयितात्वं च धूमाभाववद्वृत्तित्वत्वविशिष्टतादृशवृत्तित्वनिरूपितविषयितायामप्यस्ति । एवं धूमाभाववद्वृत्तित्वत्वेन रूपेण घटावगाहिज्ञानूयविषयितायामप्यस्ति । तथा च तादृशविषयितात्वेन रूपेण वस्तुतः धूमाभाववद्वृत्तित्वत्वविशिष्टं यत् तन्निरूपितविषयितायामपि प्रकृतानुमितिप्रतिबन्धकतावच्छेदकत्वं स्वरूपसंबन्धरूपमस्तीति नातिव्याप्तिरिति भावः । \</

65.1\>

\<

65.2\>

स्वरूपसंबन्धरूपावच्छेदकत्वनिवेशनम् ।

 विवरणम्



 न चैवम् (पृ.338) इत्यादि । स्वरूपसंबन्धरूपावच्छेदकत्वनिवेशे \`

वह्निमान् धूमात्'

इत्यादावव्याप्तिः । तथा हि--धूमः वह्नित्वावच्छिन्नवह्न्यभाव-घटत्वावच्छिन्नवह्न्यभावोभयाधिकरणवृत्तिः'

इत्याकारकं वह्नित्वावच्छिन्नवह्न्यभावांशे भ्रमरूपं घटत्वावच्छिन्नवह्न्यभावांशे प्रमारूपं च यज्ज्ञानं तन्निष्ठायां धूमनिष्ठघटत्वावच्छिन्नवह्न्यभाववद्वृत्तित्वनिरूपितविषयितायां वह्नित्वावच्छिन्नवह्न्यभावविषयितानिरूपिताधिकरणविषयितानिरूपिताधेयत्वनिरूपितविषयितात्वेन रूपेण अनुमितिप्रतिबन्धकतावच्छेदकत्वात् घटत्वावच्छिन्नवह्न्यभाववद्वृत्तित्वत्वविशिष्टनिरूपितत्वाच्च अव्याप्तिरिति भावः ।

 अत्र समानाधिकरणधर्मावच्छिन्नसाध्याभावविषयितानिरूपितेत्यादौ प्रकारताविशेष्यतारूपविषयतयोः निरूप्यनिरूपकभावसत्त्वेऽपि प्रकारित्व - विशेष्यित्वरूपयोः विषयितयोः अवच्छेद्यावच्छेदकभाव एव वर्तते । न तु निरूप्यनिरूपकभावः । अतः कथं साध्याभावविषयितानिरूपिताधिकरणविषयितेत्यादिकं सङ्गच्छते इति शङ्का भवति । अस्य समाधानं तु - साध्याभावविषयतानिरूपितविषयता इत्येव पाठः स्यात् । विषयितेति पाठे तु निरूपितशब्दस्य अवच्छिन्नेत्यर्थं स्वीकृत्य साध्याभावनिरूपितविषयित्वावच्छिन्नाधिकरणनिरूपितविषयित्वावच्छिन्नाधेयत्वनिरूपितविषयितात्वेनेति अर्थो वक्तव्यः ।

 समाधत्ते---हेतुसामाधिकरण्यविशिष्टेत्यादिना (पृ.388) । हेतुनिष्ठं साध्याभाववद्वृत्तित्वं यथा व्यभिचारः,

तथा हेतुसामानाधिकरण्यविशिष्टः साध्याभावोऽपि व्यभिचारः । तदनुसारेण व्याप्तिलक्षणम् एवं वक्तव्यम्---

 यत्सामानाधिकरण्यविशिष्टसाध्याभावत्वविशिष्टनिरूपितविषयितायां प्रकृतानुमितिप्रतिबन्धकतावच्छेदकत्वाभावः तत्त्वमिति ।

 \`

वह्निमान् धूमात्'

इत्यादौ \`

धूमाधिकरणपर्वतवृत्ती घटत्वावच्छिन्नवह्न्यभाव - वह्नित्वावच्छिन्नवह्न्यभावौ'

इत्याकारकभ्रमात्मकज्ञानवृत्तिः या वह्नित्वावच्छिन्नवह्नभावनिरूपिता विषयिता तस्याः प्रतिबन्धकतावच्छेदकत्वेऽपि हेतुसामानाधिकरण्यविशिष्टसाध्याभावत्वविशिष्टनिरूपितत्वं नास्ति । अतः सा विषयिता न ग्रहीतुं शक्यते । घटत्वावच्छिन्नवह्न्यभावनिरूपितविषयितायां हेतुसामानाधिकरण्यविशिष्टसाध्याभावत्वविशिष्टनिरूपितत्वेन तस्याः विषयितायाः ग्रहणेऽपि तस्यां प्रतिबन्धकतावच्छेदकत्वाभावसत्त्वात् नाव्याप्तिरिति भावः ।

 तस्या एव चेति (पृ.388) । समानाधिकरणधर्मावच्छिन्नसाध्याभावनिरूपितविषयिताया एव इत्यर्थः । \</

65.2\>

\<

66\>

सद्धेतौ अव्याप्त्याशङ्कापरिहारौ

 विवरणम्



 पुनरपि सद्धेतौ अव्याप्तिमाशङ्क्ते - अथ यत्र ज्ञाने इत्यादिना (पृ.390) । \`

वह्निमान् धूमात्'

इत्यादौ यत्र ज्ञाने धूमाधिकरणवृत्तितया भासमाने व्यधिकरणधर्मावच्छिन्नाभावे व्यधिकरणधर्मावच्छिन्नप्रतियोगिताकत्व - समानाधिकरण धर्मावच्छिन्नप्रतियोगिताकत्वोभयसंबन्धेन साध्यस्य एका प्रकारता तादृशं यत् \`

धूमाधिकरणपर्वतवृत्तिः वन्हिविशिष्टोऽभावः'

इत्याकारकं ज्ञानं तन्निष्ठा या अभावनिरूपिता विषयिता तस्यां वह्नित्वावच्छिन्नप्रतियोगिताकत्वसंनबन्धेन वह्निविशिष्टाभावनिरूपितत्वं यद्यपि नास्ति,

विषयीभूते व्यधिकरणधर्मावच्छिन्नाभावे वस्तुतः वह्नित्वावच्छिन्नप्रतियोगिताकत्वविरहेण तेन संबन्धेन वह्निविशिष्टत्वाभावात् । तथापि व्यधिकरणघटत्वावच्छिन्नप्रतियोगिताकत्वसंबन्धेन वह्निविशिष्टाभावनिरूपितत्वम् अस्ति । एवं वह्नित्वावच्छिन्नप्रतियोगिताकत्वनिष्ठसांसर्गिकविषयितानिरूपितविषयितात्वमस्ति । वास्तवव्यधिकरणधर्मावच्छिन्नप्रतियोगिताकत्वसंसर्गवति अभावे समानाधिकरणधर्मावच्छिन्नप्रतियोगिताकत्वसंसर्गावगाहिभ्रमस्यापि प्रकृतानुमितिप्रतिबन्धकत्वात् तत्साधारण्यानुरोधेन साध्यतावच्छेदकवह्नित्वावच्छिन्नप्रतियोगिताकत्वनिष्ठसांसर्गिकविषयितानिरूपितविषयितात्वेनैव हेतुसमानाधिकरणाभावविषयितायाः प्रकृतानुमितिप्रतिबन्धकतावच्छदकत्वम्,

न तु साध्यतावच्छेदकावच्छिन्नप्रतियोगिताकत्वसंबन्धेन साध्यविशिष्टाभावनिरूपितविषयितात्वेन । तथा च पूर्वोक्तभ्रमीयाभावविषयितायां हेतुसमानाधिकरणः यः व्यधिकरणधर्मावच्छिन्नप्रतियोगिताकत्वसंबन्धेन साध्यविशिष्टोऽभावः तन्निरूपितत्वस्य साध्यतावच्छेदकावच्छिन्नप्रतियोगिताकत्वनिष्ठसांसर्गिकविषयितानिरूपितविषयितात्वेन रूपेण अनुमितिप्रतिबन्धकतावच्छेदकत्वस्य च सत्त्वात् प्रतिबन्धकतावच्छेदकत्वाभावो नास्तीति अव्याप्तिः दुर्वारा इति आक्षेपः ।

 तम् आक्षेपं परिहरति - तादृशभ्रमस्य अप्रामाणिकत्वात् (पृ.390) इति । द्वाम्यां संसर्गाभ्याम् एकस्य प्रकारतायाः क्वापि अदृष्टत्वात् ।

 यदि च प्रमायां तथाविधप्रकारतायाः असंभवेऽपि भ्रमे संबन्धद्वयावच्छिन्नप्रकारतायां न किञ्चिद्बाधकम् इत्युच्यते तथाप्याह प्रामाणिकत्वे च इति (पृ.390) । हेतुसामानाधिकरण्यविशिष्टाभावनिरूपितविषयितायां संसर्गद्वयनिष्ठसांसर्गिकविषयताद्वयानिरूपकत्वं विशेषणं दीयते । उक्तभ्रमीयाभावविषयितायां संसर्गनिष्ठविषयताद्वयनिरूपकत्वमेवास्ति इति न तमादाय अव्याप्तिरिति भावः ।

 स्वनिरूपकत्व - स्वनिरूपकतावच्छेदकप्रकरतात्वावच्छिन्ननिरूपकताक - स्वभिन्नसंसर्गतानिरूपकत्वोभयसंबन्धेन यत्किंचित्संसर्गताविशिष्टान्यत्वं संसर्गीयविषयताद्वयानिरूपकत्वम् । \</

66\>

\<

67.1\>

साध्यतावच्छेदकविशेषितस्य अभावस्य निवेशो न संभवतीत्याक्षेपः ।

 विवरणम्



 अथ साध्यरूपेत्यादि (पृ.392) । यन्निष्ठसाध्याभाववद्वृत्तित्वनिरूपितविषयितासामान्ये,

अथ वा हेतुसमानाधिकरणसाध्याभावनिरूपितविषयितासामान्ये प्रकृतानुमितिप्रतिबन्धकतावच्छेदकत्वाभावः तत्त्वमिति एतावता व्याप्तिलक्षणं पर्यवसितम् । तत्र साध्याभावपदेन साध्यविशिष्टोऽभावः बोध्यते । तत्र साध्याभावयोः संबन्धः संबन्धविधया लक्षणघटक इति वक्तव्यम् । विशकलिततया साध्याभावौ अवगाहमानस्य ज्ञानस्य अप्रतिबन्धकत्वात् साध्यविशिष्टाभावस्यैव विषयितानिरूपकतया लक्षणे निवेशः कार्यः । तत्र साध्य - अभावयोः साध्यतावच्छेदकावच्छिन्नप्रतियोगिताकत्वरूपो वा व्यधिकरणधर्मावच्छिन्नप्रतियोगिताकत्वरूपो वा संबन्धः संसर्गविधया लक्षणघटक इति वक्तव्यम् । तत्र प्रथमस्य निवेशे केवलान्वयिसाध्यकस्थले साध्यतावच्छेदकवाच्यत्वत्वावच्छिन्नप्रतियोगिताकत्वसंबन्धेन वाच्यत्वविशिष्टस्य अभावस्य अप्रसिद्ध्या अव्याप्तिः । एवं व्यतिरेकिसाध्यकसद्धेतौ \`

वह्निमान् धूमात्'

इत्यादौ साध्यतावच्छेदकवह्नित्वावच्छिन्नप्रतियोगिताकत्वसंबन्धेन वह्निविशिष्टस्य अभावस्य प्रसिद्धत्वेऽपि हेतुसमानाधिकरणस्य तादृशस्य अभावस्य अप्रसिद्धिरिति असंभवः ।

 द्वितीयस्य संबन्धस्य निवेशे सर्वत्र व्यभिचारिणि अतिव्याप्तिः । \`

धूमवान् वह्नेः'

इत्यादौ व्यधिकरणघटत्वावच्छिन्नप्रतियोगिताकत्वसंबन्धेन धूमविशिष्टाभावनिरूपितविषयितायां प्रकृतानुमितिप्रतिबन्धकतावच्छेदकत्वाभावसत्त्वात् ।

 न च - व्यधिकरणसमानाधिकरणधर्मयोः अनुगतं यत् अवच्छेदकत्वं तदुपलक्षितधर्मावच्छिन्नप्रतियोगिताकत्वसंबन्धेन साध्यविशिष्टः अभावः निवेश्यते । अतः द्वयोरेपि अभावयोः संग्रहः संभवतीति न दोष इति-वाच्यम् । प्रतियोगितावच्छेदकोपलक्षणस्य धर्मस्य संबन्धगटकतया अभानात् इति भावः ।

 प्रथमस्येति (पृ.392) । साध्यतावच्छेदकावच्छिन्नप्रतियोगिताकत्वस्य इत्यर्थः । तादृशहेतुसमानाधिकरणेति (पृ.392) । तादृशः साध्यतावच्छेदकावच्छिन्नप्रतियोगिताकत्वसंबन्धेन साध्यविशिष्टः हेतुसमानाधिकरणः अभावः तस्य अप्रसिद्धिरित्यर्थः । चरमस्येति (पृ.392) । व्यधिकरणधर्मावच्छिन्नप्रतियोगिताकत्वस्य इत्यर्थः । प्रतियोगितावच्छेदकधर्माणां समानाधिकरणानां वह्नित्वादीनां व्यधिकरणानां घटत्वादीनां च इत्यर्थः । केनचिद्रूपेणेति (पृ.392) । अवच्छेदकत्वप्रमेयत्वादिना इत्यर्थः । अभानादिति (पृ.392) । कूटाघटितलक्षणे भट्टाचार्यैः प्रतियोगितावच्छेदकोपलक्षणस्य संबन्धघटकतया अभानम् उपपादयिष्यते । \</

67.1\>

\<

67.2\>

साध्यतावच्छेदकविशेषितस्य अभावस्य निवेशो न संभवतीत्याक्षेपः ।

 विवरणम्



 न च अवच्छेदकावच्छिन्नत्वाविशेषितेति (पृ.394) । लक्षणे प्रतियोगितासंबन्धेन साध्यविशिष्टः अभावः निवेश्यते । संसर्गीभूतप्रतियोगितायां अवच्छेदकावच्छिन्नत्वं न विशेषणम् । प्रतियोगितात्वेन रूपेण समानाधिकरणव्यधिकरणधर्मावच्छिन्नप्रतियोगितयोः अनुगमात् अननुगमनिबन्धनो दोषो नास्तीति न च वाच्यम् । अवच्छेदकावच्छिन्नत्वाविशेषितप्रतियोगितासंसर्गकाभावज्ञानस्य प्रतियोगिमत्ताज्ञानं प्रति अप्रतिबन्धकतया प्रतिबन्धकतावच्छेदकविषयितानिरूपकत्वेन अविशेषितप्रतियोगितासंबन्धेन साध्यविशिष्टस्य अभावस्य निवेशासंभवादिति भावः ।

 तज्ज्ञानाविरोधिन (पृ.394) इति । अवच्छेदकावच्छिन्नत्वविशेषितप्रतियोगितासंसर्गकं अभावज्ञानं प्रतियोगिमत्ताज्ञानविरोधि । लक्षणे तु तदविशेषितप्रतियोगितासंसर्गः घटकः । तथा च व्यभिचारिणि अविशेषितप्रतियोगितासंसर्गघटितविषयितायाः प्रतिबन्धकतावच्छेदकत्वाभावसत्त्वात् अतिव्याप्तिः । किञ्च अवच्छेदकावच्छिन्नत्वाविशेषितप्रतियोगितासंसर्गकाभावज्ञानम् अनुभवविरुद्धम् । अतः तादृशप्रतियोगितायाः संसर्गतया निवेशः न संभवतीति भावः । \</

67.2\>

\<

67.3\>

साध्यतावच्छेदकविशेषितस्य अभावस्य निवेशो न संभवतीत्याक्षेपः ।

 विवरणम्



 न च स्वावच्छिन्नेत्यादि (पृ.395) । लक्षणे साध्यविशिष्टः अभावः न निवेश्यते । किन्तु स्वावच्छिन्नप्रतियोगिताकत्वसंबन्धेन साध्यतावच्छेदकविशिष्ट एव अभावः निवेश्यते । \`

वन्हिमान् धूमात्'

इत्यादौ वह्नित्वावच्छिन्नप्रतियोगिताकत्वसंबन्धेन वह्नित्वविशिष्टः हेतुसमानाधिकरणः अभावः वह्नित्वेन घटाभावः । \`

इदं वाच्यं ज्ञेयत्वात्'

इत्यादौ स्वावच्छिन्नप्रतियोगिताकत्वसंबन्धेन वाच्यत्वत्वविशिष्टः अभावः वाच्यत्वत्वेन घटाभावः । तन्निरूपितविषयितायां प्रकृतानुमितिप्रतिबन्धकतावच्छेदकत्वाभावसत्त्वात् लक्षणसमन्वयः ।

 \`

धूमवान् वह्नेः'

इत्यादौ स्वावच्छिन्नप्रतियोगिताकत्वसंबन्धेन साध्यतावच्छेदकधूमत्वविशिष्टः अभावः धूमत्वेन धूमाभावः । तन्निरूपितविषयितायां प्रतिबन्धकतावच्छेदकत्वस्यैव सत्त्वात् नातिव्याप्तिः ।

 एवञ्च व्यधिकरणधर्मावच्छिन्नाभाव - समानाधिकरणधर्मावच्छिन्नाभावयोः स्वावच्छिन्नप्रतियोगिताकत्वसंबन्धेन साध्यतावच्छेदकविशिष्टत्वेन अनुगमात् न पूर्वोक्तो दोष इति शङ्का ।

 समाधानं तु - प्रमेयत्वावच्छिन्नसाध्यकस्थले \`

प्रमेयवान् ज्ञेयत्वात्'

इत्यादौ साध्यतावच्छेदकप्रमेयत्वावच्छिन्नप्रतियोगिताकत्वसंबन्धेन प्रमेयत्वविशिष्टः अभावः अप्रसिद्धः । प्रमेयत्वस्य प्रतियोगिताव्यधिकरणत्वाभावात् । तथा च तत्राव्याप्तिः । अतः स्वावच्छिन्नप्रतियोगिताकत्वसंबन्धेन साध्यतावच्छेदकविशिष्टः अभावः न निवेशयितुं शक्यत इति ।

 ननु प्रमेयत्वावच्छिन्नसाध्यकस्थले येन संबन्धेन प्रमेयत्वम् अवृत्ति तादृशसंयोगादिसंबन्धावच्छिन्नप्रमेयत्वनिष्ठावच्छेदकताकप्रतियोगिताकत्वसंबन्धेन प्रमेयत्वविशिष्टः अभावः प्रसिद्ध एव । अतो नाव्याप्तिः इत्यत आह - एवं स्वावच्छइन्नेत्यादि (पृ.395) ।

 यस्मिन् ज्ञाने वह्नित्वावच्छिन्नप्रतियोगिताकत्वसंनब्धेन वह्नित्वविशिष्टे वह्नित्वेन घटाभावे भासमाने सति संबन्धघटकप्रतियोगितायां वस्तुतो घटनिष्ठायां वह्निनिष्ठत्वावगाहि यत् भ्रमात्मकं ज्ञानं तन्निष्ठा या अभावविषयिता तस्यां स्वावच्छिन्नप्रतियोगिताकत्वसंबन्धेन वह्नित्वविशिष्टाभावनिरूपितत्वसत्वात् वह्निनिष्ठत्वविषयिताघटितत्वेन अनुमितिप्रतिबन्धकतावच्छेदकत्वावच्च अव्याप्तिः स्यात् । एतादृशभ्रमीयविषयिताव्यावर्तनाय स्वावच्छिन्नसाध्यनिष्ठत्वविशिष्टप्रतियोगिताकत्वसंबन्धेन साद्यतावच्छेदकविशिष्टाभावनिरूपितविषयितायाः लक्षणे निवेशे केवलान्वयिसाध्यकस्थले वाच्यत्वत्वावच्छिन्नवाच्यत्ववृत्तिप्रतियोगितासंबन्धेन वाच्यत्वत्वविशिष्टस्य अभावस्य अप्रसिद्ध्या अव्याप्तिः । \`

वह्निमान् धूमात्'

इत्यादौ व्यतिरेकिसाध्यकस्थले वह्नित्वावच्छिन्नवह्निनिष्ठप्रतियोगितासंबन्धेन वह्नित्वविशिष्टस्य वह्न्यभावस्य प्रसिद्धावपि तस्य हेतुसमानाधिकरणत्वविरिहात् अव्याप्तिः । अतः साध्यतावच्छेदकविशिष्टः अभावः न निवेशयितुं शक्यत इति भावः ।

 ननु उक्तसंबन्धेन साध्यतावच्छेदकमात्राविशेषिताभावनिवेशात् न दोषः । स्वावच्छिन्नप्रतियोगिताकत्वसंबन्धेन अभावांशे वह्नित्वभाने प्रतियोगितांशे बाधितवह्निनिष्ठत्वभाने अभावस्य वह्नि - वह्नित्वोभयविशेषितत्वनियमात् वह्नित्वमात्रविशेषितत्वाभावात् इत्याह - एवमिति (पृ.396) ।

 प्रतियोगिविशेष्यतापन्नेऽभावे प्रतियोगिविशेषणतापन्नस्य समानाधिकरणस्य धर्मस्य स्वावच्छिन्नप्रतियोगिताकत्वसंबन्धेन प्रतियोगिपारतन्त्र्येण भानम् । व्यधिकरणधर्मस्य स्वावच्छिन्नप्रतियोगिताकत्वसंबन्धेन स्वातन्त्र्येण प्रकारतया भानम्,

न तु प्रतियोगिविशेष्यतानापन्नेऽभावे । \`

वह्निर्नास्ति', \`

वह्नित्वेन घटो नास्ति',

इत्येवं प्रतियोगिविशेष्यतयैव अभावस्य प्रतीतेः । \`

वह्नित्वेन नास्ति'

इति प्रतीतिस्तु न कस्यापि भवति । तथा च साध्यतावच्छेदकविशिष्टस्य अभावस्य लक्षणे निवेशे हेतुसमानाधिकरणसाध्यतावच्छेदकविशिष्टाभावनिरूपितविषयितासामान्ये प्रकृतानुमितिप्रतिबन्धकतावच्छेदकत्वाभाव एव व्याप्तिरिति पर्यवस्यति । तादृशव्याप्तिज्ञानस्य च प्रतियोग्यविषयकप्रतियोगितावच्छेदकविशिष्टाभावविषयकतया प्रतियोग्यविषयकप्रतियोगितावच्छेदकविशिष्टाभावविषयकतया प्रतियोग्यविषयकप्रतियोगितावच्छेदकविषयकाभावबुद्धेः अप्रसिद्ध्या तादृशव्याप्तिज्ञानमेव न संभवतीति भावः । तथा च साध्याभावस्य साध्यविशिष्टत्वेन वा साध्यतावच्छेदकविशिष्टत्वेन वा निवेशो न संभवतीति \`

अथ'

इत्यादिना कृतस्य आक्षेपस्य सारः । \</

67.3\>

\<

68\>

उक्ताक्षेपसमाधानम् ।

 विवरणम्



 मैवम् (पृ.398) इत्यादिना तमाक्षेपं परिहरति । अयमाशयः---प्रतियोग्यविशेषिताभावनिरूपितत्वेन विषयितायाः लक्षणे न निवेशः । किन्तु स्वनिरूपकहेतुसमानाधिकरणाभावनिष्ठो यः संबन्धः तत्प्रतियोगिसाध्यनिष्ठतत्संबन्धावच्छिन्नावच्छेदकताकनिरूपकताकत्वेन विषयिता लक्षणे निवेश्यते । अत्र स्वंविषयिता । तन्निरूपको योऽभावः तन्निष्ठो यः संबन्धः तद्धर्मावच्छिन्नप्रतियोगिताकत्वादिः । तादृशसंबन्धप्रतियोगि यत् साध्यं तन्निष्ठा या तत्संबन्धावच्छिन्ना निरूपकतावच्छेदकता तन्निरूपकनिरूपकताकत्वेन इत्यर्थः । तथा च एवं लक्षणं संपन्नम्---

 \`

स्वनिरूपक - यत्समानाधिकरणाभावनिष्ठ - संबन्धप्रतियोगि - साध्यनिष्ठ - तत्संबन्धावच्छइन्नावच्छेदकताकनिरूपकताकविषयितासामान्ये प्रकृतानुमितिप्रतिबन्धकतावच्छेदकत्वाभावः तत्त्वम्'

इति ।

 \`

वह्निमान् धूमात्'

इत्यादौ घटत्वेन वह्न्यभावनिरूपिता \`

घटत्वावच्छिन्नवह्न्यभावः धूमसामानाधिकरणः'

इत्याकारकज्ञानीया विषयिता स्वपदेन ग्राह्या । तादृशविषयितायाः निरूपकः विषयः घटत्वेन वह्न्यभावः । तन्निष्ठः संबन्धः घटत्वावच्छिन्नप्रतियोगिताकत्वरूपः तस्य संबन्धस्य प्रतियोगि वह्निरूपं साध्यम् । तन्निष्ठा घटत्वावच्छिन्नप्रतियोगिताकत्वसंबन्धावच्छिन्ना निरूपकतावच्छेदकता - साध्यविशिष्टः अभावः विषयिताया निरूपकः । निरूपकतावच्छेदकं साध्यं भवति । तत् घटत्वावच्छिन्नप्रतियोगिताकत्वसंबन्धेनैव निरूपकतावच्छेदकमिति कृत्वा साध्यनिष्ठा विषयितानिरूपकतावच्छेदकता घटत्वावच्छिन्नप्रतियोगिताकत्वसंबन्धावच्छिन्ना भवति । तादृशावच्छेदकताकनिरूपकताकविषयिता घटत्वावच्छिन्नवह्न्यभावनिरूपितविषयिता । तस्याम् अनुमितिप्रतिबन्धकतावच्छेदकत्वस्याभावात् लक्षणसमन्वयः ।

 \`

धूमवान् वह्नेः'

इत्यादौ स्वपदेन धूमत्वाव्चछिन्नधूमाभावनिरूपिता विषयितापि ग्राह्या । तन्निरूपकः यः हेतुसमानाधिकरणः अभावः धूमत्वेन धूमाभावः । तन्निष्ठः संबन्धः धूमत्वावच्छिन्नप्रतियोगिताकत्वम् । तत्प्रतियोगि साध्यं धूमः । तन्निष्ठा या धूमत्वावच्छिन्नप्रतियोगिताकत्वसंबन्धावच्छिन्नावच्छेदकता तत्कनिरूपकताकविषयिता धूमत्वावच्छिन्नधूमाभावविषयिता । तस्यां प्रकृतानुमितिप्रतिबन्धकतावच्छेदकत्वमेव अस्तीति नातिव्याप्तिः ।

 अत्र विषयितायाः स्वनिरूपकाभावप्रतियोगिसाध्यनिष्ठनिरूपकतावच्छेदकत्वेन वा स्वनिरूपकाभावनिष्ठसंबन्धप्रतियोगिसाध्यनिष्ठयत्किंचित्संबन्धावच्छिन्ननिरूपकतावच्छेदकताकत्वेन वा निवेशे दोषमाह---यत्रेति (पृ.398) । \`

वह्निमान् धूमात्'

इत्यादौ हेतुसमानाधिकरणः यः घटत्वावच्छिन्नवह्न्यभावः तदवगाहिनि यस्मिन् ज्ञाने घटत्वावच्छिन्नप्रतियोगिताकत्ववति अभावे वह्नित्वावच्छिन्नप्रतियोगिताकत्वसंसर्गेण वह्नेः प्रकारतया भाने सति तादृशभ्रमात्मकज्ञाननिष्ठायां विषयितायां स्वनिरूपकाभावप्रतियोगिसाध्यनिष्ठनिरूपकतावच्छेदकताकत्वसत्त्वेन वह्नित्वावच्छिन्नप्रतियोगिताकत्वसंबन्धावच्छिन्ननिरूपकतावच्छेदकताकविषयितात्वेन रूपेण अनुमितिप्रतिबन्धकतावच्छेदकत्वसत्त्वेन च अव्याप्तिः स्यात् । तद्वारणाय \`

स्वनिरूपके'

त्यादिरीत्या विषयितायाः निवेशः । तथा निवेशे घटत्वावच्छिन्नवह्न्यभावनिरूपितविषयितायाः निरूपकः यः घटत्वावच्छिन्नवह्न्यभावः तन्निष्ठः यः संबन्धः घटत्वावच्छिन्नप्रतियोगिताकत्वरूपः तत्प्रतियोगिसाध्यनिष्ठतत्संबन्धावच्छिन्नावच्छेदकताकनिरुपकताकत्वम् उक्तभ्रमीयविषयितायां नास्ति । वह्निनिष्ठायाः विषयितानिरूपकतावच्छेदकतायाः वह्नित्वावच्छिन्नप्रतियोगिताकत्वसंबन्धावच्छिन्नत्वात् । अतः विषयितापदेन उक्तभ्रमीयविषयितायाः ग्रहीतुमशक्यतया नाव्याप्तिरिति भावः ।

 \`

तत्प्रतियोगि'

इति विशेषणस्य प्रयोजनमाह--यत्र वह्नित्वावच्छिन्नघटाद्यभावे इति (पृ.399) । यस्मिन् ज्ञाने वह्नित्वावच्छिन्नघटाभावे वह्नित्वावच्छिन्नप्रतियोगिताकत्वसंबन्धेन वह्निः प्रकारतया भासते,

तादृशभ्रमनिष्ठायां वह्नित्वावच्छिन्नघटाभावनिरूपितविषयितायां स्वनिरूपकाभावनिष्ठवह्नित्वावच्छिन्नप्रतियोगिताकत्वरूपसंबन्धावच्छिन्नवह्निनिष्ठनिरूपकतावच्छेदकताकत्वसत्त्वात् अनुमितिप्रतिबन्धकतावच्छेदकत्वमेव अस्तीति अव्याप्तिः स्यात् । तद्वारणाय साध्ये \`

तत्प्रतियोगि'

इति विशेषणं दत्तम् । तस्मिन् दत्ते तत्र स्वनिरूपकाभावनिष्ठसंबन्धप्रतियोगी न वह्निः,

अपि तु घट एव । तथा च तत्प्रतियोगिसाध्यनिष्ठनिरूपकतावच्छेदकत्वं विषयितायां नास्तीति न तां विषयितामादाय अव्याप्तिरिति भावः ।

 प्रतियोगित्वेन भासमानत्वनिवेशभ्रमं निराकरोति - वास्तवतत्संबन्धेन (पृ.399) । वास्तवं तत्संबन्धप्रतियोगित्वमेव साध्ये निवेश्यते । न तु प्रतियोगित्वेन भासमानत्वम् । अन्यथा तत्प्रतियोगित्वनिवेशेऽपि अव्याप्तिवारणस्य अशक्यत्वात् इति भावः ।

 \`

तत्प्रतियोगिनिष्ठे'

त्यनुक्त्वा \`

तत्प्रतियोगिसाध्यनिष्ठे'

त्येवं साध्यपदनिवेशस्य प्रयोजनमाह - साध्यनिवेशात् इत्यादिना (पृ.399) । यस्मिन् ज्ञाने वह्नित्वावच्छिन्नघटाभावे भासमाने वह्नित्वावच्छिन्नप्रतियोगिताकत्वसंबन्धस्य अनुयोगिनि अभावे प्रतियोगिभूतः घटः वह्नित्वेन रूपेण तेन संबन्धेन प्रकारतया भासते,

तादृशभ्रमात्मकज्ञाननिष्ठायां विषयितायां स्वनिरूपकाभावनिष्ठसंबन्धप्रतियोगिघटनिष्ठतत्संबन्धावच्छिन्ननिरूपकतावच्छेदकत्वसत्त्वात् वह्नित्वावच्छिन्नतत्संबन्धावच्छिन्ननिरूपकतावच्छेदकताकत्वेन अनुमितिप्रतिबन्धकतावच्छेदकत्वाच्च अव्याप्तिः स्यात् । तद्वारणाय \`

तत्प्रतियोगिसाध्यनिष्ठे'

त्युक्तम् । उक्तज्ञानीयविषयितानिरूपकतावच्छेदकतायाः घटनिष्ठत्वेन साध्यनिष्ठत्वविरहात् विषयितासामान्यपदेन तस्याः विषयितायाः ग्रहीतुमशक्यतया नाव्याप्तिरिति भावः ।

 वह्नित्वेन घट एव (पृ.399) इत्यस्य प्रकारः इत्यत्र अन्वयः । \`

एव'

कारेण वह्नेः प्रकारत्वव्यावच्छेदः । केन संबन्धेन प्रकार इत्याकाङ्क्षायाम् उक्तम् - वन्हित्वावच्छिन्नप्रतियोगिताकत्वसंबन्धेनेति (पृ.399) । कुत्र प्रकार इत्याशङ्कायाम् उक्तं तत्संबन्धानुयोगिनि (पृ.399) इति । तत्संबन्धप्रतियोग्यवच्छिन्नेति (पृ.399) । तत्संबन्धप्रतियोगिनिष्ठावच्छेदकताकनिरूपकताकत्वेऽपि इत्यर्थः । अनुमितिविरोधित्वेऽपीति (पृ.399) । अनुमितिप्रतिबन्धकतावच्छेदकत्वेऽपीत्यर्थः । न दोष इति (पृ.399) । नाव्याप्तिरित्यर्थः ।

 ननु एवमपि यस्मिन् ज्ञाने घटत्वावच्छिन्नवह्न्यभावे घटत्वावच्छिन्नप्रतियोगिताकत्वं वह्नित्वावच्छिन्नप्रतियोगिताकत्वत्वेन वह्निसंसर्गतया भासते तादृशज्ञानीयविषयितायाः स्वनिरूपकाभावनिष्ठसंबन्धप्रतियोगिसाध्यनिष्ठयत्संबन्धावच्छिन्नावच्छेदकताकनिरूपकताकत्वात् अनुमितिप्रतिबन्धकतावच्छेदकत्वाच्च अव्याप्तिरित्याशङ्क्य प्रकारान्तरेण परिष्करोति - यत्र घटत्वावच्छिन्नवह्न्यभावे इत्यादिना (पृ.399) । संसर्गांशे भ्रमत्वस्य सविवादत्वात् प्रामाणिकत्वे इत्युक्तम् । साध्यप्रतियोगिकः यत्समानाधिकरणाभावानुयोगिकः यद्धर्मावच्छिन्नप्रतियोगिताकत्वत्वविशिष्टः संबन्धः तद्धर्मावच्छिन्नप्रतियोगिताकत्वत्वविशिष्टसंबन्धावच्छिन्नसाध्यनिष्ठावच्छेदकताकनिरूपकताकविषयितासामान्ये प्रकृतानुमितिप्रतिबन्धकतावच्छेदकत्वाभावः तत्त्वमिति लक्षणम् ।

 वह्निप्रतियोगिकः धूमसमानाधिकरणाभावानुयोगिकश्च घटत्वावच्छिन्नप्रतियोगिताकत्वत्वविशिष्टः संबन्धः तद्धर्मघटत्वावच्छिन्नप्रतियोगिताकत्वत्वविशिष्टसंबन्धावच्छिन्नसाध्यनिष्ठावच्छेदकताकनिरूपकताकत्वं उक्तभ्रमीयविषयितायां नास्ति । घटत्वावच्छिन्नप्रतियोगिताकत्वस्य वह्नित्वावच्छिन्नप्रतियोगिताकत्वत्वेनैव उक्तभ्रमे भानादिति तादृशविषयितायाः उपादातुमशक्यतया नाव्याप्तिरिति भावः ।

 दिगिति (पृ.399) । दिगर्थस्तु - ननु हेतुसमानाधिकरणः यः वह्नित्वह्रदत्वाभ्यां वह्न्यभावः तदनुयोगिकसाध्यप्रतियोगिकः वह्नित्वावच्छइन्नप्रतियोगिताकत्वसंबन्धः तज्ज्ञानस्य उक्ताभावांशे तेन संबन्धेन वह्निप्रकारत्वेन प्रतिबन्धकत्वात् अव्याप्तिरिति चेत् - न । यद्धर्मपर्याप्तनिरूपकतावच्छेद्यतावत्प्रतियोगिताकत्वं संबन्ध िति विवक्षणात् । \</

68\>

\<

69\>

व्यभिचारिण्यतिव्याप्तिशङ्कासमाधानम् ।

 विवरणम्



 ननु यन्निष्ठसाध्याभाववद्वृत्तित्वनिरूपितविषयितासामान्ये प्रकृतानुमितिप्रतिबन्धकतावच्छेदकत्वाभावः तत्त्वमिति लक्षणम् \`

धूमवान् वह्नेः'

इत्यादौ व्यभिचारिण्यपि अस्ति । वह्निनिष्ठधूमाभाववद्वृत्तित्वरूपव्यभिचारनिरूपितविषयितायाः अनुमितिकारणीभूतव्याप्तिज्ञानप्रतिबन्धकतावच्छेदकत्वेऽपि अनुमितिप्रतिबन्धकतावच्छेदकत्वाभावात् इत्याशङ्क्य प्रकृतलक्षणे अनुमितिपदम् अनुमितिजनकज्ञानपरम् । अतः नातिव्याप्तिरिति समाधत्ते - न च व्यभिचारज्ञानस्येत्यादिना (पृ.404) । \</

69\>

\<

70\>

विशारदलक्षणदूषणम् ।

 विवरणम्



 अनुमित्यविरोधित्वज्ञानस्येत्यादि (पृ.404) दीधितिग्रन्थस्य अयमाशयः - व्यभिचारिणि हेतुनिष्ठसाध्याभाववद्वृत्तित्वनिरूपितविषयितायाः अनुमितिजनकव्याप्तिज्ञानप्रतिबन्धकतावच्छेदकतया तत्प्रतिबन्धकतावच्छेदकत्वाभावो नास्तीति नातिव्याप्तिरिति वक्तव्यम् । परन्तु एतन्मते हेतुनिष्ठं साध्याभाववदवृत्तित्वं न व्याप्तिः,

येन तज्ज्ञानप्रतिबन्धकतावच्छेदकता अतिव्याप्तिः वारयितुं शक्यते । किन्तु हेतुनिष्ठसाध्याभाववद्वृत्तित्वनिरूपितविषयितायां प्रकृतानुमितिजनकज्ञानप्रतिबन्धकतावच्छेदकत्वाभाव एव व्याप्तिः । तज्ज्ञानमेव च अनुमितिजनकम् । एवं च \`

हेतुनिष्ठसाध्याभाववद्वृत्तित्वविषयिता अनुमितिप्रतिबन्धकतावच्छेदकत्वाभाववती'

इत्याकारकव्याप्तिज्ञानं प्रति अप्रतिबन्धकतया हेतुनिष्ठसाध्याभाववद्वृत्तित्वनिरूपितविषयितायां अनुमितिजनक-उक्तव्याप्तिज्ञानप्रतिबन्धकतावच्छेदकत्वाभावसत्त्वात् व्यभिचारिणि उक्तव्याप्तिलक्षणस्य अतिव्याप्तिरिति ।

 गादाधर्याम् अनुमितिप्रतिबन्धकतेति (पृ.405) । हेतुनिष्ठसाध्याभाववद्वृत्तित्वनिरूपितविषयिताविशेष्यकस्य अनुमितिप्रतिबन्धकतावच्छेदकत्वाभावप्रकारकज्ञानस्यैवेत्यर्थः । निरूक्तविषयितेति (पृ.405) । हेतुनिष्ठसाध्याभाववद्वृत्तित्वविषयितानिष्ठः यः अनुमितिप्रतिबन्धकतावच्छेदकत्वाभावः तद्धटितस्येत्यर्थः ।

 अत्रेदं बोध्यम् - अनुमितिप्रतिबन्धकतानवच्छेदक - स्वनिष्ठसाध्याभाववद्वृत्तित्वविषयिताकत्वम् एतन्मते व्याप्तिः । एतादृशव्याप्तिज्ञानं प्रति \`

स्वनिष्ठं साध्याभाववद्वृत्तित्वम्'

इत्याकारकव्यभिचारज्ञानस्य प्रतिबन्धकत्वं नास्तीति अतिव्याप्तिः ।

 साध्याभाववदवृत्तित्वज्ञानस्येति (पृ.405) । एतन्मते इति शेषः ।

 न च हेतुनिष्ठेत्यादि (पृ.405) । \`

वह्निनिष्ठधूमाभाववद्वृत्तित्त्वविषयिता अनुमितिप्रतिबन्धकतानवच्छेदिका'

इत्याकारकव्याप्तिज्ञानं प्रति \`

वह्निनिष्ठधूमाभाववद्वृत्तित्वविषयिता अनुमितिप्रतिबन्धकतावच्छेदिका'

इत्याकारकज्ञानस्य प्रतिबन्धकत्वात् तस्मिन् प्रतिबन्धकज्ञाने विषयिताविशेषणतया धूमाभाववद्वृत्तित्वस्य भानात् धूमाभाववद्वृत्तित्वनिरूपितविषयितायाः तस्मिन् ज्ञानेऽपि सत्त्वात् तस्यां च विषयितायां अनुमितिप्रतिबन्धकतावच्छेदकघटकत्वात् अनुमितिप्रतिबन्धकतावच्छेदकत्वमेवास्ति इति व्यभिचारिणि नातिव्याप्तिरिति शङ्का ।

 एवं सति (405) इत्यादिना तत्समाधानमुच्यते - \`

वन्हिमान् धूमात्'

इत्यादि सद्धेतौ यस्य धूमनिष्ठघटत्वावच्छिन्नवह्न्यभाववद्वृत्तित्वनिरूपितविषयित्वं अनुमितिप्रतिबन्धकतावच्छेदकम्'

इति भ्रमः वर्तते तदीयतादृशभ्रमे विषयित्वविशेषणतया हेतुनिष्ठसाध्याभाववद्वृत्तित्वस्य भानात् भ्रमनिष्ठतादृशवृत्तित्वनिरूपितविषयितायां अनुमितिप्रतिबन्धकतावच्छेदकत्वसत्त्वेन प्रतिबन्धकतावच्छेदकत्वाभावविरहात् अव्याप्तिः स्यात् । तद्वारणार्थम् इतराविशेषणतया साध्याभाववद्वृत्तित्वनिरूपितविषयिताया एव लक्षणे निवेशः कार्यः । तेन उक्तभ्रमे विषयिताविशेषणतया या साध्याभाववद्वृत्तित्वविषयिता सा ग्रहीतुं न शक्यते । किन्तु \`

हेतुनिष्ठं व्यदिकरणधर्मावच्छिन्नसाध्याभाववद्वृत्तित्वम्'

इति ज्ञानीयवृत्तित्वविषयितैव ग्रहीतुं शक्यते । तस्यां च प्रतिबन्धकतावच्छेदकत्वाभावसत्त्वात् नाव्याप्तिः । एवमेव व्यभिचरिण्यपि इतराविशेषणतया वृत्तित्वविषयिता इत्यनेन \`

वह्निनिष्ठं धूमाभाववद्वृत्तित्वम्'

इत्याकारकज्ञानीयविषयिताया एव ग्राह्यतया तस्यां च अनुमितिप्रतिबन्धकतावच्छेदक त्वाभावसत्त्वात् अतिव्याप्तिरिति भावः ।

 प्रतिबन्धकतावच्छेदकत्वस्यापीति (पृ.405) । हेतुनिष्ठसाध्याभाववद्वृत्तित्वविषयिता अनुमितिप्रतिबन्धकतानवच्छेदिका'

इति व्याप्तिज्ञानं प्रति \`

निरूपितत्वसंबन्धेन साध्याभाववद्वृत्तित्वविशिष्टा विषयिता अनुमितिप्रतिबन्धकतावच्छेदिका'

इति समानप्रकारकं ज्ञआनं प्रतिबन्धकम् । तत्र वृत्तित्वस्य धर्मितावच्छेदकतया भानात् धर्मितावच्छेदकीभूतवृत्तित्वविषयिताया अपि सामान्यान्तर्गतत्वात् तत्र प्रतिबन्धकतावच्छेदकत्वसत्त्वेन नातिव्याप्तिरिति भावः ।

 वृत्तित्वविषयित्वे (पृ.405) इत्यत्र सप्तम्यर्थः विशेष्यत्वं भ्रमे (पृ.405) अन्वेति । हेतुनिष्ठव्यधिकरणधर्मावच्छिन्नसाध्याभाववद्वृत्तित्वविशिष्टविषयित्वविशेष्यकः अनुमितिप्रतिबन्धकतावच्छेदकत्वप्रकारकः यः भ्रमः तन्निष्ठाया धर्मितावच्छेदकविधया साध्याभाववद्वृत्तित्वविषयितायां अनुमितिप्रतिबन्धकतावच्छेदकत्वसत्त्वेन इत्यर्थः ।

 इतराविशेषणत्वेन तादृशविषयिताया इति (पृ.405) । किंचिन्नष्ठविशेष्यतानिरूपितप्रकारकत्वानवच्छिन्नायाः वृत्तित्वविषयिताया इत्यर्थः । प्रतिबन्धकतावच्छेदकत्वेनेति (पृ.405) । विषयिताविशेषणत्वेन साध्याभाववद्वृत्तित्वविषयिताया एव प्रतिबन्धकतावच्छेदकत्वेन लक्षणे निविष्टतया इतराविशेषणत्वेन वृत्तित्वविषयितायाः प्रतिबन्धकतावच्छेदकत्वाभावात् अतिव्याप्तिर्दुर्वारा इति भावः । \</

70\>

॥ इति विशारदलक्षणम् ॥

\<

71\>

मिश्रोक्तप्रथमलक्षणस्य समन्वयादिप्रदर्शनम् ।

 विवरणम्



 मिश्ररीत्या (पृ.409) इति । साध्याभाववदवृत्तित्वरूपा या व्याप्तिः तामेव साजात्यघटनेन परिष्कृत्य दर्शयति---केचित्तु (पृ.409) इत्यादिना दीधितौ । यावन्तः साध्याभावाः प्रत्येकं तत्तत्सजातीयाः ये तत्तदधिकरणवृत्तित्वाभावाः तद्वत्त्वं व्याप्तिः । साध्याभावपदेन साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावः विवक्षितः ।

 \`

वह्निमान् धूमात्'

इत्यादौ साध्याभावपदेन समानाधिकरणधर्मावच्छिन्नप्रतियोगिताकः वन्हित्वेन वहन्यभावः,

व्यधिकरणधर्मावच्छिन्नप्रतियोगिताकः वन्हित्वेन घटाद्यभावश्च ग्राह्यः । तत्र वह्नित्वेन वह्न्यभावसजातीयः वह्नित्वेन वह्न्यभावाधिकरणवृत्तित्वाभाव इत्यनेन निर्वह्निवृत्तित्वत्वेन निर्वह्निवृत्तित्वाभावः ग्राह्यः । तस्यैव समानाधिकरणधर्मावच्छिन्नप्रतियोगिताकत्वरूपेण वह्नित्वेन वह्न्यभावसजातीयत्वात् । तद्वत्त्वं - निर्वह्निवृत्तित्वाभाववत्त्वं धूमेऽस्तीति लक्षणसमन्वयः ।

 साध्याभावपदेन वह्नित्वेन घटाद्यभावस्य ग्रहणे तत्सजातीयः तदधिकरणवृत्तित्वाभाव इत्यनेन घटत्वेन जगद्वृत्तित्वाभावः ग्राह्यः । तस्यैव व्यधिकरणधर्मावच्छिन्नप्रतियोगिताकत्वेन रूपेण वह्नित्वेन घटाभावसजातीयत्वात् । तद्वत्त्वं घटत्वेन जगद्वृत्तित्वाभाववत्त्वं धूमेऽस्तीति समन्वयः ।

 \`

धूमवान् वह्नेः'

इत्यादौ यावत्साध्याभावान्तर्गतः धूमत्वेन धूमाभावोऽपि । तत्सजातीयः तदधिकरणवृत्तित्वाभावः निर्धूमवृत्तित्वत्वेन निर्धूमवृत्तित्वाभावः । तद्वत्त्वं वह्नौ नास्ति । तस्य निर्धूमायोगोलकवृत्तित्वात् इति नातिव्याप्तिः ।

 तत्र साध्याभावे यावत्वविशेषणानुपादाने \`

धूमवान् वह्नेः'

इत्यत्र साध्याभावपदेन धूमत्वेन घटाभावं गृहीत्वा तत्सजातीयतदधिकरणवृत्तित्वाभाव इत्यनेन घटत्वेन जगद्वृत्तित्वाभावं गृहीत्वा तद्वत्वस्य वह्नौ सत्वात् अतिव्याप्तिः । तद्वारणाय यावत्पदोपादानम् । तदुपादाने यावदन्तर्गतसमानाधिकरणधूमत्वावच्छिन्नधूमाभावसजातीयस्य धूमाभाववाधिकरणवृत्तित्वाभावस्य निर्धूमवृत्तित्वत्वेन निर्धूमवृत्तित्वाभावस्य वह्नावस्त्त्वात् नातिव्याप्तिः । तदाह - धूमवान् वह्नेः इत्यादौ (पृ.409) इत्यादिना ।

 तत्तत्साजातीया इत्यस्य वृत्तित्वाभावविशेषणस्य प्रयोजनमाह - तत्रैव (पृ.409) इत्यादिना । \`

धूमवान् वह्नेः'

इत्यादावेव साध्याभावपदेन समानाधिकरणधूमत्वावच्छिन्नधूमाभावस्य ग्रहणेऽपि तदधिकरणवृत्तित्वाभाव इत्यनेन व्यधिकरणघटत्वादिना निर्धूमवृत्तित्वाभावं गृहीत्वा तद्वत्त्वस्य वह्नौ सत्त्वात् अतिव्याप्तिः स्यात् । तद्वारणाय तत्तत्सजातीया इति विशेषणम् । तथा सति व्यधिकरणधर्मावच्छिन्नवृत्तित्वाभावस्य समानाधिकरणधर्मावच्छिन्नसाध्याभावसजातीयत्वविरहात् साध्याभावसजातीयाभावपदेन समानाधिकरणनिर्धूमवृत्तित्वत्वावच्छिन्ननिर्धूमवृत्तित्वाभावस्यैव ग्राह्यत्वात् वह्नौ तद्वत्त्वविरहात् नातिव्याप्तिरिति भावः ।

 ननु व्यधिकरणधर्मावच्छिन्नवृत्तित्वाभावस्य अभावत्वेन रूपेण समानाधिकरणधर्मावच्छिन्नसाध्याभावसजातीयत्वसत्त्वात् तत्तत्सजातीया इति विशेषणे दत्तेऽपि अतिव्याप्तिर्दुर्वारैव इत्याशङ्क्याह - तथा च वक्ष्यमाणरूपेण (पृ.409) इति । येन केनापि रूपेण साजात्यमत्र न विवक्षितम् । किन्तु समानाधिकरणधर्मावच्छिन्नप्रतियोगिताकत्व - व्यधिकरणधर्मावच्छिन्नप्रतियोगिताकत्वान्यतररूपेण । अतो नातिव्याप्तिरिति भावः ।

 तत्तत्सजातीया इत्यत्र तत्तत्पदस्य प्रयोजनमाह-यावत्साध्याभावत्वेनेत्यादिना (पृ.409) । तत्तत्पदानुपादाने यावत्साध्याभावसजातीयाः ये तदधिकरणवृत्तित्वाभावाः तद्वत्त्वम् इत्युक्तौ साजात्ये यावत्साध्याभावत्वेन साध्याभावानां निरूपकतया अन्वयः स्यात् । तथा सति \`

वह्निमान् धूमात्'

इत्यादौ यावत्साध्याभावनिरूपितसाजात्यम् अप्रसिद्धम् । व्यधिकरणधर्मावच्छिन्नप्रतियोगिताकत्वरूपसाजात्ये व्यधिकरणधर्मावच्छिन्नसाध्याभावनिरूपितत्वसत्त्वेऽपि समानाधिकरणधर्मावच्छिन्नसाध्याभावनिरूपितत्वविरहात्,

एवं समानाधिकरणधर्मावच्छिन्नसाध्याभावनिरूपितत्वविरहात्,

एवं समानाधिकरणधर्मावच्छिन्नप्रतियोगिताकत्वरूपसाजात्ये समानाधिकरणधर्मावच्छिन्नसाध्याभावनिरूपितत्वसत्त्वेऽपि व्यधिकरणधर्मावच्छिन्नसाध्याभावनिरूपितत्वविरहात् । तथा च अव्याप्तिः । अतः साध्याभावानां तत्तद्वयक्तित्वेन रूपेण साजात्ये निरूपकतया अन्वयः । न तु यावत्साध्याभावत्वेन इति सूचनाय तत्तत्पदम् । अतः व्यधिकरणधर्मावच्छिन्नसाध्याभावस्य तद्व्यक्तित्वेन ग्रहणे तन्निरूपितत्वं व्यधिकरणधर्मावच्छिन्नप्रतियोगिताकत्वरूपसाजात्येऽस्ति । एवं समानाधिकरणधर्मावच्छिन्नसाध्याभावव्यक्तिनिरूपितत्वं समानाधिकरणधर्मावच्छिन्नप्रतियोगिताकत्वरूपसाजात्येऽस्तीति न अप्रसिद्धिनिबन्धना अव्याप्तिरिति भावः ।

 केवलान्वयिसाध्यकस्थले व्यधिकरणधर्मावच्छिन्नप्रतियोगिताकसाध्याभावानामेव लक्षणघटकतया यावत्साध्याभावत्वेन तादृशसाध्याभावनिरूपितत्वं तदधिकरणवृत्तित्वाभावनिष्ठव्यधिकरणधर्मावच्छिन्नप्रतियोगिताकत्वरूपे साजात्ये प्रसिद्धमिति तत्र अप्रसिद्धिनिबन्धनस्य दोषस्य अप्रसक्तेः व्यतिरेकिसाध्यके इत्युक्तम् ।

 प्रत्येकमित्यस्य प्रयोजनमाह - तत्तत्सजातीया इत्यनेनत्यादिना (पृ.409) । \`

प्रत्येकम्'

इत्यस्य अनुपादाने तत्तत्सजातीयपदार्थस्य अभेदसंबन्धेन अधिकरणवृत्तित्वाभावेऽन्वयो वक्तव्यः । तत्तत्सजातीयपदार्थश्च समानाधिकरणधर्मावच्छिन्नवृत्तित्वाभावः व्यधिकरणधर्मावच्छिन्नवृत्तित्वाभावश्च । तयोरुभयोः एकस्मिन् अधिकरणवृत्तित्वाभावे अभेदेनान्वयः न संभवति । एकस्मिन् अभावे सजातीयोभयाभिन्नत्वविरहात् । अतः एकैकस्मिन् वृत्तित्वाभावे साध्याभावसजातीयस्य एकैकस्य वृत्तित्वाभावस्य अभेदेनान्वय इति प्रतिपादनाय प्रत्येकमिति प्रथमाबहुवचनान्तं तत्तदधिकरणवृत्तित्वाभावा इत्यस्य विशेषणम् । तथा च यावन्तः साध्याभावाः तत्तत्सजातीयप्रत्येकाभिन्नाः ये तत्तदधिकरणवृत्तित्वाभावाः तद्वत्त्वं व्याप्तिः ।

 तत्तदधिकरणेत्यत्र तत्तत्पदस्य प्रयोजनमाह-यावत्साध्याभावत्वेनेति (पृ.409) । साध्याभावाधिकरणे यावत्साध्याभावत्वेन साध्याभावान्वये \`

वह्निमान् धूमात्'

इत्यादौ घटत्वेन वह्न्यभाववह्नित्वेन वह्न्यभाववत्तत्तद्ह्रदावृत्तित्वावच्छिन्नाभावानामपि वह्नित्वावच्छिन्नव्यापकतावच्छेदकरूपावच्छिन्नप्रतियोगिताकत्वेन साध्याभावान्तर्गततया तादृशाभावघटितसमुदायाधिकरणाप्रसिद्धिः । तद्ध्रदावृत्त्यभावस्य तद्ध्रदः अधिकरणम् । एतद्ध्रदावृत्त्यभावस्य एतद्ध्रदः अधिकरणम् । यावत्तदभावाधिकरणं तु एकं न प्रसिध्यति । तथा च अव्याप्तिः । तद्वारणाय तत्तद्व्यक्तित्वेन साध्याभावानाम् अधिकरणेऽन्वयलाभाय तत्तदधिकरणेत्युक्तम् । तथा च तत्तद्ध्रदं गृहीत्वा तद्वृत्तित्वाभावस्य धूमौ सत्त्वात् लक्षणसमन्वयः कार्यः । पूर्वं साजात्ये साध्याभावानां तत्तद्व्यक्तित्वेन अन्वय उक्तः । इदानीम् अधिकरणेऽपि साध्याभावानां तत्तद्व्यक्तित्वेन अन्वय उक्तः ।

 उपस्थितानामिति (पृ.409) । वह्नित्वावच्छिन्नवह्न्यभावसजातीयः निर्वह्निवृत्तित्वत्वेन निर्वह्निवृत्तित्वाभावः । वह्नित्वेन घटाभावसजातीयः घटत्वेन जगद्वृत्तित्वाभावः तदुभयाभिननत्वम् एकस्मिन् वृत्तित्त्वाभावे नास्तीत्यव्याप्तिरिति भावः । उभयसाजात्याभावादिति (पृ.410) । सजातीयोभयाभिन्नत्वाभावात् इत्यर्थः । \</

71\>

\<

72\>

सजातीयत्वपरिष्कारः ।

 विवरणम्



 ननु तत्तत्सजातीयत्वमिति (पृ.414) । तत्तत्सजातीयत्वं तत्तद्वृत्तिधर्मवत्त्वम् । तथा च \`

धूमवान् वह्नेः'

इत्यत्र समानाधिकरणधूमत्वावच्छिन्नधूमाभाववृत्तिः यः अभावत्वरूपो धर्मः तद्वत्त्वं घटत्वेन निर्धूमवृत्तित्वाभावेऽस्तीति घटत्वेन निर्धूमवृत्तित्वाभावस्यापि साध्याभावसजातीयतया तद्वत्त्वस्य हेतौ सत्त्वात् अतिव्याप्तिः । तद्वारणाय साजात्यम् अन्यादृशं निर्वक्ति इत्यर्थः ।

 तथा चेति (पृ.414) । यावन्तः साध्याभावाः तत्तद्वृत्तिसमानाधिकरणधर्मावच्छिन्नप्रतियोगिताकत्व - असमानाधिकरणधर्मावच्छिन्नप्रतियोगिताकत्वान्यतररूपवन्तः ये तत्तदधिकरणवृत्तित्वाभावाः तद्वत्त्वं व्याप्तिः । \`

धूमवान् वह्नेः'

इत्यत्र साध्याभावपदेन धूमत्वावच्छिन्नधूमाभावस्य ग्रहणे तद्वृत्ति यत् समानाधिकरणधर्मावच्छिन्नप्रतियोगिताकत्वं तद्वान् तदधिकरणवृत्तित्वाभावः निर्धूमवृत्तित्वत्वेन निर्धूमवृत्तित्वाभाव एव । घटत्वेन निर्धूमवृत्तित्वाभावस्य समानाधिकरणधर्मावच्छिन्नप्रतियोगिताकत्वविरहात् । तद्वत्त्वं च वह्नौ नास्ति इति नातिव्याप्तिः ।

 यद्यपि इत्यादि (पृ.415) । \`

वह्निमान् धूमात्'

इत्यादौ साध्याभावपदेन वह्नित्वावच्छिन्नवह्न्यभावस्य ग्रहणे तद्वृत्तिस्वसमानाधिकरणधर्मावच्छिप्रतियोगिताकत्वं स्वसमानाधिकरणवह्नित्वावच्छिन्नप्रतियोगिताकत्वरूपम् । तद्वत्वं तदधिकरणवृत्तित्वाभावे निर्वह्निवृत्तित्वावच्छिन्नप्रतियोगिताकाभावे न संभवति । तस्य वह्नित्वावच्छिन्नप्रतियोगिताकत्वविरहात् । तथा च समानाधिकरणधर्मावच्छिन्नसाध्याभावसजातीयस्य तदधिकरणवृत्तित्वाभावस्य अप्रसिद्ध्या अव्याप्तिरिति शङ्का ।

 समाधानं तु - अत्र समानाधिकरणधर्मावच्छिन्नप्रतियोगिताकत्वं स्वासमानाधिकरणधर्मावच्छिन्ना या या प्रतियोगिता तत्तदनिरूपकत्वम् । एवं व्यधिकरणधर्मावच्छिन्नप्रतियोगिताकत्वं स्वसमानाधिकरणधर्मावच्छिन्ना या या प्रतियोगिता तत्तदनिरूपकत्वमिह विवक्षितम् । एतादृशं साजात्यं तत्तत्साध्याभाव - तद्वद्वृत्तित्वाभावोभयसाधारणम् । तथा हि - स्वपदेन प्रतियोगिता ग्राह्या । स्वं - वह्नित्वेन घटाभावीयप्रतियोगिता । स्वासमानाधिकरणधर्मः वह्नित्वम् । तदवच्छिन्ना वह्नित्वेन घटाभावीयप्रतियोगिता वह्नित्वेन पटाभावीयप्रतियोगिता च । तत्तदनिरूपकत्वं वह्नित्वेन वह्न्यभावेऽप्यस्ति,

निर्वह्निवृत्तित्वत्वेन निर्वह्निवृत्तित्वाभावेऽप्यस्ति । अतः ईदृशं समानाधिकरणधर्मावच्छिन्नप्रतियोगिताकत्वरूपं साजात्यं समानाधिकरणधर्मावच्छिन्नसाध्याभाव - समानाधिकरणधर्मावच्छिन्नतदधिकरणवृत्तित्वाभावोभयसाधारणम् । एवं स्वसमानाधिकरणधर्मांवच्छिन्ना या या प्रतियोगिता घटत्वेन घटाभावीयप्रतियोगिता पटत्वेन पटाभावीयप्रतियोगिता च । तत्तदनिरूपकत्वं वह्नित्वेन घटाभावे घटत्वेन जगद्वृत्तित्वाभावे चास्ति । अतः उभयोरभावयोः निरुक्तव्यधिकरणधर्मावच्छिन्नप्रतियोगिताकत्वरूपं साजात्यम् अक्षतमिति नाव्याप्तिः ।

 अत्र समानाधिकरणधर्मावच्छिन्नप्रतियोगिताकत्वशरीरे स्वासमानाधिकरणधर्मावच्छिन्ना या या प्रतियोगिता इति वीप्सायाः अनुपादाने व्यधिकरणधर्मावच्छिन्नाभावेऽपि समानाधिकरणधर्मावच्छिन्नप्रतियोगिताकत्वापत्तिः । तथा हि - स्वं-घटत्वेन पटाभावीयप्रतियोगिता । स्वासमानाधिकरणधर्मः घटत्वम् । तदवच्छिन्ना प्रतियोगिता सैव । तदनिरूपकत्वं पटत्वेन घटाभावेऽस्ति इति । वीप्सोक्तौ तु पटत्वेन घटाभावीयप्रतियोगितापि या या प्रतियोगिता इत्यत्र अन्तर्गता । तदनिरूपकत्वं समानाधिकरणधर्मावच्छिन्नाभावे एव अस्तीति न दोषः । एवं व्यधिकरणधर्मावच्छिन्नप्रतियोगिताकत्वशरीरे वीप्सायाः अनुक्तौ समानाधिकरणधर्मावच्छिन्नाभावस्यापि व्यदिकरणधर्मावच्छिन्नप्रतियोगिताकत्वापत्तिः । स्वसमानाधिकरणधर्मावच्छिन्ना या प्रतियोगिता घटत्वावच्छिन्नघटनिष्ठप्रतियोगिता । तदनिरूपकत्वं पटत्वावच्छिन्नपटाभावस्य अस्तीति ।

 समनियताभावैक्यमते (पृ.415) इति । समनियताभावानाम् ऐक्यमिति मते साजात्यघटकं व्यधिकरणधर्मावच्छिन्नप्रतियोगिताकत्वं स्वाधिकरणावृत्तिधर्मावच्छिन्ना या प्रतियोगिता तन्निरूपकत्वरूपं यथाश्रुतमेव आदरणीयम् । न तु स्वसमानाधिकरणधर्मावच्छिन्ना या या प्रतियोगिता तत्तदनिरूपकत्वरूपम् । यथाश्रुतार्थे दोषाभावात् ।

 न च व्यधिकरणधर्मावच्छिन्नसाध्याभावे वह्नित्वेन घटाभावे स्वाधिकरणावृत्तिवह्नित्वावच्छिन्नप्रतियोगिताकत्वरूपं व्यधिकरणधर्मावच्छिन्नप्रतियोगिताकत्वमस्ति । तत्तु घटत्वेन जगद्वृत्तित्वाभावे नास्ति । तस्य स्वाधिकरणावृत्तिघटत्वावच्छिन्नप्रतियोगिताकत्वेन वह्नित्वावच्छिन्नप्रतियोगिताकत्वविरहात् । तथा च यथाश्रुतं साजात्यं कथं साध्याभाव - तद्वद्वृत्तित्वाभावयोः इति वाच्यम् । समनियताभावैक्यमते सर्वेषामपि व्यधिकरणधर्मावच्छिन्नाभावानां केवलान्वयित्वेन समनियततया एकत्वात् वह्नित्वेन घटाभावस्य यथा वह्नित्वावच्छिन्नप्रतियोगिताकत्वं तथा तदभिन्नस्य घटत्वेन जगद्वृत्तित्वाभावस्यापि वह्नित्वावच्छिन्नप्रतियोगिताकत्वमस्तीति उभयोरभावयोः यथाश्रुतसाजात्योपपत्तेरिति भावः ।

 तथाविधेति (पृ.415) । व्यधिकरणधर्मावच्छिन्नेत्यर्थः । तादृशसाध्याभावस्येति (पृ.415) । व्यधिकरणधर्मावच्छिन्नसाध्याभावस्य वह्नित्वेन घटाद्यभावस्येत्यर्थः ।

 एतेनेति (पृ.415) । व्यधिकरणधर्मावच्छिन्नप्रतियोगिताकत्वस्य यथाश्रुतस्यैव आदरणेनेत्यर्थः । पूर्वोक्तस्य स्वसमानाधिकरणधर्मावच्छिन्ना या या प्रतियोगिता तत्तदनिरूपकत्वरूपस्य अनुगतस्य व्यधिकरणधर्मावच्छिन्नप्रतियोगिताकत्वस्य आदरणे व्यदिकरणधर्मावच्छिन्नसाध्याभावस्य वह्नित्वेन घटाद्यभावस्य तादृशं व्यधिकरणधर्मावच्छिन्नप्रतियोगिताकत्वं समनियताभावैक्यमते दुर्घटम् । तथा हि - वह्नित्वेन घटाभावस्य समवायेन गगनत्वेन गगनाभावस्य च केवलान्वयितया समनियतत्वेन अभिन्नत्वात्,

यथा गगनाभावस्य स्वसमानाधिकरणगगनत्वावच्छिन्नगगननिष्ठप्रतियोगितानिरूपकत्वं तथा तदभिन्नस्य वह्नित्वेन घटाभावस्यापि गगनत्वावच्छिन्नगगननिष्ठप्रतियोगितानिरूपकत्वमेवास्ति । न तु तदनिरूपकत्वम् । तदर्थं स्वसमानाधिकरणधर्मावच्छिन्ना - स्वसमानाधिकरणसंबन्धावच्छिन्ना च या या प्रतियोगिता तत्तदनिरूपकत्वमेव व्यधिकरणधर्मावच्छिन्नप्रतियोगिताकत्वमिति वक्तव्यम् । समवायसंबन्धावच्छिन्नगगनत्वावच्छिन्नप्रतियोगितायाः व्यदिकरणसंबन्धावच्छिन्नत्वात् समानाधिकरणसंबन्धावच्छिन्नप्रतियोगितापदेन ग्रहीतुमशक्यतया स्वसमानाधिकरणघटत्वावच्छिन्नसंयोगसंबन्धावच्छिन्नप्रतियोगितां गृहीत्वा तदनिरूपकत्वं वह्नित्वेन घटाभावेऽस्तीति उपपादनीयम् । स च क्लेशः अनावश्यकः । यथाश्रुतस्यैव व्यदिकरणधर्मावच्छइन्नप्रतियोगिताकत्वस्य उपपत्तेरिति भावः । तादात्म्यविषयत्वादिकं गगनस्य समानाधिकरणसंबन्धः । तदवच्छिन्नप्रतियोगिताकः अभावः न केवलान्वयी । अतः तस्य व्यधिकरणधर्मावच्छिन्नाभावसमनियतत्वं न संभवतीति अलोच्य समवायादिव्याधिकरणसंबन्धावच्छिन्न - गगनाभावानुसरणम् इति ध्येयम् ।

 समनियताभावैक्यमते (पृ.415) इति । यावन्तः साध्याभावाः प्रत्येकं गगनाभावत्व - गगनाभावभिन्नत्वान्यतररूपेण तत्सजातीयाः ये तदधिकरणवृत्तित्वाभावाः तद्वत्त्वं व्याप्तिः । गगनाभावस्य केवलान्वयितया व्यधिकरणधर्मावच्छिन्नसाध्याभावस्य व्यधिकरणधर्मावच्छिन्नतद्वद्वृत्तित्वाभावस्य च गगनाभावाबिन्नतया गगनाभावत्वेन रूपेण साजात्यम् । समानाधिकरणधर्मावच्छिन्नसाध्याभावतद्वद्वृत्तित्वाभावयोः गगनाभावभिन्नत्वेन रूपेण साजात्यं संभवतीति भावः । \</

72\>

\<

73\> (

साध्याभावपरिष्कारः ।)

 विवरणम्



 ननु साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावविवक्षणेऽपि \`

वह्निमान् धूमात्'

इत्यादौ वह्नित्वेन महानसीयवह्निघटान्यतराभावमादाय अव्याप्तिः । तस्याभावस्यापि वह्निव्यापकतावच्छेदकवह्नित्वावच्छिन्नप्रतियोगिताकत्वात् लक्षणघटकतया तदधिकरणपर्वतवृत्तित्वस्यैव धूमे सत्त्वात् इत्यत अह - व्यापकतावच्छेदकावच्छिन्नप्रतियोगितेति (पृ.421) । व्यापकतावच्छेदकावच्छिन्नप्रतियोगितायां न्यूनवृत्तिधर्मावच्छिन्ना या या प्रतियोगिता तत्तदन्यत्वं विशेषणं देयम् । न्यूनवृत्तित्वं च तत्समानाधिकरणभेदप्रतियोगितावच्छेदकत्वम् । वह्नित्वेन महानसीयवह्निघटान्यतराभावीयप्रतियोगिता स्वन्यूनवृत्तिवह्नित्वावच्छिन्ना भवति,

न तु तदन्या । महानसीयवह्निघटान्यतराभावीयप्रतियोगिताधिकरणघटवृत्तिः यः वह्निभेदः तत्प्रतियोगितावच्छेदकं वह्नित्वमिति वह्नित्वं प्रतियोगितान्यूनवृत्तिधर्मः । तदवच्छिन्नप्रतियोगितान्यत्वं उक्तान्यतराभावीयप्रतियोगितायां नास्तीति तन्निरूपकाभावस्य लक्षणाघटकतया नाव्याप्तिः । धूमत्वेन धूमाभावस्य धूमत्वेन प्रमेयसामान्याभावस्य च ऐक्यात् प्रमेयवृत्तिप्रतियोगितैव \`

धूमो नास्ति'

इत्यत्रापि भासत इति मते धूमत्वेन धूमाभावीयप्रतियोगितायाः स्वन्यूनवृत्तिधूमत्वावच्छिन्नतया धूमाभावस्य \`

धूमवान् वह्नेः'

इत्यत्र लक्षणघटकत्वं न स्यात्,

व्यधिकरणधर्मावच्छिन्नाभावमादाय अतिव्याप्तिः स्यात् इत्यालोच्य अतिरिक्तधर्मावच्छिन्ना वा इत्युक्तम् ।

 ननु एवं निवेशेऽपि व्यधिकरणधर्मावच्छिन्नाभावस्य संग्रहो न स्यात् । तथा हि - वह्नित्वेन घटाभावीयप्रतियोगितान्यूनवृत्तित्वं तदतिरिक्तवृत्तित्वं च वह्नित्वेऽस्ति । तादृशप्रतियोगिताधिकरणघटवृत्तिभेदप्रतियोगितावच्छेदकत्वात् तादृशप्रतियोगितानाश्रयवह्निवृत्तित्वाच्च वह्नित्वस्य । तथा च न्यूनवृत्तिधर्मावच्छिन्ना अतिरिक्तवृत्तिधर्मावच्छिन्ना च वह्नित्वेन घटाभावीयप्रतियोगिता । तदन्यप्रतियोगिताकत्वं वह्नित्वेन घटाभावस्य नास्ति । अतः कथमसौ लक्षणघटक इत्यत आह - न्यूनवृत्तित्वम् अतिरिक्तवृत्तित्वं चेति (पृ.421) ।

 विरुद्धव्यावृत्तमिति (पृ.421) । व्यधिकरणधर्मव्यावृत्तमित्यर्थः । तथा च स्वसमानाधिकरणत्वे सति स्वसमानाधिकरणभेदप्रतियोगितावच्छेदकत्वं न्यूनवृत्तित्वम् । स्वसमानाधिकरणत्वे सति स्वानाश्रयवृत्तित्वं अतिरिक्तवृत्तित्वं प्रकृते विवक्षितम् । वह्नित्वस्य वह्नित्वेन घटाभावीयप्रतियोगितासमानाधिकरणत्वाभावात् समानाधिकरणत्वघटितं न्यूनवृत्तित्वम् अतिरिक्तवृत्तित्वं च नास्ति । अतः न्यूनवृत्तिधर्मावच्छिन्ना अतिरिक्तवृत्तिधर्मावच्छिन्ना च या प्रतियोगिता तदन्यत्वं व्यधिकरणधर्मावच्छिन्नप्रतियोगितायाम् अस्तीति तन्निरूपकस्य व्यधिकरणधर्मावच्छिन्नाभावस्य च संग्रहः ।

 व्यापकता चेति (पृ.421) । व्यापकतायां साध्यतावच्छेदकसंबन्धावच्छिन्नत्वं निवेशनीयम् । अन्यथा \`

वह्निमान् धूमात्'

इत्यादौ समवायेन वह्न्यभावमादाय असंभववारणाय प्रतियोगितायां साध्यतावच्छेदकसंबन्धावच्छिन्नत्वस्य निवेशनीयतया समवायेन द्रव्यत्वसाध्यकस्थले \`

इदं द्रव्यं पृथिवीत्वात्'

इत्यत्र साध्यं द्रव्यत्वं प्रति विषयतासंबन्धेन ज्ञानस्य व्यापकतया साध्यव्यापकतावच्छेदकं ज्ञानत्वं भवति । तदवच्छिन्नसाध्यतावच्छेदकसमवायसंबन्धावच्छिन्नाभावस्यापि लक्षणघटकतया तदधिकरणघटादिवृत्तित्वमेव पृथिवीत्वेऽस्तीति अव्याप्तिः स्यात् । व्यापकतायां साध्यतावच्छेदकसंबन्धावच्छिन्नत्वनिवेशे तु द्रव्यत्वरूपसाध्यं प्रतिज्ञानस्य विषयतासंबन्धेन व्यापकत्वेऽपि साध्यतावच्छेदकसमवायसंबन्धेन व्यापकत्वविरहात् समवायसंबन्धघटितव्यापकतावच्छेदकं द्रव्यत्वत्वमेव । तदवच्छिन्नप्रतियोगिताकाभावाधिकरणं गुणादिकमेव । तद्वृत्तित्वाभावस्य पृथिवीत्वे सत्त्वात् नाव्याप्तिरिति भावः । वह्निसाध्यके विषयतया तद्व्यापकस्य ज्ञानस्य साध्यतावच्छेदकसंयोगसंबन्धेन अभावस्य केवलान्वयितया समनियताभावैक्यमते गगनाभावत्वेन तत्सजातीयं तदधिकरणवृत्तित्वस्य व्यधिकरणधर्मावच्छिन्नाभावमादाय लक्षणसमन्वयः संभवतीति तत्साध्यकस्थलत्यागः ।

 ननु व्यापकतायां प्रतियोगितायां च साध्यतावच्छेदकसंबन्धावच्छिन्नत्वनिवेशे तादात्म्यसंबन्धेन प्रमेयसाध्यकस्थले तादात्म्यसंबन्धघटितव्यापकतावच्छेदकप्रमेयत्वावच्छिन्नतादात्म्यसंबन्धावच्छिन्न - प्रतियोगिताकभावाप्रसिद्ध्या अव्याप्तिः । प्रमेयसामान्याभावस्य कुत्राप्यवृत्तेः इत्याशङ्क्याह - तादात्म्यसंबन्धेन प्रमेयसाध्यकस्थले (पृ.421) इति । तादात्म्यसंबन्धेन प्रमेयसाध्यकस्थले \`

समवायित्वेन प्रमेयत्ववान् न'

इति प्रतीतिसिद्धः समवायित्वावच्छिन्नप्रमेयत्वनिष्ठावच्छेदकताकप्रमेयनिष्ठतादात्म्यसंबन्धावच्छिन्नप्रतियोगिताकभेद एव लक्षणघटकः । तस्य भेदस्य प्रमेयत्वावच्छिन्नतादात्म्यसंबन्धावच्छिन्नप्रतियोगिताकत्वात् । तस्य च केवलान्वयित्वात् न अप्रसिद्धिनिबन्धनो दोष इति भावः ।

 ननु समवायितया प्रमेयत्ववद्भेदस्य व्यधिकरणधर्मावच्छिन्नावच्छेदकताकप्रतियोगिताकत्वेऽपि व्यधिकरणधर्मावच्छिन्नप्रतियोगिताकत्वविरहात् व्यधिकरणधर्मावच्छिननप्रतियोगिताकत्वरूपं तत्साजात्यम् अप्रसिद्धमिति पुनरव्याप्तिरित्यत आह - समनियताभावैक्यमत (पृ.421) इति । समनियताभावानाम् ऐक्यमिति मते समवायितया प्रमेयत्ववद्भेदस्य घटत्वेन पटाभावस्य च समनियततया एकत्वात् घटत्वेन पटात्यन्ताभावस्य यथा व्यधिकरणधर्मावच्छिन्नप्रतियोगिताकत्वं यथा तदभिन्नस्य समवायितया प्रमेयत्ववद्भेदस्यापि व्यधिकरणधर्मावच्छिन्नप्रतियोगिताकत्वमस्ति । अतः न तत्साजात्याप्रसिद्धिरिति भावः ।

 यत्तु इत्यादि (पृ.421) । तादात्म्येन प्रमेयसाध्यकस्थले \`

समवायित्वेन प्रमेयत्ववान् न'

इति भेदमादाय लक्षणसमन्वय उक्तः । अन्ये तु \`

संयोगेन प्रमेयत्ववान् न'

इति प्रतीतिसिद्धः संयोगरूपव्यधिकरणसंबन्धावच्छिन्न - प्रमेयत्वनिष्ठावच्छेदकताकप्रमेयनिष्ठप्रतियोगिताकभेद एव लक्षणघटकः । तस्य प्रमेयत्वावच्छिन्नतादात्म्यसंनब्धावच्छिन्नप्रतियोगिताकत्वात् । अत्यन्ताभावस्य यथा व्यधिकरणसंबन्धवच्छिननप्रतियोगिताकत्वं प्रतीतिबालादङ्गीक्रियते,

तथा येन संबन्धेन प्रतियोग्यवृत्तिः यो धर्मः तत्संबन्धावच्छिन्नतद्धर्मनिष्ठावच्छेदकताकप्रतियोगिताकभेदस्यापि \`

संयोगेन प्रमेयत्ववान् न'

इति प्रतीतिबलात् अङ्गीकर्तव्यत्वात् इति \`

यत्तु'

कारणाम् आशयः । \`

तदवच्छिन्नप्रतियोगितावच्छेदकताकभेदस्यापि'

इत्यत्र तदवच्छिन्नत्वं प्रतियोगितायामन्वेति । प्रमेयत्वावच्छिन्ना या प्रतियोगिता तन्निरूपिता या तत्संबन्धावच्छिन्ना प्रमेयत्वनिष्ठा अवच्छेदकता तत्कभेदस्य इत्यर्थः । न तु तदवच्छिन्नेत्यस्य अवच्छेदकतायामन्वयः । प्रतियोगितावच्छेदकतायाः प्रमेयत्वावच्छिन्नत्वाभावात् ।

 तन्नेत्यादि (पृ.421) । उक्तभेदस्य प्रामाणिकत्वेऽपि प्रकृतलक्षणघटकत्वं न संभवति । प्रतियोगितावच्छेदकतायां व्यापकतावच्छेदकतावच्छेदकसंबन्धावच्छिन्नत्वम् अवश्यं निवेशनीयम् । अन्यथा \`

वह्निमान् धूमात्'

इत्यादौ वह्नित्वावच्छिन्नव्यापकतावच्छेदकं यत् वह्नित्वम्,

तदवच्छिन्नप्रतियोगिताकाभावपदेन वह्नित्वनिष्ठविषयितासंबन्धावच्छिन्नावच्छेदकताकसाध्यतावच्छेदकसंयोगसंबन्धावच्छिन्नप्रतियोगिताकस्य विषयितासंबन्धेन वह्नित्ववज्ज्ञानादिकं संयोगसंबनधेन नास्ति इति प्रतीतिसिद्धस्य यावदभावान्तर्गततया तदधिकरणपर्वतवृत्तित्वमेव धूमेऽस्तीति अव्याप्त्यापत्तेः । व्यापकतावच्छेदकतावच्छेदकसंबन्धावच्छिन्नत्वनिवेशे तु वह्नित्वस्य व्यापकतावच्छेदकत्वं समवायसंबन्धेनैव भवतीति कृत्वा समवायसंबन्ध एव व्यापकतावच्छेदकतावच्छेदकसंबन्धः । तत्संबन्धावच्छिन्नावच्छेदकताकप्रतियोगिताकाभाव एव लक्षणघटकः,

न तु विषयितासंबन्धेन वह्नित्ववदभावः । लक्षणघटकाभावाधिकरणं च ह्रदादिकमेव । तद्वृत्तित्वाभावस्य धूमे सत्त्वात् नाव्याप्तिः । एवं च प्रमेयसाध्यकस्थले प्रमेयत्वस्य स्वरूपसंबन्धेनैव साध्यव्यापकतावच्छेदकत्वात् व्यापकतावच्छेदकतावच्छेदकस्वरूपसंबन्धावच्छिन्नप्रमेयत्वनिष्ठावच्छेदकताकप्रतियोगिताकाभावस्यैव लक्षणघटकत्वात् कथं संयोगसंबन्धावच्छिन्नप्रमेयत्वनिष्ठावच्छेदकताकप्रतियोगिताकभेदमादाय समन्वयः कर्तुं शक्यते । तस्य लक्षणघटकत्वविरहात् इति भावः । \`

वह्निमान् धूमात्'

इत्यादौ विषयितासंबन्धेन वह्नित्ववतः ज्ञानादेः संयोगसंबन्धेन अभावस्य केवलान्वयितया समनियताभावैक्यमते गगनाभावत्वेन तत्सजातीयं तदधिकरणवृत्तित्वस्य व्यधिकरणधर्मावच्छिन्नाभावमादाय लक्षणसमन्वयः सभवतीति तत्साध्यकस्थलं परित्यज्य \`

गुणवान द्रव्यत्वात्'

इति स्थलानुसरणम् । विषयितासंबन्धेन गुणत्ववज्ज्ञानादेः साध्यतावच्छेदकसमवायसंबन्धावच्छिन्नाभावस्य केवलान्वयित्वविरहात् न पूर्वोक्तरीत्या समन्वयः संभवतीति भावः । तथा च साध्यतावच्छेदकावच्छिन्नसाध्यवन्निष्ठात्यन्ताभावनिरूपितसाध्यतावच्छेदकसंबन्धावच्छिन्नप्रतियोगितानवच्छेदकधर्मनिष्ठव्यापकतावच्छेदकतावच्छेदकसंबन्धावच्छिन्नावच्छेदकताकसाध्यतावच्छेदकसंबन्धावच्छिन्नप्रतियोगिताकाभावः साध्याभावपदेन विवक्षित इति सिद्धम् । \</

73\>

\<

74.1\> (

साध्याभावे व्याप्यवृत्तित्वनिवेशप्रयोजनम् ।)

 विवरणम्



 व्याप्यवृत्तिश्चेति ग्रन्थमवतारयति - ननु कपिसंयोगीत्यादिना (पृ.427) । \`

कपिसंयोगी एतद्वृक्षत्वात्'

इत्यादौ साध्यव्यापकतावच्छेदकं यत् कपिसंयोगत्वं तदवच्छिन्नकपिसंयोगनिष्ठप्रतियोगिताकाभावस्यापि लक्षणघटकतया तत्सजातीयस्य तदधिकरणवृत्तित्वाभावस्य हेतावसत्त्वात् अव्याप्तिः । कपिसंयोगाभावाधिकरणे मूलावच्छिन्नवृक्षे एतद्वृक्षत्वस्य वृत्तेः ।

 न च - साध्यतावच्छेदककपिसंयोगत्वावच्छिन्नाधिकरणे वृक्षे कपिसंयोगाभावस्य सत्त्वात् तत्पतियोगितावच्छेदकमेव कपिसंयोगत्वमिति कपिसंयोगत्वस्य साध्यव्यापकतावच्छेदकत्वविरहात् कथं तदवच्छिन्नाभावस्य लक्षणघटकत्वम् । व्यापकताशरीरप्रविष्टाभावे प्रयोजनविरहेण प्रतियोगिवैयधिकरण्यानिवेशात् इति - वाच्यम् ।

 संयोगेन वह्निसाध्यकहेतौ संयोगेन द्रव्यस्यापि अव्याप्यवृत्तित्वमिति मते साध्यवति पर्वते किञ्चदवच्छेदेन संयोगसंबन्धावच्छिन्नवह्न्यभावस्य सत्त्वात् प्रतियोगितावच्छेदकत्वमेव वह्नित्वेऽस्तीति वह्नित्वस्य व्यापकतावच्छेदकत्वाभावात् वह्नित्वावच्छिन्नाभावस्य लक्षणघटकत्वं न स्यात् । तस्य लक्षणघटकत्वसंपत्यर्थं व्यापकताघटकाभावे प्रतियोगिवैयधिकरण्यम् अवश्यं निवेशनीयम् । तन्निवेशे पर्वते विद्यमानस्य वह्न्यभावस्य प्रतियोगिसमानाधिकरणत्वात् प्रतियोग्यसमानाधिकरणं घटाद्यभावमादाय वह्नित्वादेः व्यापकतावच्छेदकत्वं संपद्यते । एवं च \`

कपिसंयोगी एतद्वृक्षत्वात्'

इत्यत्रापि साध्यवति एतद्वृक्षे कपिसंयोगाभावस्य सत्त्वेऽपि तस्य प्रतियोगिसमानादिकरणतया प्रतियोग्यसमानाधिकरणघटाद्यभावमादाय उक्तप्रतियोगितानवच्छेदकत्वरूपं व्यापकतावच्छेदकत्वं कपिसंयोगत्वस्य उपपादनीयम् । तथा च कपिसंयोगत्वावच्छिन्नाभावस्यापि लक्षणघटकतया तदधिकरणवृक्षवृत्तित्वमेव हेतोरस्तीति अव्याप्तिः प्रसजति । तद्वारणाय तत्तदधिकरणपदेन तत्तदभावनिष्ठव्याप्यवृत्तित्वनिरूपकाधिकरणमेव विवक्षणीयम् । व्याप्यवृत्तित्वनिरूपकत्वं च निरवच्छिन्नाधेयतानिरूपकत्वम् । तथा च यावन्तः साध्याभावाः तत्तदभावनिष्ठनिरवच्छिन्नाधेयतानिरूपकाधिकरणवृत्तित्वाभाववत्त्वं व्याप्तिः । कपिसंयोगाभावस्य लक्षणघटकत्वेऽपि तन्निष्ठनिरवच्छिन्नाधेयतानिरूपकमधिकरणं न वृक्षः । वृक्षस्य कपिसंयोगाभावनिष्ठमूलावच्छिन्नाधेयतानिरूपकत्वात् । तथा च तन्निष्ठनिरवच्छिन्नाधेयतानिरूपकमधिकरणं न वृक्षः । वृक्षस्य कपिसंयोगाभावनिष्ठमूलावच्छिन्नाधेयतानिरूपकत्वात् । तथा च तन्निष्ठनिरवच्छिन्नाधेयतानिरूपकमधिकरणं गुणादिकमेव । तद्वृत्तित्वाभावस्य हेतौ सत्त्वात् नाव्याप्तिः । एवं सति \`

कपिसंयोगाभाववान् मेयत्वात्'

इत्यत्र सद्धेतौ प्रतियोगिवैयधिकरण्यघटितसाध्यव्यापकतावच्छेदकं यत् कपिसंयोगाभावत्वं तदवच्छिन्नप्रितयोगिताकाभावस्य कपिसंयोगात्मकस्यापि लक्षणघटकतया कपिसंयोगस्य च सर्वत्र अव्याप्यवृत्तित्वेन तन्निष्ठनिरवच्छिन्नाधेयतानिरूपकाधिकरणाप्रसिद्ध्या अव्याप्तिः । अतः साध्याभावेऽपि व्याप्यवृत्तित्वं निवेशयति दीधितिकारः । तन्निवेशे कपिसंयोगात्मकस्य अभावस्य अव्याप्यवृत्तितया न लक्षणघटकत्वम् । किंतु व्यधिकरणधर्मावच्छिन्नाभावस्य कयिसंयोगाभावत्वेन घटाद्यभावस्यैव लक्षणघटकत्वात् । तत्सजातीयस्य तदधिकरणवृत्तित्वाभावस्य घटत्वेन जगद्वृत्तित्वाभावरूपस्य हेतौ सत्त्वात् नाव्याप्तिरिति भावः ।

 एवं चेति (पृ.427) । व्याप्यवृत्तित्वनिरूपकाधिकरणविवक्षणे चेत्यर्थः । इत्थं च (पृ.427) । इत्यस्य स एवार्थः । सत्तासाध्यकाव्याप्तिवारणयोपात्ते हेतुतावच्छेदकसंबन्धेन कस्यचिदधिकरण वर्तमानत्वविशेषणे स्वरूपसंबन्धेन वर्तमानत्वविशेषणेत्वाह - कपिसंयोगाधिकरणत्वाभाववान् वेति (पृ.427) । तथाविधाधिकरणाप्रसिद्ध्या (पृ.428) इति । व्याप्यवृत्तित्वनिरूपकाधिकरणाप्रसिद्ध्या इत्यर्थः । \</

74.1\>

\<

74.2\> (

साध्याभावे व्याप्यवृत्तित्वनिवेशप्रयोजनम् ।)

 विवरणम्



 व्याप्यवृत्तित्वं चेति (पृ.430) । व्याप्यवृत्तित्वम् अत्र निरवच्छिन्नवृत्तिकत्वरूपम् । न तु तर्कालङ्कारोक्तरीत्या अवच्छिन्नवृत्तिकान्यत्वम् । तथा सति \`

संयोगेन धूमवान् वह्नेः'

इत्यत्र व्यभिचारिणि अतिव्याप्तिः । साध्याभावपदेन संयोगसंबन्धावच्छिन्नधूमत्वावच्छिन्नधूमाभावमादाय हि अतिव्याप्तिर्वारणीया । संयोगेन द्रव्यस्यापि अव्याप्यवृत्तित्वमिति मते संयोगसंबन्धावच्छिन्नवृत्तिकान्यत्वविरहात् लक्षणाघटकतया धूमत्वेन घटाभावस्यैव लक्षणघटकतया तत्सजातीयस्य तद्वद्वृत्तित्वाभावस्य हेतौ सत्त्वात् अतिव्याप्त्यापत्तेः ।

 न च - तत्र धूमत्वावच्छिन्नधूमाभावस्य लक्षणाघटकत्वेऽपि अयोगोलकान्यत्वाभावमादाय तदधिकरणायोगोलकवृत्तित्वस्यैव वह्नौ सत्त्वात् नातिव्याप्तिरिति - वाच्यम् । व्यापकतायां साध्यतावच्छेदकसंबन्धावच्छिन्नत्वस्य निवेशितत्वात् धूमं प्रति अयोगोलकान्यत्वस्य स्वरूपसंनब्धेन व्यापकतया अयोगोलकान्यत्वाभावस्य स्वरूपसंबन्धघटितव्यापकतावच्छेदक - अयोगोलकान्यत्वावच्छिन्नप्रतियोगिताकत्वेऽपि साध्यतावच्छेदकसंयोगसंबन्धघटितव्यापकतावच्छेदकरूपावच्छिन्नप्रतियोगिताकत्वविरहेण तस्य लक्षणाघटकतया तमादाय अतिव्याप्तिवारणासंभवात् ।

 ननु साध्याभावे व्याप्यवृत्तित्वनिवेशे सति तत्तदधिकरणे व्याप्यवृत्तित्वनिरूपकत्वविशेषणं किमर्थम् ? \`

कपिसंयोगी एतद्वृक्षत्वात्'

इत्यादौ कपिसंयोगत्वावच्छिन्नकपिसंयोगाभावस्य व्याप्यवृत्तित्वाभावेन लक्षणाघटकतया अव्याप्त्यप्रसक्तेः इत्याशङ्क्याह - एवं चेति (पृ.430) । प्रकृते निरवच्छिन्नवृत्तिकत्वमेव व्याप्यवृत्तित्वम् । तच्च कपिसंयोगत्वावच्छिन्न-कपिसंयोगाभावेऽस्ति । तस्य गुणादौ निरवच्छिन्नवृत्तिकत्वात् । तथा च कपिसंयोगाभावस्यापि लक्षणघटकतया तन्निष्ठाव्याप्यवृत्तितानिरूपकवृक्षवृत्तित्वमादाय अव्याप्तेर्वारणाय तत्तदधिकरणपदस्य व्याप्यवृत्तितानिरूपकाधिकरणपरत्वम् आवश्यकमिति भावः । \`

कपिसंयोगाभाववान् मेयत्वात्'

इत्यत्र तु समानाधिकरणधर्मावच्छिन्नसाध्याभावस्य कपिसंयोगरूपस्य कुत्रापि निरवच्छिन्नवृत्तिकत्वं नास्तीति व्यधिकरणधर्मावच्छिन्नाभाव एव लक्षणघटक इति ध्येयम् । \</

74.2\>

\<

75\> (

साध्याभावे प्रतियोगितावच्छेदकावच्छिन्नप्रतियोगिवैयधिकरण्यनिवेशनम् ।)

 विवरणम्



 प्रतियोगितावच्छेदकावच्छिन्नप्रतियोगिव्यधिकरणो वा इति पक्षान्तरानुसरणे बीजं प्रदर्शयन् अवतारयि - ननु (पृ.432) इत्यादिना । \`

कालिकसंबन्धावच्छिन्नप्रतियोगिताकाकाशाभावाभाववान् आत्मत्वात्'

इत्यत्र सद्धेतौ साध्याभावः आकाशाभावरूपः । स च व्याप्यवृत्तिः । तन्निष्ठव्याप्यवृत्तितानिरूपकाधिकरणम् आत्मा । तद्वृत्तित्वमेव आत्मत्वरूपहेतौ अस्तीति अव्याप्तिः । तद्वारणाय व्याप्यवृत्तितानिरूपकत्वं परित्यज्य तत्स्थाने प्रतियोगिवैयधिकरण्यनिरूपकत्वमेव अधिकरणे निवेशनीयम् । तन्निवेशे च आत्मनि आकाशाभावरूपस्य साध्यभावस्य तत्प्रतियोगिनः आकाशाभावनिष्ठकालिकसंबन्धावच्छिन्नप्रतियोगिताकाभावस्य च सत्त्वेन साध्याभावनिष्ठप्रतियोगिसामानाधिकरण्यनिरूपकाधिकरणमेव आत्मा भवति । साध्याभावनिष्ठप्रतियोगिवैयधिकरण्यनिरूपकाधिकरणं तु प्रतियोगिशून्यं घटादिकमेव । तद्वृत्तित्वाभावस्य आत्मत्वे सत्त्वात् नाव्याप्तिः ।

 न च - प्रतियोगिवैयधिकरण्यनिरूपकत्वनिवेशे \`

एतद्रूपान्यत्वविशिष्टगुणत्ववान् गुणत्वात्'

इत्यत्र अतिव्याप्तिः । एतद्रूपान्यत्वविशिष्टगुणत्वाभाववति एतद्रूपे गुणत्वसत्त्वात् अयं हेतुर्व्यभिचारी । अत्र साध्यव्यापकतावच्छेदकं एतद्रूपान्यत्वविशिष्टगुणत्वत्वम् । तदवच्छिन्नप्रतियोगिताकाभावस्य अधिकरणं यद्यपि एतद्रूपं भवति,

तथापि एतद्रूपे तादृशाभावप्रतियोगिनः गुणस्य सत्त्वात् प्रतियोगिसामानाधिकरण्यनिरूपकमधिकरणमेव एतद्रूपम् । प्रतियोगिवैयधिकरण्यनिरूपकमधिकणं कर्मादिकम् । तद्वृत्तित्वाभावस्य गुणत्वे सत्त्वात् अतिव्याप्तिः - इति वाच्यम् ।

 प्रतियोगितावच्छेदकावच्छिन्नवैयधिकरण्यनिरूपकाधिकरणस्य विवक्षितत्वात् । तथा सति एतद्रूपे प्रतियोगितावच्छेदक - एतद्रूपान्यत्वविशिष्टगुणत्वत्वावच्छिन्नस्य असत्त्वेन विशिष्टगुणत्वाभावनिष्ठप्रतियोगितावच्छेदकावच्छिन्नवैयधिकरण्यनिरूपकाधिकरणं एतद्रूपमेव भवति । तद्वृत्तित्वमेव गुणत्वेऽस्तीति नातिव्याप्तिः । इत्थं च तत्तदधिकरणपदेन प्रतियोगितावच्छेदकावच्छिन्नवैयधिकरण्यनिरूपकाधिकरणविवक्षायां \`

कालिकसंबन्धावच्छिन्नप्रतियोगिताकाकाशत्वाभावाभाववान् आत्मत्वात्'

इत्यत्र अव्याप्तिः । अत्र व्याप्यवृत्तियावत्साध्याभावान्तर्गतः आकाशत्वाभावरूपः समानाधिकरणधर्मावच्छिन्नसाध्याभावः तस्य प्रतियोगिवैयधिकरण्यनिरूपकमधिकरणमप्रसिद्धम् । आत्मनि प्रतियोगिनः अभावस्य उभयोः सत्त्वात् । न च---काल एव तादृशमधिकरणम् । तत्र आकाशत्वाभावरूपस्य साध्याभावस्य सत्त्वेऽपिकालिकसंबन्धावच्छिन्नप्रतियोगिताकाकाशत्वाभावाभावरूपप्रतियोगिनः असत्त्वात् काले कालिकंसबन्धेन आकाशत्वाभावस्य वर्तमानतया तदभावस्य असंभवात् इति---वाच्यम् ।

 काले घटाद्यवच्छेदेन कालिकसंबन्धेन आकाशत्वाभावस्य सत्त्वेऽपि आकाशावच्छेदेन आकाशत्वाभावः कालिकसंबन्धेन नास्ति । तदवच्छेदेन आकाशत्वस्यैव काले सत्त्वात् । तथा च आकाशावच्छेदेन साध्यरूपस्य प्रतियोगिनः आकाशत्वाभावरूपस्य साध्याभावस्य च काले सत्त्वात् कालोऽपि प्रतियोगिसामानाधिकरण्यनिरूपकमेव अधिकरणम् । तथा च तत्र साद्याभावनिष्ठप्रतियोगिवैयधिकरण्यनिरूपकाधिकरणाप्रसिद्ध्या अव्याप्तिः । तद्वारणाय साध्याभावेऽपि व्याप्यवृत्तित्वम् उपेक्ष्य प्रतियोगितावच्छेदकावच्छिन्नवैयधिकरण्यमेव निवेशनीयम् । उक्तस्थले समानाधिकरणधर्मावच्छिन्नसाध्याभावस्य प्रतियोगिसमानाधिकरणतया व्यधिकरणधर्मावच्छिन्नाभाव एव साध्याभावपदेन ग्राह्यः । अतो नाव्याप्तिरिति भावः ।

 रूपान्यत्वविशिष्टगुणत्वसाध्यकस्थले यावत्साध्याभावान्तः-पातिरूपासमवेतत्वावच्छिन्नाभावस्य रूपे प्रतियोगिवैयधिकरण्यसंभवात् नातिव्याप्तिरित्यालोच्य एतद्रूपान्यत्वविशिष्टेत्युक्तम् ।

 आकाशत्वाभावाभावसाध्यकेति (पृ.432) । आकाशाभावस्य अवृत्तिप्रतियोगिकस्य कालिकसंबन्धेन व्याप्यवृत्तित्वात् तत्संबन्धावच्छिन्नतदभावस्य काले किञ्चिदवच्छेदेनापि असत्त्वात् काल एव प्रतियोगिवैयधिकरण्यनिरूपकाधिकरणमिति प्रतियोगिवैयधिकरण्यनिरूपकाधिकरणाप्रसिद्धिः कालिकंसबन्धावच्छिन्नाकाशाभाववाभावसाध्यकस्थले न संभवतीति तत्स्थलं परित्यज्य आकाशत्वाभावाभावसाध्यकस्थलानुसरणम् ।

 आकाशावच्छेदेनेति (पृ.432) । आकाशस्यापि कालिकसंबन्धेन महाकालवृत्तित्वात् अवच्छेद्याधिकरणसंबन्धित्वेन अवच्छेदकत्वमिति भावः । \</

75\>

\<

76\> (

प्रतियोगितावच्छेदकावच्छिन्नस्य प्रयोजनम् ।)

 विवरणम्



 साध्याभावनिष्ठप्रतियोगिवैयधिकरण्यशरीरे प्रतियोगितावच्छेदकावच्छिन्नत्वनिवेशस्य प्रयोजनम् उपपादयति-अत्र चेत्यादिना (पृ.435) । अत्रायं पिण्डितार्थः- साध्याभावे प्रतियोग्यनधिकरणवृत्तित्वविशेषणे दत्ते सति समनियताभावानाम् ऐक्यात् व्यधिकरणधर्मावच्छिन्नाभावस्य प्रतियोग्यनधिकरणाप्रसिद्ध्या अव्याप्तिः । वह्नित्वेन घटाभावस्य वह्नित्वेन पटाद्यभावस्य च समनियतत्वेन अभिन्नतया वह्नित्वेन घटाभावस्य विश्वं प्रतियोगि । अतः वह्नित्वेन घटाभावाधिकरणे सर्वत्र यो यः पदार्थः वर्तते तस्य सर्वस्यापि वह्नित्वेन घटाभावप्रतियोगिताया तत्प्रतियोग्यनधिकरणमेव अप्रसिद्धमिति प्रतियोग्यनधिकरणवृत्तित्वं व्यधिकरणधर्मावच्छिन्नाभावस्य न संभवतीति तदसंग्रहापत्तिः । साध्यतावच्छेदकविशिष्टसाध्यव्यापकतावच्छेदकावच्छिन्नयत्किंचित्प्रतियोगिताश्रयानधिकरणवृत्तित्वं निवेश्य वाच्यत्वत्वेन घटाभावस्य वा वह्नित्वेन घटाभावस्य वा यत्किंचित्प्रतियोगिताश्रयघटानधिकरणभूतलवृत्तित्वेन लक्षणघटकत्वसंभवेऽपि प्रतियोगिभेदेन प्रतियोगिताया भेद इति मते जन्यज्ञानविषयत्वसाध्यकसद्धेतौ \`

अयं जन्यज्ञानविषयः द्रव्यत्वात्'

इत्यादौ अव्याप्तिः । तत्र जन्यज्ञानविषयत्वत्वावच्छिन्नाभावस्य महाप्रलयावच्छेदेन परमाण्वादौ प्रसिद्धस्य यत्किञ्चित्प्रतियोग्यनधिकरणवृत्तित्वमप्यस्ति । जन्यज्ञानविषयत्वस्य विषयभेदेन भिन्नस्य प्रतियोगितापि भिन्ना । अतः यत्किंचित्प्रतियोगितापदेन घटादिरूपजन्यज्ञानविषयत्वनिष्ठप्रतियोगितायाः ग्रहणे तदाश्रयतादृशविषयत्वानधिकरणत्वं परमाणावस्ति । तद्वृत्तित्वं च प्रलयावच्छेदेन जन्यज्ञानविषयत्वत्वावच्छिन्नाभावस्य अस्ति । अतः तस्य लक्षणघटकतया तन्निष्ठप्रतियोगिवैयधिकरण्यनिरूपकाधिकरणाप्रसिद्ध्या अव्याप्तिः ।

 न च - परमाणुरेव तादृशाधिकरणम् इति - वाच्यम् । परमाणौ सृष्टिकालावच्छेदेन जन्यज्ञानविषयत्वरूपप्रतियोगिसत्त्वात् ।

 न च - प्रतियोगिवैयधिकरण्यनिरूपकाधिकरणमित्यत्रापि यत्किंचित्प्रतियोगिताश्रयानधिकरणवृत्तित्वनिरूपकाधिकरणमेव विवक्षितम् । तथा च घटादिरूपजन्यज्ञानविषयत्वनिष्ठप्रतियोगिताश्रयानधिकरणत्वस्य परमाणौ सत्त्वात् परमाणुरेव तादृशाधिकरणम् इति---वाच्यम् ।

 एवंरीत्या अधिकरणप्रसिद्धावपि अस्मिन् परमाणुरूपेऽधिकरणे द्रव्यत्वरूपहेतोः वृत्त्या अव्याप्तितादवस्थ्यात् ।

 एवं \`

वन्हिमान् धूमात्'

इत्यादौ साध्यव्यापकतावच्छेदकद्रव्यत्वावच्छिन्नस्य संयोगसंबन्धेन योऽभावः तस्य गुणादौ प्रतियोगिव्यधिकरणस्य प्रतियोगिवैयधिकरण्यनिरूपकाधिकरणगुणादौ हेतुतावच्छेदकसंयोगसंबन्धेन वृत्तेरप्रसिद्ध्या अव्याप्तिः । तद्वारणाय हेतुतावच्छेदकसंबन्धेन कस्यचिदधिकरणे प्रतियोगिवैयधिकरण्यं साध्याभावे विशेषणं देयम् । तथा च प्रतियोग्यनधिकरणीभूतहेतुतावच्छेदकसंबन्धावच्छिन्नकिञ्चिन्निष्ठाधेयतानिरूपिताधिकरणतावद्वृत्तित्वं प्रतियोगिवैयधिकरण्यम् । द्रव्यत्वावच्छिन्नस्य संयोगसंबन्धेन योऽभावः सः प्रतियोग्यनधिकरणगुणवृत्तिः यद्यपि भवति,

तथापि गुणस्य संयोगसंबन्धेन किंचिदधिकरणत्वविरहात् स गुणवृत्तिः अभावः संयोगसंबन्धेन किञ्चिदधिकरणवृत्तिर्न भवति । द्रव्यस्य संयोगसंबन्धेन किञ्चिदधिकरणत्वेऽपि उत्पत्तिकालावच्छेदेन द्रव्ये वर्तमानः संयोगसंबन्धावच्छिन्नद्रव्यत्वावच्छिन्नाभावः प्रतियोग्यनधिकरणवृत्तिर्न भवति । द्रव्यस्य तत्प्रतियोग्यनधिकरणत्वात् ।

 अतः व्यधिकरणधर्मावच्छिन्नाभावमादाय लक्षणसमन्वयः कार्यः । एवं सति \`

एतद्रूपान्यत्वविशिष्टसत्तावान् जातेः'

इत्यत्र व्यभिचारिणि एतद्रूपान्यत्वविशिष्टसत्तात्वावच्छिन्नाभावस्य हेतुतावच्छेदकसमवायसंबन्धेन किञ्चिदधिकरणे गुणत्वाद्यधिकरणे एतद्रूपे वर्तमानस्य सत्तारूपप्रतियोग्यधिकरण - एतद्रूपवृत्तित्वमेवास्ति न तु प्रतियोग्यनधिकरणवृत्तित्वमिति व्यदिकरणधर्मावच्छिन्नाभावस्य एतद्रूपान्यत्वविशिष्टसत्तात्वेन घटाद्यभावस्यैव लक्षणघटकतया तत्सजातीयस्य व्यधिकरणधर्मावच्छिन्नप्रतियोगिताकस्य तदधिकरणवृत्तित्वाभावस्य हेतौ सत्त्वात् अतिव्याप्तिः । तद्वारणाय प्रतियोगितावच्छेदकावच्छिन्नत्वनिवेशः । तन्निवेशे प्रतियोगितावच्छेदकं यत् एतद्रूपान्यत्वविशिष्टसत्तात्वं तदवच्छिन्नानधिकरण - एतद्रूपवृत्तितया समानाधिकरणधर्मावच्छिन्नसाध्याभावस्यापि लक्षणघटकतया तदधिकरण - एतद्रूपवृत्तित्वमेव हेतावस्तीति नातिव्याप्तिः । समनियताभावभेदमते वाच्यत्वत्वादिना घटाभावस्य स्वप्रतियोगिभूतघटानधिकरणवृत्तित्वात् तत्संग्रहायाहसमनियताभावैक्यमत (पृ.435) इति ।

 \`

संयोगाभाववान् मेयत्वात्'

इत्यादौ स्वीययत्किञ्चित्प्रतियोगिताश्रयसमवेतसामान्याभावानधिकरणवृत्तित्वेन संयोगात्मकस्य साध्याभावस्य लक्षणघटकत्वसंभवात् विशिष्टसाध्यव्यापकतावच्छेदकावच्छिन्नेति यत्किंचित्प्रतियोगितायां विशेषणं दत्तम् । तत्रापीति (पृ.435) । तत्तदभावाधिकरणेऽपीत्यर्थः ।

 द्रव्येऽपि उत्पत्तिकालावच्छेदेन वर्तमानस्येति (पृ.435) । इदं च हेतुतावच्छेदकसंबन्धेन कस्यचिदधिकरणे वर्तमानत्वरूपस्य दीधितिकारवक्ष्यमाणस्य विशेषणस्य सत्त्वसूचनाय । हेतुतावच्छेदकसंबन्धेन कस्यचिदधिकरणे प्रतियोगिवैयधिकरण्यमिति (पृ.435) । प्रतियोग्यनधिकरणीभूतं येत् हेतुतावच्छेदकसंबन्धेन कस्यचिदधिकरणं तद्वृत्तित्वमित्यर्थः ।

 \`

गुणकर्मान्यत्वविशिष्टसत्तावान् जातेः'

इत्यत्र द्रव्यत्वत्वावच्छिन्नद्रव्यत्वाभावस्य प्रतियोगिवैयधिकरण्यसंभवात् तदभावमादाय अतिव्याप्तिवारणसंभवात् तत्स्थलमुपेक्ष्य एतद्रूपान्यत्वविशिष्टसत्तासाध्यकस्थलानुसरणम् । \</

76\>

\<

77\> (

केवलान्वयिसध्यकस्थले प्रतियोगितावच्छेदकावच्छिन्नवैयधिकरण्यं दुर्धटमित्याक्षेपः ।)

 विवरणम्



 अथ केवलन्वयिस्थल इति (पृ.439) । प्रतियोगितावच्छेदकावच्छिन्नवैयधिकरण्यनिवेशे केवलान्वयिसाध्यकस्थले \`

इदं वाच्यं ज्ञेयत्वात्'

इत्यादौ लक्षणघटकानां वाच्यत्वत्वेन घटाद्यभावानां प्रतियोगितावच्छेदकं यत् वाच्यत्वत्वं तदवच्छिन्नवाच्यत्वानधिकरणाप्रसिद्ध्या तद्वृत्तित्वघटितलक्षणस्य अव्याप्तिः ।

 न च - प्रतियोगितावच्छेदकयत्किंचिद्धर्मावच्छिन्नानधिकरणवृत्तित्वं साध्याभावस्य विशेषणम् । समनियताभावानाम् ऐक्यात् वाच्यत्वत्वेन घटाभावस्य घटत्वेन पटाभावस्य च अभिन्नतया वाच्यत्वत्वेन घटाभावस्य वाच्यत्ववत् घटत्वादिकमपि प्रतियोगितावच्छेदकम् । अतः प्रतियोगितावच्छेदकयत्किंचिद्धर्मपदेन घटत्वादिकं गृहीत्वा तदवच्छिन्नानधिकरणभूतलादिवृत्तित्वं वाच्यत्वत्वेन घटाभावेऽस्तीति तस्य लक्षणघटकत्वम् । अतः न अप्रसिद्धिनिबन्धना अव्याप्तिरिति - वाच्यम् ।

 तथा सति \`

संयोगाभाववान् प्रमेयत्वात्'

इत्यत्र सद्धेतौ समानाधिकरणधर्मावच्छिन्नसाध्याभावस्य संयोगत्मकस्य लक्षणघटकत्वापत्तिः । संयोगात्मकाभावस्य संयोगाभावत्वं यथा प्रतियोगितावच्छेदकं तथा समवेतसामान्याभावत्वमपि प्रतियोगितावच्छेदकम् । समवेतसामान्याभावत्वं हि समवेतात्मकस्य समवेतसामान्याभावाभावस्य प्रतियोगितावच्छेदकम् । संयोगस्यापि समवेततया समवेतसामान्याभावत्वं प्रतियोगितावच्छेदकम् । तथा च यत्किंचित्प्रतिंयोगितावच्छेदकपदेन समवेतसामान्याभावत्वं गृहीत्वा तदवच्छिन्नानधिकरणद्रव्यवृत्तित्वं संयोगात्मकस्य अभावस्यास्तीति तस्य लक्षणघटकत्वं स्यात् । न चेष्टापत्तिः । तन्निष्ठप्रतियोगिवैयधिकरण्यनिरूपकाधिकरणाप्रसिद्ध्या अव्याप्त्यापत्तेः ।

 न च - प्रतियोगितावच्छेदके साध्यतावच्छेदकविशिष्टसाध्यव्यापकतावच्छेदकत्वं विशेषणं देयम् । तथा च साध्यतावच्छेदकविशिष्टसाध्यव्यापकतावच्छेदकप्रतियोगितावच्छेदकयत्किंचिद्धर्मावच्छिन्नानधिकरणवृत्तित्वं प्रतियोगिवैयधिकरण्यम् । समवेतसामान्याभावत्वं न संयोगाभावव्यापकतावच्छेदकम् । संयोगाभाववति द्रव्ये समवेतसामान्याभावस्य असत्त्वात् । समवेतस्य द्रव्यत्वादेः तत्र सत्त्वात् । किन्तु संयोगाभावत्वमेव व्यापकतावच्छेदकम् । तदवच्छिन्नानधिकरणाप्रसिद्ध्या तद्वत्तित्वरूपप्रतियोगिवैयधिकरण्यं संयोगात्मकाभावे नास्तीति स न लक्षणघटकः । अतः तन्निष्ठप्रतियोगिवैयधिकरण्यनिरूपकाधिकरणाप्रसिद्धावपि न क्षतिः । संयोगाभावत्वरूपव्यधिकरणधर्मावच्छिन्नघटाद्यभावमादाय लक्षणसंगमनात् इति - वाच्यम् ।

 तथा सति केवलान्वयिसाध्यकस्थले प्रतियोगितावच्छेदकपदेन घटत्वादिकं ग्रहीतुं न शक्यते । तस्य वाच्यत्वत्वावच्छिन्नव्यापकतावच्छेदकत्वविरहात् । किंतु वाच्यत्वत्वज्ञेयत्वादिकमेव ग्राह्यम् । तदवच्छिन्नानधिकरणस्य अप्रसिद्ध्या तद्वृत्तित्वरूपं प्रतियोगिवैयधिकरण्यं वाच्यत्वत्वेन घटाद्यभावस्य दुर्घटमिति अव्याप्तेः दुर्वारत्वात् ।

 न च - प्रतियोगितावच्छेदकावच्छिन्नप्रतियोग्यनधिकरणवृत्तित्वं निवेश्यते । प्रतियोगिनः घटादेः अनधिकरणस्य प्रसिद्ध्या च नाव्याप्तिः इति---वाच्यम् ।

 तथापि प्रतियोगिनः घटादेः वाच्यत्वत्वरूपप्रतियोगितावच्छेदकावच्छिन्नत्वविरहात् प्रतियोगितावच्छेदकावच्छिन्नप्रतियोग्यप्रसिद्ध्या तदनधिकरणवृत्तित्वरूपं प्रतियोगितावच्छेदकावच्छिन्नप्रतियोगिवैयधिकरण्यं व्यधिकरणधर्मावच्छिन्नप्रतियोगिताकस्य वाच्यत्वत्वेन घटाद्यभावस्य दुर्घटम् - इति आक्षेपः ।

 यत्किञ्चिदिति (पृ.439) प्रतियोगितावच्छेदकेऽन्वेति । व्यतिरेकितावच्छेदकधर्मस्यापीति (पृ.439) । अत्यन्ताभावप्रतियोगितावच्छेदकधर्मस्य घटत्वादेरित्यर्थः । घटत्वाद्यवच्छिन्नानधिकरणं प्रसिद्धमिति ज्ञापनाय धर्मे व्यतिरेकितावच्छेदकत्वोक्तिः ।

 उक्ताभावप्रतियोगितावच्छेदकतयेति (पृ.439) । वाच्यत्वत्वावच्छिन्नघटाद्यभावप्रतियोगितावच्छेदकतया इत्यर्थः । विशिष्टसाध्यव्यापकतावच्छेदकत्वेनेति (पृ.439) । साध्यतावच्छेदकविशिष्टसाध्यव्यापकतावच्छेदकत्वेनेत्यर्थः । उक्तस्थले इति (पृ.439) । केवलान्वयिसाध्यकस्थले इत्यर्थः । तादृशप्रतियोगितावच्छेदकेति (पृ.439) तादृशं साध्यतावच्छेदकविशिष्टसाध्यव्यापकतावच्छेदकं यत् प्रतियोगितावच्छेदकं तदवच्छिन्नानधिकरणस्य अप्रसिद्धेरित्यर्थः । \</

77\>

\<

78\> (

तस्य केषाञ्चिन्मतेन परिहारः ।)

 विवरणम्



 उक्ताक्षेपं केषांचिन्मतेन परिहरति - अत्र केचिदित्यादिना (पृ.442) । साध्याभावविशेषणस्य प्रतियोगितावच्छेदकावच्छिन्नव्यधिकरणेत्यस्य स्वप्रतियोगितावच्छेदकावच्छिन्नस्वप्रतियोगिसमानाधिकरणाः ये ये तत्तद्भिन्नेत्यर्थः । न तु प्रतियोगितावच्छेदकावच्छिन्नप्रतियोग्यनधिकरणवृत्तीत्यर्थः;

येन व्यधिकरणधर्मावच्छिन्नाभावस्य प्रतियोगितावच्छेदकविशिष्टप्रतियोग्यप्रसिद्ध्या प्रतियोगिवैयधिकरण्यं दुर्घटं स्यात् । स्वपदेन अव्याप्यवृत्तयः कपिसंयोगाद्यभावाः ग्राह्याः । तेषां स्वप्रतियोगितावच्छेदककपिसंयोगत्वावच्छिन्नकपिसंयोगरूपप्रतियोगिसमानाधिकरणत्वात् । तद्भिन्नत्वं च वाच्यत्वत्वादिना घटाद्यभावस्य सुघटमिति भावः ।

 न च एवं सतीति (पृ.442) । व्यापकतायां साध्यतावच्छेदकसंबन्धावच्छिन्नत्वस्य प्रतियोगितायां तत्संबन्धावच्छिन्नत्वस्य पूर्वं निवेशितत्वात् \`

धूमवान् वह्नेः'

इत्यादौ साद्यतावच्छेदकसंयोगसंबन्धावच्छिन्नधूमव्यापकतावच्छेदकधूमत्वावच्छिन्नसंयोगसंबन्धवच्छिन्नप्रतियोगिताकानां धूमाद्यभावानां प्रतियोगिधूमाद्यधिकरणे पर्वतादौ उत्पत्तिकालावच्छेदेन वर्तमानतया स्वप्रतियोगिसमानाधिकरणभिन्नत्वं नास्तीति धूमत्वावच्छिन्नधूमाभावस्य लक्षणाघटकतया धूमत्वेन घटाभावस्यैव लक्षणघटकतया तत्सजातीयतदधिकरणवृत्तित्वाभावस्य हेतौ सत्त्वात् अतिव्याप्तिरिति भावः ।

 साध्यतावच्छेदकसंबन्धेनेति (पृ.442) । साध्यतावच्छेदकसंबन्धेन व्यापकत्वमनिवेश्य येन संबन्धेन व्यापकता तदवच्छेदकावच्छिन्नतत्संबन्धावच्छिन्नप्रतियोगिताकाभावः साध्याभावपदेन विवक्षितः । \`

धूमवान् वह्नेः'

इत्यत्र अयोगोलकभेदस्य स्वरूपसंबन्धेन धूमव्यापकत्वात् व्यापकतावच्छेदकम् अयोगोलकभेदत्वम्,

तदवच्छिन्नस्वरूपसंबन्धावच्छिन्नप्रतियोगिताकाभावं साध्याभावपदेन गृहीत्वा तदधिकरणायोगोलकवृत्तित्वमेव वह्नावस्तीति अतिव्याप्तिवारणं संभवतीति भावः ।

 ननु व्यापकतायां साध्यतावच्छेदकसंबन्धावच्छिन्नत्वानिवेशे समवायादिना द्रव्यत्वसाध्यके पृथिवीत्वादिहेतौ विषयतासंबन्धेन साध्यव्यापकस्य ज्ञानस्य समवायसंबन्धावच्छिन्नाभावमादाय तद्वद्घटादिवृत्तित्वस्य हेतौ सत्त्वात् अव्याप्तिरित्याशङ्क्य येन संबन्धेन व्यापकता तत्संबन्धावच्छिन्नप्रतियोगिताकाभावस्य निवेशात् समवायसंबन्धावच्छिन्नज्ञानाभावः न लक्षणघटकः,

किन्तु विषयतासंबन्धावच्छिन्नज्ञानाभाव एव ग्राह्यः । स तु अप्रसिद्धा । सर्वत्र विषयतासंबन्धेन ज्ञानस्य सत्त्वात् । अतः व्यधिकरणधर्मावच्छिन्नाभावमादाय अव्याप्तिर्वारणीया इत्याह - विषयता संबन्धेनेति (पृ.442) ।

 ननु स्वप्रतियोगितावच्छेदकावच्छिन्नस्वप्रतियोगिसमानाधिकरणाः ये ये तत्तदन्यत्वं व्यधिकरणान्तार्थः इत्युक्तावपि समनियताभावानाम् ऐक्यमिति मते वाच्यत्वत्वेन घटाभावस्य घटत्वेन वाच्यत्वाभावस्य च ऐक्यात् वाच्यत्वत्वेन घटाभावस्यापि वाच्यत्वप्रतियोगिकत्वमस्ति । तथा च स्वपदेन वाच्यत्वत्वेन घटाभावस्य ग्रहणे तत्प्रतियोगितावच्छेदकं यत् वाच्यत्वत्वं तद्विशिष्टं यत् वाच्यत्वरूपं प्रतियोगि तदधिकरणभूतलादिवृत्तित्वेन वाच्यत्वत्वेन घटाभावस्य तदन्यत्वरूपं प्रतियोगिवैयधिकरण्यं नास्तीति कथं लक्षणघटकत्वम् इत्याशङ्क्याह - यादृशप्रतियोगितावच्छेदक इति (पृ.443) । यादृशप्रतियोगितावच्छेदको यो धर्मः तद्विशिष्टतादृशप्रतियोगिताश्रयाधिकरणवृत्तयः ये ये अभावाः तदन्यत्वं प्रतियोगिव्यधिकरणत्वम् । वाच्यत्वत्वेन घटाभावस्य घटत्वेन वाच्यत्वाभावस्य च अभिन्नत्वेऽपि तदीयप्रतियोगिता वाच्यत्वत्वावच्छिन्ना घटनिष्ठा अन्या । घटत्वावच्छिन्ना वाच्यत्वनिष्ठा अन्या । वाच्यत्वत्वं तु घटनिष्ठप्रतियोगितायाम् अवच्छेदकम् । तादृशप्रतियोगिताश्रयः घटः वाच्यत्वत्वविशिष्टो न भवति । अतः यादृशप्रतियोगितापदेन अव्याप्यवृत्त्यभावीयप्रतियोगिता ग्राह्या । अतः कपिसंयोगाद्यभावाः स्वप्रतियोगिसमाधिकरणाः । तदन्यत्वं वाच्यत्वत्वेन घटाभावस्य अस्तीति तस्य प्रतियोगिवैयधिकरण्योपपत्तिरिति भावः ।

 न चैवमपीत्यादि (पृ.443) । वाच्यत्वसाध्यकस्थले लक्षणघटकस्य वाच्यत्वत्वादिना घटाद्यभावस्य पूर्वक्षणवृत्तित्वविशिष्टस्वाभावत्वरूपप्रतियोगितावच्छेदकावच्छिन्नस्वाभावरूपप्रतियोगिसमानाधिकरणतया प्रतियोगिव्यधिकरणाभावाप्रसिद्धिरिति नाशङ्कनीयम् । साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगितायां स्वावच्छेदकविशिष्ट - स्वाश्रयाधिकरणवृत्त्यभावीयप्रतियोगिताभिन्नत्वं निवेशनीयमित्यत्रैव अभावे प्रतियोगिवैयधिकरण्यनिवेशपरस्य दीधितिग्रन्थस्य तात्पर्यम् । स्वपदेन वाच्यत्वत्वावच्छिन्नघटनिष्ठप्रतियोगितायाः ग्रहणे तदवच्छेदकवाच्यत्वत्वविशिष्टस्य स्वाश्रयस्य घटस्य अप्रसिद्धिः । अतः स्वपदेन कपिसंयोगाद्यभावीयप्रतियोगितैव ग्राह्या । तद्भिन्नप्रतियोगिताकत्वं वाच्यत्वत्वेन घटाभावस्यास्तीति तमादाय लक्षणसमन्वयसंभवात् । तथा च स्वावच्छेदकविशिष्ट - स्वाश्रयाधिकरणवृत्त्यभावीयप्रतियोगिताभिन्ना साध्यतावच्छेदकावच्छिन्नव्यापकतावच्छेदकरूपावच्छिन्ना च या प्रतियोगिता तन्निरूपकाभावः प्रतियोगिव्यधिकरणसाध्याभावपदेन विवक्षित इति सिद्धम् ।

 न च तथापि एतदभावभिन्नम् इत्यादि (पृ.443) । \`

एतदभावभिन्नं प्रमेयत्वात्'

इति व्यभिचारिहेतुः । एतदभावभेदरूपसाध्याभाववति एतदभावे प्रमेयत्वसत्त्वात् । एतदभावपदेन अभावविशेषः घटाभावादिः ग्राह्यः । अत्र साध्यतावच्छेदकं एतदभावभेदत्वम् । तदवच्छिन्नप्रतियोगिताकाभावम् एतदभावभेदाभावं गृहीत्वा तदधिकरणे एतदभावे वृत्तित्वमेव हेतोरस्तीति अतिव्याप्तिर्वारणीया । परन्तु एतदभावभेदत्वेन एतदभावभेदाभावस्य प्रतियोगिवैयधिकरण्यं न संभवति । एतदभावभेदरूपप्रतियोग्यधिकरणे पटादौ एतदभावभेदाभावस्य सत्त्वात् अयमभावः प्रतियोगिसमानाधिकरणः । एतदभाव (= घटाभाव) भेदाधिकरणे पटे एतदभावभेदाभावः कथं स्यात् इति चेत् - श्रूयताम् - एतदभावभेदाभावः एतदभावमात्रवृत्तिः । अतः एतदभावरूपाभावाधिकरणकः अयं एतदभावभेदाभावः । अभावाधिकरणकाभावश्च अधिकरणीभूताभावस्वरूपः । तथा च एतदभावभेदाधिकरणे पटे एतदभावस्य (=घटाभावस्य) सत्त्वात् एतदभावात्मकः एतदभावभेदाभावोऽपि अस्ति । तथा च अस्य अभावस्य प्रतियोगिसमानाधिकरणत्वेन प्रतियोगिव्यधिकरणत्वविरहात् लक्षणाघटकतया व्यधिकरणधर्मावच्छिन्नाभावम् एतदभावत्वेन घटाद्यभावं गृहीत्वा तदधिकरणवृत्तित्वाभावस्य हेतौ सत्त्वात् अतिव्याप्तिरिति शङ्का ।

 समाधानं तु---व्यापकतावच्छेदकावच्छिन्नप्रतियोगितायां स्वावच्छेदकविशिष्ट - स्वाश्रयाधिकरणे स्वनिरूपकाभावत्वेन वर्तते योऽभावः तदीयप्रतियोगिताभिन्नत्वं निवेशनीयम् इत्यत्रैव दीधितिग्रन्थस्य तात्पर्यम् । स्वपदेन एतदभावभेदाभावीयप्रतियोगिता ग्रहीतुं न शक्यते । तद्ग्रहणे स्वावच्छेदक - एतदभावभेदत्वविशिष्ट - स्वाश्रय - एतदभावभेदाधिकरणे पटादौ स्वनिरूपकाभावत्वेन एतदभावभेदत्वावच्छिन्नप्रतियोगितानिरूपकाभावत्वेन एतदभावभेदाभावस्य अवृत्तेः । एतदभावस्वरूपः एतदभावभेदाभावः पटादौ एतदभावत्वेन रूपेण वर्तते । न तु एतदभावभेदत्वावच्छिन्नप्रतियोगिताकाभावत्वेन । एतदभावभिन्ने पटादौ एतदभावभेदो नास्ति इति प्रतीत्यभावात् । तथा च स्वपदेन कपिसंयोगाद्यभावीयप्रतियोगितैव ग्राह्या । तद्भिन्नप्रतियोगिताकत्वं एतदभावभेदत्वावच्छिन्न - एतदभावभेदनिष्ठप्रतियोगिताकाभावेऽपि अस्तीति तस्यापि लक्षणघटकतया तदधिकरण - एतदभाववृत्तित्वमेव प्रमेयत्वरूपहेतावस्तीति नातिव्याप्तिरिति ।

 \`

अभावभिन्नं मेयत्वात्'

इत्युक्तौ भावरूपस्यापि अभावस्य सत्त्वात् साध्याभावस्य अभावमात्राधिकरणकत्वं न लभ्येत । अतः एतदभावभिन्नमित्युक्तम् । एतदभावपदेन भावातिरिक्तः घटाभावादिः ग्राह्यः । निरूक्तप्रतियोगिताभिन्नेति (पृ.443) । स्वावच्छेदकविशिष्टस्वाश्रयाधिकरणवृत्त्यभावीयप्रतियोगिताभिन्नेत्यर्थः । \</

78\>

\<

79\>

केषाञ्चिन्मतस्य खण्डनम् ।

 विवरणम्



 केषांचिन्मतं खण्डयति - तच्छिन्त्यम् (पृ.448) इत्यादिना । एतेषां मते साध्यतावच्छेदकसंबन्धावच्छिन्नत्वं व्यापकतायां न निवेशितम् । किन्तु येन संबन्धेन साध्यव्यापकत्वं संभवति तदवच्छेदकावच्छिन्न-तत्संबन्धावच्छिन्नप्रतियोगिताकाभाव एव साध्याभावपदेन विवक्षितः । तथा सति व्यापकताशरीरप्रविष्टाभावे प्रतियोगिवैयधिकरण्यम् एतेषां मते निष्फलम् । व्यापकताघटकाभावे प्रतियोगिवैयधिकरण्यविशेषणस्य \`

वन्हिमान् धूमात्'

इत्यादौ वह्नित्वादेः साध्यतावच्छेदकसंबन्धघटितव्यापकतावच्छेदकत्वसंपत्तिः प्रयोजनमिति पूर्वमुक्तम् । एतन्मते तन्न संभवति । वह्नित्वादेः व्यापकतानवच्छेदकत्वेऽपि स्वरूपसंबन्धघटितव्यापकतावच्छेदकवाच्यत्वत्वावच्छिन्नस्वरूपसंबन्धावच्छिन्नघटादिनिष्ठप्रतियोगिताकाभावमादायैव लक्षणसमन्वयसंभवात् । परन्तु एतादृशरीत्या \`

धूमवान् वह्नेः'

इत्यादौ धूमत्वादेः संयोगसंबन्धेन साध्यं प्रति केनापि संबन्धेन घटितायां व्यापकतायाम् अनवच्छेदकतया स्वरूपसंबन्धघटितव्यापकतावच्छेदकवाच्यत्वत्वावच्छिन्नप्रतियोगिताकाभावस्यैव लक्षणघटकतया अतिव्याप्तिः स्यात् । व्यापकताघटकाभावे प्रतियोगिवैयधिकरण्यविशेषणे धूमत्वादेः संयोगसंबन्धघटितव्यापकतावच्छेदकतया तदवच्छिन्नसंयोगसंबन्धावच्छिन्नदूमनिष्ठप्रतियोगिताकाभावमादाय नातिव्याप्तिरिति वक्तव्यम् । तदपि न संभवति । धूमाभावस्य लक्षणघटकत्वाभावेऽपि अयोगोलकान्यत्वाभावमादाय अतिव्याप्तिवारणसंभवात् । तथा च व्यापकताघटकाभावे प्रतियोगिवैयधिकरण्यानिवेशे \`

कपिसंयोगो एतद्वृक्षत्वात्'

इत्यादौ कपिसंयोगाभावस्य लक्षणाघटकत्वेऽपि स्वरूपसंबन्धघटितव्यापकतावच्छेदकवाच्यत्वत्वावच्छिन्नस्वरूपंसनब्धावच्छिन्नघटाद्यभावमादायैव लक्षणसमन्वयसंभवात् कपिसंयोगादिसाध्यकस्थले अव्याप्तिवारणाय उपात्तस्य व्याप्यवृत्तित्वादिविशेषणस्य असंगत्यापत्तिः ।

 ननु वाच्यत्वत्वावच्छिननघटाद्यभावमादाय लक्षणसमन्वयः न संभवति । साध्यवति वृक्षे वाच्यत्वत्वेन घटाभावस्य सत्त्वात् तत्प्रतियोगितावच्छेदकत्वस्यैव वाच्यत्वत्वे सत्त्वेन तस्य व्यापकतावच्छेदकत्वासंभवात् । अतः तस्य व्यापकतावच्छेदकत्वसंपत्यर्थं व्यापकताघटकाभावे प्रतियोगिवैयधिकरण्यं निवेशनीयम् । तन्निवेशे कपिसंयोगत्वावच्छिन्नाभावमादाय अव्याप्तिर्भवति । तद्वारणाय साध्याभावेऽपि व्याप्यवृत्तित्वं प्रतियोगिवैयधिकरण्यं वा निवेशनीयमित्याशङ्क्याह - अस्तु वा इत्यादिना (पृ.502) । साध्याभावे भवद्विवक्षितं प्रतियोगिवैयधिकरण्यं यदि निवेश्यते,

तदा तस्य अव्याप्यवृत्तिसाध्यकस्थले अव्याप्तिवारणप्रयोजनकत्वाभिधानं न संगच्छते । व्याप्यवृत्तिसाध्यकस्थलेऽपि दोषवारणप्रयोजनकत्वसंभवेन असंभववारणप्रयोजनकत्वस्यैव वक्तव्यत्वात् ।

 तथा हि - व्याप्यवृत्तिसाध्यके \`

सत्तावान् जातेः'

इत्यादौ साध्यं प्रति विषयतासंबन्धेन यावत्साध्यवद्विषयकजन्यज्ञानं प्रतियोगिवैयधिकरण्यघटितव्यापकताश्रयः तदवच्छेदकावच्छिन्नप्रतियोगिताकाभावः । साध्यवद्विषयकजन्यज्ञानत्वावच्छिन्नविषयतासंबन्धावच्छिन्नाभावः । स च हेतुमति परमाण्वादौ प्रलयावच्छेदेन वर्तते । तथा च तादृशसाध्याभावाधिकरणवृत्तित्वात् हेतोः लक्षणसमन्वयः तत्र न भवति । अतः असंभववारणप्रयोजनकत्वे वक्तव्ये अव्याप्तिवारणप्रयोजनकत्वं दीधितिकारोक्तं न सङ्गच्छत इति एतेषां मतमयुक्तमिति भावः । \</

79\>

\<

80.1\> (

मतान्तरेण प्रतियोगिवैयधिकरण्यपरिष्करणपूर्वकं तस्य केवलान्वयिनि सुघटत्वोपपादनम् ।)

 विवरणम्



 मतान्तरेण केवलान्वयिसाध्यकस्थले व्यधिकरणधर्मावच्छिन्नाभावस्य प्रतियोगितावच्छेदकावच्छिन्नवैयधिकरण्यं परिष्कृत्य लक्षणघटकत्वम् उपपादयति - अत्र वदन्ति इत्यादिना (पृ.451) । प्रतियोगितावच्छेदकावच्छिन्नप्रतियोग्यनधिकरणवृत्तित्वमेव प्रतियोगिव्यधिकरणत्वम् ।

 न च - \`

इदं वाच्यं ज्ञेयत्वात्'

इत्यादौ लक्षणघटकस्य ज्ञेयत्वत्वेन वाच्यत्वाभावस्य प्रतियोगितावच्छेदकज्ञेयत्वत्वविशिष्टवाच्यत्वरूपप्रतियोग्यप्रसिद्धया प्रतियोगितावच्छेदकावच्छिन्नप्रतियोग्यनधिकरणवृत्तित्वं दुर्घटमिति कथं प्रतियोगिव्यधिकरणसाध्याभावप्रसिद्धिरिति - वाच्यम् ।

 प्रतियोगितावच्छेदकावच्छिन्नप्रतियोग्यनधिकरणवृत्तित्वमित्यस्य स्वप्रतियोगितावच्छेदकावच्छिन्नस्वप्रतियोगिवृत्ति - अवच्छेदकताक - प्रतियोगिताकभेदवद्वृत्तित्वमित्यर्थः । स्वपदेन ज्ञेयत्वत्वेन वाच्यत्वाभावो ग्राह्यः । स्वप्रतियोगितावच्छेदकं ज्ञेयत्वत्वम् । तदवच्छिन्ना स्वप्रतियोगिवाच्यत्वनिष्ठा च या अवच्छेदकता तन्निरूपकप्रतियोगिताकभेदः \`

ज्ञेयत्वत्वेन वाच्यत्ववान् न'

इति प्रतीतिसिद्धः भेदः । तद्वद्घटादिवृत्तित्वं ज्ञेयत्वत्वेन वाच्यत्वाभावस्य अस्तीति तस्य प्रतियोगितावच्छेदकावच्छिन्नप्रतियोगिवैयधिकरण्यं घटत इति भावः ।

 तत्र भेदप्रतियोगितावच्छेदकतायां प्रतियोगितावच्छेदकावच्छिन्नत्वनिवेशस्य प्रयोजनमाह - कपिसंयोगाभाववान् मेयत्वात् इत्यादिना (पृ.451) । अयं सद्धेतुः । कपिसंयोगाभावस्य केवलान्वयित्वेन हेतुमति सर्वत्र सत्त्वात् । \`

स्वप्रतियोगिवृत्त्यवच्छेदकताकप्रतियोगिताकभेदवद्वृत्तित्वम्'

इत्युक्तौ कपिसंयोगाभावत्वेन कपिसंयोगाभावाभावस्य कपिसंयोगरूपस्य साध्याभावस्यापि लक्षणघटकत्वापत्तिः । स्वं - कपिसंयोगात्मकः अभावः । स्वप्रतियोगी कपिसंयोगाभावः । तन्निष्ठावच्छेदकताकप्रतियोगिताकभेदः \`

ज्ञेयत्वत्वेन कपिसंयोगाभाववान् न'

इति प्रतीतिसिद्धः ज्ञेयत्वत्वरूपव्यधिकरणधर्मावच्छिन्नावच्छेदकताकप्रतियोगिताकभेदः । तादृशभेदवति वृक्षे कपिसंयोगस्य वृत्तेः । कपिसंयोगात्मकस्य अभावस्य लक्षणघटकत्वे सति तन्निष्ठप्रतियोगिवैयधिकरण्यनिरूपकाधिकरणाप्रसिद्ध्या अव्याप्तिः स्यात् । तद्वारणाय अवच्छेदकतायां स्वप्रतियोगितावच्छेदकावच्छिन्नत्वनिवेशः । तथा सति कपिसंयोगात्मकाभावस्य प्रतियोगितावच्छेदकं कपिसंयोगाभावत्वम्,

न तु ज्ञेयत्वत्वम् । कपिसंयोगाभावत्वावच्छिन्नकपिसंयोगाभावनिष्ठावच्छेदकताकप्रतियोगिताकभेदः \`

कपिसंयोगाभाववान् न'

इति प्रतीतिसिद्धो भेदः । तद्वतः अप्रसिद्ध्या स्वपदेन कपिसंयोगात्मकः अभावः ग्रहीतुं न शक्यत इति नाव्याप्तिः ।

 ननु स्वप्रतियोगितावच्छेदकावच्छिन्नत्वनिवेशेऽपि \`

कपिसंयोगाभाववान् मेयत्वात्'

इत्यत्र कपिसंयोगात्मकस्य अभावस्य लक्षणघटकत्वापत्तिः । तथा हि - कपिसंयोगात्मकाभावस्य कपिसंयोगाभावत्वं यथा प्रतियोगितावच्छेदकं तथा समवेतसामान्याभावत्वमपि प्रतियोगितावच्छेदकम् । तदवच्छिन्नसमवेतसामान्याभावनिष्ठावच्छेदकताकप्रतियोगिताकस्य \`

समवेतसामान्याभाववान् न'

इति प्रतीतिसिद्धभेदस्य अधिकरणे द्रव्ये संयोगात्मकाभावस्य वृत्तेः तस्य प्रतियोगगिवैयधिकरण्यं दुर्वारम् इत्याशङ्क्य आह तत्रैवेत्यादिना (पृ.451) । स्वप्रतियोगितावच्छेदके साध्यतावच्छेदकावच्छिन्नव्यापकतावच्छेदकत्वं विशेषणं देयम् । तथा च साध्यतावच्छेदकावच्छिन्नव्यापकतावच्छेदकीभूतस्वप्रतियोगितावच्छेदकावच्छिन्नस्वप्रतियोगिनिष्ठावच्छेदकताकप्रतियोगिताकभेदवद्वृत्तित्वं प्रतियोगिवैयधिकरण्यम् इत्युक्तं भवति । सवमेतसामान्याभावत्वस्य कपिसंयोगप्रतियोगितावच्छेदकत्वेऽपि साध्यतावच्छेदककपिसंयोगाभावत्वावच्छिन्नव्यापकतावच्छेदकत्वं नास्ति । कपिसंयोगाभाववति द्रव्ये समवेतसामान्याभावस्य विरहात् । अतः साध्यव्यापकतावच्छेदकं स्वप्रतियोगितावच्छेदकं कपिसंयोगाभावत्वमेव । तदवच्छिन्नकपिसंयोगाभावनिष्ठावच्छेदकताकप्रतियोगिताकभेदः अप्रसिद्धः । कपिसंयोगाभावस्य केवलान्वयित्वात् । अतः स्वपदेन कपिसंयोगात्मकः अभावः ग्रहीतुं न शक्यते । किन्तु व्यधिकरणधर्मावच्छिन्नाभाव एवेति नाव्याप्तिरिति भावः ।

 तत्सामानाधिकरण्यमिति (पृ.451) - तादृशसमवेतसामान्याभाववद्भेदाधिकरणवृत्तित्वमित्यर्थः । \</

80.1\>

\<

80.2\> (

मतान्तरेण प्रतियोगिवैयधिकरण्यपरिष्करणपूर्वकं तस्य केवलान्वयिनि सुघटत्वोपपादनम् ।)

  विवरणम्



 न च अत्रेति (पृ.454) प्रतियोगिवैयधिकण्यघटके प्रतियोगितावच्छेदके साध्यतावच्छेदकावच्छिन्नव्यापकतावच्छेदकत्वरूपविशेषणे दत्ते सति साध्याभावपदेन साध्यतावच्छेदकावच्छिन्नव्यापकतावच्छेदकरूपावच्छइन्नप्रतियोगिताकाभावविवक्षणम् असंगतम् । साध्यनिष्ठप्रतियोगिताकाभावमात्रपरत्वेऽपि दोषाभावात् । \`

वह्निमान् धूमात्'

इत्यादौ महानसीयवह्न्याद्यभावमादाय अव्याप्तिवारणाय हि तथा विवक्षा कृता । प्रतियोगिवैयधिकरण्यस्य उक्तरीत्या परिष्कारे तु महानसीयवह्यभावस्य परिष्कृतं प्रतियोगिवैयधिकरण्यं न संभवति । महानसीयवह्न्यभावप्रतियोगितावच्छेदकस्य महानसीयवह्नित्वस्य वह्नित्वरूपसाध्यव्यापकतावच्छेदकत्वविरहात् । साध्यव्यापकतावच्छेदकीभूतस्वप्रतियोगितावच्छेदकस्य अप्रसिद्ध्या स्वपदेन महानसीयवह्न्यभावस्य ग्रहीतुमशक्यत्वात् तस्य लक्षणघटकत्वविरहात् - इति भावः ।

 समाधत्ते - साध्याभावश्चेत्यादिना (पृ.454) । \`

साध्याभावश्च द्वितीयरीत्या प्रतेयतव्यः'

इति दीधितिग्रन्थस्य साध्याभावं व्याप्यवृत्तित्वनिवेशकल्पे साध्याभावपदेन साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावः विवक्षणीय इति तात्पर्यम् । अन्यथा महानसीयवह्व्यभावस्य व्यावृत्त्यसंभवात् । तस्यापि व्याप्यवृत्तित्वात् । प्रतियोगिवैयधिकरण्यनिवेशरूपे द्वितीयकल्पे च प्रतियोगिवैयधिकरण्यशरीरे प्रतियोगितावच्छेदके साध्यव्यापकतावच्छेदकत्वविशेषणस्य आवश्यकत्वात् तद्घटितप्रतियोगिवैयधिकरण्यविरहादेव महानसीयवह्न्यभावस्य व्यावृत्तिसंभवात् साध्याभावपदं यथाश्रुतपरमेव । दीधितिग्रन्थस्य तु ईदृशप्रतियोगिवैयधिकरण्याश्रयः साध्यनिष्ठप्रतियोगिताकः अभावः अर्थात् साध्यव्यापकतावच्छेदकवह्नित्वाद्यवच्छिन्नप्रतियोगिताकाभाव एव भवति इत्यर्थकत्वात् न कापि अनुपपत्तिः ।

 प्रतियोगिवैयधिकरण्यशरीरे अवच्छेदकतायां स्वप्रतियोगिवृत्तित्वविशेषणस्य प्रयोजनमाह - तत्रैव कपिसंयोगाभावत्वादिनेति (पृ.455) । अवच्छेदकतायां स्वप्रतियोगिवृत्तित्वानिवेशे \`

स्वप्रतियोगितावच्छेदकावच्छिन्नावच्छेदकताकप्रतियोगिताकभेदवद्वृत्तित्वं' \`

प्रतियोगिवैयधिकरण्यमि'

त्युक्तौ \`

कपिसंयोगाभाववान् मेयत्वात्'

इत्यत्र कपिसंयोगात्मकाभावस्य लक्षणघटकत्वापत्तिः । स्वप्रतियोगितावच्छेदकं यत् कपिसंयोगाभावत्वम्,

तदवच्छिन्नघटनिष्ठावच्छेदकताकप्रतियोगिताको यो भेदः \`

कपिसंयोगाभावत्वेन घटवान् न'

इति प्रतीतिसिद्धः भेदः तद्वति वृक्षे कपिसंयोगात्मकाभावस्य सद्भावात् । तस्य लक्षणघटकत्वे च तन्निष्ठप्रतियोगिवैयधिकरण्यनिरूपकाधिकरणाप्रसिद्ध्या अव्याप्तिः । तद्वारणाय अवच्छेदकतायां स्वप्रतियोगिवृत्तित्वं विशेषण् । तद्विशेषणे दत्ते कपिसंयोगात्मकाभावस्य प्रतियोगी घटः न भवतीति तन्निष्ठावच्छेदकता ग्रहीतुं न शक्यते । किन्तु कपिसंयोगाभावनिष्ठावच्छेदकतैव ग्राह्या । तन्निरूपकप्रतियोगिताकभेदः कपिसंयोगाभाववद्भेवः । स चाप्रसिद्ध इति स्वपदेन कपिसंयोगात्मकः अभावः ग्रहीतुं न शक्यत इति नासौ लक्षणघटकः;

किन्तु व्यधिकरणधर्मावच्छिन्नाभाव एव इति नाव्याप्तिरिति भावः ।

 नन्वेवमपि \`

कपिसंयोगाभाववान् मेयत्वात्'

इत्यत्र कपिसंयोगात्मकाभावस्य लक्षणघटकत्वापत्तिः । तथा हि - कपिसंयोगात्मकाभावस्य यथा कपिसंयोगाभावः प्रतियोगी,

तथा संयोगसामान्याभावोऽपि । संयोगसामान्याभावः संयोगसामान्याभावाभावस्य प्रतियोगी । स च संयोगस्वरूपः । कपिसंयोगोऽपि संयोगान्तर्गतत्वात् संयोगसामान्याभावाभावरूप इति संयोगसामान्याभावः कपिसंयोगस्य प्रतियोगी । तथा च स्वं - कपिसंयोगः । स्वप्रतियोगितावच्छेदकं कपिसंयोगाभावत्वम् । तदवच्छिन्ना स्वप्रतियोगिसंयोगसामान्याभावनिष्ठा च या अवच्छेदकता तन्निरूपकप्रतियोगिताकभेदः \`

कपिसंयोगाभावत्वेन संयोगसामान्याभावावन् न'

इति प्रतीतिसिद्धो भेदः । तादृशभेदवति वृक्षादौ कपिसंयोगात्मकाभावस्य वर्तमानतया निरुक्तप्रतियोगिवैयधिकरण्याश्रयत्वात् लक्षणघटकत्वे सति तन्निष्ठप्रतियोगिवैयधिकरण्यनिरूपकाधिकरणाप्रसिद्ध्या अव्याप्तिरित्याशङ्क्याहसंयोगसामान्याभावादेरपि (पृ.455)इत्यादिना ।

 संयोगात्मकाभावप्रतियोगितया (पृ.455) इति । संयोगात्मकः यः अभावः तत्प्रतियोगितया इत्यर्थः । संयोगसामान्याभावस्य कपिसंयोगप्रतियोगित्वोपपादनाय एतदुक्तिः । कपिसंयोगात्मकाभावस्येति (पृ.455) । अस्य संयोगसामान्याभाववद्भेदसामानाधिकरण्यम् इत्यत्र अन्वयः ।

 यादृशप्रतियोगितावच्छेदकेत्यादि (पृ.455) । यादृशप्रतियोगितायाम् अवच्छेदको यो धर्मः,

तदवच्छिन्ना तादृशप्रतियोगिताश्रयवृत्तिश्च या भेदप्रतियोगिताव्चछेदकता तन्निरूपकप्रतियोगिताकभेदवद्वृत्तित्वं प्रतियोगिवैयधिकरण्यम् । यद्यपि कपिसंयोगस्य कपिसंयोगाभावः संयोगसामान्याभावश्च प्रतियोगी,

तथापि तदुभयनिष्ठा प्रतियोगिता भिन्नभिन्ना । स्वपदेन कपिसंयोगात्मकाभावस्य ग्रहणे तदीयकपिसंयोगाभावनिष्ठायां प्रतियोगितायां कपिसंयोगाभावत्वम् अवच्छेदकम् । न तु संयोगसामान्याभावनिष्ठायां प्रतियोगितायाम् । तथा च यादृशप्रतियोगिता - कपिसंयोगाभावनिष्ठप्रतियोगिता तदवच्छेदककपिसंयोगाभावत्वावच्छिन्ना तदाश्रयकपिसंयोगाभावनिष्ठा च या अव्चछेदकता तन्निरूपकप्रतियोगिताकभेदः \`

कपिसंयोगाभावत्वेन कपिसंयोगाभाववान् न'

इति भेद एव । तदधिकरणाप्रसिद्ध्या स्वपदेन कपिसंयोगात्मकाभावस्य ग्रहीतुमशक्यतया तस्य लक्षणघटकत्वाभावात् नाव्याप्तिरिति भावः । \</

80.2\>

\<

80.3\> (

मतान्तरेण प्रतियोगिवैयधिकरण्यपरिष्करणपूर्वकं तस्य केवलान्वयिनि सुघटत्वोपपादनम् ।)

 विवरणम्



 भेदप्रतियोगितावच्छेदकतायामिति (पृ.458) । \`

कपिसंयोगाभाववान् मेयत्वात्'

इत्यत्र स्वपदेन कपिसंयोगात्मकः अभावः गृह्यते । तत्प्रतियोगितावच्छेदककपिसंयोगाभावत्वावच्छिन्नतत्प्रतियोगिताश्रयकपिसंयोगाभावनिष्ठावच्छेदकताकप्रतियोगिताकभेदः इत्यनेन \`

विषयितासंबन्धेन कपिसंयोगाभाववान् न'

इति प्रतीतिसिद्धः भेदोऽपि ग्रहीतुं शक्यते । तदधिकरणं वृक्षः । तत्र विषयितासंबन्धेन कपिसंयोगाभाववत्त्वविरहात् । तद्वृत्तित्वं कपिसंयोगात्मकाभावेऽस्तीति तस्य प्रतियोगिवैयधिकरण्यसत्त्वात् लक्षणघटकत्वात् तन्निष्ठप्रतियोगिवैयधिकरण्यनिरुपकाधिकरणाप्रसिद्ध्या पुनरपि अव्याप्तिः । तद्वारणाय स्वप्रतियोगितावच्छेदकसंबन्धावच्छिन्नत्वं भेदप्रतियोगितावच्छेदकतायां निवेशनीयम् । स्वं - कपिसंयोगात्मकाभावः । तत्प्रतियोगितावच्छेदकसंबन्धः स्वरूपसंबन्धः । न तु विषयितासंबन्धः । अतः विषयितासंबन्धावच्छिन्नावच्छेदकताकप्रतियोगिताकभेदः ग्रहीतुं न शक्यते । स्वरूपसंबन्धावच्छिन्नकपिसंयोगाभावनिष्ठप्रतियोगितावच्छेदकता - कभेदस्तु अप्रसिद्ध इति कपिसंयोगात्मकाभावस्य स्वपदेन ग्रहीतुमशक्यतया नाव्याप्तिरिति भावः । \</

80.3\>

\<

80.4\> (

मतान्तरेण प्रतियोगिवैयधिकरण्यपरिष्करणपूर्वकं तस्य केवलान्वयिति सुघटत्वोपपादनम् ।)

 विवरणम्



 अथ प्रतियोगितावच्छेदकावच्छिन्नवैयधिकरण्यनिरूपकत्वं साध्याभावाधिकरणे यद्विशेषणं दत्तं तत् परिष्करोति - एवम् (पृ.459) इत्यादिना । स्वप्रतियोगितावच्छेदकावच्छिन्नस्वप्रतियोगिनिष्ठावच्छेदकताकप्रतियोगिताकभेदवद्वृत्तित्वनिरूपकत्वं न तु प्रतियोगितावच्छेदकविशिष्टप्रतियोग्यनधिकरणवृत्तित्वनिरूपकत्वम् । व्यधिकरणधर्मावच्छिन्नाभावस्य वह्नित्वेन घटाभावस्य प्रतियोगितावच्छेदकं यत् वह्नित्वं तद्विशिष्टस्य प्रतियोगिनः घटस्य अप्रसिद्ध्या तद्घटितप्रतियोगिवैयधिकरण्याप्रसिद्धेः अव्याप्तिप्रसंगात् । अवच्छेदकतायां स्वप्रतियोगितावच्छेदकावच्छिन्नत्वनिवेशे \`

कपिसंयोगी एतद्वृक्षत्वात्'

इत्यत्र कपिसंयोगत्वेन कपिसंयोगाभावं स्वपदेन गृहीत्वा तत्प्रतियोगिकपिसंयोगनिष्ठावच्छेदकताकप्रतियोगिताकभेद इत्यनेन \`

द्रव्यत्वेन कपिसंयोगवान् न'

इति भेदस्य ग्रहणेन तदधिकरणवृक्षवृत्तित्वं कपिसंयोगाभावस्य संपाद्य तन्निरूपकाधिकरणं वृक्षः तद्वृत्तित्वमेव हेतावस्तीति अव्याप्तिः प्रसज्यते । तद्वारणाय अवच्छेदकतायां स्वप्रतियोगितावच्छेदकावच्छिन्नत्वं निवेशनीयम् । तथा सति द्रव्यत्वं कपिसंयोगाभावप्रतियोगितावच्छेदकं न भवतीति तदवच्छिन्नावच्छेदकताकभेदः ग्रहीतुं न शक्यते । कपिसंयोगत्वावच्छिन्नावच्छेदकताकभेदवद्गुणादिवृत्तित्वनिरूपकाधिकरमं गुणादिरेव । तद्वृत्तित्वं तु हेतौ नास्तीति नाव्याप्तिः ।

 एवम् अवच्छेदकतायां स्वप्रतियोगिवृत्तित्वानिवेशे कपिसंयोगाभावप्रतियोगितावच्छेदककपिसंयोगत्वावच्छिन्नद्रव्यत्वनिष्ठावच्छेदकताकं \`

कपिसंयोगत्वेन द्रव्यत्ववान् न'

इति भेद गृहीत्वा तदधिकरणवृक्षवृत्तित्वस्य कपिसंयोगाभावे सत्त्वात् तन्निष्ठतादृशवृत्तित्वनिरूपकवृक्षवृत्तित्वस्यैव हेतौ सत्त्वात् अव्याप्तिः । स्वप्रतियोगिवृत्तित्वस्य निवेशे तु द्रव्यत्वस्य कपिसंयोगाभावप्रतियोगित्वं नास्तीति द्रव्यत्वनिष्ठावच्छेदकताकप्रतियोगिताकभेदः ग्रहीतुं न शक्यत इति नाव्याप्तिरिति भावः ।

 एवं सत्यपि \`

कपिसंयोगी एतद्वृक्षत्वात्'

इत्यत्रैव स्वपदेन कपिसंयोगत्वेन कपिसंयोगाभावं गृहीत्वा तत्प्रतियोगितावच्छेदकं यत् पूर्वक्षणवृत्तित्वविशिष्टस्वाभावत्वं तदवच्छिन्नस्वप्रतियोगिताश्रयकपिसंयोगनिष्ठावच्छेदकताकप्रतियोगिताकभेदस्य वृक्षे सत्त्वात् तादृशभेदवद्वृक्षवृत्तित्वनिरूपकाधिकरणं वृक्षोऽपि भवतीति तद्वृत्तित्वस्यैव हेतौ सत्त्वात् अव्याप्तिः । तद्वारणाय प्रतियोगितयोः ऐक्यं विवक्षित्वा स्वीययादृशप्रतियोगितायाम् अवच्छेदको यो धर्मः तदवच्छिन्नस्वीयतादृशप्रतियोगिताश्रयनिष्टावच्छेदकताकप्रतियोगिताकभेदवद्वृत्तित्वनिरूपकाधिकरणं प्रतियोगिवैयधिकरण्यनिरूपकाधिकरणपदेन विवक्षणीयम् । पूर्वक्षणवृत्तित्वविशिष्टस्वाभावनिष्ठप्रतियोगितायाम् अवच्छेदको यो धर्मः पूर्वक्षणवृत्तित्वविशिष्टस्वाभावत्वम् । तदवच्छिन्ना तादृशप्रतियोगिताश्रयस्वाभावनिष्ठावच्छेदकतैव ग्राह्या । तन्निरूपकप्रतियोगिताकभेदस्तु वृक्षे नास्तीति वृक्षः प्रतियोगिवैयधिकरण्यनिरूपकाधिकरणं न भवतीति नाव्याप्तिरिति भावः । \</

80.4\>

\<

80.5\> (

मतान्तरेण प्रतियोगिवैयधिकरण्यपरिष्करणपूर्वकं तस्य केवलान्वयिनि सुघटत्वोपपादनम् ।)

 विवरणम्



 एवं विशिष्टसाध्येत्यादि (पृ.461) । स्वप्रतियोगितावच्छेदके साध्यतावच्छेदकविशिष्टसाध्यव्यापकतावच्छेदकत्वं विशेषणं देयम् । अन्यथा \`

संयोगी द्रव्यत्वात्'

इत्यत्र सद्धेतौ साध्याभावस्य संयोगत्वेन संयोगाभावस्य प्रतियोगिवैयधिकरण्यनिरूपकाधिकरणं द्रव्यमपि स्यात् । संयोगाभावप्रतियोगितावच्छेदकं यथा संयोगत्वम्,

तथा द्रव्यवृत्तित्वविशिष्टत्वावच्छिन्नप्रितयोगिताकाभावत्वमपि प्रतियोगितावचछेदकम् । संयोगाभावस्य द्रव्यवृत्तित्वात् । तथा च द्रव्यवृत्तित्वविशिष्टत्वावच्छिन्नप्रतियोगिताकाभावत्वावच्छिन्ना द्रव्यवृत्तित्वविशिष्टत्वावच्छिननाभावनिष्ठा या अवच्छेदकता तन्निरूपकप्रतियोगिताकभेदः \`

द्रव्यवृत्तित्वविशिष्टत्वावच्छिन्नाभाववान् न'

इति प्रतीतिसिद्धो भेदः । स च द्रव्ये वर्तते । अतः तादृशभेदवद्वृत्तित्वरूपप्रतियोगिवैयधिकरण्यनिरूपकाधिकरणं द्रव्यमपि । तद्वृत्तित्वमेव द्रव्यत्वरूपहेतावस्तीति अव्याप्तिः । साध्यव्यापकतावच्छेदकत्वविशेषणे दत्ते तु द्रव्यवृत्तित्वविशिष्टत्वावच्छिन्नाभावत्वं न संयोगत्वविशिष्टव्यापकतावच्छेदकम् । संयोगत्वविशिष्टसंयोगवति द्रव्ये द्रव्यवृत्तित्वविशिष्टत्वावच्छिन्नप्रतियोगिताकाभावस्य विरहात् । अतः तादृशाभावत्वावच्छिन्नप्रतियोगितावच्छदकत्ताकभेदमादाय न दोषः । तथा च साध्यतावच्छेदकविशिष्टसाध्यव्यापकतावच्छेदकस्वप्रतियोगितावच्छेदकावच्छिन्नस्वप्रतियोगिनिष्ठस्वप्रतियोगितावच्छेदकसंबन्धावच्छिन्नावच्छेदकताकप्रतियोगिताकभेदवद्वृत्तित्वनिरूपकत्वं स्वप्रतियोगिवैयधिकरण्यनिरूपकत्वमिति फलितम् ।

 पूर्ववद्बोध्यमिति (पृ.461) । कपिसंयोगत्वावच्छिन्नकपिसंयोगनिष्ठविषयितासंबन्धावच्छिन्नप्रतियोगितावच्छेदकताकभेदवद्वृत्तित्वनिरूपकत्वं वृक्षस्यास्तीति तद्वृत्तित्वस्यैव हेतो सत्त्वात् \`

कपिसंयोगि एतत्त्वात्'

इत्यत्र अव्याप्तिवारमाय भेदप्रतियोगितावच्छेदकतायां स्वप्रतियोगितावच्छेदकसंबन्धावच्छिन्नत्वं निवेशनीयम् इति भावः ।

 तथा चेत्यादि (पृ.461) । स्वपदं लक्षणघटकीभूताभावप्रतियोगितापरम् । स्वाश्रयनिष्ठा या भेदप्रतियोगितावच्छेदकता तदवच्छेदकं यत् साध्यतावच्छेदकावच्छिन्नव्यापकतावच्छेदकं तदवच्छिननाः यावत्यः प्रतियोगिताः तत्तदवच्छेदकावच्छिन्ना तत्तदाश्रयनिष्ठा च या प्रतियोगितावच्छेदकता तत्कभेदवदधिकरणवृत्तित्वत्वव्यापकप्रतियोगिताकाः तत्तत्प्रतियोगितानिरूपकाभावसजातीयाः येऽभावाः तद्वत्त्वम् इत्यर्थः ।

 \`

वन्हिमान् धूमात्'

इत्यादौ स्वं - वह्नित्वेन घटाभावीय प्रतियोगिता । स्वाश्रयः घटः । तन्निष्ठा भेदप्रतियोगितावच्छेदकता \`

वन्हित्वेन घटवान् न'

इति प्रतीतिसिद्धभेदप्रतियोगितावच्छेदकता । तदवच्छेदकं वह्नित्वम् । तच्च साध्यव्यापकतावच्छेदकम् । तदवच्छिन्ना प्रतियोगिता वह्नित्वेन घटाभावीयप्रतियोगिता । तदवच्छेदकवन्हित्वावच्छिन्नतदाश्रयघटनिष्ठावच्छेदकताकप्रतियोगिताकभेदः \`

वन्हित्वेन घटवान् न'

इति भेदः तदधिकरणजगद्वृत्तित्वत्वव्यापकप्रतियोगिताकः घटत्वेन जगद्वृत्तित्वाभावः । स च वह्नित्वेन घटाभावीयप्रतियोगितानिरूपकः यः वह्नित्वेन घटाभावः तत्सजातीयो भवति । तद्वत्त्वं घटत्वे जगद्वृत्तित्वाभाववत्त्वं धूमेऽस्तीति लक्षणसमन्वयः । \</

80.5\>

\<

81.1\>

व्याप्यवृत्तित्वादिविशेषणस्य प्रयोजनकथनम् ।

 विवरणम्



 अभावे इत्यादि (पृ.463) । साध्याभावपदेन साध्यप्रतियोगिकः अभावः बोध्यते । तं यथाश्रुतार्थं परित्यज्य साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावविवक्षायाः साध्याभावे व्याप्यवृत्तित्वविशेषणस्य च व्यावृत्तिं \`

तेन'

इत्यादिग्रन्थेन दीधितिकारः प्रदर्शयति । नानाव्यक्तिसाध्यकस्थले \`

वह्निमान् धूमात्'

इत्यादौ \`

साध्यप्रतियोगिकाभावः'

इत्यनेन तत्तत्साध्यव्यक्तिप्रतियोगिकः अभावः अर्थात् महानसीयवह्न्याद्यभावः गृह्यते । तद्वतिं पर्वतादौ हेतोः धूमस्य वृत्तित्वात् अव्याप्तिर्भवति । तद्वारणाय साध्यतावच्छेदेकेत्यादि विशेषणम् । अव्याप्यवृत्तिसाध्यकस्थले \`

कपिसंयोगी एतद्वृक्षत्वात्'

इत्यादौ साध्यप्रतियोगिकाभावः कपिसंयोगाभावः । तद्वति वृक्षे हेतोः सत्त्वात् अव्याप्तिर्भवति । तद्वारणाय साध्याभावे व्याप्यवृत्तित्वविशेषणं दत्तम् इति भावः । व्याप्यवृत्तित्वादिविशेषणस्येति (पृ.464) । \`

आदि'

पदेन प्रतियोगिवैयधिकरण्यरूपविशेषणस्य परिग्रहः ।

 असंभवानुक्तेः कारणमाह - \`

एतद्रूपवान् एतद्रसात्' (

पृ.464) इत्यादिना । साध्याभावपदेन साध्यप्रतियोगिकाभावविवक्षायामपि एकव्यक्तिसाध्यकस्थले \`

एतद्रूपवान् एतद्रसात्'

इत्यादौ लक्षणसमन्वयः संभवति । प्रतियोगिव्यधिकरण - एतद्रूपाभाववत् एतद्रूपशून्यं वस्तु । तत्र एतद्रस्य अवृत्तित्वात् । अतः असंभवमनुक्त्वा नानाव्यक्तिसाध्यके अव्याप्तिरुक्ता इति भावः । \</

81.1\>

\<

81.2\>

व्याप्यवृत्तित्वादिविशेषणस्य प्रयोजनकथनम् ।

 विवरणम्



 प्रतियोगिताव्चछेदकावच्छिन्नप्रतियोगिव्यधिकरणसाध्याभाववदित्युक्तेः तात्पर्यं शङ्कासमाधानव्याजेन स्पष्टयति - अथ साध्यवतीत्यादिना (पृ.465) । साध्यप्रतियोगिकाभावः एतद्रूपतद्रूपोभयत्वावच्छिन्नाभावः । तस्यापि एतद्रूपात्मकसाध्यप्रतियोगिकत्वात् । तदधिकरणं साध्याधिकरणं एतत्फलमपि । तद्वृत्तित्वस्यैव हेतौ सत्त्वात् तद्वृत्तित्वाभावविरहात् एतल्लक्षणसमन्वयाभावात् असंभव एव कुतो नोक्तः ।

 न च - साध्याभावे प्रतियोगितावच्छेदकावच्छिन्नप्रतियोगिव्यधिकरणत्वविशेषणसत्त्वात् एतद्रूप - तद्रूपोभयत्वावच्छिन्नाभावस्य प्रतियोगितावच्छेदकावच्छिन्नप्रतियोगिमद्भेदाधिकरणवृत्तित्वं नास्ति । प्रतियोगितावच्छेदकोभयत्वावच्छिन्नोभयवतः अप्रसिद्ध्या तद्भिन्नवृत्तित्वरूपप्रतियोगिवैयधिकरण्यासंभवात् । तथा च एतद्रूप - तद्रूपोभयत्वावच्छिन्नाभावस्य लक्षणाघटकतया तमादाय असंभवः वक्तुं न शक्यते इति - वाच्यम् ।

 स्वप्रतियोगितावच्छेदकावच्छिन्न - स्वप्रतियोगिनिष्ठावच्छेदकताक-प्रतियोगिताकभेदवद्वृत्तित्वस्यैव प्रतियोगिवैयधिकरण्यरूपतया एतद्रूप-तद्रूपोभयाभावप्रतियोगितावच्छेदकं यत् एतद्रूप-तद्रूपोभयत्वं तदवच्छिन्ना तादृशोभयाभावप्रतियोगिवृत्तिः या अवच्छेदकता तन्निरूपकप्रतियोगिताकभेद इत्यनेन एतद्रूप-तद्रूपोभयत्वेन एतद्रूप-तद्रूपान्यतरवद्भेदः गृह्यते । अन्यतरस्यापि उभयाभावप्रतियोगित्वात् तन्निष्ठावच्छेदकतायाः उभयाभावप्रतियोगिवृत्तित्वात् । तथा च तादृशभेदाधिकरणं एतत्फलमपिं भवति । तत्र एतद्रूप-तद्रूपान्यतरस्य अन्यतरत्वेन रूपेण सत्त्वेऽपि उभयत्वेन रूपेण असत्त्वात् । तथा च तादृशोभयाभावाधिकरण-एतत्फलवृत्तित्वस्यैव हेतौ सत्त्वेन लक्षणगमनाभावात् असंभव एव कुतो नोक्तः इत्याक्षेपः ।

 साध्याभावे व्यासज्यवृत्तिधर्मानवच्छिन्नप्रतियोगिताकत्वं स्वव्यापकसाध्यतावच्छेदककप्रतियोगिताकत्वं (साध्यतावच्छेदकव्याप्यप्रतियोगिताकत्वम्) वा विशेषणं दत्त्वा एतद्रूप-तद्रूपोभयाभावस्य वारणं कर्तुं शक्यते । तस्य व्यासज्यवृत्तिधर्मावच्छिन्नप्रतियोगिताकत्वात् तदनवच्छिन्नप्रतियोगिताकत्वविरहात् । एवं साध्यतावच्छेदकव्याप्यप्रतियोगिताकत्वं स्वव्यापकसाध्यतावच्छेदककप्रतियोगिताकत्वरूपं एतद्रूप-तद्रूपोभयाभावे नास्ति । तादृशोभयाभावीयप्रतियोगितायाः अधिकरणे तद्रूपे एतद्रूपत्वात्मकसाध्यतावच्छेदकस्य अभावात् । तथा च तत्रोभयाभावस्य लक्षणाघटकतया एतद्रूपत्वावच्छिन्नाभावस्यैव लक्षणघटकतया तद्वति वस्त्वन्तरे अवृत्तित्वं एतद्रसरूपहेतोरस्तीति लक्षणसमन्वयात् असंभवमनुक्त्वा अव्याप्तिः कथितेति भावः । \</

81.2\>

\<

82.1\> (

अव्याप्यवृत्तेर्वा इत्यादिदीधितिग्रग्थस्य तात्पर्यकथनम् ।)

 विवरणम्



 यद्यप्येतद्ग्रन्थस्येत्यादि (पृ.467) । अभावे व्याप्यवृत्तित्वनिवेशस्य प्रयोजनं \`

अव्याप्यवृत्तेर्वा साध्यस्य अभाववति वृत्तावपि हेतोः नाव्याप्तिः'

इति ग्रन्थेन प्रदर्श्यते इति प्रतीयते । तत्र साध्यपदेन कपिसंयोगरूपस्य साध्यस्य विवक्षायां \`

कपिसंयोगी एतद्वृक्षत्वात्'

इत्यत्र अव्याप्तिवारणप्रयोजनकत्वं व्याप्यवृत्तित्वविशेषणस्य प्रदर्शयत इति लभ्यते । तत्तु न संगतम् । उपरि तत्तदधिकरणपदेन व्याप्यवृत्तित्वनिरूपकाधिकरणस्य विवक्षिष्यमाणतया \`

कपिसंयोगी एतद्वृक्षत्वात्'

इत्यत्र साध्यस्य कपिसंयोगस्य यः अभावः तन्निष्ठव्याप्यवृत्तितानिरूपकाधिकरणे गुणादौ हेतोः एतद्वृक्षत्वस्य अवृत्तेः अव्याप्त्यनवकाशात् व्याप्यवृत्तित्वविशेषणे दत्तेऽपि कपिसंयोगाभावस्य व्यावर्तनासंभवाच्च । व्याप्यवृत्तित्वं हि निरवच्छिन्नवृत्तिकत्वम् । तच्च कपिसंयोगाभावस्य गुणादावस्त्येवेत्यतः साध्यपदं कपिसंयोगाभावपरम् । साध्याभावे व्यप्यवृत्तित्वविशेषणानुपादाने \`

कपिसंयोगाभाववान् मेयत्वात्'

इत्यत्र अव्याप्तिः । तद्वारणाय व्याप्यवृत्तित्वं विशेषणमुपात्तमिति वक्तव्यम् । परन्तु तत्र अव्याप्तिः कथं भवतीति विचारे साध्याभावपदेन कपिसंयोगात्मकस्य अभावस्य ग्रहीतुं शक्यतया तस्य चाव्याप्यवृत्तित्वेन तन्निष्ठष्याप्यवृत्तितानिरूपकाधिकरणाप्रसिद्ध्या अव्याप्तिरिति वक्तव्यम् । तथा च तत्र अव्याप्तिप्रयोजिका साध्याभावीयव्याप्यवृत्तितानिरूपकाधिकरणाप्रसिद्धिरेव । दीधितौ तु \`

साध्यस्याभाववति वृत्तावपि हेतोः'

इति कथनात् हेतुनिष्ठं साध्याभाववद्वृत्तित्वं अव्याप्तिप्रयोजकमिति लभ्यते । तथा च साध्यपदस्य कपिसंयोगपरत्वे कपिसंयोगाभावपरत्वे च उभयथापि दीधितिग्रन्थासाङ्गत्यम् इति आशङ्कायाः सारांशः ।

 समाधत्ते - तथापीत्यादिना (पृ.467) । साध्याभावे व्याप्यवृत्तित्वविशेषणानुपादाने \`

कपिसंयोगाभाववान् मेयत्वात्'

इत्यत्र यावत्साध्याभावान्तर्गतस्य कपिसंयोगात्मकाभावस्य व्याप्यवृत्तितानिरूपकाधिकरणाप्रसिद्ध्या अव्याप्तिः स्यादिति अधिकरणपदेन व्याप्यवृत्तितानिरूपकाधिकरणपर्यन्तं न विवक्षणीयम् । तदविवक्षणे च \`

कपिसंयोगी एतद्वृक्षत्वात्'

इत्यत्र साध्याभावस्य कपिसंयोगाभावस्य अधिकरणे एतद्वृक्षे हेतोः वृत्तित्वात् तन्निबन्धना अव्याप्तिर्भवति । तद्वारणार्थं अधिकरणपदेन व्याप्यवृत्तितानिरूपकाधिकरणं विवक्षणीयम् । तद्विवक्षणे च \`

कपिसंयोगाभाववान् मेयत्वात्'

इत्यत्र तादृशाधिकरणाप्रसिद्ध्या अव्याप्तिः स्यादिति तद्वारणाय साध्याभावेऽपि व्याप्यवृत्तित्वं निवेशनीयमिति दीधितिकारस्य आशयः । व्याप्यवृत्तित्वाद्युपादानात् (पृ.467) इत्यत्र आदिपदेन तन्निरूपकाधिकरणपरिग्रहः । \</

82.1\>

\<

82.2\> (

अव्याप्यवृत्तेर्वा इत्यादिदीधितिग्रग्थस्य तात्पर्यकथनम् ।)

 विवरणम्



 ननु अव्याप्यवृत्तिसाध्याकसद्धेतुत्वावच्छेदेन साध्याभाववद्वृत्तित्वनिबन्धनाव्याप्तेः साध्याभावे व्याप्यवृत्तित्वादिदानेन व्युदास इत्यसंगतम् । दीधितौ अव्याप्यवृत्तिकपिसंयोगादिभावसाध्यकसद्धेतौ अव्याप्तिवारकतया प्रोक्तस्य तदधिकरणपदार्थस्य सत्त्वात् कथंचित् तदुभयोपादानेऽपि हेतुनिष्ठसाध्याभाववद्वृत्तित्वमात्रं न व्याप्यवृत्तित्वादिद्वयनिवेशौपयिकम् इत्याशङ्कायाः अनुद्धारात् \`

एतेन'

इत्यादि वक्ष्यमाणास्वरसाच्च आह - अथवेति (पृ.469) ।

 एवं च \`

कपिसंयोगी एतद्वृक्षत्वात्'

इत्यत्र हेतुनिष्ठं साध्याभाववद्वृत्तित्वं व्याप्यवृत्तितानिरूपकाधिकरणविवक्षाद्वारा \`

कपिसंयोगाभाववान् मेयत्वात्'

इत्यत्र अव्याप्तेः प्रयोजकं भवतीति लभ्यते । यथा साक्षात् साध्याभाववद्वृत्तित्वप्रयुक्ता कपिसंयोगादिसाध्यकाव्याप्तिः अधिकरणे व्याप्यवृत्तितानिरूपकत्वविशेषणात् वार्यते,

तथा परंपरया तत्प्रयुक्ता कपिसंयोगाभावसाध्यकाव्याप्तिरपि साध्याभावे व्याप्यवृत्तित्वविशेषणात् वार्यत इति भावः ।

 एतेनेति (पृ.469) । प्रथमव्याख्यानं परित्यज्य \`

अथवा'

इत्यादिना द्वितीयव्याख्यानकरणेनेत्यर्थः । साध्याभावे व्याप्यवृत्तित्वविशेषणाभावे सति तत्तदधिकरणपदेन व्याप्यवृत्तितानिरूपकाधिकरणं न विवक्षणीयम् । कपिसंयोगाभावसाध्यकस्थले कपिसंयोगात्मकसाध्याभावस्य व्याप्यवृत्तितानिरूपकाधिकरणाप्रसिद्ध्या व्याप्यवृत्तितानिरूपकाधिकरणपर्यन्तं न निवेश्यत इति प्रथमव्याख्यानानुसरणे साध्याभावे व्यप्यवृत्तित्वविशेषणस्य असंभववारणप्रयोजनकत्वस्यापि संभवात् अव्याप्यवृत्तिसाध्यकस्थले अव्याप्तिवारणप्रयोजनकत्वं दीधित्युक्तं न संगच्छते ।

 तथा हि - साध्याभावे व्याप्यवृत्तित्वानुपादाने अधिकरणपदेन व्याप्यवृत्तितानिरूपकाधिकरणस्य च अविवक्षणे व्याप्यवृत्तिसाध्यके \`

सत्तावान् जातेः'

इत्यादौ पूर्वक्षणवृत्तित्वविशिष्टसत्ताभावस्य उत्तरणावच्छेदेन हेतुमति घटादौ सत्त्वात् साध्याभावाधिकरणवृत्तित्वमेव हेतोरस्तीति लक्षणसमन्वयः न संभवति ।

 न च - पूर्वक्षणवृत्तित्वविशिष्टसत्ताभावस्य कथं साध्यव्यापकतावच्छेदकरूपावच्छिन्नप्रतियोगिताकत्वम् । साध्यवति घटादौ पूर्वक्षणवृत्तित्वशिष्टसत्ताभावस्य सत्त्वेन पूर्वक्षणवृत्तित्वविशिष्टसत्तात्वस्य साध्यवन्निष्ठात्यन्ताभावप्रतियोगितावच्छेदकत्वात् इति - वाच्यम् ।

 एतत्कल्पे साध्यवन्निष्ठाभावे प्रतियोगिवैयधिकरण्यस्य निवेशितत्वात् पूर्वक्षणवृत्तित्वविशिष्टसत्ताभावस्य प्रतियोगिसामानाधिकरणतया साध्यवन्निष्ठप्रतियोगिव्यधिकरणाभावान्तरप्रतियोगितानवच्छेदकत्वस्य पूर्वक्षणवृत्तित्वविशिष्टसत्तात्वे सत्त्वात् तदवच्छिन्नाभावस्य लक्षणघटकत्वात् । तथा च व्याप्यवृत्तिसाध्यके अव्याप्यवृत्तिसाध्यके उभयत्र लक्षणगमनासंभवात् असंभव एव संभवति इति \`

अव्याप्ति'

रिति लेखनं न युज्यत इति अस्वारस्यं पूर्वस्मिन् व्याख्याने वर्तते । अतः द्वितीयं व्याख्यानम् अनुसृतम् इति भावः ।

 निरस्तमिति (पृ.469) । प्रथमव्याख्याने साध्याभाववद्वृत्तित्वनिबन्धनासंभवस्य अधिकरणे व्याप्यवृत्तित्वनिरूपकत्वनिवेशौपयिकत्वेऽपि साध्यभावे व्याप्यवृत्तित्वनिशानौपयिकतया,

द्वितीयव्याख्याने तदुभयनिवेशौपयिकतया अव्याप्तिलेखनसामञ्जस्यात् इति भावः । \</

82.2\>

\<

83.1\> (

तद्वद्वृत्तित्वाभावपरिष्कारः ।)

 विवरणम्



 तद्वद्वृत्तिवाभावस्तु (पृ.471) । इति दीधितिमवतारयतितत्तत्साध्याभावाधिकरणवृत्तित्वस्य (पृ.471) इत्यादिना । यावन्तः साध्याभावाः प्रत्येकं तत्तत्सजातीयाः ये तत्तदधिकरणवृत्तित्वभावाः तद्वत्त्वं व्याप्तिः । अत्र \`

तत्तदधिकरणवृत्तित्वाभावः'

इत्यनेन तत्तत्साध्याभावाधिकरणवृत्तित्वप्रतियोगिकाभावस्य यथाश्रुतस्य विवक्षणे \`

धूमवान् वह्नेः'

इत्यादौ अतिव्याप्तिः । \`

धूमत्वावच्छिन्नधूमाभावाधिकरणवृत्तित्वप्रतियोगिकाभावः'

इत्यनेन ह्रदवृत्तित्वेन ह्रदवृत्तित्वाभावः गृह्यते । तस्यापि धूमाभावाधिकरणवृत्तित्वप्रतियोगिकत्वात् । तद्वत्त्वं ह्रदवृत्तित्वाभाववत्त्वं वह्नावस्तीति अतिव्याप्तिः । एवं धूमत्वा वच्छिन्नधूमाभावाधिकरणवृत्तित्वघटोभयाभावस्यापि तादृशवृत्तित्वंप्रतियोगिकत्वेन तादृशोभयाभाववत्त्वस्य वह्नौ सत्त्वात् अतिव्याप्तिः । तत्तत्साध्याभाववद्वृत्तित्वत्वावच्छिन्नप्रतियोगिताकाभावं निवेश्य उभयत्वावच्छिन्नाभावस्य व्यावर्तने सद्धेतौ व्यधिकरणधर्मावच्छिन्नसाध्याभावसजातीयः तत्तत्साध्याभाववद्वृत्तित्वत्वावच्छिन्नाभावः वह्नित्वेन घटाभाववज्जगद्वृत्तित्वत्वेन तादृशवृत्तित्वाभावः इति वक्तुं न शक्यते । तस्य व्यधिकरणधर्मावच्छिन्नसाध्याभावसजातीयत्वाभावात् । किंतु व्यधिकरणधर्मावच्छिन्नसाध्याभाववद्वृत्तित्वत्वेन घटाभाव एव ग्राह्यः । सोऽपि गुरुधर्मस्य अभावप्रतियोगितावच्छेदकत्वानङ्गीकारे न प्रसिध्यति । वृत्तित्वत्वरूपलघुधर्मापेक्षया व्यधिकरणधर्मावच्छिन्नसाध्याभाववद्वृत्तित्वत्वस्य गुरुत्वात् । एतद्दोषवारणाय तत्तत्साध्याभाववद्वृत्तित्वत्वान्यूनानतिप्रसक्तधर्मावच्छिन्नप्रतियोगिताकाभावः तत्तत्साध्याभाववद्वृत्तित्वाभावपदेन विवक्षितः । अन्यूनानतिप्रसक्तत्वं च समनियतत्वम् । व्यधिकरणधर्मावच्छिन्नसाध्याभाववद्वृत्तित्वत्वसमनियतधर्मः वृत्तित्वत्वम् । तदवच्छिन्नप्रतियोगिताकाभावः वृत्तित्वत्वेन घटाभावः । तद्वत्त्वं हेतावस्तीति नाव्याप्तिः ।

 परं तु एवं विवक्षणे \`

धूमवान् वह्नेः'

इत्यत्र अतिव्याप्तिः । तत्र समानाधिकरणधर्मावच्छिन्नसाध्याभाववद्वृत्तित्वत्वं निर्धूमवृत्तित्वत्वम् । तत्समनियतो धर्मः ह्रदवृत्तित्वह्रदान्यनिर्धूमवृत्तित्वोभयत्वम् । निर्धूमः द्विविधः - ह्रदः ह्रदान्यश्चेति । निर्धूमवृत्तित्वत्वं ह्रदवृत्तित्वे ह्रदान्यनिर्धूमवृत्तित्वे चास्ति । उभयत्वमपि तत्रैव अस्ति । तथा च निर्धूमवृत्तित्वत्वसमनियतधर्मावच्छिन्नप्रतियोगिताकाभावः ह्रदवृत्तित्व-ह्रदान्यनिर्धूमवृत्तित्वोभयत्वावच्छिन्नाभावः । तद्वत्त्वं वह्नौ अस्ति । वह्नौ ह्रदान्यायोगोलकवृत्तित्वेऽपि ह्रदवृत्तित्वविरहात् । तथा चातिव्याप्तिः । यदि च तत्तत्साध्याभाववद्वृत्तित्वत्वविशिष्टव्यापकतावच्छेदकधर्मावच्छिन्नप्रतियोगिताकाभावः तत्तत्साध्याभाववद्वृत्तित्वाभावपदेन विवक्षितः । ह्रदवृत्तित्व-ह्रदान्यनिर्धूमवृत्तित्वोभयत्वं तु न निर्धूमवृत्तित्वत्वविशिष्टव्यापकतावच्छेदकम् । निर्धूमवृत्तित्वत्वविशिष्टह्रदवृत्तित्वाधिकरणे ह्रदवृत्तिपदार्थे ह्रदान्यनिर्धूमवृत्तित्वविरहेण ह्रदवृत्तित्व-ह्रदान्यनिर्धूमवृत्तित्वोभयाभावसत्त्वेन तत्प्रतियोगितावच्छेदकत्वस्यैव तादृशोभयत्वे सत्त्वात् निर्धूमवृत्तित्वत्वविशिष्टव्यापकतावच्छेदकत्वविरहात् । उभयत्वावच्छिन्नाभावस्य ग्रहीतुमशक्यत्वात् न तमभावमादाय अतिव्याप्तिः इत्युच्यते,

तथापि निर्धूमवृत्तित्वत्वविशिष्टव्यापकतावच्छेदकं यत् निर्धूमवृत्तित्वत्वं तदवच्छिन्नप्रतियोगिताकाभावः निर्धूमवृत्तित्वत्वन ह्रदवृत्तित्व - घटान्यतराभावोऽपि भवति । तद्वत्त्वं वह्नौ अस्तीति अतिव्याप्तितादवस्थ्यम् । अतः तत्तदधिकरणवृत्तित्वाभावपदेन तत्तत्साध्याभाववद्वृत्तित्वत्वव्यापकव्यासज्यवृत्तिधर्मानवच्छिन्नप्रतियोगिताकाभावं विवक्षयतीति भावः ।

 ह्रदवृत्तित्वत्वेन ह्रदवृत्तित्वाभावस्य धूमत्वावच्छिन्नधूमाभाववद्वृत्तित्वत्वव्यापकप्रतियोगिताकत्वं नास्ति । ह्रदवृत्तित्वाभावीयप्रतियोगितायाः ह्रदवृत्तित्वे एव सत्त्वात् धूमाभाववद्वृत्तित्वस्य तु अयोगोलकवृत्तित्वेऽपि सत्त्वात् । निर्धूंमवृत्तित्व - घटोभयाभावस्य तु व्यासज्यवृत्तिधर्मानवच्छिन्न - प्रतियोगिताकत्वं नास्ति । अतः तादृशाभावौ आदाय अतिव्याप्तिः नास्तीति बोध्यम् ।

 हेतुवृत्तितानवच्छेदकः विशेषधर्मः ह्रदवृत्तित्वत्वम् । ह्रदवृत्तित्वत्वे हेतुवृत्तितानवच्छेदकत्वकथनं ह्रदवृत्तित्वाभावस्य हेतुनिष्ठत्वमस्तीति सूचनाय । एवं व्यासज्यवृत्तिधर्मेऽपि हेतुवृत्तितानवच्छेदकत्वम् अन्वेति । अन्यथेति (पृ.472) । गुरुधर्मस्य अभावप्रतियोगितावच्छेदकत्वानङ्गीकारे इत्यर्थः । अन्यूनानतिप्रसक्तेति (पृ.472) । तत्तत्साध्याभाववद्वृत्तित्वत्व - समनियतरूपावच्छिन्नप्रतियोगिताकाभावविवक्षणे इत्यर्थः । अन्यूनानतिप्रसक्तरूपावच्छिन्नत्वनिवेशे इत्यस्य तादृशरूपावच्छिन्नत्वस्य प्रतियोगितायां निवेशे इत्यर्थः । तथा च वृत्तित्वत्वेन घटाभावप्रतियोगितावच्छेदकस्य वृत्तित्वत्वस्य जगद्वत्तित्वत्वान्यूनवृत्तित्वात् वृत्तित्वत्वेन घटाभावस्य लक्षणघटकत्वम् । निर्धूमवृत्तित्वघटोभयाभाववारणाय अनतिरिक्तवृत्तित्वं रूपविशेषणम् । \</

83.1\>

\<

83.2\> (

तद्वद्वृत्तित्वाभावपरिष्कारः ।)

 विवरणम्



 प्रथमविशेषणेति (पृ.475) । प्रतियोगितायां तत्तत्साध्याभाववद्वृत्तित्वत्वरूपस्य प्रथमविशेषणस्य प्रयोजनमाहेत्यर्थः । व्यभिचारनिरूपकेति (पृ.475) । \`

धूमवान् वह्नेः'

इत्यत्र धूमत्वावच्छिन्नव्यापकतावच्छेदकं यत् अयोगोलकव्यक्तिविशेषावृत्तित्वं तदवच्छिन्नप्रतियोगिताकाभावाधिकरणं यः अयोगोलकव्याक्तिविशेषः तद्वृत्तित्वाभावस्य वह्नौ असत्त्वात् अतिव्याप्तिवारणसंभवात् पार्थिवत्वविशिष्टस्येत्युक्तम् । वह्नौ अयोगोलकव्यक्तिविशेषवृत्तित्वस्य सत्वेऽपि पार्थिवत्वविरहात् पार्थिवत्वविशिष्टायोगोलकव्यक्तिविशेषवृत्तित्वाभावः अस्तीति अतिव्याप्तिः । तादृशविशिष्टाभावस्यापि तत्तत्साध्याभाववद्वृत्तित्वप्रतियोगिकत्वात् । साध्याभाववद्वृत्तित्वत्वव्यापकत्वविशेषणे प्रतियोगितायां दत्ते अयोगोलकव्यक्तिविशेषणवृत्तित्वनिष्ठप्रतियोगितायां साध्याभाववद्वृत्तित्वत्वव्यापकत्वं नास्ति । साध्याभाववद्वृत्तित्वत्वाधिकरणे अयोगोलकान्तरह्रदादिवृत्तित्वे प्रतियोगितायाः अभावात् । अतः व्यक्तिविशेषवृत्तित्वाभावस्य लक्षणाघटकत्वात् नातिव्याप्तिरिति भावः ।

 अत्र वह्निरूपः प्रकृतहेतुः यस्मिन् अयोगोलके वर्तते स व्यक्तिविशेषपदेन ग्राह्यः ।

 द्वितीयविशेषणप्रयोजनमिति (पृ.475) । व्यासज्यवृत्तिधर्मानवच्छिन्नत्वरूपस्य द्वितीयविशेषणस्य प्रयोजनमित्यर्थः ।

 घटनिर्धूमवृत्तित्वोभयाभावस्यापि साध्याभाववन्निर्धूमवृत्तित्वत्वव्यापकप्रतियोगिताकतया लक्षणघटकत्वात् तादृशोभयाभावस्य वह्निरूपहेतौ सत्त्वात् \`

धूमवान् वह्नेः'

इत्यत्र अतिव्याप्तिः । तद्वारणाय व्यासज्यवृत्तिधर्मानवच्छिन्नत्वं प्रतियोगितायां विशेषणं दत्तम् । द्वयोरपि विशेषणयोः दानानन्तरं अतिव्याप्तिवारणप्रकारं विशदयति - ह्रदादिवृत्तित्वत्वेत्यादिना (पृ.475) । ह्रदवृत्तित्वत्वावच्छिन्नाभावप्रतियोगितायाः पार्थिवत्वविशिष्टनिर्धूमवृत्तित्वत्वावच्छिन्नाभावप्रतियोगितायाश्च निर्धूमवृत्तित्वत्वव्यापकत्वं नास्ति । वह्निनिष्ठे अयोगोलकवृत्तित्वेऽपि निर्धूमवृत्तित्वत्वस्य सत्त्वेन तत्र उक्ताभावीयप्रतियोगितायाः अभावात् । द्वित्वावच्छिन्नाभावप्रतियोगितायाः व्यासज्यवृत्तिधर्मानवच्छिन्नत्वविरहाच्च तादृशाभावानां लक्षणघटकतया तान् आदाय नातिव्याप्तिरिति भावः ।

 ननु तत्तत्साध्याभाववद्वृत्तित्वत्वव्यापकव्यासज्यवृत्तिधर्मानवच्छिन्नप्रतियोगिताकाभावनिवेशापेक्षया तत्तत्साध्याभाववद्वृत्तित्वत्वव्यापकधर्मावच्छिन्नाभाव एव निवेश्यताम् । ह्रदवृत्तित्वत्व पार्थिवत्वविशिष्टनिर्धूमवृत्तित्वत्वनिर्धूमवृत्तिघटोभयत्वानां निर्धूमवृत्तित्वत्वव्यापकत्वविरहात् । तादृशधर्मावच्छिन्नाभावानां लक्षणघटकत्वाभावात् तानादाय अतिव्याप्तेरप्रसक्तेः इत्याशङ्क्य तथा निवेशेऽपि निर्धूमवृत्तित्वत्वेन ह्रदवृत्तित्वघटान्यतराभावस्य साध्याभाववद्वृत्तित्वत्वव्यापकनिर्धूमवृत्तित्वत्वावच्छिन्नप्रतियोगिताकतया तादृशान्यतराभाववत्त्वस्य वह्नौ सत्त्वात् अतिव्याप्तिर्दुर्वारा । तद्वारणाय प्रतियोगितायां साध्याभाववद्वृत्तित्वत्वव्यापकत्वमवश्यं निवेशनीयम् । तन्निवेशे निर्धूमवृत्तित्वघटोभयाभावस्य साध्याभाववद्वृत्तित्वत्वव्यापकप्रतियोगिताकस्य वारणाय व्यासज्यवृत्तिधर्मानवच्छिन्नत्वं प्रतियोगितायां निवेशयितुम् उचितम् । तस्य साध्याभाववद्वृत्तित्वत्वव्यापकधर्मावच्छिन्नत्वापेक्षया लघुत्वात् इति भावः ।

 व्यासज्यवृत्तित्वं चेति (पृ.476) । स्वं (पृ.476) - प्रतियोगिता । तदधिकरणप्रत्येकवृत्तिः यः भेदः उभयभेदः । तत्प्रतियोगितावच्छेदकत्वात् उभयत्वस्य व्यासज्यवृत्तित्वम् । \</

83.2\>

\<

84.1\> (

साध्याभाववद्वृत्तित्वे हेतुतावच्छेदकसंबन्धावच्छिन्नत्वनिवेशप्रयोजनकथनम् ।)

 विवरणम्



 साध्याभाववद्वृत्तित्वे हेतुतावच्छेदकसंबन्धावच्छिन्नत्वं निवेशनीयम् । अन्यथा \`

वह्निमान् धूमात्'

इत्यादौ वह्नित्वावच्छिन्नवहन्यभाववति धूमावयवे धूमस्य समवायसंबन्धेन वृत्तित्वात् अव्याप्तिरित्युक्तं दीधितौ । तादात्म्यसंबन्धेन हेतुकस्थले हेतुतावच्छेदकतादात्म्यसंबन्धावच्छिन्नसाध्याभाववन्निरूपितवृत्तित्वमप्रसिद्धम् । तादात्म्यसंबन्धस्य वृत्त्यनियामकत्वात् । तथा च तत्राव्याप्तिः । अतः साध्याभाववद्वृत्तित्वमित्यस्य साध्याभाववत्संबन्धित्वमित्यर्थः । साध्याभाववदनुयोगिकसंबन्धप्रतियोगित्वमिति यावत् । तदेकदेशसंबन्धे हेतुतावच्छेदकसंबन्धेनेति तृतीयार्थस्य अभेदस्य अन्वयः । तथा च साध्याभाववदनुयोगिकहेतुतावच्छेदकसंबन्धाभिन्नसंबन्धप्रतियोगित्वं साध्याभाववद्वृत्तित्वम् । तदभावो व्याप्तिरिति फलितम् । तदाह - साध्याभाववत्संबन्धित्वम् इत्यादिना (पृ.478) ।

 हेतुतावच्छेदकसंबन्धानिवेशे अव्याप्तिमुपपादयति-वह्निमान् धूमात् (पृ.478) इत्यत्रेत्यादिना । पूर्वं तत्तत्साध्याभाववद्वृत्तित्वाभावः इत्यस्य तत्तत्साध्याभाववद्वृत्तित्वत्वव्यापकप्रतियोगिताकाभाव इत्यर्थः निर्णीतः । तत्र वृत्तित्वे हेतुतावच्छेदकसंबन्धावच्छिन्नत्वानिवेशे \`

वह्निमान् धूमात्'

इत्यत्र वह्नित्वेन वह्न्यभावसजातीयः तद्वद्वृत्तित्वाभावः वह्न्यभाववन्निरूपितसंयोगसंबन्धावच्छिन्नवृत्तित्वत्वावच्छिन्नाभावः अर्थात् वह्न्यभाववत्संयुक्तत्वत्वावच्छिन्नाभावः ग्रहीतुं न शक्यते । तस्य वह्न्यभाववद्वृत्तित्वत्वव्यापकप्रतियोगिताकत्वविरहात् । वह्न्यभाववद्वृत्तित्वत्वं हि वह्न्यभाववत्संयुक्तत्वे इव वह्न्यभाववत्समवेतत्वेऽपि वर्तते । न हि तत्र वह्न्यभाववत्संयुक्तत्वाभावीयप्रतियोगिता अस्ति । अतः वह्न्यभाववद्वृत्तित्वत्वावच्छिन्नाभाव एव ग्राह्यः । स तु धूमे नास्ति । वह्न्यभाववन्निरूपितसमवायसंबन्धावच्छिन्नवृत्तित्ववति धूमे वह्न्यभाववद्वृत्तित्वसामान्याभावस्य असंग्रहात् । तथा च अव्याप्तिः प्रसज्यते । हेतुतावच्छेदकसंबन्धनिवेशे च साध्याभाववन्निरूपितहेतुतावच्छेदकसंबन्धावच्छिन्नवृत्तित्वत्वव्यापकप्रतियोगिताकाभावस्यैव निवेशात् वह्न्यभाववत्संयुक्तत्वत्वावच्छिन्नाभावस्य वह्न्यभाववत्संयुक्तत्वत्वव्यापकप्रतियोगिताकत्वेन लक्षणघटकतया तस्य च धूमे सत्त्वात् नाव्याप्तिः । वह्न्यभाववति धूमावयवे समवेतस्यापि धूमस्य तत्संयुक्तत्वविरहात् इति भावः ।

 अव्यापकत्वेनेति (पृ.478) वह्न्यभाववद्वृत्तित्वत्ववन्निष्ठात्यन्ताभावप्रतियोगित्वेन इत्यर्थः । वह्न्यभाववद्वृत्तित्वत्ववति वह्न्यभाववत्समवेतत्वे वर्तते यः अत्यन्ताभावः वह्न्यभाववत्संयुक्तत्वाभावीयप्रतियोगितायाः अभावः । तत्प्रतियोगित्वात् तादृशप्रतियोगिताया इति भावः ।

 तादृशाभावस्येति (पृ.478) । वह्न्यभाववत्संयुक्तत्वत्वावच्छिन्नाभावस्य इत्यर्थः । तद्वृत्तित्वसामान्याभावस्येति (पृ.478) । वहन्यभाववद्वृत्तित्वत्वावच्छिन्नाभावस्येत्यर्थः । \</

84.1\>

\<

84.2\> (

साध्याभाववद्वृत्तित्वे हेतुतावच्छेदकसंबन्धावच्छिन्नत्वनिवेशप्रयोजनकथनम् ।)

 विवरणम्



 तदविवक्षणे चेति (पृ.481) । हेतुतावच्छेदकसंबन्धेन साध्याभाववद्वृत्तित्वस्य अविवक्षणे चेत्यर्थः । वक्ष्यमाणाप्रसिद्धिविरहादिति (पृ.481) । \`

जातिमान् सत्त्वात्'

इत्यादौ जातितद्वावच्छिन्नाभाववति सामान्यादौ हेतुतावच्छेदकसमवायसंबन्धेन वृत्तित्वस्य अप्रसिद्ध्या अव्याप्तेर्वारणाय साध्याभावे हेतुतावच्छेदकसंबन्धेन कस्यचिदधिकरणे वर्तमानत्वं विशेषणं वक्ष्यति । सा च अप्रसिद्धिः हेतुतावच्छेदकसंबन्धेन साध्याभाववद्वृत्तित्वविवक्षायामेव भवति । अन्यथा स्वरूपंसबन्धेन साध्याभाववद्वृत्तित्वप्रसिद्ध्या अप्रसिद्धिविरहात् इति भावः ।

 तादात्म्यसंबन्धेन हेतुकस्थले तादात्म्यसंबन्धेन अधिकरणस्य अप्रसिद्ध्या व्याचष्टे - अनुयोगितासंबन्धेनेति (पृ.481) । हेतुतावच्छेदतसंबन्धानुयोगिवृत्तिरिति पर्यवसितोऽर्थः ।

 \`

कस्यचित्' (

पृ.481) इति दीधित्यनुसारेण आह - अथ वेति (पृ.481) । ननु धर्मत्वेन नानापदार्थनिवेशमुपेक्ष्य हेतुतावच्छेदकरूपेणैव निवेशः उचितः । तथा च हेतुतावच्छेदकसंबन्धेन हेतुमद्वृत्तिः इत्येव कुतो न व्याख्यातम् इत्यत आह - विशिष्येति ।

 बहुपदार्थघटितहेतुतावच्छेदकस्थले (पृ.481) इति । \`

इयं गौः सास्नादिमतः'

इत्यत्र तादात्म्यसंबन्धेन सास्नादिमान् हेतुः । हेतुतावच्चेदकं सास्नादिरूपः बहुपदार्थः । एवं च \`

जातिमान् सत्त्वात्'

इत्यत्र समानाधिकरणधर्मावच्छिन्नसाध्याभावस्य जातित्वावच्छिन्नजात्यभावस्य समवायसंबन्धेन धर्मवद्वृत्तित्वं नास्ति । समवायसंबन्धेन द्रव्यत्वादिधर्मवत् द्रव्यं गुणः कर्म च । तत्र जातित्वावच्छिन्नजात्यभावस्य असत्त्वात् । किं तु जातित्वेन घटाद्यभाव एव साध्याभावपदेन ग्राह्यः । तदधिकरणजगन्निरूपितसमवायसंनबन्धावच्छिन्नवृत्तित्वस्य प्रसिद्धतया तादृशवृत्तित्वत्वव्यापकप्रतियोगिताकं वृत्तित्वत्वेन घटाभावम् आदाय लक्षणसमन्वयात् नाव्याप्तिरिति भावः ।

 अथ द्रव्यमित्यादि (पृ.481) । साध्याभावे हेतुतावच्छेदकसंबन्धेन हेतुमद्वृत्तित्वरूपविशेषणदाने \`

द्रव्यं गुणकर्मान्यत्वे सति सत्त्वात्'

इत्यत्र सद्धेतौ समानाधिकरणधर्मावच्छिन्नप्रतियोगिताकस्य द्रव्यत्वाभावस्य सत्तारूपहेत्वधिकरणवृत्तितया लक्षणघटकत्वात् तादृशाभावाधिकरणगुणवृत्तित्वमेव सत्तारूपहेतावस्तीति अव्याप्तिः । तद्वारणाय हेतुतावच्छेदकविशिष्टहेतुमद्वृत्तित्वं साध्याभावे निवेशनीयम् । द्रव्यत्वत्वावच्छिन्नद्रव्यत्वाभावस्य हेतुतावच्छेदकगुणकर्मान्यत्वविशिष्टसत्तात्वविशिष्टहेतुमद्द्रव्यवृत्तित्वविरहात् व्यधिकरणधर्मावच्छिन्नप्रतियोगिताकः द्रव्यत्वत्वेन घटाद्यभाव एव साध्याभावपदेन घर्तव्यः । तत्सजातीयं तदधिकरणवृत्तित्वाभावश्च हेतावस्तीति नाव्याप्तिः । इत्थं च सद्धेतौ सर्वत्र व्यधिकरणधर्मावच्छिन्नसाध्याभावस्यैव हेतुतावच्छेदकविशिष्टहेतुसमानाधिकरणतया लक्षणघटकत्वम् । एवं च व्यधिकरणधर्मावच्छिन्नप्रतियोगिताकत्वरूपेणैव साध्याभावसाजात्यं तद्वद्वृत्तित्वाभावे निवेशयितुमुचितम् । व्यभिचारिणि समानाधिकरणधर्मावच्छिन्नसाध्याभावस्यापि हेतुतावच्छेदकविशिष्टहेतुसमानाधिकरणतया यावत्साध्याभावान्तर्गतत्वेन व्यधिकरणधर्मावच्छिन्नप्रतियोगिताकत्वरूपेण तत्सजातीयस्य तद्वद्वृत्तित्वाभावस्य अप्रसिद्ध्या नातिव्याप्तिः । सद्धेतौ व्यधिकरणधर्मावच्छिन्नाभावस्यैव हेतुसमानाधिकरणत्वेन लक्षणघटकतया व्यधिकरणधर्मावच्छिन्नप्रतियोगिताकत्वरूपेण तत्सजातीयस्य तद्वद्वृत्तित्वाभावस्य प्रसिद्ध्या नाव्याप्तिरिति चेत्,

न---

 तथा सति हेतुतावच्छेदकसंबन्धेन हेतुसमानाधिकरणयावत्साध्याभावसजातीयवत्त्वमव लक्षणमस्तु । साजात्यं च व्यधिकरणधर्मावच्छिन्नप्रतियोगिताकत्वरूपेण । व्यभिचारिणि धूमत्वावच्छिन्नधूमाभावस्यापि हेतुसमानाधिकरणत्वेन लक्षणघटकतया व्यधिकरणधर्मावच्छिन्नप्रतियोगिताकत्वेन तत्सजातीयाप्रसिद्ध्या नातिव्याप्तिः । सद्धेतौ हेतुसमानाधिकरणव्यधिकरणधर्मावच्छिन्नसाध्याभावसजातीय - व्यधिकरणधर्मावच्छिन्नप्रतियोगिताकयत्किंचिदभाववत्त्वमादाय लक्षणसमन्वयः । तथा च साध्याभाववद्वृत्तित्वाभावनिवेशवैयर्थ्यात् इति भावः ।

 एवं च हेतुतावच्छेदकविशिष्टहेतुमद्वृत्तित्वं न निवेशनीयम् । किं तु हेतुतावच्छेदकसंबन्धेन धर्मवद्वृत्तित्वमेव निवेशनीयम् । सद्धेतौ समानाधिकरणधर्मावच्छिन्नसाध्याभावस्यापि हेतुतावच्छेदकसंबन्धेन यत्किंचिद्धर्मवद्वृत्तित्वात् लक्षणघटकतया व्यधिकरणधर्मावच्छिन्नप्रतियोगिताकत्वेन रूपेण तत्सजातीयस्य अप्रसिद्ध्या अव्याप्तिः स्यात् इति व्यदिकरणधर्मावच्छिन्नप्रतियोगिताकत्वसमानाधिकरणधर्मावच्छिन्नप्रतियोगिताकत्वान्यतररूपेणैव साध्याभावसाजात्यं विवक्षणीयम् इति स्थितम् । एवं सति \`

द्रव्यं गुणकर्मान्यत्वे सति सत्त्वात्'

इत्यत्र अव्याप्तिः अवशिष्यते । सा च \`

अत्र च'

इत्यादिना वारयिष्यते ।

 अत्र चेत्यादि (पृ.482) । \`

द्रव्यं गुणकर्मान्यत्वे सति सत्वात्'

इत्यत्र सत्ता न हेतुः । किन्तु गुणकर्मान्यत्वरूपविशेषणस्य सत्तारूपविशेष्यस्य च यः संबन्धः सामानाधिकरण्यरूपः स एव स्वाश्रयाश्रयत्वसंबन्धेन हेतुः । तदधिकरणं च द्रव्यमेव । तद्वृत्तित्वं द्रव्यत्वत्वावच्छिन्नद्रव्यत्वाभावस्य नास्ति । किन्तु द्रव्यत्वत्वेन घटाभावस्यैव अस्तीति तत्सजातीयस्य तदधिकरणजगद्वृत्तित्वाभावस्य हेतौ सत्त्वात् नाव्याप्तिरिति भावः ।

 यदि चेत्यादि (पृ.482) । विशेष्यविशेषणसंबन्धस्य हेतुत्वे \`

सत्त्वात्'

इति हेतुनिर्देशानुपपत्तेः सत्ताया एव विशिष्टसत्तात्वेन रूपेण हेतुत्वं वर्तते । तथा सति प्रसक्ता अव्याप्तिस्तु इत्थं परिहरणीया---

 यद्धर्मविशिष्टनिरूपितहेतुतावच्छेदकसंबन्धावच्छिन्नाधिकरणतासामान्ये तत्तत्साध्याभावसजातीयतत्तदधिकरणानुयोगिकत्वाभावः तद्धर्मवत्त्वं लक्षणम् । \`

द्रव्यं गुणकर्मान्यत्वविशिष्टसत्त्वात्'

इत्यत्र यद्धर्मः गुणकर्मान्यत्वविशिष्टसत्तात्वम् । तद्विशिष्टनिरूपितसमवायसंबन्धावच्छिन्नाधिकरणता द्रव्यनिष्ठा । तस्यां तत्तत्साध्याभावसजातीयः द्रव्यत्वत्वेन द्रव्यत्वाभावसजातीयः तत्तदधिकरणानुयोगिकत्वाभावः द्रव्यत्वत्वेन द्रव्यत्वाभावाधिकरणगुणाद्यनुयोगिकत्वावच्छिन्नाभावः वर्तते । तादृशाधिकरणतायाः गुणादिवृत्तित्वविरहात् तद्धर्मवत्त्वं - विशिष्टसत्तात्ववत्त्वं विशिष्टसत्तारूपहेतावस्तीति नाव्याप्तिः ।

 यद्वा तत्तत्साध्याभाववद्वृत्तितासामान्ये तत्तत्साध्याभावसजातीयहतुतावच्छेदकसंबन्धावच्छिन्नत्वविशिष्टयद्धर्मावच्छेद्यत्वाभावः तद्धर्मवत्त्वं व्याप्तिः । \`

द्रव्यं विशिष्टसत्त्वात्'

इत्यत्र द्रव्यत्वत्वावच्छिन्नाभाववद्वृत्तितायां सत्तानिष्ठायां समवायसंबन्धावच्छिन्नत्वस्य सत्त्वेऽपि विशिष्टसत्तात्वावच्छिन्नत्वरूपविशेष्यविरहात् साध्याभावसजातीयः हेतुतावच्छेदकसंबन्धावच्छिन्नत्वविशिष्टहेतुतावच्छेदकावच्छेद्यत्वत्वावच्छिन्नाभावः वर्तते इति नाव्याप्तिः ।

 एवं च \`

जातिमान् सत्त्वात्'

इत्यादौ प्रथमलक्षणानुसारेण सत्तात्वविशिष्टनिरूपितसमवायसंबन्धावच्छिन्नाधिकरणतायां द्रव्यादिनिष्ठायां सत्ताभावाधिकरणसामान्याद्यनुयोगिकत्वाभावस्य सत्त्वात् द्वितीयलक्षणानुसारेण जातित्वावच्छिन्नाभाववन्निरूपितवृत्तितायां सामान्यत्वादिनिष्ठायां समवासंबन्धावच्छिन्नत्वाभावप्रयुक्तस्य सत्तात्वावच्छिन्नत्वाभावप्रयुक्तस्य च हेतुतावच्छेदकसंबन्धावच्छिन्नत्वविशिष्टहेतुतावच्छेदकाव्चछेद्यत्वाभावस्य सत्त्वात् नाव्याप्तिः । तथा च एतदर्थं साध्याभावे हेतुतावच्छेदकसंबन्धेन कस्यचिदधिकरणे वर्तमानत्वरूपं विशेषण न देयमिति भावः ।

 अत्र प्रथमलकल्पे सामान्यपदानुपादाने \`

धूमवान् वह्नेः'

इत्यत्र वह्नित्वावच्छिन्ननिरूपितसंयोगसंबन्धावच्छिन्नाधिकरणतायां पर्वतनिष्ठायां धूमत्वावच्छिन्नाभावाधिकरणह्रदाद्यनुयोगिकत्वाभावस्य सत्त्वात् अतिव्याप्तिः । अतः सामान्यपदम् । तदुपादाने तु अयोगोलकनिष्ठवन्हिनिरूपिताधिकरणताया अपि अधिकरणतासामान्यान्तर्गततया तत्र च धूमाभावाधिकरणायोगोलकानुयोगिकत्वमेवास्तीति नातिव्याप्तिः ।

 एवं द्वितीयकल्पे सामान्यपदानुपादाने घटनिष्ठायां धूमाभाववन्निरूपितवृत्तितायां संयोगसंबन्धावच्छिन्नत्वविशिष्टस्य वन्हित्वावच्छेद्यत्वस्य अभावः अस्तीति अतिव्याप्तिः । तद्वारणाय सामान्यपदोपादानम् । तदुपादाने वन्हिनिष्ठायाः धूमाभाववन्निरूपितवृत्तिताया अपि वृत्तितासामान्यान्तर्गततया तत्र संयोगसंबन्धावच्छिन्नत्वविशिष्टवन्हित्वरूपहेतुतावच्छेदकावच्छिन्नत्वमेव अस्ति न तु तदभाव इति नातिव्याप्तिः ।

 उपदर्शिताप्रसिद्धीति (पृ.482) । साध्याभाववन्निरूपितहेतुतावच्छेदकसंबन्धावच्छिन्नवृत्तित्वाप्रसिद्धिनिबन्धनाव्याप्तेरित्यर्थः । उक्तविवक्षामिति (पृ.482) । हेतुतावच्छेदकसंबन्धेन कस्यचिदधिकरणे वर्तमानत्वरूपविशेषणविवक्षामन्तरेणेत्यर्थः । \</

84.2\>

\<

85\>

मिश्रोक्तद्वितीयलक्षणस्यावतरिका ।

 विवरणम्



 यद्वेति द्वितीयलक्षणमवतारयति - मिश्रास्तु (पृ.487) । इत्यादिना । मिश्रास्तु साध्याभाववद्वृत्तित्वाभावरूपप्याप्तिं व्यधिकरणधर्मावच्छिन्नाभावस्य लक्षणघटकत्वसंपादनानुगुण्येन परिष्कृत्य पूर्वोक्तरीत्या प्रथमलक्षणमूचुः । तत्र \`

जातिमान् सत्त्वात्'

इत्यादौ साध्याभाववन्निरूपित - हेतुतावच्छेदकसंबन्धावच्छिन्नवृत्तित्वाप्रसिद्ध्या अव्याप्तिः । \`

द्रवियं विशिष्टसत्त्वात्'

इत्यादौ विशिष्टशुद्धयोः अनतिरेकात् हेतोः साद्याभाववद्वृत्तित्वमेवास्तीति च अव्याप्तिः प्रसजतीत्यालोच्य प्रथमलक्षणमुपेक्ष्य सकलसाध्याभाववन्निष्ठाभावप्रतियोगित्वरूपं चतुर्थलक्षणं साजात्यादिघटनया परिष्कृतवन्तः । तस्य लक्षणस्य यथाश्रुतपरिष्कारस्तु - यावन्तः व्याप्यवृत्तिः अभावः तत्प्रतियोगित्वमिति । तादृशयथाश्रुतपरिष्कारादरे \`

द्रव्यं सत्त्वात्'

इत्यत्र व्यभिचारिणि अतिव्याप्तिः । तत्र साध्याभावपदेन द्रव्यत्वत्वेन द्रव्यत्वाभावस्य ग्रहणे तत्सजातीयः तद्व्यापकश्चाभावः गुणकर्मान्यत्वविशिष्टसत्तात्वावच्छिन्नप्रतियोगिताकाभावः । तत्प्रतियोगित्वं विशिष्टसत्तायामस्ति । विशिष्टशुद्धयोरनतिरेकात् शुद्धसत्तारूपेतावपि अस्तीति । अतः अभावप्रतियोगित्वस्थाने अभावप्रतियोगितावच्छेदकहेतुतावच्छेदकवत्त्वं निवेशनीयम् । \`

द्रव्यं सत्त्वात्'

इत्यत्र विशिष्टसत्तात्वस्य उक्तरीत्या अभावप्रतियोगितावच्छेदकत्वेऽपि हेतुतावच्छेदकस्य सत्तात्वस्य अभावप्रतियोगितावच्छेदकत्वं नास्तीति नातिव्याप्तिः ।

 परन्तु एवं विवक्षणेऽपि \`

ज्ञेयं प्रमेयात्'

इत्यत्र अव्याप्तिः । ज्ञेयत्वत्वेन घटाभावसजातीयस्य हेतुतावच्छेदकावच्छिन्नाभावस्य अप्रसिद्धेः । हेतुतावच्छेदकं यत् प्रमेयत्वं तस्य केवलान्वयितया पेरमेयत्वव्यधिकरणप्रतियोगित्वाप्रसिद्ध्या व्यधिकरणधर्मावच्छिन्नहेत्वभावस्य अप्रसिद्धेः । तथा च तत्र हेतुतावच्छेदकं प्रमेयत्वम् उक्ताभावप्रतियोगितावच्छेदकं न भवतीति अव्याप्तिः प्रसज्यते । तद्वारणाय पारिभाषिकं प्रतियोगितावच्छेदकत्वं निवेश्य चतुर्थलक्षणं परिष्कृतवन्तः । परिभाषिकं प्रतियोगितावच्छेदकत्वं तु स्वावच्छिन्नव्यापकतावच्छेदकप्रतियोगितावच्छेदककत्वरूपम् । तथा च तादृशं परिष्कृतं लक्षणं यद्वेत्यादिना दीधितौ अनूद्यते इति भावः ।

 साजात्यादिघटयेति (पृ.487) । \`

आदि'

पदेन व्याप्यवृत्तित्वं गृह्यते ।

 वक्ष्यमाणदोषमिति (पृ.487) । \`

द्रव्यं सत्त्वात्'

इत्यत्र अतिव्याप्तिं, \`

ज्ञेयं प्रमेयात्'

इत्यत्र अव्याप्तिं च इत्यर्थः । अतिव्याप्तिमुद्धर्तुं प्रतियोगित्वस्थाने प्रतियोगितावच्छेदकहेतुतावच्छेदकवत्त्वनिवेशः । अव्याप्तिमुद्धर्तुं पारिभाषिकप्रतियोगितावच्छेदकत्वनिवेशः इति ध्येयम् ।

 यावन्तः व्याप्यवृत्तयः साध्यतावच्छेदकावच्छिन्नव्यापकतावच्छेदकरूपावच्छिप्रतियोगिताकाभावाः एकैकतदभावस्य तत्तदभावव्यापकीभूतस्य व्याप्यवृतेरभावस्य प्रतियोगितावच्छेदकेन धर्मेण अवच्छिन्नं यद्रूपावच्छिन्नव्यापकत्वं तादृशाभावप्रतियोगितावच्छेदकं यद्धर्मावच्छिन्नव्यापकतावच्छेदकम् इति यावत् । तद्धर्मवत्त्वं व्याप्तिरिति मिश्रोक्तं द्वितीयलक्षणम् । \</

85\>

\<

86.1\>

लक्षणसमन्वयादिप्रदर्शनम् ।

 विवरणम्



 \`

वह्निमान् धूमात्'

इत्यादौ समानाधिकरणधर्मावच्छिन्नसाध्याभावस्य वह्नित्वेन वह्न्यभावस्य ग्रहणे तत्सजातीयः तद्व्यापकीभूतश्चाभावः धूमत्वेन धूमाभावः । यत्र यत्र वह्नित्वेन वह्न्यभावः तत्र धूमत्वेन धूमाभावस्य सत्त्वात् । तादृशाभावस्य प्रतियोगितावच्छेदकं धूमत्वं हेतुतावच्छेदकधूमत्वावच्छिन्नव्यापकतावच्छेदकं भवति । तद्धर्मवत्त्वं धूमेऽस्तीति लक्षणसमन्वयः । साध्याभावदेन व्यधिकरणधर्मावच्छिन्नाभावस्य वह्नित्वेन घटाभावस्य ग्रहणे तत्सजातीयः तद्व्यापकश्चाभावः धूमत्वेन घटाभावः । प्रतियोगितावच्छेदकं धूमत्वं धूमत्वावच्छिन्नव्यापकतावच्छेदकं भवतीति लक्षणसमन्वयः ।

 \`

धूमवान वह्नेः'

इत्यादौ व्यभिचारिणि यावत्साध्याभावान्तर्गतस्य धूमत्वेन धूमाभावस्य सजातीयः तद्व्यापकश्च यः अभावः वह्नित्वेन वह्न्यभावः न भवति । धूमाभाववति अयोगोलके वह्न्यभावस्य विरहात् । किन्तु धूमत्वेन धूमाभावो वा अयोगोलकान्यत्वाद्यभावो वा । तत्प्रतियोगितावच्छेदकं धूमत्व - अयोगोलकान्यत्वादिकं हेतुतावच्छेदकवह्नित्वावच्छिन्नव्यापकतावच्छेदकं न भवतीति नातिव्याप्तिः ।

 साध्याभावे यावत्वानुपादाने \`

धूमवान् वह्नेः'

इत्यत्र साध्यतावच्छेदकधूमत्वावच्छिन्नव्यापकतावच्छेदकं यत् धूमत्वं तदवच्छिन्नप्रतियोगिताकः कश्चिदभावः इत्यनेन धूमत्वेन घटाभावं गृहीत्वा तत्सजातीयः तद्व्यापकश्चाभावः इत्यनेन वह्नित्वेन घटाभावस्य ग्रहणे तत्प्रतियोगितावच्छेदकं वह्नित्वं हेतुतावच्छेदकवन्हित्वावच्छिन्नव्यापकतावच्छेदकं भवतीति अतिव्याप्तिः स्यात् । अतः यावत्त्वोपादानम् । तदुपादाने च धूमत्वावच्छिन्नव्यापकतावच्छेदक - धूमत्वावच्छिन्नप्रतियोगिताकयावदभावान्तर्गतः धूमत्वेन धूमाभावोऽपि । तद्व्यापकः यः धूमत्वेन धूमाभावादिः तत्प्रतियोगितावच्छेदकं धूमत्वादिकं वह्नित्वावच्छिन्नव्यापकतावच्छेदकं न भवतीति नातिव्याप्तिः । तदाह---वह्निमान् धूमात् इत्यादौ इत्यादिना (पृ.488) । तादृशवह्नित्वाद्यवच्छिन्नेति (पृ.488) । धूमत्वावच्छिन्नव्यापकतावच्छेदकवह्नित्वाद्यवच्छिन्नेत्यर्थः ।

 धूमत्वावच्छिन्नघटाभावसजातीयः व्यापकश्च वह्नित्वेन घटाभावः । वह्नित्वावच्छिन्नवह्न्यभावसजातीयः तद्व्यापकश्च वह्नित्वेन वह्न्यभावः इति यथाक्रमम् अन्वयः । तादृशयावत्साध्याभावान्तर्गतेति (पृ.488) । साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकयावत्साध्याभावान्तर्गतेत्यर्थः । कस्यापीति (पृ.488) । धूमत्व - अयोगोलकान्यत्वादेः इत्यर्थः । वन्हित्वाद्यवच्छिन्नव्यापकतावच्छेदकत्वाभावादिति (पृ.488) । वह्नित्वाद्यवच्छिन्नाधिकरणे अयोगोलके धूमाभावस्य अयोगोलकान्यत्वाभावस्य च सत्त्वेन तत्प्रतियोगितावच्छेदकत्वस्यैव धूमत्वायोगोलकान्यत्वादौ सत्त्वादिति भावः । \</

86.1\>

\<

86.2\>

लक्षणसमन्वयादिप्रदर्शनम् ।

 विवरणम्



 साध्याभावे व्याप्यवृत्तित्वविशेषणस्यप्रयोजनमाह - प्रथमाभावे इत्यादिना (पृ.492) । लक्षणे प्रथमतया निर्दिष्टः अभावः प्रथमाभावः । सः साध्याभावः । साध्याभावे व्याप्यवृत्तित्वविशेषणानुपादाने \`

कपिसंयोगी एतद्वृक्षत्वात्'

इत्यत्र यावत्साध्याभावान्तर्गतः यः समानाधिकरणकपिसंयोगत्वावच्छिन्नकपिसंयोगाभावः तत्सजातीयः व्याप्यवृत्तिश्च अभावः अप्रसिद्धः । कपिसंयोगाभावस्य केवलान्वयित्वात् । तत्सजातीयः व्यापकश्चाभावः कपिसंयोगत्वेन कपिसंयोगाभाव एव स्यात् । स तु व्याप्यवृत्तिः न भवति । घटत्वादिना घटाभावः कपिसंयोगाभावसजातीयः व्याप्यवृत्तिः सन्नपि कपिसंयोगाभावव्यापको न भवति । कपिसंयोगत्वेन घटाभावः व्यापकः व्याप्यवृत्तिः सन्नपि कपिसंयोगत्वेन कपिसंयोगाभावसजातीयो न भवति । तथा च कपिसंयोगत्वावच्छिन्नकपिसंयोगाभावस्य सजातीयः व्यापकीभूतः व्याप्यवृत्तिश्च अभावोऽप्रसिद्ध इति अव्याप्तिः स्यात् । तद्वारणाय साध्याभावे व्याप्यवृत्तित्वविशेषणम् । तथा सति कपिसंयोगत्वावच्छिन्नकपिसंयोगाभावस्य व्याप्यवृत्तित्वविरहेण लक्षणाघटकतया कपिसंयोगत्वेन घटाद्यभाव एव साध्याभावपदेन ग्राह्यः । तत्सजातीयः व्यापकीभूतः व्याप्यवृत्तिश्च अभावः एतद्वृक्षत्वत्वेन घटाद्यभावः प्रसिद्धः । तत्प्रतियोगितावच्छेदकं एतद्वृक्षत्वत्वं हेतुतावच्छेदकावच्छिन्नव्यापकतावच्छेदकं भवतीति नाव्याप्तिरिति भावः ।

 नन्वत्र व्याप्यवृत्तित्वं यदि अवच्छिन्नवृत्तिकान्यत्वं तदा संयोगसंबन्धावच्छिन्न - समानाधिकरणधर्मावच्छिन्नप्रतियोगिताकाभावस्य अव्याप्यवृत्तित्वेन अवच्छिन्नवृत्तिकत्वनियमात् अवच्छिन्नवृत्तिकान्यव्यधिकरणधर्मावच्छिन्नाभावमादाय \`

धूमवान् वह्नेः'

इत्यादौ अतिव्याप्तिः । यदि च अनवच्छिन्नवृत्तिकत्वं व्याप्यवृत्तित्वं तदा \`

कपिसंयोगी एतत्त्वात्'

इत्यत्र अव्याप्तिः तदवस्थैव । कपिसंयोगत्वावच्छिन्नकपिसंयोगाभावस्य गुणादौ अनवच्छिन्नवृत्तिकत्वेन लक्षणघटकत्वानपायात् इति चेन्न - यावन्तः साध्याभावाः व्याप्यवृत्तयः तन्निष्ठव्याप्यवृत्तित्वावच्छिन्नव्याप्यतानिरूपितव्यापकत्वस्य विवक्षितत्वात् । व्याप्यवृत्तित्वं च अनवच्छिन्नवृत्तिकत्वमेव इत्याशयेनाह - व्याप्यवृत्तित्वविशिष्टतदभावं प्रतीति (पृ.492) ।

 ननु साध्याभावे व्याप्यवृत्तित्वविशेषणं व्यर्थम् । प्रतियोगिवैयधिकरण्याघटितसाध्यव्यापकताया एव लक्षणघटकतया कपिसंयोगत्वस्य साध्यवन्निष्ठाभावप्रतियोगितावच्छेदकत्वेन साध्यव्यापकतावच्छेदकत्वविरहात् कपिसंयोगत्वावच्छिन्नकपिसंयोगाभावस्य साध्याभावपदेन ग्रहीतुमशक्यत्वात् इत्याशंङ्क्याह - साध्यतावच्छेदकसंबन्धेनेति (पृ.492) । व्यापकताघटकाभावे प्रतियोगिवैयधिकरण्यम् अवश्यं निवेशनीयम् । अन्यथा संयोगेन द्रव्यस्य अव्याप्यवृत्तितामते संयोगेन द्रव्यसाध्यके \`

वह्निमान् धूमात्'

इत्यादौ साध्यतावच्छेदकसंबन्धेन व्यापकतायाः अप्रसिद्धेः अव्याप्त्यापत्तेः । तथा च \`

कपिसंयोगी एतद्वृक्षत्वात्'

इत्यादौ साध्यवन्निष्ठोऽपि कपिसंयोगाभावः प्रतियोगिसमानाधिकरणः,

न तु प्रतियोगिव्यधिकरणः । साध्यवन्निष्ठः प्रतियोगिव्यधिकरणः अभावः घटाद्यभावः । तत्प्रतियोगितानवच्छेदकं कपिसंयोगत्वं भवति । तदवच्छिन्नप्रतियोगिताकयावदभावपदेन कपिसंयोगत्वेन कपिसंयोगाभावस्यापि ग्रहीतुं शक्यतया पूर्वोक्तरीत्या अप्रसिद्धिनिबन्धनाव्याप्तिः भवति । तद्वारणाय साध्याभावे व्याप्यवृत्तित्वविशेषणमावश्यकमिति भावः । \</

86.2\>

\<

86.3\>

लक्षणसमन्वयादिप्रदर्शनम् ।

 विवरणम्





 नानाव्यक्तिसाध्यकेत्यादि (पृ.494) । साध्याभावपदेन साध्यनिष्ठप्रतियोगिताकाभावविवक्षायां नानाव्यक्तिसाध्यके \`

वन्हिमान् धूमात्'

इत्यादौ तत्तत्साध्यव्यक्त्यभावस्य - महानसीयवह्न्याद्यभावस्यापि साध्यनिष्ठप्रतियोगिताकतया तद्व्यापकाभावप्रतियोगितावच्छेदकस्य महानसीयवह्नित्वादेः धूमत्वावच्छिन्नव्यापकतावच्छेदकत्वं नास्तीति अव्याप्तिः स्यात् । एवं नानाधिकरणक-एकव्यक्तिसाध्यके \`

सत्तावान् जातेः'

इत्यादौ साध्यनिष्ठप्रतियोगिताकाभावपदेन द्रव्यवृत्तित्वविशिष्टसत्ताभावस्यापि ग्रहीतुं शक्यतया तद्व्यापकाभावप्रतियोगितावच्छेदकस्य द्रव्यवृत्तित्वविशिष्टसत्तात्वस्य हेतुतावच्छेदकजातित्वावच्छिन्न - व्यापकतावच्छेदकत्वं नास्ति । जातित्वावच्छिन्नाधिकरणगुणवृत्तिः यः द्रव्यवृत्तित्वविशिष्टसत्ताभावः तत्प्रतियोगितावच्छेदकत्वस्यैव द्रव्यवृत्तित्वविशिष्टसत्तात्वे सत्त्वादिति अव्याप्तिः । तद्वारणाय साध्यतावच्छेदकावच्छिन्न-व्यापकतावच्छेदकरूपावच्छिन्न - प्रतियोगिताकाभावः साध्याभावपदेन विवक्षणीयः ।

 \`

वह्निमान् धूमात्'

इत्यादौ महानसीयवह्नित्वस्य वह्नित्वावच्छिन्नव्यापकतावच्छेदकत्वविरहात्, \`

सत्तावान् जातेः'

इत्यादौ द्रव्यवृत्तित्वविशिष्टसत्तात्वस्य सत्तात्वावच्छिन्नव्यापकतावच्छेदकत्वविरहात् महानसीयवह्नित्वावच्छिन्नाभावस्य वा द्रव्यवृत्तित्वविशिष्टसत्तात्वावच्छिन्नाभावस्य वा लक्षणघटकत्वं नास्तीति न तादृशाभावमादाय अव्याप्तिरिति भावः । \</

86.3\>

\<

86.4\>

लक्षणसमन्वयादिप्रदर्शनम् ।

 विवरणम्



 व्यापकता चेति (पृ.495) । समवायेन द्रव्यत्वसाध्यकगुणादिहेतौ \`

इदं द्रव्यं गुणात्'

इत्यत्र साध्यं द्रव्यत्वं प्रति विषयतासंबन्धेन ज्ञानस्य व्यापकत्वात् साध्यव्यापकतावच्छेदकं यत् ज्ञानत्वं तदवच्छिन्नसाध्यतावच्छेदकसमवायसंबन्धावच्छिन्नप्रतियोगिताकाभावस्यापि लक्षणघटकतया तं प्रति समवायसंबन्धावच्छिन्नगुणरूपहेतुनिष्ठप्रतियोगिताकाभावस्य व्यापकत्वं नास्ति । यत्र यत्र समवायेन ज्ञानाभावः घटादौ तत्र समवायेन गुणाभावस्य विरहात् । किन्तु समवायेन ज्ञानाभाव एव साध्याभावव्यापकः । तत्प्रतियोगितावच्छेदकं ज्ञानत्वं हेतुतावच्छेदकीभूतगुणत्वावच्छिन्नव्यापकतावच्छेदकं न भवतीति अव्याप्तिः। तद्वारणाय व्यापकतायां साध्यतावच्छेदकसंबन्धावच्छिन्नत्वं निवेशनीयम् । तन्निवेशे द्रव्यत्वं प्रति ज्ञानस्य विषयतासंबन्धेन व्यापकत्वेऽपि साध्यतावच्छेदकसमवायसंबन्धेन व्यापकत्वविरहात् ज्ञानत्वावच्छिन्नाभावस्य लक्षणाघटकतया द्रव्यत्वत्वावच्छइन्नाभावस्यैव लक्षणघटकतया तं प्रति गुणत्वावच्छिन्नाभावस्य व्यापकत्वात् तत्प्रतियोगितावच्छेदकं गुणत्वं हेतुतावच्छेदकगुणत्वावच्छिन्नव्यापकतावच्छेदकं भवतीति नाव्याप्तिरिति भावः । \</

86.4\>

\<

86.5\>

लक्षणसमन्वयादिप्रदर्शनम् ।

 विवरणम्



 साध्याभावश्चेति (पृ.496) । साध्यव्यापकतावच्छेदकरूपावच्छिन्नप्रतियोगितायां साध्यतावच्छेदकसंबन्धावच्छिन्नत्वं निवेशनीयम् । अन्यथा \`

वह्निमान् धूमात्'

इत्यादौ साध्यव्यापकतावच्छेदकं यत् वह्नित्वम्,

तदवच्छिन्नसमवायसंबन्धावच्छिन्नवह्निनिष्ठप्रतियोगिताकाभावस्यापि यावत्साध्याभावान्तर्गततया तं प्रति हेत्वभावस्य संयोगेन धूमाभावस्य व्यापकत्वं नास्ति । समवायेन वह्न्यभाववति पर्वतादौ संयोगेन धूमस्य सत्त्वात् इत्यव्याप्तिः । हेत्वभावस्य साध्याभावव्यापकत्वे सत्येव तत्प्रतियोगितावच्छेदकं हेतुव्यापकतावच्छेदकं भवतीति लक्षणसमन्वयः कर्तुं शक्यते । हेतुतावच्छेदके एव पारिभाषिकस्य प्रतियोगितावच्छेदकत्वस्य निवेशात् । अतः उक्ताव्याप्तिवारणाय प्रतियोगितायां साध्यतावच्छेदकसंबन्धावच्छिन्नत्वं निवेशनीयम् । तन्निवेशे संयोगसंबन्धेन वह्न्यभावस्यैव लक्षणघटकत्वात् तं प्रति संयोगेन धूमाभावस्य व्यापकत्वात् नाव्याप्तिः । तथा च साध्यतावच्छेदकावच्छिन्नसाध्यवन्निष्ठाभावनिरूपितसाध्यतावच्छेदकसंबन्धावच्छिन्नप्रतियोगितानवच्छेदकरूपावच्छिन्नसाध्यतावच्छेदकसंबन्धावच्छिन्नप्रतियोगिताकाभावः साध्याभावपदेन विवक्षित इति सिद्धम् ।

 सजातीयत्वविशेषणोपादानस्य प्रयोजनमाह - व्यभिचारिणि (पृ.496) इति । द्वितीयाभावे साध्याभावसजातीयत्वानुपादाने \`

धूमवान् वह्नेः'

इत्यादौ व्यभिचारिणि धूमत्वावच्छिन्नधूमाभावव्यापकः व्यधिकरणवह्नित्वावच्छिन्नघटाभावोऽपि भवति । तत्प्रतियोगितावच्छेदकं वह्नित्वं हेतुतावच्छेदकवह्नित्वावच्छिन्नव्यापकतावच्छेदकमिति अतिव्याप्तिः । तद्वारणाय सजातीयत्वोपादानम् । तदुपादाने वह्नित्वेन घटाभावस्य धूमत्वेन धूमाभावसाजात्यं नास्ति । समानाधिकरणधर्मावच्छिन्नप्रतियोगिताकत्वविरहात् । अतः द्वितीयाभावपदेन वह्नित्वेन घटाभावः साजात्यविरहात् ग्रहीतुं न शक्यते । व्यापकत्वविरहात् वह्नित्वेन वह्न्यभावोऽपि ग्रहीतुं न शक्यते । व्यापकत्वविरहात् वह्नित्वेन वह्न्यभावोऽपि ग्रहीतुं न शक्यते । धूमत्वेन धूमाभावस्य ग्रहीतुं शक्यत्वेऽपि तत्प्रतियोगितावच्छेदकस्य धूमत्वस्य वह्निव्यापकतावच्छेदकत्वविरहात् नातिव्याप्तिरिति भावः ।

 प्रत्येकपदस्य प्रयोजनमाह - व्यतिरेकिसाध्यकस्थले इति (पृ.496) । यावत्साध्याभावसजातीयत्वस्य निवेशे व्यतिरेकिसाध्यके \`

वह्निमान् धूमात्'

इत्यादौ समानाधिकरणव्यधिकरणधर्मावच्छिन्नप्रतियोगिताकयावत्साध्याभावसाजात्यं कुत्रापि नास्ति इति अप्रसिद्ध्या अव्याप्तिः । तद्वारणाय प्रत्येकमिति विशेषणम् । एकैकसाध्याभावसजातीय इति तदर्थः । तथा च समानाधिकरणधर्मावच्छिन्नसाध्याभावसाजात्यं समानाधिकरणधर्मावच्छिन्नहेत्वभावे वर्तते । व्यधिकरणधर्मावच्छिन्नसाध्याभावसाजात्यं व्यधिकरणधर्मावच्छिन्नहेत्वभावे वर्तत इति नाप्रसिद्धिनिबन्धना अव्याप्तिरिति भावः ।

 केवलानवयिसाध्यकस्थले व्यधिकरणधर्मावच्छिन्नप्रतियोगिताकाभावानामेव साध्याभावपदेन ग्राह्यतया तादृशयावदभावसाजात्यं व्यधिकरणधर्मावच्छिन्नप्रतियोगिताकत्वेन रूपेण व्यधिकरणधर्मावच्छिन्नहेत्वभावे प्रसिद्ध्यतीत्याशयेन व्यतिरेकिसाध्यकस्थले इत्युक्तम् ।

 साजात्यघटकेति (पृ.496) । अत्र द्वितीयलक्षणे निविष्टं साजात्यं प्रथमलक्षणवत् समानाधिकरणधर्मावच्छिन्नप्रतियोगिताकत्व - व्यधिकरणधर्मावच्छिन्नप्रतियोगिताकत्वान्यतररूपेण विवक्षणीयम् । तत्र समानाधिकरणधर्मावच्छिन्नप्रतियोगिताकत्वं नाम स्वासमानाधिकरणधर्मावच्छिन्ना या या प्रतियोगिता तत्तदनिरूपकत्वरूपम् । व्यधिकरणधर्मावच्छिन्नप्रतियोगिताकत्वं नाम स्वसमानाधिकरणधर्मावच्छिन्ना या या प्रतियोगिता तत्तदनिरूपकत्वरूपम् । न तु यथाश्रुतं स्वसमानाधिकरणधर्मावच्छिन्नप्रतियोगितानिरूपक्तंव स्वव्यधिकरणधर्मावच्छिन्नप्रतियोगितानिरूपकत्वं वा । यत्र भिन्नभिन्नसंबन्धेन साध्यहेतुभावः,

तत्र \`

कालिकसंबन्धेन वह्निमान्,

संयोगसंबन्धेन धूमात्'

इत्यादौ साध्यतावच्छेदककालिकसंबन्धावच्छिन्नवह्नित्वावच्छिन्नवह्न्यभावसाजात्यं संयोगसंबन्धावच्छिन्नधूमाभावे नास्ति संबन्धभेदात् इत्यव्याप्तिः ।

 न च---द्वितीयाभावः न हेतुतावच्छेदकसंबन्धावच्छिन्नप्रतियोगिताकः विवक्षितः । किन्तु साध्यतावच्छेदकसंबन्धावच्छिन्नप्रतियोगिताक एव । तथा च कालिकसंबन्धेन धूमाभावस्यैव द्वितीयाभावपदेन ग्राह्यतया तस्य कालिकसंबन्धावच्छिन्नवह्न्याभावसाजात्यमस्तीति न दोष इति वाच्यम् ।

 तथा सति हेतुव्यापकतायामपि साध्यतावच्छेदकसंबन्धावच्छिन्नत्वमेव निवेशनीयम् । अन्यथा \`

महाकालभिन्नः घटात्'

इत्यादौ कालिकसंबन्धेन हेतौ अतिव्याप्तेः । स्वरूपसंबन्धावच्छिन्नमहाकालभेदाभावव्यापकः यः महाकालभेदाभावः तत्प्रतियोगितावच्छेदकस्य महाकालभेदत्वस्य कालिकसंबन्धघटितहेतुव्यापकतावच्छेदकत्वमस्ति । कालिकसंबन्धेन घटवति महाकाले कालिकसंबन्धेन महाकालभेदस्य सत्त्वात् । एवं च हेतुव्यापकतायामपि साध्यतावच्छेदकसंबन्धावच्छिन्नत्वनिवेशे व्यापकीभूतस्य इति विशेषणस्य वैयर्थ्यं स्यात् । \`

धूमवान् वह्नेः'

इत्यत्र धूमत्वावच्छिन्नधूमाभावसजातीयः यः वह्नित्वावच्छिन्नवह्न्यभावः तत्प्रतियोगितावच्छेदकस्य हेतुव्यापकतावच्छेदकत्वमस्ति इति प्रसक्तायाः अतिव्याप्तेर्वारणाय हि व्यापकीभूतस्य इति विशेषणं दत्तम् । यथाश्रुतसाजात्यविवक्षणे तु धूमत्वावच्छिन्नधूमाभावस्य यादृशं समानाधिकरणधर्मावच्छिन्नप्रतियोगिताकत्वं धूमत्वावच्छिन्नप्रतियोगितानिरूपकत्वरूपं तादृशं वह्नित्वावच्छिन्नवह्न्यभावे नास्ति इति तस्य साध्याभावसाजात्यविरहेणैव तमादाय अतिव्याप्त्यप्रसक्तेः ।

 एवं व्याप्यवृत्तेः इति विशेषणमपि व्यर्थम् । \`

धूमवान् वह्नेः'

इत्यत्र अयोगोलकादावपि उत्पत्तिकालावच्छेदेन वर्तमानं धूमाभावव्यापकं वह्न्यभावमादाय अतिव्याप्तिवारणार्थं हि तदुपात्तम् । वह्न्यभावस्य धूमाभावसाजात्यविरहादेव अतिव्याप्त्यप्रसक्तेः तद्व्यर्थम् ।

 एवं यथाश्रुतसाजात्यविवक्षणे साध्याभावसाजात्यं साध्याभावस्यैव वर्तत इति सजातीयस्येत्यपि अनावश्यकम् । तथा च यावन्तः साध्याभावाः तत्प्रतियोगितावच्छेदकं यद्रूपावच्छिन्नव्यापकतावच्छेदकं तद्रूपावच्छिन्नत्वमेव लक्षणं स्यात् । न चेष्टापत्तिः । तृतीयलक्षणाभेदप्रसङ्गात् इति भावः ।

 \`

व्यापकीभूतस्य'

इति विशेषणस्य प्रयोजनमाह - व्यभिचारिणीति (पृ.497) । \`

धूमवान वह्नेः'

इत्यादौ धूमत्वावच्छिन्नधमाभावसजातीयः वह्नित्वावच्छिन्नवह्न्यभावोऽपिभवति । स्वासमानाधिकरणधर्मावच्छिन्ना या या प्रतियोगिता तत्तदनिरूपकत्वरूपस्य साजात्यस्य तत्र सत्त्वात् । तथा च वह्नित्वावच्छिन्नवह्न्यभावप्रतियोगितावच्छेदकं वह्नित्वं वह्नित्वावच्छिन्नव्यापकतावच्छेदकमिति अतिव्याप्तिः स्यात् । तद्वारणाय व्यापकीभूतस्येति (पृ.497) विशेषणम् । तद्विशेषणे सति वह्नित्वावच्छिन्नवह्न्यभावस्य धूमाभावव्यापकत्वं नास्ति । धूमाभाववति अयोगोलके वह्न्यभावस्य असत्त्वात् । अतः तस्य लक्षणाघटकतया न तमादाय अतिव्याप्तिः ।

 व्यभिचारिणः अभावस्य इति (पृ.497) धूमव्यभिचारी यः वह्निः तदभावस्य इत्यर्थः । व्यभिचारनिरूपकाधिकरणे इति (पृ.497) । अयोगोलके इत्यर्थः । न दोषः (पृ.497) नातिव्याप्तिः । \</

86.5\>

\<

87.1\>

व्यापकत्वपरिष्कारः ।

 विवरणम्



 अथ द्वितीयं व्यापकत्वं परिष्कर्तुम् आरभते - व्यापकत्वं चेत्यादिना (पृ.501) हेत्वभावे प्रविष्टं साध्याभावव्यापकत्वं न यथाश्रुतं साध्याभाववन्निष्ठाभावाप्रतियोगित्वरूपम् । वह्न्यभाववति ह्रदादौ धूमाभावघटोभयाभावस्य सत्त्वेन तत्प्रतियोगित्वात् धूमाभावस्य अप्रतियोगित्वरूपव्यापकत्वासंभवात् ।

 न च - व्यापकताशरीरप्रविष्टं साध्याभावाधिकरणवृत्तित्वं हेतुतावच्छेदकसंबन्धेन अवश्यं वक्तव्यम् । अन्यथा \`

वह्निमान् धूमात्'

इत्यादौ धूमाभावस्य वह्न्यभावव्यापकत्वं न स्यात् । वह्न्यभाववति ह्रदादौ धूमात्मकस्य धूमाभावाभावस्य कालिकसंबन्धेन वर्तमानतया साध्याभाववन्निष्ठधूमात्मकाभाव-प्रतियोगित्वस्यैव धूमाबावे सत्त्वात् । हेतुतावच्छेदकसंबन्धेन इत्युक्तौ तु वह्न्यभाववति ह्रदे संयोगसंबन्धेन धूमात्मकः धूमाभावाभावः नास्ति । किन्तु शैवालात्मकः शैवालाभावाभावः अस्ति । तत्प्रतियोगित्वं शैवालाभावस्य । अप्रतियोगित्वं धूमाभावस्य इति तस्य व्यापकत्वोपपत्तिः । एवञ्च धूमाभाव ः घटोभयाभावः साद्याभाववन्निष्ठाभावपदेन ग्रहीतुं न शक्यते । धूमानात्मकस्य तस्य स्वरूपसंबन्धेनैव वह्न्यभाववति ह्रदादौ वृत्तेः हेतुतावच्छेदकसंयोगसंबन्धेन अवृत्तित्वात् न उभयाभावमादाय हेत्वभावस्य अव्यापकत्वापत्तिरिति वाच्यम् ।

 एवमपि यत्र स्वरूपसंबन्धेन हेतुता तत्र \`

पर्वतः वन्हिमान्,

धूमप्रकारकप्रमाविशेष्यत्वात्'

इत्यादौ हेत्वभावस्य व्यापकत्वानुपपत्तेः । तथा हि---साध्याभाववति ह्रदादौ हेतुतावच्छेदकस्वरूपसंबन्धेन वर्तते यः अभावः धूमप्रकारकप्रमाविशेष्यत्वाभाव घटोभयाभावः । तत्प्रतियोगित्वस्यैव हेत्वभावे धूमप्रकारकप्रमाविशेष्यत्वाभावे सत्त्वात् इति भावः ।

 नापीति (पृ.501) । हेत्वभावस्य साध्याभावव्यापकत्वं साध्याभाववन्निष्ठाभावप्रतियोगितानवच्छेदकरूपवत्त्वम् । इदं तु भयाभावः तत्प्रतियोगितावच्छेदकम् उभयत्वम् । अनवच्छेदकं धूमाभावत्वम् । तद्वत्त्वस्य धूमाभावे सत्त्वात् इत्यपि न वाच्यम् । व्यापकत्वविशेषणस्य वैयर्थ्यापत्तेः । \`

धूमवान् वह्नेः'

इत्यत्र वह्न्यभावव्यावर्तनाय हि व्यापकत्वविशेषणं दत्तम् । व्यापकत्वं यदि उक्तरूपं स्यात् तर्हि वह्न्यभावः व्यावर्तयितुं न शक्यते । तथा हि - साध्याभाववति - धूमाभाववति अयोगोलकादौ वर्तते यः अभावः इत्युक्ते अभावाभावः न भवति । अभावस्य केवलान्वयित्वात् । किन्तु घटाद्यभावः । तत्प्रतियोगितावच्छेदकं घटत्वादिकम् । प्रतियोगितानवच्छेदकम् अभावत्वम् । तद्वत्त्वस्य वह्न्यभावे सत्त्वात् इति भावः ।

 अभावत्वाद्यात्मकतादृशरूपमिति (पृ.501) । \`

आदि'

पदेन प्रमेयत्वं गृह्यते । अभावत्वादिरूपं साध्याभाववन्निष्ठाभावप्रतियोगितानवच्छेदकधर्ममादाय इत्यर्थः । अभावमात्रस्यैव (पृ.501) इत्यत्र \`

मात्र'

पदं कृत्स्नार्थकम् । अव्यावर्तकतापत्तेरिति (पृ.501) । वह्न्यभावव्यावर्तकत्वानुपपत्तेरिति भावः । \</

87.1\>

\<

87.2\>

व्यापकत्वपरिष्कारः ।

 विवरणम्



 यद्धर्मावच्छिन्नव्यापकतावच्छेदकरूपावच्छिन्नाभावत्वं साध्याभाववन्निष्ठाभावप्रतियोगितानवच्छेदकं तद्धर्मवत्त्वं साध्याभावव्यापकत्वमित्युक्तौ तु नोक्तानुपपत्तिरित्यत आह - एवं वह्न्याद्यभाववतीति (पृ.503) । \`

वन्हिमान् धूमात्'

इत्यादौ वह्न्यभाववति ह्रदे कालिकसंबन्धेन धूमस्य,

वह्न्यभाववति धूमावयवे समवायसंबन्धेन धूमस्य वर्तमानतया साध्याभाववन्निष्ठः यः धूमरूपोऽभावः तत्प्रतियोगित्वमेव धूमाभावेऽस्तीति हेत्वभावस्य व्यापकत्वानुपपत्तिः । तद्वारणाय पूर्वोक्तरीत्या व्यापकताघटकं साध्याभाववद्वृत्तित्वं हेतुतावच्छेदकसंबन्धावच्छिन्नं विवक्षणीयम् । तथा सति \`

सत्तावान् जातेः'

इत्यादौ साध्याभाववति सामान्यादौ हेतुतावच्छेदकसमवायसंबन्धावच्छिन्नवृत्तित्वाप्रसिद्ध्या तद्धटितव्यापकत्वघटितलक्षणाव्याप्तिः । तस्मादत्र साध्याभावव्यापकत्वं न अत्यन्ताभावगर्भम् । किन्तु साध्याभाववन्निष्ठान्योन्याभावप्रतियोगितानवच्छेदकत्वरूपमेव साध्याभावव्यापकत्वम् । \`

वन्हिमान् धूमात्'

इत्यादौ साध्याभाववति ह्रदादौ विद्यमानः अन्योन्याभावः न धूमाभाववद्भेदः । किन्तु शैवालाभाववद्भेदः । तत्प्रतियोगितावच्छेदकः शैवालाभावः,

अनवच्छेदकः धूमाभाव इति धूमाभावस्य वह्न्यभावव्यापकत्वोपपत्तिरिति भावः ।

 न च - अन्योन्याभावघटितव्यापकत्वविवक्षणेऽपि साध्याभाववन्निष्ठः यः धूमाभावघटोभयवद्भेदः तत्प्रतियोगितावच्छेदकत्वमेव धूमाभावेऽस्तीति कथं तस्य व्यापकत्वोपपत्तिः इति वाच्यम् । साध्याभाववन्निष्ठान्योन्याभावप्रतियोगितावच्छेदकतापर्याप्त्यनधिकरणत्वरूपस्य व्यापकत्वस्य विवक्षितत्वात् । धूमाभावघटोभयवद्भेदप्रतियोगितावच्छेदकतायाः धूमाभावघटोभयपर्याप्ततया केवलधूमाभावे तादृशभेदप्रतियोगितावच्छेदकतापर्याप्त्यनधिकरणत्वरूपस्य व्यापकत्वस्याक्षतत्वात् ।

 ननु \`

निर्धूमः वन्हिशून्यत्वात्'

इत्यादौ हेत्वभावः वन्हिशून्यत्वाभावः वह्न्यात्मकः । तस्य निर्धूमत्वाभावव्यापकत्वं न निर्वहति । चालनीन्यायेन सर्वेषामेव वह्नीनां निर्धूमत्वाभाववत्पर्वतादिनिष्ठभेदप्रतियोगितावच्छेदकत्वात् इत्याशङ्क्याह---निर्धूम इत्यादिना । तत्र हेत्वभावस्य वह्नेः साध्याभावव्यापकत्वासंभवेऽपि निर्दूमत्वप्रकारकप्रमाविषयत्वाभावः साध्याभावव्यापको भवति । साध्याभाववति - निर्धूमत्वाभाववति पर्वतादौ निर्धूमत्वप्रकारकप्रमाविषयत्वाभावस्य सत्त्वेन तद्वद्भेदस्य असत्त्वात् भेदान्तरमादाय तत्प्रतियोगितानवच्छेदकत्वस्य निर्धूमत्वप्रकारकप्रमाविषयत्वाभावे सत्त्वात् । तथा च साध्याभावव्यापकः अभावः निर्धूमत्वप्रकारकप्रमाविषयत्वाभावः । तत्प्रतियोगितावच्छेदकं निर्धूंमत्वप्रकारकप्रमाविषयत्वत्वम् । तत्तु हेतुव्यापकतावच्छेदकम् । यत्र यत्र वन्हिशून्यत्वं तत्र निर्धूमत्वप्रकारकप्रमाविषयत्वस्य सत्त्वात् । अतः लक्षणसमन्वयात् नाव्याप्तिरिति भावः ।

 तद्वन्निष्ठत्वमिति (पृ.504) । साध्याभाववन्निष्ठत्वं स्वरूपसंबन्धावच्छिन्नं विवक्षणीयम् । अन्यथा \`

वन्हिमान् धूमात्'

इत्यादौ वह्न्यभाववति ह्रदादौ धूमाभाववद्भेदस्य कालिकसंबन्धेन वृत्तेः तत्प्रतियोगितावच्छेदकत्वस्यैव धूमाभावे सत्त्वेन तस्य वह्न्यभावव्यापकत्वानुपपत्या अव्याप्त्यापत्तेः । स्वरूपसंबन्धावच्छिन्नत्वनिवेशे तु वह्न्यभाववति ह्रदादौ स्वरूपसंबन्धेन धूमाभाववद्भेदो नास्ति । तस्य धूमाभाववत्त्वात् । किन्तु शैवालाभाववद्भेद एव स्वरूपसंबन्धेन ह्रदादिवृत्तिः । तत्प्रतियोगितावच्छेदकत्वं शैवालाबावस्य,

अनवच्छेदकत्वं धूमाभावस्येति तस्य व्यापकत्वोपपत्तिः ।

 ननु अभावाभावः यथा प्रतियोगिस्वरूपः,

तथा अभाववद्भेदोऽपि अभावप्रतियोगिस्वरूपः । एवं च \`

धूमवान् वह्नेः'

इत्यादौ साध्याभाववति अयोगोलकादौ वह्नभाववद्भेदस्य वृत्तित्वेऽपि तस्य स्वरूपसंबन्धेन वृत्तित्वं नास्ति । वह्न्यभाववद्भेदस्य वन्हिस्वरूपस्य स्वरूपंसबन्धेन अवृत्तेः । भावपदार्थस्य स्वरूपसंबन्धेन वृत्त्यनङ्गीकारात् । एवञ्च भेदान्तरमादाय तत्प्रतियोगितावच्छेदकत्वरूपव्यापकत्वं वह्न्यभावस्य प्रसजति । तत्प्रतियोगितावच्छेदकं तु वह्नित्वं हेतुव्यापकतावच्छेदकमिति अतिव्याप्तिरित्याशङ्क्य अभावाभावस्य अभावप्रतियोगिस्वरूपत्वेऽपि अभाववद्भेदस्य तत्स्वरूपत्वं नास्ति । स तु अतिरिक्तः । तस्य च दैशिकविशेषणतासंबन्धेन सत्त्वम् । अतः साध्याभाववति अयोगोलके स्वरूपसंबन्धेन वर्तते यो भेदः वह्न्यभाववद्भेदः तत्प्रतियोगितावच्छेदकत्वमेव वह्न्यभावस्य अस्तीति न तस्य धूमाभावव्यापकत्वम् इति समाधत्ते---अभावाभावस्येत्यादिना (पृ.504) ।

 अभाववद्भेदस्य प्रतियोगिस्वरूपत्वेऽपि वह्न्यभावस्य धूमाभावव्यापकत्वं वारयितुमाह---अथ वेति (पृ.504) । यदभावीयदैशिकविशेषणतासंबन्धसामान्ये तत्तत्साध्याभाववद्यत्किंचिद्व्यक्त्यनुयोगिकत्वाभावः तदन्यत्वमेव साध्याभावव्यापकत्वम् । वह्न्यभावीयस्वरूपसंबन्धे धूमाभाववदयोगोलकानुयोगिकत्वाभावः अस्तीति तदन्यत्वस्य वह्न्यभावे विरहात् न तस्य व्यापकत्वम् । अतो नातिव्याप्तिः । \`

वन्हिमान् धूमात्'

इत्यादौ धूमाभावप्रतियोगिकस्वरूपसंबन्धे वह्न्यभाववद्ध्रदानुयोगिकत्वस्यैव सत्त्वेन तदभावासत्त्वात् यदभावपदेन धूमाभावः ग्रहीतुं न शक्यते,

किन्तु शैवालाद्यभावः । तत्प्रतियोगिकस्वरूपसंबन्धे ह्रदानुयोगिकत्वाभावसत्त्वात् । तदन्यत्वं शैवालाभावान्यत्वं धूमाभावे अस्तीति तस्य व्यापकत्वोपपत्तिरिति भावः ।

 अभावस्येति भावभिन्नस्येत्यर्थकमित्यादि (पृ.504) । \`

साध्याभावसजातीयस्य अभावस्य'

इत्यत्र अभावपदं भावभिन्नार्थकम् । अन्यता \`

धूमवान् जलत्वाभावात्'

इत्यत्र व्यभिचारिणि अतिव्याप्तिः । धूमाभाववति अयोगोलके जलत्वाभासत्त्वात् अयं हेतुः व्यभिचारी । साध्याभावव्यापकत्वं यदीयदैशिकविशेषणतासंबन्धसामान्ये तत्तत्साध्याभाववद्यत्किंचिद्व्यक्त्यनुयोगिकत्वाभावः तत्तदन्यत्वमेव इति पूर्वं परिष्कृतम् । \`

धूमवान् जलत्वाभावात्'

इत्यत्र हेत्वभावः जलत्वाभावाभावः जलत्वात्मकः यत्पदेन ग्रहीतुं न शक्यते । तन्निरूपितदैशिकविशेषणतासंबन्धस्य अप्रसिद्धेः । अतः यत्पदेन घटाद्यभाव एव ग्राह्यः । तदन्यत्वरूपं साध्याभावव्यापकत्वं जलत्वात्मकेऽभावे अस्ति । तत्प्रतियोगितावच्छेदके जलत्वाभावत्वे हेतुतावच्छेदकजलत्वाभावत्वावच्छिन्नव्यापकतावच्छेदकत्वसत्त्वात् अतिव्याप्तिः । तद्वारणाय \`

अभावस्य'

इत्यस्य भावभिन्नस्येति अर्थो वक्तव्यः । उक्तस्थले हेत्वभावस्य जलत्वात्मकभावरूपतया लक्षणाघटकत्वात् नातिव्याप्तिरिति भावः ।

 ननु अभावरूपसद्धेतौ \`

निर्धूमः निर्वन्हित्वात्'

इत्यादौ हेत्वभावस्य वह्न्यभावाभावस्य भावरूपतया लक्षणघटकत्वाभाववात् कथं समन्वय इत्यत्राह---अभावरूपसद्धेताविति (पृ.504) । तत्र हेतुमत्त्वप्रकारकप्रमाविषयत्वाभावः निर्वह्नित्वप्रकारकप्रमाविषयत्वाभावः भावभिन्नः साध्याभावव्यापकः । यत्र यत्र निर्धूंमत्वाभावः तत्र निर्वह्नित्वप्रकारकप्रमाविषयत्वाभावस्य सत्त्वात् । तथा च तत्प्रतियोगितावच्छेदकं निर्वह्नित्वप्रकारकप्रमाविषयत्वत्वं वह्न्यभावत्वरूपहेतुतावच्छेदकावच्छिन्नव्यापकतावच्छेदकं भवति । यत्र यत्र वह्न्यभावः तत्र तत्र निर्वह्नित्वप्रकारकप्रमाविषयत्वस्य सत्त्वात् । तद्वत्त्वस्य वह्न्यभावत्ववत्त्वस्य वह्न्यभावरूपहेतौ सत्त्वात् लक्षणसमन्वय इति भावः ।

 द्वितीयाभावे व्याप्यवृत्तेरिति विशेषणस्य प्रयोजनमाह---धूमवान् वह्नेरित्यादाविति (पृ.504) । \`

धूमवान् वह्नेः'

इत्यादौ साध्याभावस्य धूमाभावस्य व्यापकः वह्न्यभावः । धूमाभाववति अयोगोलकादावपि उत्पत्तिकालावच्छेदेन वह्न्यभावस्य सत्त्वात् । तथा च तत्प्रतियोगितावच्छेदकं वह्नित्वं हेतुव्यापकतावच्छेदकं भवतीति अतिव्याप्तिः । तद्वारणाय व्याप्यवृत्तेरिति विशेषणम् । संयोगवत् संयोगेन द्रव्यस्यापि अव्याप्यवृत्तितया तदभावोऽपि अव्याप्यवृत्तिरिति वह्न्यभावस्य व्याप्यवृत्तित्वविरहात् लक्षणाघटकतया न तमादाय अतिव्याप्तिः । \</

87.2\>

\<

88.1\> (

व्याप्यवृत्तित्वस्य प्रयोजनं परिष्कारश्च ।)

 विवरणम्



 यद्यपीति (पृ.509) । व्याप्यवृत्तित्वं हि अनवच्छिन्नवृत्तिकत्वम् । वह्न्यभावस्य अयोगोलकादौ उत्पत्तिकालावच्छिन्नवृत्तिकतया यद्यपि अनवच्छिन्नवृत्तिकत्वं नास्ति,

तथापि वहन्यभावः ह्रदादौ अनवच्छिन्नवृत्तिक एवेति व्याप्यवृत्तित्वविशेषणे दत्तेऽपि वह्न्यभावमादाय अतिव्याप्तिरिति शङ्का ।

 समाधानं तु---व्याप्यवृत्तित्वविशिष्टस्य व्यापकत्वं विवक्षणीयम् । निरवच्छिन्नवृत्तित्वविशिष्टयदभावत्वावच्छिन्ननिरूपितदैशिकविशेषणतासामान्ये तत्तत्साध्याभाववद्यत्किञ्चिद्व्यक्त्यनुयोगिकत्वाभावः तदन्यत्वं साध्याभावव्यापकत्वमिति फलितोऽर्थः । संबन्धमध्ये निरवच्छिन्नवृत्तित्वलाभायैव अभावे व्याप्यवृत्तित्वमुक्तम् । तथा च \`

धूमवान् वह्नेः'

इत्यत्र निरवच्छिन्नवृत्तित्वविशिष्टवह्न्यभावत्वावच्छिन्ननिरूपितदैशिकविशेषणतायां साध्याभाववदयोगोलकानुयोगिकत्वाभावः वर्तते । अयोगोलके उत्पत्तिकालावच्छिन्नवृत्तित्वविशिष्टस्यैव वह्न्यभावस्य दैशिकविशेषणतासंबन्धेन सत्त्वात् । तथा च यदभावपदेन वह्न्यभावस्यापि ग्रहीतुं शक्यतया तदन्यत्वरूपं व्यापकत्वं वह्न्यभावस्य नास्तीति न तमादाय अतिव्याप्तिरिति भावः ।

 ननु किमनेन क्लेशेन । अवच्छिन्नवृत्तिकान्यत्वरूपं व्याप्यवृत्तित्वमेव निवेश्यताम् । तावतापि वह्न्यभावस्य व्यावृत्तिसंभवात् इति अत आह---अवच्छिन्नवृत्तिकान्यत्वरूपमिति (पृ.509) । संयोगसंबन्धेन सद्धेतौ \`

वन्हिमान् धूमात्'

इत्यादौ हेतुतावच्छेदकसंबन्धावच्छिन्नहेत्वभावस्य-संयोगसंबन्धेन धूमाभावस्य पर्वतादौ उत्पत्तिकालावच्छइन्नवृत्तिकस्य अवच्छिन्नवृत्तिकान्यत्वरूपव्याप्यवृत्तित्वविरहात् लक्षणाघटकतया अव्याप्तिः स्यादिति अवच्छिन्नवृत्तिकान्यत्वरूपं व्याप्यवृत्तित्वं न निवेशयितुं शक्यत इति भावः । \</

88.1\>

\<

88.2\> (

व्याप्यवृत्तित्वस्य प्रयोजनं परिष्कारश्च ।)

 विवरणम्



 व्याप्यवृत्तेरभावस्य प्रतियोगितावच्छेदकं यद्धर्मावच्छिन्नव्यापकतावच्छेदकम् इत्यत्र प्रतियोगितायां हेतुतावच्छेदकसंबन्धावच्छिन्नत्वं निवेशयति---प्रतियोगितावच्छेदकेत्यत्रेत्यादिना (पृ.510) । तथा च प्रतियोगितायां हेतुतावच्छेदकसंबन्धावच्छिन्नत्वानिवेशे \`

धूमवान् वह्नेः'

इत्यत्र अतिव्याप्तिः । दैशिकविशेषणतादि व्यधिकरणसंबन्धावच्छिन्नप्रतियोगिताकवह्न्यभावस्य केवलान्वयिनः धूमाभावव्यापकतया तत्प्रतियोगितावच्छेदकवह्नित्वे हेतुव्यापकतावच्छेदकत्वसत्त्वात् । प्रतियोगितायां हेतुतावच्छेदकसंबन्धावच्छिन्नत्वनिवेशे तु संयोगसंबन्धावच्छिन्नप्रतियोगिताकवह्न्यभावस्यैव ग्राह्यतया तस्य साध्याभावव्यापकत्वविरहात् लक्षणाघटकतया नातिव्याप्तिः ।

 न च व्यधिकरणसंबन्धावच्छिन्नप्रतियोगिताकवह्न्यभावस्य व्यधिकरणवह्नित्वरूपधर्मावच्छिन्नप्रतियोगिताकघटाभावसमनियततया ऐक्येन व्यदिकरणसंबन्धावच्छिन्नवह्न्यभावस्यापि व्यधिकरणधर्मावच्छिन्नप्रतियोगिताकत्वात् स्वव्यधिकरणधर्मावच्छिन्ना या या प्रतियोगिता तत्तदनिरूपकत्वरूपस्य समानाधिकरणधर्मावच्छिन्नप्रतियोगिताकत्वस्य विरहात् तेन रूपेण साध्याभावसाजात्यं नास्तीति कथं तस्य लक्ष्णघटकत्वप्रसक्तिः ?

कथं च तमादाय अतिव्याप्तिरिति---वाच्यम् । एवमपि समवायंसबन्धेन आत्मत्वसाध्यके विषयतासंबन्धेन हेतौ ज्ञाने अतिव्याप्तिः । साध्याभावं आत्मत्वत्वेन आत्मत्वाभावं प्रति समवायसंबन्धावच्छिन्नज्ञानाभावस्य व्याकतया तस्य लक्षणघटकत्वेन तत्प्रतियोगितावच्छेदके ज्ञानत्वे हेतुव्यापकतावच्छेदकत्वसत्त्वात् । तद्वारणाय प्रतियोगितायां हेतुतावच्छेदकसंबन्धावच्छिन्नत्वं निवेशनीयम् । तथा सति समवायसंबन्धावच्छिन्नज्ञानाभावस्य लक्षणाघटकतया विषयतासंबन्धावच्छिन्नज्ञानाभावस्य च साध्याभावव्यापकत्वविरहात् नातिव्याप्तिः । \</

88.2\>

\<

88.3\> (

व्याप्यवृत्तित्वस्य प्रयोजनं परिष्कारश्च ।)

 विवरणम्



 ननु द्वितीयाभावे हेतुतावच्छेदकसंबन्धावच्छिन्नप्रतियोगिताकत्वरूपं विशेषणं निवेश्यापि आत्मत्वसाध्यकस्थले समवायसंबन्धावच्छिन्नज्ञानाभावस्य व्यावर्तनसंभवात् अभावनिरूपितप्रतियोगितायां हेतुतावच्छेदकसंबन्धावच्छिन्नत्वविशेषणं मास्तु इत्यत आह---अभावे (पृ.511) इत्यादिना । समनियताभावैक्यमते समवायसंबन्धावच्छिन्नज्ञानाभावः स्वसमवायिविषयकत्वसंबन्धेन ज्ञानविशिष्टज्ञानस्य विषयतासंबन्धावच्छिन्नाभावश्च समनियततया अभिन्नौ । यत्र यत्र समवायसंबन्धेन ज्ञानाभावः घटादौ तत्र सर्वत्र स्वसमवायिविषयकत्वसंबन्धेन ज्ञानविशिष्टज्ञानं विषयतासंबन्धेन नास्ति । स्वं---ज्ञानम् । स्वसमवायी---आत्मा । तद्विषयकत्वसंबन्धेत ज्ञानविशिष्टज्ञानं आत्मविषयकज्ञानमेव । तत्तु विषयतासंबन्धेन आत्मन्येव वर्तते न तु घटादौ । तथा च उभयोरभावयोः समनियतत्वात् एकत्वे सति यथा ज्ञानविशिष्टज्ञानाभावस्य विषयतासंबन्धावच्छिन्नप्रतियोगिताकत्वम्,

तथा समवायंसबन्धावच्छिन्नज्ञानाभावस्यापि विषयतारूपहेतुतावच्छेदकसंबनधावच्छिन्नप्रतियोगिताकत्वात् लक्षणघटकत्वापत्या अतिव्याप्तिः ।

 न च---प्रतियोगितायां हेतुतावच्छेदकसंबन्धावच्छिन्नत्वोक्तावपि समवायसंबन्धावच्छिन्नज्ञानाबावीयप्रतियोगितायां विषयतासंबन्धावच्छिन्नत्वसत्त्वात् अतिव्याप्तितादवस्थ्यम् इतिवाच्यम् ।

 समनियताभावैक्यमते अभावयोः ऐक्येऽपि तन्निरूपितप्रतियोगितयोः भेदः स्वीक्रियते । समवायसंबन्धावच्छिन्नज्ञानाभावनिरूपितायां स्वसमवायिविषयकत्वसंबन्धेन ज्ञानविशिष्टज्ञाननिष्ठायां प्रतियोगितायामेव विषयतासंबन्धावच्छिन्नत्वमस्ति । तदवच्छेदकं तु ज्ञानविशिष्टज्ञानत्वमेव । तत्तु न हेतुव्यापकतावच्छेदकम् । हेतोः ज्ञानस्य विषयतासंबन्धेन घटादावपि सत्त्वात् तत्र आत्मैकविषयकस्य उक्तविशिष्टज्ञानस्य विषयतासंबन्धेन विरहात् । अतः नातिव्याप्तिरित्याशयात् ।

 ननु साध्याभावव्यापकाभावप्रतियोगिनि हेतुतावच्छेदकावच्छिन्नव्यापकत्वमेव निवेश्यताम् । लाघवात् । किं साध्याभावव्यापकाभावप्रतियोगितावच्छेदके हेतुताव्चछेदकावच्छिन्नव्यापकतावच्छेदकत्वनिवेशेन इत्याशङ्क्य तथा निवेशे \`

धूमवान् वह्नेः'

इत्यत्र धूमाभावव्यापकः यः महानसीयवह्न्यभावः तत्प्रतियोगिनः महानसीयवह्नेः र्वाह्नत्वेन रूपेण वह्निव्यापकत्वमस्तीत्यतिव्याप्तिः । अतः प्रतियोगितावच्छेदके हेतुव्यापकतावच्छेदकत्वं निवेशितम् । तन्निवेशे महानसीयवह्न्यभावप्रतियोगितावच्छेदकस्य महानसीयवह्नित्वस्य वह्नित्वावच्छिन्नाधिकरणपर्वतवृत्तिः यः महानसीयवहन्यभावः तत्प्रतियोगितावच्छेदकत्वात् वह्नित्वावच्छिन्नाधिकरणवृत्यत्यन्ताभावप्रतियोगितानवच्छेदकत्वरूपं व्यापकतावच्छेदकत्वं नास्तीति नातिव्याप्तिरिति समाधत्ते---धूमाद्यभावव्यापकेत्यादिना (पृ.512) । \</

88.3\>

\<

88.4\> (

व्याप्यवृत्तित्वस्य प्रयोजनं परिष्कारश्च ।)

 विवरणम्



 \`

यं प्रति'

इत्यनुक्त्वा \`

यद्रूपावच्छिन्नं प्रति'

इति उक्तेः प्रयोजनमाह--द्रव्यं विशिष्टसत्त्वात् (पृ.514) इति । तथा च साध्याभावव्यापकाभावप्रतियोगितावच्छेदके हेतुतावच्छेदकावच्छिन्नहेतुव्यापकतावच्छेदकत्वमनिवेश्य हेतुतावच्छेदकोपलक्षितहेतुव्यापकतावच्छेदकत्वं यदि निवेश्यते,

तदा \`

इदं द्रव्यम्,

गुणकर्मान्यत्वविशइष्टसत्त्वात्'

इत्यत्र अव्याप्तिः । साध्याबावस्य द्रव्यत्वत्वेन द्रव्यत्वाभावस्य व्यापकः यः अभावः गुणकर्मान्यत्वविशिष्टसत्ताभावः तत्प्रतियोगितावच्छेदकं गुणकर्मान्यत्वविशिष्टसत्तात्वं हेतुव्यापकतावच्छेदकं न भवति । हेतोः सत्तायाः अधिकरणे गुणादौ वर्तमानः यः गुणकर्मान्यत्वविशिष्टसत्ताभावः तत्प्रतियोगितावच्छेदकत्वात् इति अव्याप्तिः । तद्वारणाय हेतुतावच्छेदकावच्छिन्नेत्युक्तम् । तदुक्तौ च गुणकर्मान्यत्वविशिष्टसत्तात्वरूपहेतुतावच्छेदकावच्छिन्नाधिकरणं द्रव्यमेव न गुणः । तद्वृत्तिः अभावः न गुणकर्मान्यत्वविशिष्टसत्ताभावः । किन्तु गुणत्वाद्यभावः । तत्प्रतियोगितानवच्छेदकत्वं गुणकर्मान्यत्वविशिष्टसत्तात्वेऽस्तीति तस्य हेतुतावच्छेदकावच्छिन्नव्यापकतावच्छेदकत्वात् नाव्याप्तिः इति भावः । \</

88.4\>

\<

88.5\> (

व्याप्यवृत्तित्वस्य प्रयोजनं परिष्कारश्च ।)

 विवरणम्



 हेतुतावच्छेदकावच्छिन्नव्यापकतायां हेतुतावच्छेदकसंबन्धावच्छिन्नत्वं निवेशयति--व्यापकता चेत्यादिना (पृ.514) । \`

महाकालभिन्नः कालत्वात्'

इत्यत्र व्यभिचारिणि साध्याभावस्य महाकालभेदाभावस्य व्यापकः अभावः महाकालभेदाभावः महाकालभेदप्रकारकप्रमाविशेष्यत्वाभावो वा । तत्प्रतियोगितावच्छेदकं महाकालभेदत्वं महाकालभेदप्रकारकप्रमाविशेष्यत्वत्वं च कालत्व रूपहेतुव्यापकतावच्छेदकम् । कालत्ववति महाकाले महाकालभेदादेः कालिकसंबन्धेन सत्त्वात् महाकालभेदादिनिष्ठायां कालिकसंबन्धावच्छिन्नायां हेतुव्यापकतायां महाकालभेदत्वादेः अवच्छेदकत्वात् इति अतिव्याप्तिः । तद्वारणाय हेतुव्यापकतायां हेतुतावच्छेदकसंबन्धावच्छिन्नत्वं निवेशनीयम् । तथा सति महाकालभेदादेः हेतुतावच्छेदकस्वरूपसंबन्धेन कालत्वव्यापकत्वं नास्ति । महाकाले स्वरूपसंबन्धेन महाकालभेदस्य विरहात् । अतः महाकालभेदत्वादेः हेतुतावच्छेदकसंबन्धावच्छिन्नव्यापकतावच्छेदकत्वविरहात् नातिव्याप्तिरिति भावः ।

 स्वयमूह्यमिति (पृ.515) । \`

ज्ञानवान् द्रव्यत्वात्'

इत्यादौ साध्याभावव्यापकः यः विषयितासंबन्धेन द्रव्यत्वत्वविशिष्टज्ञानाभावः तन्निरूपितप्रतियोगितायां विषयितासंबन्धेन अवच्छेदकस्य द्रव्यत्वत्वस्य द्रव्यत्वरूपहेतुव्यापकतावच्छेदकत्वात् अतिव्याप्तिः । तद्वारणाय साध्याभावव्यापकस्य अभावस्य प्रतियोगितावच्छेदकम् इत्यत्र अवच्छेदकतायां हेतुतावच्छेदकतावच्छेदकसंबन्धावच्छिन्नत्वं निवेशनीयम् । \`

धूमवान् वह्नेः'

इत्यादौ धूमाभावव्यापकधूमाभावप्रतियोगितावच्छेदकस्य धूमत्वस्य कालिकसंबन्धेन वन्हिव्यापकतावच्छेदकत्वमस्ति । वन्हिमति अयोगोलकादौ कालिकसंबन्धेन धूमत्ववतः वह्नेः सत्त्वात् इति अतिव्याप्तिः । तद्वारणाय हेतुव्यापकतावच्छेदकतायां हेतुतावच्छेदकतावच्छेदकसंबन्धावच्छिन्नत्वं निवेशनीयम् इत्यादिकम् ऊहनीयम् इत्यर्थः । \</

88.5\>

\<

88.6\> (

व्याप्यवृत्तित्वस्य प्रयोजनं परिष्कारश्च ।)

 विवरणम्



 न च धूमवान् इत्यादि (पृ.516) । \`

पूर्वतः धूमवान् वह्निमत्वप्रकारकप्रमाविशेष्यत्वात्'

इत्यत्र व्यभिचारिणि धूमाभावव्यापकः धूमाभावः तत्प्रतियोगितावच्छेदकं यथा धूमत्वं तद्वत् जलवृत्तित्वविशिष्टधूमाभावाभावत्वमपि । तद्धि जलवृत्तित्वविशिष्टधूमाभावाभावाभावप्रतियोगितावच्छेदकम् । स च तृतीयोऽभावः जलवृत्तित्वविशिष्टधूमाभावस्वरूपः । विशिष्टशुद्धयोरनतिरेकात् केवलधूमाभावस्वरूपोऽपि । तथा च धूमाभावप्रतियोगितावच्छेदकं जलवृत्तित्वविशिष्टधूमाभावाभावत्वम् । तत् हेतुतावच्छेदकस्वरूपसंबन्धावच्छिन्नहेतुव्यापकतायां अवच्छेदकम् । वन्हिमत्त्वप्रकारकप्रमाविषयत्वरूपहेतुमति अयोगोलके स्वरूपंसबन्धेन जलवृत्तित्वविशिष्टधूमाभावाभावस्य सत्त्वात् सः अभावः स्वरूपसंबन्धेन हेतुव्यापकः । तन्निष्ठं जलवृत्तित्वविशिष्टधूमाभावाभावत्वं हेतुव्यापकतावच्छेदकमिति अतिव्याप्तिः इति आशङ्कितुः आशयः ।

 तत्समाधानं तु---प्रतियोगिताव्चछेदके भाववृत्तित्वं निवेश्यते । जलवृत्तित्वविशिष्टधूमाभावाभावत्वस्य धूमाभावप्रतियोगितावच्छेदकत्वेऽपि भाववृत्तित्वं नास्ति । अतः भाववृत्तिधूमाभावप्रतियोगितावच्छेदकं धूमत्वमेव । तत्तु न हेतुव्यापकतावच्छेदकमिति नातिव्याप्तिरिति भावः । एवं च यावन्तः व्याप्यवृत्तयः साध्यतावच्छेदकावच्छिन्नप्रतियोगितानिरूपितसाध्यतावच्छेदकतावच्छेदकसंबन्धावच्छिन्नावच्छेदकताशून्यरूपावच्छिन्नसाध्यतावच्छेदकसंबन्धावच्छिन्नप्रतियोगिताकाः अभावः'

एकैकतत्सजातीयः यः तत्तदभाववन्निरूपितस्वरूपसंबन्धावच्छिन्नवृत्तित्वाश्रयान्योन्याभावप्रतियोगितानवच्छेदकः व्याप्यवृत्तिः भावभिन्नः तन्निरूपितहेतुतावच्छेदकसंबन्धावच्छिन्नप्रतियोगितानिरूपितहेतुतावच्छेदकतावच्छेदकसंबन्धावच्छिन्नावच्छेदकत्वाश्रयभाववृत्तिधर्मः यद्धर्मावच्छिन्नाधिकरणनिष्ठात्यन्ताबावनिरूपितहेतुतावच्छेदकसंबन्धावच्छिन्नप्रतियोगितानिरूपितहेतुतावच्छेदकतावच्छेदकसंबन्धावच्छिन्नावच्छेदकताभाववान् तद्धर्मवत्त्वं व्याप्तिरिति मिश्रोक्तद्वितीयलक्षणनिष्कर्षः । \</

88.6\>

\<

89.1\> (

यथाश्रुतमिश्रलक्षणद्षणम् ।)

 विवरणम्



 यथाश्रुतमिश्रलक्षणमिति (पृ.518) । यावन्तः तादृशाः साध्याभावाः प्रत्येकं तेषां सजातीयस्य व्यापकीभूतस्य व्याप्यवृत्तेरभावस्य प्रतियोगित्वं व्याप्तिरिति वा,

तादृशाभावस्य प्रतियोगितावच्छेदकं यत् हेतुतावच्छेदकं तद्वत्त्वं व्याप्तिः इति वा यथाश्रुतं लक्षणम् ।

 तत्र प्रथमलक्षणस्य \`

द्रव्यं सत्त्वात्'

इत्यत्र अतिव्याप्तिः । द्रव्यत्वाभावव्यापकः यः गुणकर्मान्यत्वविशिष्टसत्ताभावः तत्प्रतियोगित्वस्य सत्तारूपहेतौ सत्त्वात् । द्वितीयलक्षणस्य \`

ज्ञेयं प्रमेयात्'

इत्यत्र अव्याप्तिः । साध्याभावव्यापकाभावप्रतियोगितावच्छेदकत्वस्य प्रमेयत्वरूपहेतुतावच्छेदकेऽभावात् इति भावः ।

 ननु प्रमेयत्वादेः केवलान्वयितावच्छेदकत्वेऽपीति (पृ.518) । यथा वाच्यत्वस्य केवलान्वयित्वेऽपि वाच्यत्ववृत्तिवाच्यत्वत्वं न केवलान्वयि,

अपि तु केवलान्वयितावच्छेदकम्,

अत एव वाच्यत्वत्वव्यधिकरणप्रतियोगिताकः वाच्यत्वत्वेन घटाभावः प्रसिद्ध्यति,

तद्वत् प्रमेयत्वस्य केवलान्वयिप्रमेयवृत्तितया केवलान्वयितावच्छेदकत्वात् तद्व्यधिकरणप्रतियोगिताकः प्रमेयत्वेन धटाद्यभावः प्रसिद्ध्यति;

तत्प्रतियोगितावच्छेदकत्वं प्रमेयत्वस्य अक्षतमेव इत्याशङ्कां निरस्यतीत्यर्थः । प्रमेयत्वस्य केवलान्वयित्वादिति (पृ.518) । वाच्यत्वत्वं वाच्यत्वमात्रवृत्तितया केवलान्वयितावच्छेदकमेव । न तु केवलान्वयि । प्रमेयत्वं तु सकलप्रमेयवृत्तितया केवलान्वय्यपि भवति । अतः प्रमेयत्वस्य यत्किंचिदभावप्रतियोगिताव्यधिकरणत्वं न संभवतीति प्रमेयत्वावच्छिन्नप्रतियोगिताकाभावाप्रसिद्ध्या हेतुतावच्छेदकस्य प्रमेयत्वस्य साध्याभावव्यापकाभावप्रतियोगितावच्छेदकत्वं नास्तीति अव्याप्तिः इति भावः ।

 ननु व्यधिकरणसमवायसंबन्धावच्छिन्नप्रमेयत्वनिष्ठावच्छेदकताकप्रतियोगिताकः \`

समवायेन प्रमेयत्ववान् नास्ति'

इति प्रतीतिसिद्धः प्रमेयत्वावच्छिन्नप्रतियोगिताकः प्रसिद्ध एव । तत्प्रतियोगितावच्छेदकं हेतुतावच्छेदकं प्रमेयत्वम् । तद्वत्त्वस्य हेतौ सत्त्वान् नाव्याप्तिरित्याशङ्क्याह---धूमाद्यभावं प्रतीत्यादिना (पृ.518) ।
साध्याभावव्यापकाभावप्रतियोगितावच्छेदकहेतुतादकतावच्छेदकसंबन्धावच्छिन्नत्वम् अवश्यं निवेशनीयम् । अन्यथा \`

धूमवान् वह्नेः'

इत्यत्र अतिव्याप्तिः । धूमत्वेन धूमाभावं प्रति व्यापकः अभावः विषयितासंबन्धेन वह्नित्ववज्ज्ञानस्य संयोगसंबन्धेन अभावः । तत्प्रतियोगितायां वह्नित्वरूपं हेतुतावच्छेदकं अवच्छेदकं भवतीति अतिव्याप्तिः ।

 एवं \`

समवायेन आत्मत्ववान्,

समवायेन द्रव्यत्वात्'

इत्यत्र व्यभिचारिणि आत्मत्वाभावं प्रति विषयितासंबन्धेन द्रव्यत्वत्ववज्ज्ञानस्य समवायसंबन्धेन अभावः व्यापकः । तत्प्रतियोगितावच्छेदकं द्रव्यत्वत्वरूपं हेतुतावच्छेदकं भवतीति अतिव्याप्तिः । तद्वारणाय प्रतियोगितावच्छेदकतायां हेतुतावच्छेदकतावच्छेदकसंबन्धावच्छिन्नत्वं निवेशनीयम् । तन्निवेशे उक्तस्थलयोः वह्नित्वस्य द्रव्यत्वत्वस्य च उक्ताभावीयप्रतियोगितायां विषयितासंबन्धेन अवच्छेदकत्वेऽपि हेतुतावच्छेदकतावच्छेदकसमवायसंबन्धेन अवच्छेदकत्वविरहात् नातिव्याप्तिः । एवं च \`

ज्ञेयं प्रमेयात्'

इत्यत्र साध्याभावव्यापकाभावपदेन समवायसंबन्धावच्छिन्नप्रमेयत्वनिष्ठावच्छेदकताकप्रतियोगिताकाभावस्य ग्रहणेऽपि तदीयप्रतियोगितायां प्रमेयत्वस्य समवायंसबन्धेन अवच्छेदकत्वेऽपि हेतुतावच्छेदकतावच्छेदकस्वरूपसंबन्धेन अवच्छेदकत्वविरहात् अव्याप्तिः यथाश्रुतलक्षणे दुर्वारा इति भावः । \</

89.1\>

\<

89.2\> (

यथाश्रुतमिश्रलक्षणद्षणम् ।)

 विवरणम्



 ननु प्रतियोगितावच्छेदकतायां हेतुतावच्छेदकतावच्छेदकसंबन्धावच्छिन्नत्वनिवेशेऽपि \`

ज्ञेयं प्रमेयात्'

इत्यत्र नाव्याप्तिः । साध्याभावस्य ज्ञेयत्वत्वेन घटाभावस्य व्यापकः यः अभावः इत्यनेन घटत्वरूपव्यधिकरणधर्मावच्छिन्नप्रमेयत्वनिष्ठस्वरूपसंबन्धावच्छिन्नावच्छेदकताकप्रतियोगिताकात्यन्ताभावः \`

घटत्वेन प्रमेयत्ववान् नास्ति'

इति प्रतीतिसिद्धः गृह्यते । तत्प्रतियोगितानिरूपितहेतुतावच्छेदकतावच्छेदकस्वरूपसंबन्धावच्छिन्नावच्छेदकत्वं प्रमेयत्वरूपस्य हेतुतावच्छेदकस्य अस्तीति नाव्याप्तिरिति आशङ्क्य सिद्धान्ते व्यधिकरणधर्मावच्छिन्नावच्छेदकताकप्रतियोगिताकान्योन्याभाव एव स्वीक्रियते,

न तु तादृशात्यन्ताभाव इत्याशयेन यथाश्रुतलक्षणे दीधितिकारैरव्याप्तिरुक्ता । अन्यथा यथाश्रुतमेव साधु इति समाधत्ते---अन्योन्याभाव एवेति (पृ.584) ।

 एतदुपलक्षणमिति (पृ.584) । \`

ज्ञेयं प्रमेयात्'

इत्यत्र अव्याप्तिकथनं वक्ष्यमाणाव्याप्तेरपि प्रदर्शकम् । तथा हि---लघुधर्मसमनियतस्य गुरूधर्मस्य अभावप्रतियोगितावच्छेदकत्वं नास्तीति मते यथाश्रुतमिश्रलक्षणस्य गुरुधर्मावच्छिन्नहेतुकसद्धेतावव्याप्तिः । यथा \`

इदं द्रव्यं कम्बुग्रीवादिमतः'

इत्यत्र कम्बुग्रीवादिमदभावस्य साध्याभावव्यापकत्वेऽपि तत्प्रतियोगितावच्छेदकत्वं लघुधर्मस्य घटत्वस्यैव वर्तते । हेतुतावच्छेदकस्य गुरुधर्मस्य कम्बुग्रीवादिमत्त्वस्य प्रतियोगितावच्छेदकत्वं नास्तीति अव्याप्तिः । कम्बुग्रीवादिमत्त्वं घटत्वव्यञ्जकसंस्थानविशेषः । तत् घटत्वांपेक्षया गुरु । संस्थानस्य विजातीयावयवसंयोगरूपस्य अनन्तत्वात् अनुगमजातिविशेषसापेक्षत्वाच्च । घटत्वं तु एकं जातिरूपं च न धर्मान्तरमपेक्षते । स्वरूपत एव अवच्छेदकत्वसंभवात् इति भावः ।

 एतेनेति (पृ.521) गुरुधर्मावच्छिन्नहेतुकस्थले अव्याप्तेरित्यर्थः । यद्यपि ्साध्याभावव्यापकीभूताभावप्रतियोगितायां हेतुतावच्छेदकानवच्छिन्नत्व-व्यधिकरणधर्मानवच्छिन्नत्वोभयाभावविवक्षणे \`

ज्ञेयं प्रमेयात्'

इत्यत्र अव्याप्तिर्वारयितुं शक्यते । साध्याभावव्यापकः यः वाच्यत्वत्वेन घटाभावः तदीयप्रतियोगितायां हेतुतावच्छेदकप्रमेयत्वानवच्छिन्नत्वस्य सत्त्वेऽपि व्यधिकरणधर्मानवच्छिन्नत्वविरहात् उभयाभावसत्त्वेन अव्याप्तिः वारयितुं शक्यते,

तथापि \`

इदं द्रव्यम् कम्बुग्रीवादिमतः'

इत्यत्र हेतुतावच्छेदककम्बुग्रीवादिमत्त्वावच्छिन्नत्वस्य अप्रसिद्ध्या अव्याप्तिः दुर्वारैवेति भावः ।

 यद्यपि हेतुतावच्छेदकपदेन कम्बुग्रीवादिमत्त्वस्य ग्रहणात् तदवच्छिन्नत्वं हेतुतायामेव प्रसिद्धम्,

तथापि हेतुतावच्छेदकावच्छिन्नत्वमित्यनेन हेतुतावच्छेदकनिष्ठावच्छेदकताकत्वस्य प्रतियोगितावच्छेदकतारूपावच्छेदकताघटितस्य विवक्षणीयतया कम्बुग्रीवादिमत्त्वनिष्ठायाः प्रतियोगितावच्छेदकतायाः अप्रसिद्ध्या अव्याप्तिरित्याशयः । \</

89.2\>

\<

90.1\> (

मिश्रोक्ततृतीयलक्षणपरिष्कारः ।)

 विवरणम्



 तृतीयलक्षणमवतारयति---उक्तलक्षणे इत्यादिना (पृ.522) । यावन्तः साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाः अभावाः प्रत्येकं तत्प्रतियोगितावच्छेदकं यद्रूपावच्छिन्नव्यापकतावच्छेदकं तद्रूपवत्त्वं व्याप्तिरिति लक्षणम् ।

 \`

वन्हिमान् धूमात्'

इत्यादौ वह्नित्वेन वह्न्यभावः वह्नित्वेन घटाभावश्च गृह्यते । तत्प्रतियोगितावच्छेदकं वह्नित्वं हेतुव्यापकतावच्छेदकम् इति लक्षणसमन्वयः ।

 \`

धूमवान वह्नेः'

इत्यत्र यावदभावान्तर्गतस्य धूमत्वेन धूमाभावस्य प्रतियोगितावच्छेदकं धूमत्वं हेतुव्यापकतावच्छेदकं न भवतीति नातिव्याप्तिः ।

 यावत्त्वानुपादाने \`

धूमवान् वह्नेः'

इत्यादौ व्यभिचारिणि साध्यतावच्छेदकधूमत्वावच्छिन्नव्यापकतावच्छेदकं यत् वह्नित्वं तदवच्छिन्नप्रतियोगिताकस्य वह्नित्वेन घिटाभावस्य वा वह्नित्वेन वह्न्यभावस्य वा ग्रहणेन तत्प्रतियोगितावच्छेदके वह्नित्वे हेतुतावच्छेदकवन्हित्वावच्छिन्नव्यापकतावच्छेदकत्वसत्त्वात् अतिव्याप्तिः । तद्वारणाय यावत्त्वोपादानम् । तदुपादाने धूमत्वावच्छिन्नधूमाभावस्यापि लक्षणघटकतया तत्प्रतियोगितावच्छेदकस्य धूमत्वस्य वह्नित्वावच्छिन्नव्यापकतावच्छेदकत्वं नास्तीति नातिव्याप्तिः । तदाह---व्यभिचारिणीत्यादिना (पृ.522) । तादृशा इति विशेषणस्य प्रयोजनमाह---वन्हिमान् धूमात् (पृ.523) इति । \`

वह्निमान् धूमात्'

इत्यादौ साध्यनिष्ठप्रतियोगिताकाभावस्य महानसीयवह्न्यभावस्य यावदन्तर्गतस्य प्रतियोगितावच्छेदकं महानसीयवह्नित्वं धूमत्वावच्छिन्नव्यापकतावच्छेदकं न भवतीति अव्याप्तिः । तद्वारणाय साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकार्थकं तादृशा इति विशेषणम् ।

 प्रयोजनाभावादनुपादेयमिति (पृ.523) । ननु \`

कपिसंयोगाभाववान मेयत्वात्'

इत्यादौ कपिसंयोगात्मकाभावप्रतियोगितावच्छेदकस्य हेतुव्यापकतावच्छेदकतासंपत्तयेहेतुव्यापकत्वंप्रतियोगिवैय्धिकरण्यघटितमेव निवेश्यम् । एवं \`

कपिसंयोग्येतत्त्वात्'

इत्यादौ साध्यतावच्छेदकस्य साध्यव्यापकतावच्छेदकत्वनिर्वाहाय साध्यव्यापकत्वमपि तथैव निवेश्यम् । एवं व्यधिकरणधर्मावच्छिन्नभावानुपगमेऽपि पूर्वक्षणवृत्तित्वविशिष्टवाच्यत्वाद्यभावमादायैव लक्ष्णसङ्गतेः हेतुव्यापकत्वे प्रतियोगिवैयधिकरण्यानिवेशलाभात् अवच्छिन्नवृत्तिकान्यत्वरूपव्याप्यवृत्तित्वमावश्यकमिति चेत्,

न । एतल्लक्षणे प्रतियोगितावच्छेदकसंबन्धेन व्यापकतयोः निवेशनीयतया प्रतियोगिवैयधिकरण्ययोः न निवेशः । न चैवं व्यधिकरणधर्मावच्छिन्नाभावस्य व्यापकताघटकतानिबन्धनदोष इति वाच्यम् । सामानाधिकरण्येन अवच्छेदकताविवक्षणात् तदपि प्रतियोगिविशेषणवृत्तित्वलक्षणावच्छेदकत्वमेव । तेन वह्नित्वेन महानसीयवन्हिघटान्यतराभावमादाय न दोषः ।'

इति कृष्णंभट्टीये ।

 ननु यावन्तः तादृशाः अभावाः इत्येवास्तु तावतैव तत्तद्वह्न्यभावस्य व्यावृत्तिसंभवात् साध्यपदं किमर्थमित्यत आह---साध्याभावसजातीयत्वादीति (पृ.523) । तादृशाः अभावाः इत्युक्तौ मिश्रोक्तपूर्वद्वितीयलक्षणे साध्याभावातिरिक्तस्य साध्याभावसजातीयस्य तद्व्यापकीभूतस्य व्यावृत्तेरभावस्यापि प्रविष्टत्वात् पूर्वप्रक्रान्तवाचिना अत्रत्यतादृशपदेन साध्याभावसजातीयत्वादिविशेषणावच्छिन्नस्य अभावस्य भ्रान्त्या ग्रहणं भवेत् । तन्निरासाय अभावाः इत्यनुक्त्वा साध्याभावाः इत्युक्तम् ।

 झडितीति (पृ.523) । पौनरुक्त्योन्नीतबाधग्रहं विना इत्यर्थं । अयमाशयः---तादृशपदेन द्वितीयलक्षणस्थितसाध्याभावसजातीयत्वादिविशेषणविशिष्टस्य अभावस्य यदि ग्रहणं भवेत् तदा द्वितीयतृतीयलक्षणयोः अभेदात् पौनरुक्तं स्यात् । अतः कथं भ्रान्तेः प्रसक्तिः इति नाशङ्कनीयम् । यस्य पुनरुक्तिहेतुकः तादृशपदस्य सजातीयत्वादिविशेषणाक्रान्ताभावपरत्वाभावरूपबाधग्रहो नास्ति तस्य भ्रमो भवितुमर्हति इति । \</

90.1\>

\<

90.2\> (

मिश्रोक्ततृतीयलक्षणपरिष्कारः ।)

 विवरणम्



 अत्र चेत्यादि (पृ.525) \`

धूमवान् वह्नेः'

इत्यादौ यावत्साध्याभावान्तर्गतधूमत्वावच्छिन्नधूमाभावप्रतियोगितावच्छेदकस्य धूमत्वस्य हेतुतावच्छेदकवन्हित्वावच्छिन्नव्यापकतावच्छेदकत्वमस्ति । वन्हिमति सर्वत्र येन केनचित् संबन्धेन कालिकादिना धूमत्वावच्छिन्नस्य वर्तमानत्वात् इति अतिव्याप्तिः । तद्वारणाय हेतुव्यापकता प्रतियोगितावच्छेदकसंबनधेन निवेशनीया । तथा च संयोगसंबन्धावच्छिननधूमाभावस्यैव लक्षणघटकतया तत्प्रतियोगितावच्छेदकस्य धूमत्वस्य प्रतियोगितावच्छेदकसंयोगसंबन्धघटितवन्हिव्यापकतावच्छेदकत्वं नास्ति । वन्हिमति अयोगोलकादौ संयोगसंबन्धेन धूमस्य अवृत्तेरिति नातिव्याप्तिः ।

 एवं सति \`

वन्हिमान् धूमात्'

इत्यादौ साध्यतावच्छेदकवन्हित्वावच्छइन्न - व्यापकतावच्छेदकवन्हित्वावच्छिन्नसमवाय - संबन्धावच्छिन्न-प्रतियोगिताकाभावस्य यावत्साध्याभावान्तर्गततया तत्प्रतियोगितावच्छेदकस्य वह्नित्वस्य प्रतियोगितावच्छेदकसमवायसंबन्धघटितधूमव्यापकतावच्छेदकत्वं नास्ति । धूमवति पर्वतादौ समवायसंबन्धेन वन्हित्वावच्छिन्नस्य अवृत्तेरिति असंभवः । तद्वारणाय साध्यव्यापकतायामपि प्रतियोगितावच्छेदकसंबन्धावच्छइन्नत्वं निवेशनीयम् । एवं च केवलान्वयिसाध्यकस्थले व्यधिकरणसंयोगादिसंबन्धावच्छिन्नवाच्यत्वत्वावच्छिन्नप्रतियोगिताकवाच्यत्वाभावमादायैव लक्षणसमन्वयसंभवात् व्यधिकरणधर्मावच्छिन्नप्रतियोगिताकाभावानङ्गीकारेऽपि क्षतिविरहात् \`

प्रतियोग्यवृत्तिश्च'

इति ग्रन्थानुत्थितिः इति नाशङ्कनीयम् । प्रतियोगितावच्छेदकसंयोगसंबन्धेन वाच्यत्वस्य साध्यव्यापकत्वविरहात् तत्संबनधावच्छिन्नाभावस्य लक्षणघटकताविरहात् व्यधिकरणधर्मावच्छिन्नप्रतियोगिताकाभावानङ्गीकारेऽपि क्षतिविरहात् \`

प्रतियोग्यवृत्तिश्च'

इति ग्रन्थानुत्थितिः इति नाशङ्कनीयम् । प्रतियोगितावच्छेदकसंयोगसंबन्धेन वाच्यत्वस्य साध्यव्यापकत्वविरहात् तत्संबन्धावच्छिन्नाभावस्य लक्षणघटकताविरहात् व्यधिकरणधर्मावच्छिन्नाभावस्यैव स्वीकरणीयत्वात् इति भावः ।

 इत्थं चेति (पृ.525) । हेतुव्यापकतायां प्रतियोगितावच्छेदकसंबन्धावच्छिन्नत्वनिवेशे इत्यर्थः । \</

90.2\>

\<

90.3\> (

मिश्रोक्ततृतीयलक्षणपरिष्कारः ।)

 विवरणम्



 ननु \`

धूमवान् वह्नेः'

इत्यादौ यावत्साध्याभावान्तर्गतस्य धूमत्वेन धूमाभावस्य धूमत्वं यथा प्रतियोगितावच्छेदकं तथा जलवृत्तित्वविशिष्टधूमाभावाभावत्वमपि प्रतियोगितावच्छेदकम् । तच्च प्रतियोगितावच्छेदकस्वरूपसंबन्धघटितवन्हिव्यापकतावच्छेदकम् । यत्र यत्र वन्हिः तत्र अयोगोलकादौ जलवृत्तित्वाविशिष्टधूमाभावाभावस्य स्वरूपसंबन्धेन सत्त्वात् अतिव्याप्तिः इत्याशङ्क्य प्रतियोगितायां यावत्त्वं निवेश्य लक्षणं परिष्करणीयम् इत्याह---धूमवान् वह्नेः इत्यादावित्यादिना (पृ.526) । तथा च साध्यतावच्छेदकावच्छिन्नसाध्यनिरूपित - स्वावच्छेदकसंबनधावच्छिन्नव्यापकतावच्छेदकावच्छिन्ना यावत्यः प्रतियोगिताः प्रत्येकं तदवच्छेदकं यद्रूपावच्छिन्ननिरूपितस्वावच्छिन्नव्यापकतावच्छेदकं तद्रूपावच्छिन्नत्वं व्याप्तिः ।

 धूमाभावस्य धूमोऽपि प्रतियोगी,

जलवृत्तित्वविशिष्टधूमाभावाभावोऽपि प्रतियोगी । तत्र यावत्प्रतियोगितापदेन संयोगसंबन्धावच्छिन्नधूमनिष्ठप्रतियोगिताया अपि ग्रहीतुं शक्यतया तदवच्छेदकस्य धूमत्वस्य तत्संबन्धावच्छिन्नवन्हिव्यापकतावच्छेदकत्वं नास्तीति नातिव्याप्तिरिति भावः ।

 ननु साध्यव्यापकतावच्छेदकरूपावच्छिन्नाभावप्रतियोगितावच्छेदके हेतुव्यापकतावच्छेदकत्वं निवेशनीयम् । तादृशाभावप्रतियोगितावच्छेदकं वस्तुतः साध्यव्यापकतावच्छेदकरूपमेव भवति । तथा च लाघवात् साध्यव्यापकतावच्छेदकं यद्यद्रूपं यद्धर्मावच्छिन्नव्यापकतावच्छेदकं तद्धर्मवत्वं व्याप्तिः इत्येव अस्तु इत्याशङ्क्याह---साध्यव्यापकतावच्छेदकमिति (पृ.527) । तथा निवेशे केवलान्वयिसाध्यकस्थले व्यधिकरणधर्मावच्छिन्नाभावं विनापि लक्षणसमन्वयः भवति । वाच्यत्वव्यापकतावच्छेदकस्य वाच्यत्वत्वस्य ज्ञेयत्वव्यापकतावच्छेदकत्वात् । तथा च \`

प्रतियोग्यवृत्तिश्च'

इति ग्रन्थानुत्थितिरिति अलोच्य साध्यव्यापकतावच्छेदकरूपावच्छिन्नाभावघटितं गुरुभूतं लक्षणमाश्रितमिति भावः । \</

90.3\>

\<

90.4\> (

मिश्रोक्ततृतीयलक्षणपरिष्कारः ।)

 विवरणम्



 तर्हि साध्यव्यापकतावच्छेदकावच्छिन्नप्रतियोगितावच्छेदकमित्येव निवेश्यताम् । तावतापि व्यधिकरणधर्मावच्छइन्नाभावं विना प्रतियोगितायाः दुर्घटत्वात् व्यधिकरणधर्मावच्छिन्नाभावोपयोगिता सङ्गच्छते । किं साध्यव्यापकतावच्छेदकावच्छिन्नप्रतियोगिताकाभावप्रतियोगितावच्छेदकनिवेशेन इत्यत आह---यथा सन्निवेशे (पृ.528) इति ।

 ननु एवमपि साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगितायां हेतुव्यापकतावच्छेदकत्वं निवेश्यताम् । किं व्यापकतावच्छेदकावच्छिन्नप्रतियोगितावच्छेदके तन्निवेशेन । तावतापि दोषाभावात् इत्यत आह---प्रतियोगितायाः स्वरूपसंबन्धरूपत्वे इति (पृ.528) । \`

वन्हिमान् धूमात्'

इत्यादौ वन्हित्वावच्छिन्नायाः प्रतियोगितायाः प्रतियोगिस्वरूपायाः वन्हिव्यक्तिभेदेन भिन्नतया चालिनोन्यायेन सर्वासामपि प्रतियोगितानां धूमत्वावच्छिन्नाधिकरणवृत्यत्यन्ताभावप्रतियोगितावच्छेदकतया धूमत्वावच्छिन्नव्यापकतावच्छेदकत्वं नास्तीति लक्षणस्य असंभवः । अतः साध्यव्यापकतावच्छेदकावच्छिन्नप्रतियोगितायां हेतुव्यापकतावच्छेदकत्वं न निवेशितम् इति भावः । \</

90.4\>

॥ इति मिश्रलक्षणम ॥

\<

91\>

कूटाघटितलक्षणमावतरणम् ।

 विवरणम्



 परे तु (पृ.530) इत्यादिना दीधितिकारैः कूटाघतिलक्षणं प्रदर्शितम् । तत् वासुदेवसार्वभौमकृतस्य कूटघटितलक्षणस्य सदोषस्य आक्षेपरूपम् इत्याह--कूटघटितलक्षणे (पृ.530) इत्यादिना । वृत्तिमद्वृत्तयः यावन्तः साध्याभावकूटाधिकरणवृत्तित्वत्वसमनियतप्रतियोगिताकाः अभावाः तद्वत्त्वं व्याप्तिरिति कूटघटितं लक्षणम् । तत्र कूटपदानुपादाने व्यभिचारिणि अतिव्याप्तिः । तथा हि---\`

धूमवान् वह्नेः'

इत्यादौ निर्धूमवृत्तित्वत्वावच्छिन्नाभावमादाय अतिव्याप्तिः वारणीया । स तु साध्याभाववद्वृत्तित्वत्वव्यापकप्रतियोगिताकः न भवति । कूटपदानुपादाने व्यधिकरणधर्मावच्छिन्नप्रतियोगिताकस्य घटत्वेन धूमाभावस्य साध्याभावपदेन ग्रहणसंभवात् तदधिकरणं जगदेव भवति । तद्वृत्तित्वत्वव्यापकत्वं निर्धूमवृत्तित्वाभावीयप्रतियोगितायां नास्ति । जगद्वृत्तित्वत्वस्य सधूमवृत्तित्वेऽपि सत्त्वात् । जगद्धि द्विविधम्---सधूमं निर्धूमं चेति । अतः जगद्वृत्तित्वत्वं सधूमवृत्तित्व-निर्धूमवृत्तित्वोभयसाधारणम् । तत्र सधूमवृत्तित्वे निर्धूमवृत्तित्वाभावीयप्रतियोगितायाः असत्त्वात् तस्याः व्यधिकरणधर्मावच्छिन्नसाध्याभावाधिकरणजगद्वृत्तित्वत्वव्यापकत्वं नास्तीति निर्धूमवृत्तित्वत्वेन निर्धूमवृत्तित्वाभावः न लक्षणघटकः । किन्तु जगद्वृत्तित्वत्वव्यापकप्रतियोगिताकः घटत्वेन जगद्वृत्तित्वाभावो वा जगद्वृत्तित्वत्वेन जगद्वृत्वाभावो वा । तत्र जगद्वृत्तित्वत्वेन जगद्वृत्तित्वाभावः वृत्तिमद्वृत्तिर्न भवति । वृत्तिमतां सर्वेषां यत्किञ्चिज्जगद्वृत्तित्वात् । अतः धटत्वेन जगद्वृत्तित्वाभावः एव ग्राह्यः । तदृत्त्वं तु वन्हिरूपहेतावस्तीति अतिव्याप्तिः । तद्वारणाय कूटपदमुपात्तम् । तदुपादाने धूमत्वेन धूमाभाव-घटत्वेन धूमाभाव-एतदुभयधटितकूटाधिकरणं जगत्सर्वं न भवति । किन्तु निर्धूममेव । तद्वृत्तित्वत्वव्यापकप्रतियोगिताकः अभावः निर्धूमवृत्तित्वत्वेन निर्धूमवृत्तित्वाभावोऽपि । तद्वत्त्वं वह्नौ नास्ति । वह्नेः निर्धूमायोगोलकवृत्तित्वात् इति नातिव्याप्तिः इति वक्तव्यम् । परन्तु कूटपदानुपादाने कथमतिव्याप्तेः प्रसक्तिः इत्यालोचनीयम् । साध्याभावस्य समानाधिकरणधर्मावच्छिन्नाभाव - व्यधिकरणधर्मावच्छिन्नाभाव - उभयसाधारणरूपेण निवेशे एव व्यधिकरणधर्मावच्छिन्नसाध्याभावं गृहीत्वा अतिव्याप्तिः प्रसज्यते । विशिष्य तत्तद्व्यक्तित्वेन साध्याभावस्य निवेशे तु धूमत्वेन धूमाभावं गृहीत्वा तदधिकरणनिर्धूमवृत्तित्वत्वव्यापकप्रतियोगिताकाभावपदेन निर्धूमवृत्तित्वत्वावच्छिन्नाभावस्यापि ग्रहीतुं शक्यतया तद्वत्त्वस्य हेतौ विरहात् अतिव्याप्तिः न प्रसजति । एवं च साधारणरूपेण साध्याभावं निवेश्य अतिव्याप्तिः संपाद्य तद्वारणाय कूटपदमुपादाय तद्धटितलक्षणकरणापेक्षया तत्तद्व्यक्तित्वेन साध्याभावं निवेश्य कूटाघटितलक्षणकरणमुचितम् । तावतापि अतिव्याप्तिवारणसंभवात् इति रीत्या कूटघटितलक्षणवादिनमाक्षेप्तुं कूटाघटितलक्षणं दीधितिकारैः प्रदर्शितम् इति भावः ।

 विशिष्य साध्याभावं निवेश्य लक्षणप्रकारस्तु - तदभाववद्वृत्तित्वत्वसमनियतप्रतियोगिताको योऽभावः एतदभाववद्वृत्तित्वत्वसमनियतप्रतियोगिताको योऽभावः तद्वत्त्वे सति तद्वत्त्वम् इति पश्चात् वक्ष्यति ॥

 ननु विशिष्यनिवेशेऽपि गौरवमित्याशङ्क्य कूटपदोपादाने बहूनां दोषाणां वक्ष्यमाणत्वात् बुद्धिगौरवं सोढव्यम् इत्याह---तदुपादाने इति (पृ.530) । \</

91\>

\<

92\>

लक्षणे यावत्पदवृत्तिमद्वृत्तित्वपदयोः प्रयोजनकथनम् ।

 विवरणम्



 यावत्पदस्य प्रयोजनमाह - साध्याभाववदृवृत्तित्वस्येति (पृ.532) । यावत्पदानुपादाने \`

धूमवान् वह्नेः'

इत्यादौ व्यभिचारिसामान्ये साध्याभावपदेन व्यधिकरणधूमत्वावच्छिन्नघटाभावं गृहीत्वा तद्वद्वृत्तित्वत्वव्यापकप्रतियोगिताक वृत्तिमद्वृत्तिं घटत्वेन जगद्वृत्तित्वाभावं गृहीत्वा तद्वत्त्वस्य हेतौ सत्त्वात् अतिव्याप्तिः प्राप्नोति । तद्वारणाय यावत्पदोपादानम् । तदुपादाने समानाधिकरणधूमत्वावच्छिन्नधूमाभाववद्वृत्तित्वस्य यः समानाधिकरणधर्मावच्छिन्नाभावः निर्धूमवृत्तित्वत्वेन निर्धूमवृत्तित्वाभावः तस्यापि यावदभावान्तर्गततया तद्वत्त्वस्य वन्हावभावात् नातिव्याप्तिः ।

 वृत्तिमद्वृत्तित्वविशेषणस्य प्रयोजनमाह---वृत्तिमद्वृत्तित्वानुपादाने इति (पृ.532) । वृत्तिः---आधेयता । वृत्तिमान्---आधेयतावान् । तन्निरूपितवृत्तित्वाश्रयाः इति वृत्तिमद्वृत्तयः इत्यस्य अर्तः । आधेयपदार्थवृत्तय इति यावत् ।

 वृत्तिमद्वृत्तित्वानुपादाने संयोगादिसंनबन्धेन हेतौ \`

पर्वतोवन्हिमान् धूमात्'

इत्यादौ अव्याप्तिः । साध्याभावपदेन व्यधिकरणधर्मावच्छिन्नाभावः वन्हित्वेन घटाभावः गृह्यते । तदधिकरणं जगत् । तन्निरूपितसंयोगसंबन्धावच्छिन्नवृत्तित्वत्वव्यापकप्रतियोगिताकाभावः ग्राह्यः । वृत्तित्वे हेतुतावच्छेदकसंबन्धावच्छिन्नत्वस्य निवेशयिष्यमाणत्वात् । स चाभावः जगत्संयुक्तत्वत्वेन जगत्संयुक्तत्वाभावः समानाधिकरणधर्मावच्छिन्नप्रतियोगिताकोऽपि यावदभावान्तर्गतः । अयं असंयुक्ते-संयोगसंबन्धेन अवृत्तौ आकाशादौ प्रसिद्धः । प्रकृतहेतौ धूमे स नास्ति । पर्वतादिरूपजगति धूमस्य संयुक्तत्वात् इति अव्याप्तिः ।

 वृत्तिमद्वृत्तित्वोपादाने तु अवृत्तौ आकाशादौ प्रसिद्धोऽपि जगत्संयुक्तत्वाभावः वृत्तिमदृत्तिर्न भवति । वृत्तिमतः घटादेः जगत्संयुक्तत्वात् । अतः वृत्तिमदृत्तिः अभावः व्यधिकरणघटत्वादिना जगत्संयुक्तत्वाभाव एव । तस्य केवलान्वयित्वेन हेतावपि सत्त्वात् नाव्याप्तिरिति भावः ।

 ननु वृत्तिमद्वृत्तित्वानुपादाने असंभवः कुतो नोक्तः ?

इत्यत आह---यादृशसंबन्धप्रतियोगित्वमिति (पृ.533) । तादात्म्यसंबन्धप्रतियोगित्वं विषयितासंबन्धप्रतियोगित्वं च सर्ववस्तुवृत्ति । सर्वस्यापि स्वतादात्म्यात् ज्ञानविषयत्वाच्च । तादृशतादात्म्यविषयितादिसंबन्धेन सद्धेतौ \`

अयं वृक्षः शिंशपायाः', \`

इदं वाच्यम् विषयितासंबन्धेन घटात्'

इत्यादौ व्यधिकरणधर्मावच्छिन्नसाद्याभाववन्निरूपितहेतुतावच्छेदकसंबन्धावच्छिन्नवृत्तित्वत्वावच्छिन्नप्रतियोगिताकः अभावः तादात्म्यसंबन्धेन जगत्संबद्धत्वत्वावच्छिन्नाभावः,

विषयितासंबन्धेन जदत्संबद्धत्वत्वावच्छिन्नाभावो वा अप्रसिद्धः । सर्वस्यापि तादात्म्यसंबन्धेन स्वात्मकजगत्संबद्धत्वात् विषयितासंबन्धेन ज्ञानरूपजगत्संबद्धत्वाच्च । अतः तत्र व्यधिकरणधर्मावच्छिन्नवृत्तित्वाभाव एव घटत्वादिना जदत्संबद्धत्वाभावरूपः ग्राह्यः । तस्य हेतौ सत्त्वात् वृत्तिमद्वृत्तित्वानुपादानेऽपि लक्षणसमन्वयो भवतीति असंभवमनुक्त्वा अव्याप्तिरुक्तेति भावः । \</

92\>

\<

93\>

हेतुतावच्छेदकसंबन्धेन वृत्तिमत्त्वनिवेशनम् ।

 विवरणम्



 येन संबन्धेन हेतुता इति दीधितिग्रन्थमवतारयति - ननु वृत्तिमदिति (पृ.535) । वृत्तिमद्वृत्तित्वोपादानेऽपि \`

वन्हिमान् धूमात्'

इत्यादौ व्यधिकरणधर्मावच्छिन्नसाध्याभाववज्जगत्संयुक्तत्वत्वावच्छिन्नाभावमादाय अव्याप्तिरर्दुर्वारा । तस्यापि वृत्तिमतिजात्यादौ वर्तमानत्वात् । जात्यादौ जगत्समवेतत्वसत्त्वेऽपि जगत्संयुक्तत्वाभावात् ।

 न च - जगत्संयुक्तत्वाभावस्य साध्याभाववज्जगद्वृत्तित्वत्वव्यापकप्रतियोगिताकत्वविरहात् कथं लक्षणघटकत्वम् । जगद्वृत्तित्वत्वं हि जगन्निरूपितसंयोगसंबन्धावच्छिन्नवृत्तित्वे इव जगन्निरूपतिसमवायसंबन्धावच्छिन्नवृत्तित्वेऽप्यस्ति । तत्र तु जगत्संयुक्तत्वाभावीयप्रतियोगिता नास्तीति जगत्संयुक्तत्वनिष्ठप्रतियोगितायाः जगद्वृत्तित्वत्वव्यापकत्वविरहात् इति वाच्यम् ।

 साध्याभाववन्निरूपितवृत्तित्वे हेतुतावच्छेदकसंबन्धावच्छिन्नत्वं निवेशनीयम् । अन्यथा \`

धूमवान् वह्नेः'

इत्यादौ अतिव्याप्तिः । तत्र हि निर्धूमसंयुक्तत्वाभावमादायैव अतिव्याप्तिः वारणीया । निर्धूमसंयुक्तत्वाभावस्य तु धूमत्वावच्छिन्नधूमाभाववन्निर्धूंमवृत्तित्वत्वव्यापकप्रतियोगिताकत्वं नास्ति । निर्धूमवृत्तित्वत्वस्य निर्धूमसमवेतत्वेऽपि सत्त्वेन तत्र निर्धूमसंयुक्तत्वाभावीयप्रतियोगितायाः असत्त्वात् । तथा च निर्धूंमसंयुक्तत्वाभावस्य लक्षणाघटकतया निर्धूंमवृत्तित्वाभाव एव निर्दूमवृत्तित्वत्वव्यापकप्रतियोगिताकतया लक्षणघटको वाच्यः । तत्र समानाधिकरणनिर्धूंमवृत्तित्वत्वावच्छिन्नाभाः वृत्तिमद्वृत्तिर्न भवति । वृत्तिमतां सर्वेषामपि निर्धूमे काले कालिकसंबन्धेन वृत्तित्वात् । अतः घटत्वादिरूपव्यधिकरणधर्मावच्छिन्ननिर्धूमवृत्तित्वाभाव एव लक्षणघटकः । स तु हेतौ वह्नावप्यस्तीति अतिव्याप्तिः । हेतुतावच्छेदकसंबन्धेन साध्याभाववद्वृत्तित्वनिवेशे तु निर्धूमसंयुक्तत्वत्वावच्छिन्नाभावस्यापि जात्यादिरूपवृत्तिमति वर्तमानतया लक्षणघटकत्वेन तस्य निर्धूमायोगोलकसंयुक्ते वन्हावभावात् नातिव्याप्तिः । इत्थं च \`

वह्निमान् धूमात्'

इत्यादौ जगत्संयुक्तत्वत्वावच्छिन्नाभावस्यापि हेतुतावच्छेदकसंबन्धावच्छिन्नसाध्याभाववद्वृत्तित्वत्वव्यापकप्रतियोगिताकत्वेन लक्षणघटकत्वात् अव्याप्तेर्दुर्वारत्वात् ।

 असंभवस्तु न भवति । \`

इदं वाच्यं घटात्'

इत्यादौ कालिकसंबन्धेन हेतौ साध्याभाववन्निरूपितकालिकसंबन्धावच्छिन्नवृत्तित्वत्वावच्छिन्नाभावस्य वृत्तिमद्वृत्तित्वविरहेण व्यधिकरणधर्मावच्छिन्नवृत्तित्वाभावस्यैव लक्षणघटकतया तस्य हेतौ सत्त्वेन लक्षणसमन्वयात् । वृत्तिमत्पदस्य संबद्धार्थकत्वे तु गगनादेरपि तादात्म्यसंबन्धप्रतियोगित्वेन संबद्धतया संबद्धे गगनादौ जगन्निरूपितकालकसंबन्धावच्छिन्नवृत्तित्वत्वरूपसमानाधिकरणधर्मावच्छिन्नाभावस्य वृत्तितया लक्षणघटकत्वेन तद्वत्त्वस्य हेतौ विरहात् असंभवोऽपि वक्तुं शक्यते । वृत्तिमत्पदस्य यथाश्रुताधेयतावदर्थकत्वे तु न असंभवः । किन्तु \`

वन्हिमान् धूमात्'

इत्यादौ पूर्वोक्तरीत्या अव्याप्तिः । तद्वारणाय येन संबन्धेन हेतुः तेन संबन्धेन वृत्तिमान् विवक्षणीयः । तथाविवक्षणे समवायसंबन्धेन वृत्तिमति जातौ जदत्संयुक्तत्वत्वावच्छिन्नाभावस्य सत्त्वेऽपि हेतुतावच्छेदकसंयोगसंबन्धेन वृत्तिमति घटादौ असत्त्वात् घटत्वादिना जगत्संयुक्तत्वाभाव एव संयोगसंबन्धेन वृत्तिमद्घटादिवृत्तितया लक्षणघटकः । तद्वत्त्वं हेतावप्यस्तीति नाव्याप्तिः इति प्रघट्टकार्थः । \</

93\>

\<

94\>

साध्याभावपरिष्कारः ।

 विवरणम्



 साध्याभावश्चेति ग्रन्थमवतारयति---नु नानाव्यक्तिसाध्यके (पृ.537) इत्यादिना । साध्याभावपदेन साध्यनिष्ठप्रतियोगिताकाभावविवक्षणे नानाव्यक्तिसाध्यके \`

वन्हिमान् धूमात्'

इत्यादौ महानसीयवह्न्यादिरूपतत्तत्साध्यव्यक्त्यभावस्यापि वन्हिनिष्ठप्रतियोगिताकत्वेन लक्षणघटकतया तादृशाभाववत्पर्वतादिवृत्तित्वमेव धूमेऽस्तीति अव्याप्तिः । एतद्वारणाय कूटघटितलक्षणे इव अस्मिन् लक्षणेऽपि साध्याभावपदेन साध्यतावच्छेदकसमनियतप्रतियोगिताकाभावविवक्षणे \`

वन्हिमान् धूमात्'

इत्यादौ एव तार्णातार्णवन्ह्युभयाभावमादाय अव्याप्तिः । तस्यापि वन्हित्वसमनियतप्रतियोगिताकत्वात् । वन्हित्वं ताणेवह्नौ अतार्णवह्नौ च वर्तते । प्रतियोगितापि तत्रैव वर्तत इति तार्णातार्णवन्ह्युभयाभावः वह्नित्वसमनियतप्रतियोगिताकः । तदधिकरणं पर्वतोऽपि । तद्वृत्तित्वस्यैव धूमे सत्त्वात् अव्याप्तिः । साध्यतावच्छेदकसमनियतप्रतियोगितायां व्यासज्यवृत्तिधर्मानवच्छिन्नत्वं निवेश्य उक्तदोषवारणेऽपि \`

सत्तावान् जातेः'

इत्यत्र सत्तात्वसमनियतप्रतियोगिताकः गुणवृत्तित्वविशिष्टसत्ताभावोऽपि । विशिष्टशुद्धयोरनतिरेकेण सत्तात्ववत्यां सत्तायां विशिष्टसत्ताभावीयप्रतियोगितायाः सत्त्वात् गुणवृत्तित्वविशिष्टसत्ताभावाधिकरणं द्रव्यमपि । तद्वृत्तित्वमेव हेतावस्तीति ।

 यदि तु प्रतियोगितायां वैशिष्ट्यानवच्छिन्नत्वं निवेश्य उक्तदोषः वार्यते,

तदापि अव्याप्यवृत्तिसाध्यक सद्धेतौ \`

कपिसंयोगी एतद्वृक्षत्वात्'

इत्यादौ अव्याप्तिः । कपिसंयोगत्वावच्छिन्नकपिसंयोगाभाववद्वृक्षवृत्तित्वस्यैव हेतौ सत्त्वात् ।

 न च---अव्याप्यवृत्तिकपिसंयोगाभावः कपिसंयोगवत्यपि वर्तमानतया केवलान्वयी । तदधिकरणं च जगदेव । जगद्वृत्तित्वत्वव्यापकप्रतियोगिताकः वृत्तिमद्वृत्तिः अभावस्तु घटत्वेन जगद्वृत्तित्वाभाव एव । तद्वत्वं हेतावस्तीति नाव्याप्तिः इति---वाच्यम् ।

 एवमपि अव्याप्यवृत्तिकपिसंयोगाभावसाध्यकद्रव्यत्वहेतौ \`

अयं कपिसंयोगाभाववान् द्रव्यत्वात्'

इत्यत्र कपिसंयोगाभावत्वरूपसाध्यतावच्छेदकसमनियतप्रतियोगिताकः अभावः कपिसंयोगाभावाभावः कपिसंयोगात्मकः । तदधिकरणं वृक्ष एव । तद्वृत्तित्वत्वावच्छिन्नाभावः वृक्षावृत्तौ वृत्तिमति वर्तमानः हेतौ एतद्वृक्षत्वे नास्तीति अव्याप्तिः । अतः साध्याभावश्च पूर्ववद्बोध्य इति उक्तं दीधितौ (पृ.537) ।

 मिश्रलक्षणे यथा साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकः व्याप्यवृत्तिः अभावः निवेश्यते,

तथा अत्रापि निवेशनीय इति तदर्थः । महानसीयवन्हित्व-तार्णातार्णवन्ह्युभयत्व-गुणवृत्तित्वविशिष्टसत्तात्वादीनां साध्यतावच्छेदकावच्छिन्नव्यापकतावच्छेदकत्वविरहेण तदवच्छिन्नप्रतियोगिताकाभावानां लक्षणाघटकतया न तानादाय अव्याप्तिः । \`

कपिसंयोगाभाववान् द्रव्यत्वात्'

इत्यत्र कपिसंयोगात्मकाभावस्य व्याप्यवृत्तित्वविरहेण लक्षणाघटकतया कपिसंयोगाभावत्वेन घटाभावस्यैव लक्षणघटकतया तदधिकरणजगद्वृत्तित्वनिष्ठव्यधिकरणधर्मावच्छिन्नप्रतियोगिताकाभावस्यैव वृत्तिमद्वृत्तित्वात् तद्वत्त्वस्य हेतौ सत्त्वात् नाव्याप्तिः ।

 एकव्यक्तिसाध्यके \`

एतद्रूपवान् एतद्रसात्'

इत्यादौ पूर्वक्षणवृत्तित्वविशिष्ट-एतद्रूपाभावस्य एतद्रूप-तद्रूप-उभयाभावस्य च ग्रहणेऽपि तदधिकरणं जगदेव भवतीति तद्वृत्तित्वनिष्ठघटत्वावच्छिन्नाभावस्यैव वृत्तिमद्वृत्तित्वात् तद्वत्त्वस्य हेतौ सत्त्वात् लक्षणसमन्वयः इत्यालोच्य नानाव्यक्तिसाध्यके (पृ.537) इत्युक्तम् । \</

94\>

\<

95.1\>

तद्वद्वृत्तित्वाभावपरिष्कारः ।

 विवरणम्



 तद्वद्वृत्तित्वाभावोऽपीति (पृ.540) दीधितिग्रन्थमवतारयति ननु साध्याभाववदिति (पृ.540) । साध्याभाववद्वृत्तित्वाभावः इत्यस्य तत्तत्साध्याभाववद्वृत्तित्वनिष्ठप्रतियोगिताकोऽभावः इति यथाश्रुतार्थस्य स्वीकारे सद्धेतौ सर्वत्र असंभवः । तथा हि \`

वन्हिमान् धूमात्'

इत्यादौ साध्याभावः वन्हित्वरूपव्यधिकरणधर्मावच्छिन्नघटाभावः । तदधिकरणं जगत् । तद्वृत्तित्वप्रतियोगिकोऽभावः महानसवृत्तित्वत्वेन महानसवृत्तित्वाभावोऽपि । तस्या अपि महानसरूपजगद्वृत्तित्वनिष्ठप्रतियोगिताकत्वात् । तादृशाभावः महानसावृत्तौ पर्वतादिवृत्तौ पदार्थे वर्तत इति वृत्तिमद्वृत्तिः । तद्वत्त्वं हेतौ नास्ति । धूमस्य महानसवृत्तित्वात् ।

 एतद्दोषवारणाय मिश्ररीत्या साध्याभावसाजात्यं वृत्तित्वाभावे निवेश्यते चेत् व्यतिरेकिसाध्यकसद्धेतुषु \`

पर्वतो वन्हिमान्'

इत्यादिषु अव्याप्तिः । साध्याभावपदेन वन्हित्वेन वन्ह्यभावः गृह्यते । तदधिकरणं निर्वन्हिः । तद्वृत्तित्वप्रतियोगिकः अभावः \`

आलोकावृत्तिर्नास्ति'

इति प्रतीतिसिद्धः आलोकावृत्तित्वरूपसमानाधिकरणधर्मावच्छिन्नप्रतियोगिताकः अभावः । आलोकावृत्यभावस्य आलोकावृत्ति प्रतियोगि । निर्वन्हिवृत्तित्वं च आलोकावृत्ति । आलोकस्य निर्वन्हिह्रदाद्यवृत्तित्वात् । अतः आलोकावृत्यमावः साध्याभावसजातीयः साध्याभाववद्वृत्तित्वप्रतियोगिकश्च । आलोकरूपे वृत्तिमति वर्तमानः प्रकृतहेतौ धूमे नास्ति । धूमे आलोकाकावृत्तिनः धूमत्वस्य सत्त्वात् अव्याप्तिः इति भावः ।

 विशेषस्येति (पृ.540) । जगद्वृत्तित्वविशेषस्य महानसवृत्तित्वस्येत्यर्थः । प्रकृतहेत्विति (पृ.540) । प्रकृतहेतुः धूमः तद्वृत्तितावच्छेदकः किंचिद्धर्मः आलोकावृत्तित्वम् । तदवच्छिन्नप्रतियोगिताकाभाव इत्यर्थः । आलोकावृत्तित्वे धूमवृत्तितावच्छेदकत्वकथनं धूमे आलोकावृत्तित्वावच्छिन्नाभावो नास्तीति स्चनाय । केवलान्वयिसाध्यकस्थले एतादृशाभावस्य साध्याभाववद्वृत्तित्वप्रतियोगिकत्वं साध्याभावसाजात्यं च नास्तीति आशयेन व्यतिरेकिसाध्यकहेतुनामित्युक्तम् ।

 ननु तत्तत्साध्याभाववद्वृत्तित्वत्वावच्छिन्नप्रतियोगिताकोऽभावः विवक्षणीयः । आलोकावृत्त्यभावस्य आलोकावृत्तित्वावच्छिन्नप्रतियोगिताकत्वेऽपि साध्याभाववद्वृत्तित्वत्वावच्छिन्नप्रतियोगिताकत्वविरहात् न तमादाय अव्याप्तिः इत्याशङ्क्य तथाविवक्षणेऽपि केवलान्वयिसाध्यके \`

इदं वाच्यं ज्ञेयत्वात्'

इत्यादौ साध्याभाववद्वृत्तित्वत्वावच्छिन्नप्रतियोगिताकाभावाप्रसिद्धिः ।

 न च-तत्र व्यधिकरणधर्मावच्छिन्नसाध्याभाववज्जगद्वृत्तित्वत्वेन घटाभाव एव साध्याभाववद्वृत्तित्वत्वावच्छिन्नप्रतियोगिताकः प्रसिद्ध इति-वाच्यम् । गुरुधर्मस्य प्रतियोगितानवच्छेदकत्वमते वृत्तित्वत्वरूपसमनियतलघुधर्मापेक्षया गुरुभूतस्य व्यधिकरणधर्मावच्छिन्नसाध्याभाववद्वृत्तित्वत्वस्य अभावप्रतियोगितावच्छेदकत्वविरहेण तदवच्छिन्नाभावाप्रसिद्धेः अव्याप्तेः दुर्वारत्वात् इत्याह---तत्तत्साध्याभाववदिति (पृ.540) । तादृशस्येति (पृ.608) । तत्तत्साध्याभाववद्वृत्तित्वत्वावच्छिन्नप्रतियोगिताकस्येत्यर्थः । प्रसिद्धावपीत्यत्र अन्वयः । तस्य अतथात्वमते (पृ.540) । इति । गुरूधर्मस्य अभावप्रतियोगितानवच्छेदकत्वमते इत्यर्थः । \</

95.1\>

\<

95.2\>

तद्वद्वृत्तित्वाभावपरिष्कारः ।

 विवरणम्



 ननु तत्तत्साध्याभाववद्वृत्तित्वत्वघटकधर्मावच्छिन्नाभावः विवक्षणीयः । केवलान्वयिसाध्यकस्थले व्यधिकरणधर्मावच्छिन्नसाध्याभाववंज्जगद्वृत्तित्वत्वघटकधर्मः केवलवृतित्वत्वम् । तदवच्छिन्नप्रतियोगिताकोऽभावः वृत्तित्वत्वेन घटाभावः । तद्वत्त्वं हेतावस्तीति नाव्याप्तिरिति,

अत आह---तत्तदभाववद्वृत्तित्वत्वघटकेति (पृ.543) ।

 तथा निवेशेऽपि \`

वन्हिमान् धूमात्'

इत्यादौ अव्याप्तिः । तत्र साध्याभावः वन्हित्वावच्छिन्नवहन्यभावः । साध्याभाववद्वृत्वित्वत्वं वन्हित्वावच्छिन्नवन्ह्यभाववद्वृत्तित्वत्वम् । तदघटको धर्मः वन्हित्वावच्छिन्नवन्ह्यभावत्वमपि । तदवच्छिन्नप्रतियोगिताकः अभावः वन्ह्यभावाभावः वृत्तिमत्पर्वतादिवृत्तिः यावदन्तर्गतः । तद्वत्वं धूमे नास्ति । धूमे वन्ह्यभावस्येव सत्त्वेन वह्न्यात्मकस्य वह्न्यभावाभावस्य असत्त्वात् ।

 ननु तत्तत्साध्याभाववद्वृत्तित्ववृत्तिः इति विशेषणं घटकधर्मे निवेश्यते । तथा च तत्तसाध्याभाववद्वृत्तित्ववृत्तिः तत्तत्साध्याभाववद्वृत्तित्वत्वघटकः यः धर्मः तदवच्छिन्नाभावः साध्याभाववद्वृत्तित्वाभावः इत्यनेन विवक्षणीयः । वन्ह्यभावत्वस्य वन्ह्यभाववद्वृत्तित्वत्वघटकत्वेऽपि वह्न्यभाववद्वृत्तित्ववृत्तित्वं नास्ति । अतः वन्ह्यभावत्वावच्छिन्नाभावः न लक्षणघटकः । किं तु वन्ह्यभाववद्वृत्तित्वत्वेन वन्ह्यभावद्वृत्तित्वाभाव एव लक्षणघटक इति नाव्याप्तिरिति आशङ्क्य तथा निवेशेऽपि स्थलान्तरे अव्याप्तिमाह--साध्याभाववद्वृत्तित्ववृत्तीति (पृ.543) । तथा च साध्याभाववद्वृत्तित्ववृत्ति-साध्याभाववद्वृत्तित्वत्वघटकधर्मावच्छिन्नाभावनिवेशेऽपि \`

वाच्यत्वं घटवृत्ति तादात्म्यसंनब्धेन वाच्यत्वात्'

इत्यत्र सद्धेतौ अव्याप्तिः । तादात्म्यसबन्धेन वाच्यत्वं वाच्यत्वेऽस्ति । तत्र स्वरूपसंबन्धेन घटवृत्तित्वं च अस्तीति सद्धेतुरयम् । अत्र घटवृत्तित्वं साध्यम् । साध्यतावच्छेदकं घटवृत्तित्वत्वम् । तथा च साध्यतावच्छेदकावच्छिन्नसाध्याभावः घटवृत्तित्वत्वावच्छिन्नघटवृत्तित्वाभावः । तदधिकरणं घटत्वाभावः । घटत्वाभावस्य घटवृत्तित्वविरहात् । तन्निरूपितहेतुतावच्छेदकसंबन्धावच्छिन्नवृत्तित्वं घटत्वाभावतादात्म्यरूपम् । तथा च घटत्वाभावतादात्म्यं साध्याभाववद्वृत्तित्वरूपम् । तद्वृत्तिः धर्मः प्रकृतसाध्याभाववत्त्वरूपो धर्मः-घटवृत्तित्वाभाववत्त्वम् इति यावत् । घटत्वाभावतादात्म्यं घटत्वाभाववृत्ति । न तु घटवृत्ति । अतः घटत्वाभावतादात्म्ये घटवृत्तित्वाभाववत्त्वं वर्तते । तथा च साध्याभाववद्वृत्तित्ववृत्तिः धर्मः घटवृत्तित्वाभाववत्त्वम् । तच्च साध्याभाववद्वृत्तित्वत्वघटकम् । घटवृत्तित्वाभाववद्वृत्तित्वत्वे घटवृत्तित्वाभाववत्त्वस्य प्रविष्टत्वात् । तदवच्छिन्नाभावः \`

धटवृत्तित्वाभाववान् नास्ति'

इति प्रतीतिसिद्धः अभावः वृत्तिमति घटे वर्तमानः । तदृत्त्वं वाच्यत्वे नास्ति । घटवृत्तित्वाभाववतः वाच्यत्वत्वस्य वाच्यत्वे सत्त्वेन घटवृत्तित्वाभाववदभावस्य वाच्यत्वेऽसत्त्वात् इति अव्याप्तिः दुर्वारैव इति भावः ।

 ननु साध्याभाववद्वृत्तित्वत्वघटकत्वं स्वाविषयकप्रतीत्यविषयतत्कत्वरूपं यदि स्यात् तदैव साध्याभाववत्त्वस्य साध्याभाववत्त्वस्य साध्याभाववद्वृत्तित्वत्वघटकत्वं भवति । स्वं---साध्याभाववत्त्वम् । तदविषयकप्रततीतिः---साध्याभाववद्वृत्तित्वत्वप्रतीतिः न भवति । तस्यां साध्याभाववत्वस्यापि विषयत्वात् । किन्तु उदासीनघटादिप्रतीतिः । तदविषयत्वात् साध्याभाववद्वृत्तित्वत्वस्य स्वाविषयकप्रतीत्यविषयतत्कत्वरूपं घटकत्वं साध्याभाववत्त्वे भवति । यदि तु स्वनिष्ठमुख्यविशेष्यताशून्यप्रतीत्यविषयतत्कत्वरूपं घटकत्वं लक्षणे निवेश्यते तदा ईदृशं घटकत्वं साध्याभाववत्वस्य न संभवति । साध्याभाववत्त्वनिष्ठमुख्यविशेष्यताशून्यप्रतीतिः साध्याभाववद्वृत्तित्वत्वप्रतीतिरपि । तद्विषयत्वस्यैव साध्याभाववद्वृत्तित्वत्वे सत्त्वेन स्वनिष्ठमुख्यविशेष्यताशून्यप्रतीत्यविषयतत्कत्वरूपस्य साध्याभाववद्वृत्तित्वत्वघटकत्वस्य साध्याभाववत्त्वे दुरुपपादत्वात् । एवं च साध्याभाववत्वावच्छिन्नाभावमादाय नाव्याप्तिरित्यांशङ्क्य तादृशघटकतानिवेशे प्रयासगौरवं भवतीति आलोच्य पूर्वोक्तदोषाणां निरासार्थं तत्तत्साध्याभाववद्वृत्तित्वत्वसमनियतप्रतियोगिताकाभावं विवक्षति दीधितिकारः ।

 केवलान्वयिसाध्यकस्थले वृत्तित्वत्वेन घटाभावमादाय समन्वयः । तस्य जगद्वृत्तित्वत्वसमनियतप्रतियोगिताकत्वात् । घटवृत्तित्वावच्छिन्नसाध्यकस्थले घटवृत्तित्वाभाववत्त्वावच्छिन्नप्रतियोगितायाः साध्याभाववद्वृत्तित्वत्वसमनियतत्वविरहात् न तस्य लक्षणघटकत्वम् । घटत्वाभावतादात्म्यत्वावच्छिन्नाभाव एव लक्षणघटकः । स च हेतौ वाच्यत्वे अस्ति इति नाव्याप्तिरित्याशयः । \</

95.2\>

\<

96.1\>

साध्याभावस्य तत्तद्व्यक्तित्वेन निवेशनम् ।

 विवरणम्



 अत्र साध्याभावस्येत्यादि (पृ.546) । अस्मिन् लक्षणे साध्याभावत्वेन सामान्यरूपेण साध्याभावस्य निवेशे \`

धूमवान् वह्नेः'

इत्यत्र अतिव्याप्तिः । तत्र हि निर्धूमवृत्तित्वत्वावच्छिन्ननिर्धूमवृत्तित्वनिष्ठ - प्रतियोगिताकाभावमादाय अतिव्याप्तिर्वारणीया । सामान्यरूपेण साध्याभावस्य निवेशे व्यधिकरणधर्मावच्छिन्नसाध्याभावस्यापि साध्याभावपदेन ग्रहीतुं शक्यतया तदधिकरणजगद्वृत्तित्वत्वव्यापकप्रतियोगिताकत्वं निर्धूमवृत्तित्वाभावस्य न संभवति । जगद्वृत्तित्वत्वस्य सधूमवृत्तित्वेऽपि सत्त्वेन तत्र निर्धूंमवृत्तित्वाभावीय - प्रतियोगितायाः असत्त्वात् । तथा च निर्धूंमवृत्तित्वत्वावच्छिन्नाभावस्य लक्षणाघटकतया वृत्तित्वत्वेन वृत्तित्वाभावस्य च वृत्तिमद्वृत्तित्वासंभवात् घटत्वेन वृत्तित्वाभाव एव लक्षणघटकः । स च हेतौ वन्हावप्यस्तीति अतिव्याप्तिः । तद्वारणाय साध्याभावस्य साध्याभावत्वेन सामान्यरूपेण न निवेशः । किन्तु तत्तद्व्यक्तित्वेनैव इति सूचनाय दीधितौ तत्तत्पदम् (पृ.540) । तथा च तत्तत्साध्याभाव (पृ.540) । इत्यनेन धूमत्वेन धूमाभावं गृहीत्वा तदधिकरणवृत्तित्वत्वसमनियतप्रतियोगिताकः अभावः इत्यनेन निर्धूमवृत्तित्वत्वावच्छिन्नाभावं गृहीत्वा तद्वत्त्वस्य निर्धूमायोगोलकवृत्तौ वन्हौ विरहात् नातिव्याप्तिरिति अतिव्याप्तिर्वारणीया इति भावः ।

 व्याप्यतावच्छेदककोटीति (पृ.546) । व्यापिका-प्रतियोगिता व्याप्यम्-साध्याभाववद्वृत्तित्वत्वम् । तदवच्छेदककोटौ प्रविष्टस्य साध्याभावस्य तत्तद्व्यक्तित्वेन निवेश इति भावः । \</

96.1\>

\<

96.2\>

साध्याभावस्य तत्तद्व्यक्तित्वेन निवेशनम् ।

 विवरणम्



 ननु तत्तद्व्यक्तित्वेन निवेशेऽपि निवेशक्रमः कीदृशः ?

यत्किञ्चित्साध्याभाववद्वृत्तित्वत्वसमनियतप्रतियोगिताकवृत्तिमद्वृत्तियावदभाववत्त्वमिति रीत्यादरे \`

धूमवान् वह्नेः'

इत्यत्र अतिव्याप्तिः । यत्किंचित्साध्याभावपदेन धूमत्वेन घटाभावस्य ग्रहणे तद्वज्जगद्वृत्तित्वत्वसमनियतप्रतियोगिताकः अभावः घटत्वेन जगद्वृत्तित्वाभाव एव भवतीति तद्वत्त्वस्य हेतौ सत्त्वात् अतिव्याप्तिः । यावन्तः साध्याभावाः प्रत्येकं तत्तदधिकरणवृत्तित्वत्वसमनियतैकप्रतियोगिताकः अभावः इति निवेश्यते चेत् \`

वन्हिमान् धूमात्'

इत्यादौ नानाविपक्षके तादृशप्रतियोगितायाः अप्रसिद्धिः । तत्तद्विपक्षावृत्तित्वावच्छिन्नाभावानामपि साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकयावदभावान्तर्गततया प्रत्येकं तत्तदधिकरणतत्तद्विपक्षवृत्तित्वत्वव्याप्यायाः एकस्याः प्रतियोगिताया अप्रसिद्धिरिति आशंका ।

 समाधानं तु---यावन्तः साध्याभावाः प्रत्येकं तत्तदधिकरणवृत्तित्वत्वसमनियतत्वं प्रत्येकं प्रतियोगितायां निवेश्यते । तथा च एतदभाववद्वृत्तित्वत्वसमनियतप्रतियोगिताकः यः अभावः तदभाववद्वृत्तित्वत्वसमनियतप्रतियोगिताकश्च योऽभावः तत्समुदायवत्त्वं व्याप्तिः इति निवेशात् नानुपपत्तिः । एतदभावपदेन वन्हित्वेन वह्न्यभावस्य ग्रहणे तद्वद्वृत्तित्वत्वसमनियतप्रतियोगिताकः निर्वन्हिवृत्तित्वाभावः । तदभावपदेन तद्ध्रदावृत्यभावस्य ग्रहणे तदधिकरण-तद्ध्रदवृत्तित्वत्वसमनियतप्रतियोगिताकाभावः तद्ध्रदवृत्तित्वाभावः । तादृशाभावद्वयवत्त्वं धूमेऽस्तीति लक्षणसमन्वयः ।

 एकविपक्षकस्थले तादृशैकप्रतियोगिता तद्विपक्षवृत्तित्वाभावीयैव प्रसिद्धा इति नानाविपक्षकेत्युक्तम् ।

 ननु एवमपि सर्वेषामपि साध्याभावानां तत्तद्व्यक्तित्वेन लक्षणे निवेशात् कूटघटितलक्षणात् अस्य लक्षणस्य को विशेष इत्याशङ्क्य एतल्लक्षणे साध्याभावसमुदायः समुदायत्वेन रूपेण न निविष्टः । किन्तु तत्तद्व्यक्तित्वेन । कूटघटितलक्षणे तु समुदायत्वेन निविष्ट इति भेदः इत्याह---एतल्लक्षणे इति (पृ.547) । \</

96.2\>

\<

97\> (

वृत्तिमद्वृत्तित्वविशेषणवैयर्थ्यशङ्का तत्परिहारश्च ।)

 विवरणम्



 अथात्रेति (पृ.549) स्वव्यापकतत्तत्साध्याभाववद्वृत्तित्वत्वव्यापकप्रतियोगिताकाभावः साध्याभाववद्वृत्तित्वाभावपदेन विवक्षित इति दीधितौ उक्तम् । तत्र स्वपदं तत्तदभावीय-प्रतियोगितात्वेन सामान्यरूपेण प्रतियोगितापरं वा तत्तत्प्रतियोगिताव्यक्तिपरं वा । आद्ये साध्याभाववद्वृत्तित्वत्वसमनियतत्वं प्रतियोगितायां दुर्घटम् । तत्तत्साध्याभाववद्वृत्तित्वत्वसमनियतत्वं प्रतियोगितायां दुर्घटम् । तत्तत्साध्याभाववद्वृत्तित्वाभावीयप्रतियोगिता तत्तत्साध्याभाववद्वृत्तित्वे पूर्वक्षणवृत्तित्वविशिष्टतत्तत्साध्याभाववद्वृत्तित्वाभावाभावे च वर्तत इति प्रतियोगिताद्वयं भवति । तदुभयसाधारणं तत्तत्साध्याभाववद्वृत्तित्वाभावीयप्रतियोगितात्वं भवति ।

 एवं च साध्याभाववद्वृत्तित्वाभावीयप्रतियोगितात्वेन प्रतियोगिता पूर्वक्षणवृत्तित्वविशिष्टस्वाभावेऽप्यस्ति । तत्र तु साध्याभाववद्वृत्तित्वत्वं नास्तीति स्वव्यापकसाध्याभाववद्वृत्तित्वत्वकत्वरूपं साध्याभाववद्वृत्तित्वत्वव्याप्यत्वं प्रतियोगितायां दुर्घटमिति असंभवः ।

 तत्तत्प्रतियोगिताव्यक्तिपरमिति द्वितीयपक्षे साध्याभाववद्वृत्तित्वनिष्ठप्रतियोगिताव्यक्तेः व्याप्यत्वसत्त्वात् न दोषः । परं तु \`

धूमवान् वह्नेः'

इत्यादौ व्यभिचारिणि निर्धूमवृत्तित्वत्वसमनियत - व्यधिकरणघटत्वाद्यवच्छिन्ननिर्धूमवृत्तित्वनिष्ठप्रतियोगिताव्यक्तिनिरूपकाभावस्य वह्नौ सत्त्वात् अतिव्याप्तिर्भवति । तद्वारणाय तत्तत्साध्याभाववद्वृत्तित्वत्वसमनियताः यावत्यः प्रतियोगिताः प्रत्येकं तन्निरूपकाशेषभाववत्त्वं व्याप्तिरिति प्रतियोगितायां यावत्त्वं निवेश्य वक्तव्यम् । तथा सति निर्धूमवृत्तित्वत्वावच्छिन्ननिर्धूंमवृत्तित्वनिष्ठप्रतियोगिताया अपि यावदन्तर्गतत्वात् तन्निरूपकाभावस्य वह्नौ अभावात् नातिव्याप्तिः ।

 परं तु एवं सत्यपि \`

वन्हिमान् धूमात्'

इत्यादौ वन्हित्वेन घटाभावाधिकरणजगद्वृत्तित्वत्वसमनियतयावत्प्रतियोगितापदेन जगद्वृत्तित्वत्वरूपसमानाधिकरणधर्मावच्छिन्नजगद्वृत्तित्वनिष्ठ - प्रतियोगिताया अपि ग्रहीतुं शक्यतया तन्निरूपकस्य वृत्तिमद्वृत्तेरभावस्य अप्रसिद्ध्या अव्याप्तिः । जगद्वृत्तित्वत्वावच्छिन्नजगद्वृत्तित्वाभावस्य अवृत्तिगगनादिमात्रवृत्तेः वृत्तिमद्वृत्तित्वाभावात् । अतः प्रतियोगितायां वृत्तिमद्वृत्यभावनिरूपितत्वमपि विशेषणं देयम् । जगद्वृत्तित्वत्वावच्छिन्जगद्वृत्तित्वनिष्ठप्रतियोगितायाः वृत्तिमद्वृत्त्यभावनिरूपितत्वं नास्ति इति घटत्वावच्छिन्नजगद्वृत्तित्वनिष्ठप्रतियोगितैव ग्राह्या । तन्निरूपकस्य घटत्वेन जगद्वृत्तित्वाभावस्य हेतौ सत्त्वात् नाव्याप्तिः ।

 एवं च स्वव्यापकतत्तत्साध्याभाववद्वृत्तित्वत्वव्यापिकाः यावत्यः वृत्तिमद्वृत्यभावनिरूपिताः प्रतियोगिताः तन्निरूपकवृत्तिमद्वृत्तियावदभाववत्त्वं लक्षणं पर्यवस्यति । तत्र अभावे यावत्त्वविशेषणं वृत्तिमद्वृत्तित्वविशेषणं च व्यर्थम् । प्रतियोगितायां तद्विशेषणादेव अभावे तद्विशेषणप्रयोजननिर्वाहात्---इति ओक्षेपः ।

 समाधानं तु - अभावे तद्विशेषणद्वयं न दीयत एव । \`

वृत्तिमद्वृत्तयः यावन्तः'

इति दीधितिग्रन्थस्यापि प्रतियोगितायां वृत्तिमद्वृत्यभावीयत्वयावत्वविशेषणदाने एव तात्पर्यम्---इति । \</

97\>

\<

98.1\>

भेदकूटात्मकव्यापकत्वपुरस्कारेण व्यापकत्वनिवेशप्रकारः ।

 विवरणम्



 अत्र चेत्यादि (पृ.551) । स्वव्यापकतत्तत्साध्याभाववद्वृत्तित्वत्वव्यापकप्रतियोगिताकः इति दीधितिग्रन्थात् प्रतियोगितायाः स्वव्यापकतत्तत्साध्याभाववद्वृत्तित्वत्वव्यापकत्वेन रूपेण निवेश इति लभ्यते । तत्तु न संगच्छते - स्वव्यापकतत्तत्साध्याभाववद्वृत्तित्वत्वव्यापकत्वं नाम स्वव्यापकतत्तत्साध्याभाववद्वृत्तित्वत्वव्यापकत्वं नाम स्वव्यापकतत्तत्साध्याभाववद्वृत्तित्वत्ववन्निष्ठभेदप्रतियोगितावच्छेदकत्वावच्छिन्नप्रतियोगिताकभेदः । लघुधर्मसमनियतगुरुधर्मस्य अभावप्रतियोगितावच्छेदकत्वं नास्तीति पक्षे स्वव्यापकत्वाघटितं यत् तत्तत्साध्याभाववद्वृत्तित्वत्ववन्निष्ठभेदप्रतियोगितावच्छेदकत्वं तल्लघु । तदपेक्षया स्वव्यापकत्वविशिष्टतत्तत्साध्याभाववद्वृत्तित्वत्ववन्निष्ठभेदप्रतियोगितावच्छेदकत्वं गुरूधर्मः । तस्य अभावप्रतियोगितानवच्छेदकत्वात् तादृशगुरूधर्मावच्छिन्नप्रतियोगिताकभेदाप्रसिद्ध्या तादृशभेदरूपव्यापकत्वपुरुस्कारेण प्रतियोगितायाः निवेशः न संभवति । किन्तु स्वव्यापकतत्तत्साध्याभाववद्वृत्तित्वत्ववन्निष्ठभेदप्रतियोगितावच्छेदकं यद्यत् तत्तद्व्यक्तित्वावच्छिन्नप्रतियोगिताकभेदसमुदाय एव व्यापकत्वम् । तेन रूपेणैव प्रतियोगितायाः निवेशः । दीधितेरपि अत्रैव तात्पर्यम् । \</

98.1\>

\<

98.2\>

भेदकूटात्मकव्यापकत्वपुरस्कारेण व्यापकत्वनिवेशप्रकारः ।

 विवरणम्



 न च स्वव्यापकेति (पृ.552) । व्याप्यत्व-व्यापकत्वयोः एकस्मिन् दले निवेश्य तेन रूपेण प्रतियोगितायाः निवेशः न क्रियते । किंतु स्वव्यापकतत्तत्साध्याभाववद्वृत्तित्वत्वकत्वरूपव्याप्यत्व - तत्तत्साध्याभाववद्वृत्तित्वत्ववन्निष्ठभेदप्रतियोगितावच्छेदकत्वावच्छिन्नप्रतियोगिताक-एकभेदरूपव्यापकत्व-उभयरूपेण प्रतियोगितायाः निवेशः क्रियते । तत्र तत्तत्साध्याभाववद्वृत्तित्वत्वव्यापकत्वशरीरे स्वव्यापकत्वस्याप्रवेशात् न गौरवावकाशः ।

 एवञ्च तत्तद्व्यक्तित्वावच्छिन्नभेदक्टनिवेशनम् अफलमिति न च वाच्यम् । तथा निवेशेऽपि घटभेदसाध्यकस्थले \`

घटभिन्नं पटत्वात्'

इत्यत्र घटभेदाभाववद्वृत्तित्वत्ववन्निष्ठभेदप्रतियोगितावच्छेदकत्वस्य घटभेदाभावत्वेन घटत्वघटितस्य घटवृत्तित्वत्ववन्निष्ठभेदप्रतियोगितावच्छेदकत्वात् स्वरूपतो घटत्वघटितात् गुरूत्वेन अभावप्रतियोगितानवच्छेदकतया तादृशगुरूधऱ्मावच्छिन्नप्रतियोगिताक - एकभेदरूपेण निवेशः न संभवति । किंतु तत्सत्साध्याभाववद्वृत्तित्वत्ववन्निष्ठभेदप्रतियोगितावच्छेदकं यत् यत् पृथक् व्याप्यत्वदलनिवेशापेक्षया तद्घटकं स्वव्यापकत्वमपि अन्तर्भाव्य स्वव्यापकतत्सत्साध्याभाववद्वृत्तित्वत्ववन्निष्ठभेदप्रतियोगितावच्छेदकं यद्यत् तत्तद्भेदरूपेणैव प्रतियोगिताया निवेश उचित इति । \</

98.2\>

\<

99.1\>

कल्पान्तरेण तद्वद्वृत्तित्वाभावस्य परिष्कारः ।

 विवरणम्



 दीधितौ \`

तत्तत्साध्याभाववद्वृत्तित्वत्वातिरिक्तेन' (

पृ.553) इत्यादिना कल्पान्तरम् अनुसृतम् । तदवतारयति गादाधर्याम्---अत्र कल्पे इत्यादिना (पृ.553) । तत्तत्साध्याभाववद्वृत्तित्वत्वसमनियतप्रतियोगिताकाभावनिवेशकल्पे \`

वन्हिमान् धूमात्'

इत्यादौ अव्याप्तिः । वन्हित्वेन घटाभाववद्वृत्तित्वत्वसमनियतप्रतियोगिताकाभावः पर्वतवृत्तित्व-पर्वतान्यवृत्तित्वोभयाभावः । जगत् द्विविधम्‌ पर्वतः पर्वतान्यच्चेति । जगद्वृत्तित्वत्वं पर्वतवृत्तित्वे पर्वतान्यवृत्तित्वे च अस्ति । उभयाभावीयप्रतियोगितापि तत्रैव अस्ति । तादृशोभयाभावः पर्वतावृतौ वृत्तिमति पदार्थे वर्तते । तत्र पर्वतवृत्तित्वविरहेण तदभावप्रयुक्तस्य उभायभावस्य सत्त्वात् । धूमरूपहेतौ तु पर्वतवृत्तित्वपर्वतान्यमहानसादिवृत्तित्वोभयसत्त्वेन उभयाभावो नास्तीति अव्याप्तिः ।

 एवं एकमात्रवृत्तिहेतौ \`

एतद्रूपवान् एतद्ररसात्'

इत्यादौ व्यधिकरणधर्मावच्छिन्नसाध्याभाववज्जद्वृत्तित्वत्वसमनियतप्रतियोगिताकः अभावः एतत्क्षणावच्छिन्नजगद्वृत्तित्व - एतदन्यक्षणावच्छिन्नजगद्वृत्तित्वोभयाभावोऽपि एतत्क्षणावृत्तौ वृत्तिमति पदार्थे प्रसिद्धः । हेतौ एतद्रसे नास्ति । तस्य एतत्क्षणावच्छेदेन एतदन्यक्षणावच्छेदेन च एतद्घटरूपजगद्वृत्तित्वात् । तथा च प्रथमकल्पे सद्धेतौ सर्वत्रासंभवः । तद्वारणाय साध्याभाववद्वृत्तित्वत्वसमनियतप्रतियोगितायां व्यासज्यवृत्तिधर्मानवच्छिन्नत्वनिवेशे गौरवम् ।

 अपि च \`

वन्हिमान् धूमात्'

इत्यादौ पर्वतवृत्तित्वत्वेन विशेषरूपेण जगद्वृत्तित्वसामान्याभावस्यापि व्यधिकरणधर्मावच्छिन्न-साध्याभाववद्वृत्तित्वत्वसमनियतप्रतियोगिताकतया पर्ववतावृत्तौ महानसमात्रवृत्तौ घटादौ वर्तमानतया तद्वत्त्वस्य धूमेऽभावात् अव्याप्तिः । पर्वतवृत्तित्वत्वेन रूपेण पर्वतरूपजगद्वृत्तित्वस्य तत्र सत्त्वात् । अतः कल्पान्तरमनुसरति इत्यर्थः । तथा च तत्तत्साध्याभाववद्वृत्तित्वत्वातिरिक्तः समानाधिकरणश्च यो धर्मः तद्धर्मानवच्छिन्नप्रतियोगिताकोऽभावः तत्तत्साध्यभाववद्वृत्तित्वाभाव इत्यनेन विवक्षणीयः ।

 पर्वतवृत्तित्व-पर्वतान्यवृत्तित्वोभयत्वस्य साध्याभाववद्वृत्तित्वत्वातिरिक्तत्वात् समानाधिकरणत्वाच्च तदनवच्छिन्नप्रतियोगिताकत्वं नास्तीति तादृशोभयाभावः न लक्षणघटकः ।

 एवं पर्वतवृत्तित्वत्वस्य जगद्वृत्तित्वत्वातिरिक्तत्वात् समानाधिकरणत्वाच्च तदनवच्छिन्नप्रतियोगिताकत्वं पर्वतवृत्तित्वत्वेन जगद्वृत्तित्वाभावस्य नास्तीति न तस्य लक्षणघटकता इति भावः । \</

99.1\>

\<

99.2\>

कल्पान्तरेण तद्वद्वृत्तित्वाभावस्य परिष्कारः ।

 विवरणम्



 अतिरिक्तान्तानिवेशे इति (पृ.555) । अतिरिक्तान्तानिवेशे समानाधिकरणधर्मावच्छिन्नप्रतियोगिताकाभावः इत्येतावन्मात्रनिवेशे \`

धूमवान् वह्नेः'

इत्यत्र समानाधिकरणधर्मानवच्छिन्नप्रतियोगिताकः अभावः व्यधिकरणधर्मावच्छिन्नाभाव एव भवति । तद्वत्त्वं वह्निरूपहेतावस्तीति अतिव्याप्तिः । तद्वारणाय अतिरिक्तान्तनिवेशः । तन्निवेशे तु निर्धूमवृत्तित्वत्वेन निर्धूमवृत्तित्वाभावोऽपि लक्षणघटकः । तदीयप्रतियोगितायां समानाधिकरणधर्मावच्छिन्नत्वसत्त्वेऽपि साध्याभाववद्वृत्तित्वत्वातिरिक्तसमानाधिकरणधर्मावच्छिन्नत्वविरहात् तस्य अभावस्य तदनवच्छिन्नप्रतियोगिताकत्वात् इति नातिव्याप्तिः ।

 \`

समानाधिकरण'

इति विशेषणानुपादाने केवलान्वयिसाध्यकस्थले व्यधिकरणधर्मावच्छिन्नाभावस्य घटत्वेन जगद्वृत्तित्वाभावस्य संङ्गहो न स्यात् । तदीयप्रतियोगितायां साध्याभाववद्वृत्तित्वत्वातिरिक्तघटत्वावच्छिन्नत्वसत्त्वात् अतिरिक्तधर्मानवच्छिन्नत्वविरहात् । \`

समानाधिकरणे'

ति धर्मे विशेषिते तु तदीयप्रतियोगितायां समानाधिकरणधर्मावच्छिन्नत्वं नास्ति इति तस्य अभावस्य लक्षणघटकत्वोपपत्तिरिति भावः ।

 यद्यपीति (पृ.555) । साध्याभाववद्वृत्तित्वत्वातिरिक्तसमानाधिकरणधर्मावच्छिन्नप्रतियोगिताकाभावविवक्षणेऽपि \`

वह्निमान् धूमात्'

इत्यादौ महानसवृत्तित्वत्वेन वन्हित्वेन घटाभाववद्वृत्तित्वाभाववारणं न संभवति । महानसस्यापि वन्हित्वेन घटाभाववत्त्वात् वन्हित्वेन घटाभाववद्वृत्तित्वत्वातिरिक्तं महानसवृत्तित्वत्वं न भवति । अतः वन्हित्वेन घटाभाववद्वृत्तित्वत्वातिरिक्तो धर्मः घटत्वादिरेव । तदनवच्छिन्नप्रतियोगिताकत्वं उक्ताभावस्य वर्तते । तद्वत्त्वं च धूमे नास्तीति अव्याप्तिरिति शंका ।

 समाधानं तु-साध्याभाववद्वृत्तित्वत्वानिरूपिता समानाधिकरणधर्मनिरूपिता च या अवच्छेद्यता तच्छून्यप्रतियोगिताकाभावः अत्र विवक्षितः । महानसवृत्तित्वत्वेन साध्याभाववद्वृत्तित्वाभावीयप्रतियोगितायां महानसवृत्तित्वत्वावच्छिन्नत्वमस्ति । महानसवृत्तित्वत्वनिरूपितावच्छेद्यत्वमस्तीति यावत् । अस्यां च अवच्छेद्यतायां साध्याबाववद्वृत्तित्वत्वानिरूपितत्वस्य महानसवृत्तित्वनिरूपितत्वस्य च सत्त्वात् तादृशावच्छेद्यताशून्यत्वं प्रतियोगितायां नास्तीति तस्य अभावस्य न लक्षणघटकत्वम् इति भावः ।

 न च---साध्याभाववद्वृत्तित्वत्वस्य महानसवृत्तित्वत्वस्य च एकत्वात् कथं साध्याभाववद्वृत्तित्वानिरूपितत्वम् अवच्छेद्यतायाम् - इति वाच्यम् । साध्याभाववद्वृत्तित्वत्वानिरूपितत्वं नाम साध्याभावविशिष्टाधिकरणनिरूपितवृत्तित्वत्वानिरूपितत्वम् । साध्याभावाविशेषित-महानसवृत्तित्वत्वनिरूपितायाम् अवच्छेद्यतायां साध्याभावविशिष्टाधिकरणनिरूपितवृत्तित्वत्वानिरूपितत्वम् अस्तीत्याशयात् । तथा च साध्याभावनिष्ठावच्छेदकतानिरूपिताधिकरणनिष्ठावच्छेदकतानिरूपकवृत्तित्वत्वनिष्ठनिरूपकताकत्वाभाववत्त्वं साध्याभाववद्वृत्तित्वत्वानिरूपितत्वमिति हृदयम् ।

 पुनः शंकते---न चैवमपीति (पृ.556) । \`

साध्याभाववन्महानसवृत्तित्वं नास्ति'

इति प्रतीतिसिद्धः योऽभावः तदीयप्रतियोगितानिष्ठायां अवच्छेद्यतायां साध्याभावविशिष्टाधिकरणवृत्तित्वत्वनिरूपितत्वं तादृशसमानाधिकरणधर्मनिरूपितत्वं च वर्तते । \`

अधिकं तु प्रविष्टं चेत्'

इति न्यायात् । न तु तादृशविशिष्टवृत्तित्वानिरूपितत्वमिति तदनिरूपितावच्छेद्यताशून्यप्रतियोगिताकाभावः उक्ताभावोऽपि भवति । तद्वत्त्वस्य धूमेऽभावात् अव्याप्तिः तदवस्थेति भावः ।

 समाधत्ते---गुरुधर्मस्येति (पृ.556) । साध्याभाववन्महानसवृत्तित्वत्वस्य स्वसमनियतमहानसवृत्तित्वत्वापेक्षया गुरूत्वात् अभावप्रतियोगितावच्छेदकत्वं नास्तीति साध्याभाववन्महानसवृत्तित्वत्वावच्छिन्नप्रतियोगिताकाभाव एव अप्रसिद्ध इति न तमादाय अव्याप्तिरिति भावः । \</

99.2\>

\<

100.1\>

गुरुधर्मस्य अभावप्रतियोगितानवच्छेदकत्वेऽति व्याप्तिशङ्का ।

 विवरणम्



 पुनः शंकते---अथेति (पृ.558) अत्र लक्षणे साध्याभावपदस्य साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावपरतायाः पूर्वमुक्तत्वात् साध्यतावच्छेदकावच्छिन्न-व्यापकतावच्छेदकरूपावच्छिन्नप्रतियोगिताकाभावविशिष्टाधिकरणनिरूपित - वृत्तित्वत्वानिरूपिता समानाधिकरणधर्मनिरूपिता च या अवच्छेद्यता तच्छ्न्यप्रतियोगिताकाभाव एव साध्याभाववद्वृत्तित्वाभाव इत्यनेन विवक्षित इति वक्तव्यम् । तथा सति \`

धूमवान् वह्नेः'

इत्यत्र अतिव्याप्तिः । तत्र हि निर्धूमवृत्तित्वत्वेन निर्धूमवृत्तित्वाभावमादाय अतिव्याप्तिर्वारणीया । निर्धूमवृत्तित्वत्वं नाम धूमत्वावच्छिन्नधूमाभाववद्वृत्तित्वत्वम् । तथा च निर्धूमवृत्तित्वत्वावच्छिन्नाभावीयप्रतियोगितायां धूमत्वावच्छिन्नधूमाभाववद्वृत्तित्वत्वनिरूपिता अवच्छेद्यता अस्ति । तस्यां च अवच्छेद्यतायां धूमत्वावच्छिन्न-व्यापकतावच्छेदकत्वविशिष्टरूपावच्छिन्न-प्रतियोगिताकाभाववद्वृत्तित्वत्वरूपविशिष्टपदार्थनिरूपितत्वं नास्ति । तथा च तदनिरूपितधूमाभाववद्वृत्तित्वत्वरूपसमानाधिकरणधर्मनिरूपितावच्छेद्यतावत्प्रतियोगिताकः निर्धूमवृत्तित्वाभावः । न तु तादृशावच्छेद्यताशून्यप्रतियोगिताकाभाव इति तस्य लक्षणाघटकतया न तमादाय अतिव्याप्तिवारणं शक्यम् ।

 न च---धूमत्वावच्छिन्नव्यापकतावच्छेदकत्वविशिष्टधूमत्वावच्छिन्नप्रतियोगिताकाभाववद्वृत्तित्वत्वावच्छिन्नप्रतियोगिताकाभावमादाय अतिव्याप्तिर्वारणीया । तदीयप्रतियोगितानिष्ठावच्छेद्यतायां साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभाववद्वृत्तित्वत्वरूपविशिष्टपदार्थनिरूपितत्वस्यैव सत्त्वेन तदनिरूपितावच्छेद्यताशून्यप्रतियोगिताकत्वस्य उक्ताभावे सत्त्वात् इति-वाच्यम् ।


धूमत्वावच्छिन्नव्यापकतावच्छेदकरूपावच्छिन्न-प्रतियोगिताकाभाववद्वृत्तित्वत्वस्य धूमत्वावच्छिन्नव्यापकतावच्छेदकत्वाघटितं यत् धूमत्वावच्छिन्नाभाववद्वृत्तित्वत्वम्,

तदपेक्षया गुरुत्वेन अभावप्रतियोगितावच्छेदकत्वविरहात् तदवच्छिन्नप्रतियोगिताकाभावस्य अप्रसिद्ध्या तमादायापि अतिव्याप्तिवारणासंभवात् । तथा च व्यधिकरणधर्मावच्छिन्नप्रतियोगिताकस्य साध्याभाववद्वृत्तित्वाभावस्य घटत्वेन धूमाभाववद्वृत्तित्वं नास्तीति प्रतीतिसिद्धस्य अभावस्यैव लक्षणघटकत्वम् । तदीयप्रतियोगितायां व्यधिकरणधर्मावच्छिन्नायां समानाधिकरणधर्मनिरूपितावच्छेद्यताशून्यत्वसत्त्वात् । तादृशाभावस्य वन्हिरूपहेतौ सत्त्वात् अतिव्याप्तिरित्याक्षेपः । \</

100.1\>

\<

100.2\>

गुरुधर्मस्य अभावप्रतियोगितानवच्छेदकत्वेऽति व्याप्तिशङ्का ।

 विवरणम्



 यदि चेत्यादि (पृ.560) । साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावत्वेन रूपेण साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावस्य न निवेशः । किन्तु तत्तद्व्यक्तित्वेनैव निवेशः । एतत्सूचनायैव दीधितौ तत्तत्साध्याभाववदिति तत्तत्पदमुपात्तम् । एवं च \`

धूमवान् वह्नेः'

इत्यत्र तत्तद्व्यक्तित्वेन रूपेण धूमत्वावच्छिन्नधूमाभावघटितं यत् धूमत्वावच्छिन्नधूमाभाववद्वृत्तित्वत्वं तदवच्छिन्नाभावः लक्षणघटकः । तदीयप्रतियोगितानिष्ठावच्छेद्यतायां तत्तद्व्यक्तिमद्वृत्तित्वत्वानिरूपितत्वविरहेण तदनिरूपितावच्छेद्यताशून्यप्रतियोगिताकत्वस्य तत्तद्व्यक्तिमद्वृत्तित्वत्वावच्छिन्नाभावे अक्षतत्वात् तस्य अभावस्य हेतौ वन्हौ विरहात् नातिव्याप्तिः इत्यपि नाशङ्कनीयम् । तत्तद्व्यक्तित्वेन साध्याभावनिवेशेऽपि तत्तद्व्यक्तिमद्वृत्तित्वत्वानिरूपितसमानाधिकरणधर्मनिरूपितावच्छेद्यताशून्यप्रतियोगिताकाभाव एव साध्याभाववद्वृत्तित्वाभाव इति फलितम् ।

 एवं सति \`

धूमवान् वह्नेः'

इत्यत्र उक्तरीत्या अतिव्याप्तिवारणेऽपि \`

घटभिन्नं मेयत्वात्'

इत्यत्र व्यभिचारिणि अतिव्याप्तिः । घटभेदाभाववति-घटत्ववति घटे मेयत्वसत्त्वात् अयं व्यभिचारी । अत्र तद्व्यक्तित्वेन रूपेण घटभेदाभावरूपसाध्याभावघटितं वृत्तित्वत्वं नाम तद्व्यक्तिमद्वृत्तित्वत्वम् । तद्व्यक्तिर्नाम घटभेदाभावः---घटत्वमिति यावत् । तद्व्यक्तिमद्वृत्तित्वत्वं तद्व्यक्तित्वानवच्छिन्नघटत्वघटितं यत् घटवृत्तित्वत्वं तदपेक्षया गुरु । तद्व्यक्तिमद्वृत्तित्वत्वं नाम तद्व्यक्तित्वविशिष्टघटत्ववद्वृत्तित्वत्वम् । घटवृत्तित्वत्वं नाम स्वरूपतः घटत्वघटितं तद्व्यक्तित्वानवच्छइन्नघटत्वघटितम् । तथा च तद्व्यक्तित्वानवच्छिन्नघटत्वघटितवृत्तित्वत्वापेक्षया तद्व्यक्तित्वावच्छिन्नघटत्वघटितं तद्व्यक्तिमद्वृत्तित्वत्वं गुरु । तच्छरीरे तद्व्यक्तित्वस्य अधिकस्य प्रवेशात् । तथा च तद्व्यक्तिमद्वृत्तित्वत्वस्य अभावप्रतियोगितानवच्छेदकतया तदवच्छिन्नप्रतियोगिताकाभावः अप्रसिद्ध इति न तमादाय अतिव्याप्तिवारणसंभवः । घटवृत्तित्वत्वावच्छिन्नाभावस्य प्रसिद्धत्वेऽपि तदीयप्रतियोगितानिष्ठावच्छेद्यतायां तद्व्यक्तिमद्वृत्तित्वत्वरूपविशिष्टपदार्थानिरूपितत्वस्य समानाधिकरणधर्मनिरूपितत्वस्य च सत्त्वेन तद्व्यक्तिमद्वृत्तित्वत्वानिरूपितसमानाधिकरणधर्मनिरूपितावच्छेद्यतावत्प्रतियोगिताकत्वमेव घटवृत्तित्वत्वावच्छिन्नाभावेऽस्ति । न तु तादृशावच्छेद्यताशून्यप्रतियोगिताकत्वमिति न तस्याभावस्यापि लक्षणघटकत्वम् । किं तु व्यधिकरणघटत्वेन घटवृत्तित्वाभावस्यैव समानाधिकरणधर्मनिरूपितावच्छेद्यताशून्यप्रतियोगिताकत्वेन लक्षणघटकतया तद्वत्त्वस्य मेयत्वरूपहेतौ सत्त्वात् अतिव्याप्तिरिति भावः । \</

100.2\>

\<

100.3\>

गुरुधर्मस्य अभावप्रतियोगितानवच्छेदकत्वेऽति व्याप्तिशङ्का ।

 विवरणम्



 यदि चेत्यादि (पृ.562) । अभावधर्मः साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकत्वम् । तस्य विशेषणविधया लक्षणे न निवेशः । किं तु उपलक्षणविधयैव निवेशः । उपलक्षणस्यापि व्यावर्तकत्वात् अभावपदेन साध्याभावातिरिक्तस्य अभावस्य न ग्रहणप्रसक्तिः । एवं च अभाववद्वृत्तित्वत्वानिरूपितसमानाधिकरणधर्मनिरूपितावच्छेद्यताशून्यप्रतियोगिताकाभाव एव साध्याभाववद्वृत्तित्वाभाव इत्यनेन विवक्षितः ।

 एवं च \`

घटभिन्नं मेयत्वात्'

इत्यत्र घटवृत्तित्वत्वावच्छिन्नाभावोऽपि लक्षणघटकः । तदीयप्रतियोगितानिष्ठावच्छेद्यतायां घटत्वरूपाभाववद्वृत्तित्वत्वनिरूपितत्वस्य सत्त्वेन तदनिरूपितावच्छेद्यताशून्यप्रतियोगिताकत्वस्य घटवृत्तित्वत्वावच्छिन्नाभावे सत्त्वात् तस्यापि लक्षणघटकतया तद्वत्त्वस्य हेतावभावान्नातिव्याप्तिः ।

 यद्यपि \`

धूमवान् वह्नेः'

इत्यत्र साध्याभावस्य जात्यतिरिक्तस्य स्वरूपतः भानासंभवात् लक्षणघटके निर्धूमवृत्तित्वत्वावच्छिन्नाभावे धूमाभावत्वविशिष्टाभाववद्वृत्तित्वत्वनिरूपितावच्छेद्यतावत्प्रतियोगिताके अभाववद्वृत्तित्वत्वपर्याप्तनिरूपकताकान्यत्वरूपस्य अनिरूपितत्वस्य अवच्छेद्यतायां सत्त्वेन तदनिरूपितावच्छेद्यताशून्यप्रतियोगिताकत्वविरहात् कथं निर्धूमवृत्तित्वत्वावच्छिन्नाभावस्य लक्षणघटकत्वमिति शंका भवति,

तथापि प्रतियोगिताविशेषोपलक्षिताभाववद्वृत्तित्वत्वपर्याप्तनिरूपकताकान्यत्वं अनिरूपितान्तेन न विवक्ष्यते । किं तु अभाववद्वृत्तित्वत्वनिष्ठनिरूपकताकान्यत्वमेव । निर्धूंमवृत्तित्वत्वशरीरे धूमाभावविशेषणतया धूमाभावत्वस्य अधिकस्य प्रवेशेऽपि अभाववद्वृत्तित्वत्वरूपत्वमक्षतमिति तन्निष्ठनिरूपकताकान्यत्वं अवच्छेद्यतायां नास्तीति अभाववद्वृत्तित्वत्वानिरूपितावच्छेद्यताशून्यप्रतियोगिताकत्वं निर्धूमवृत्तित्वत्वेन निर्धूमवृत्तित्वाभावेऽस्तीति तमादाय अतिव्याप्तिवारणं संभवतीति भावः । \</

100.3\>

\<

100.4\>

गुरुधर्मस्य अभावप्रतियोगितानवच्छेदकत्वेऽति व्याप्तिशङ्का ।

 विवरणम्



 न च अभावप्रतियोगिकोटाविति (पृ.564) । अभावप्रतियोगिशरीरे कस्यापि उपलक्षणतया भानं न संभवति । अनुभवविरुद्धत्वात् । प्रकृते च साध्याभाववद्वृत्तित्वत्वानिरूपितत्वं नाम साध्याभाववद्वृत्तित्वत्वनिरूपितत्वाभावः,

निरूपितत्वसंबन्धावच्छिन्नसाध्याभाववद्वृत्तित्वत्वाभावो वा । एतत्प्रतियोगिशरीरेप्रविष्टे साध्याभावे साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगितायाः उपलक्षणतया निवेशः कथं संभवतीति शङ्का ।

 समाधानं तु---प्रतियोगितासंसर्गकाभावबुद्धावेव अभावप्रतियोगिशरीरे कस्यापि उपलक्षणतया भानं न संभवति । प्रतियोगिताप्रकारकाभावबुद्धौ तु प्रतियोगिशरीरे उपलक्षणतया भान सर्वसंमतम् । यथा घटत्वावच्छिन्नप्रतियोगिताकाभावविषयकं \`

जात्यवच्छिन्नप्रतियोगिताकोऽभावः'

इत्याकारकं ज्ञानं भवति,

तत्र ज्ञाने प्रतियोगिता प्रकारतया भासते,

न तु संसर्गतया । तत्र च अभावप्रतियोगिकोटिप्रविष्टे घटत्वे जातित्वम् उपलक्षणतया भासते इति सिद्धान्तः । प्रकृतलक्षणेऽपि प्रतियोगितानां प्रकारविधया निवेशः क्रियते । तथा च साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताको योऽभावः तद्वद्वृत्तित्वत्वनिरूपितत्वनिष्ठप्रतियोगिताकाभाववत् समानाधिकरणधर्मनिरूपितं च यत् अवच्छेद्यत्वम्,

तदभाववत्प्रतियोगिताकाः यावन्तोऽभावाः वृत्तिमद्वृत्तयः तद्वान् हेतुः'

इत्याकारके व्याप्तिज्ञाने प्रतियोगितायाः प्रकारतया भानात् तत्र साध्याभावांशे साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकत्वम् उपलक्षणतया भातुमर्हतीति तात्पर्यम् ।

 तथात्वादिति (पृ.564) । अनुभवविरुद्धत्वात् इत्यर्थः । अत एवेति (पृ.564) । प्रतियोगिताप्रकारकाभावबुद्धौ अभावप्रतियोगिकोटौ उपलक्षणतया भानस्य सर्वसंमतत्वादित्यर्थः । \</

100.4\>

\<

100.5\>

गुरुधर्मस्य अभावप्रतियोगितानवच्छेदकत्वेऽति व्याप्तिशङ्का ।

 विवरणम्



 न च तादृशनिरूपितत्वप्रतियोगिकस्येति (पृ.566) । साध्याभाववद्वृत्तित्वत्वानिरूपितत्वं हि साध्याभाववद्वृत्तित्वत्वनिरूपितत्वप्रतियोगिकः अभावः । अथ वा साध्याभाववद्वृत्तित्वत्वनिरूपितत्वत्वावच्छिन्नप्रतियोगिताकाभावः । उभयथापि निर्धूमवृत्तित्वाभावीयप्रतियोगितानिष्ठायां अवच्छेद्यतायां साध्याभाववद्वृत्तित्वत्वनिरूपितत्वस्य सत्त्वेऽपि पूर्वक्षणवृत्तित्वविशिष्टनिरूपितत्वस्य अभावात् तादृशनिरूपितत्वाभाववदवच्छेद्यताकप्रतियोगिताकत्वमेव निर्धूमवृत्तित्वत्वावच्छिन्नाभावेऽस्ति इति खतमसौ लक्षणघटक इति शङ्का ।

 समाधानं तु---साध्याभाववद्वृत्तित्वत्वानिरूपितत्वं नाम साध्याभाववद्वृत्तित्वत्वनिरूपितत्वत्वावच्छिन्नप्रतियोगिताकाभावः । तत्र अवच्छेदकतायां पर्याप्तिर्निवेश्यते । तथा च साध्याभाववद्वृत्तित्वत्वनिरूपितत्वत्वपर्याप्तावच्छेदकताकप्रतियोगिताकाभावः साध्याभाववद्वृत्तित्वत्वानिरूपितत्वम् । निर्धूमवृत्तित्वाभावीयप्रतियोगितानिष्ठावच्छेद्यतायां पूर्वक्षणवृत्तित्वविशिष्टं यत् धूमाभाववद्वृत्तित्वत्वनिरूपितत्वम्,

तदभावस्य सत्त्वेऽपि धूमाभाववद्वृत्तित्वत्वनिरूपितत्वत्वपर्याप्तावच्छेदकताकनिरूपितत्वनिष्ठप्रतियोगिताकः अभावः नास्ति । अधिके पूर्वक्षणवृत्तित्ववैशिष्ट्येऽपि अवच्छेदकतायाः पर्याप्तेः । तथा च उक्ताभावरूपानिरूपितत्वविरहेण तदनिरूपितावच्छेद्यताशून्यप्रतियोगिताकत्वं निर्धूमवृत्तित्वत्वावच्छिन्नाभावेऽक्षतमिति तमादाय अतिव्याप्तिवारणं संभवतीति । तथा च अभावधर्मस्य उपलक्षणतया निवेशे न कोऽपि दोष इति \`

यदि च अभावधर्म' (

पृ.566) इत्यारभ्य \`

इत्युच्यते' (

पृ.566) इत्यन्तस्य सारांशः ।

 तदापीत्यादि (पृ.566) । साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकत्वोपलक्षिताभाववद्वृत्तित्वत्वानिरूपितसमानाधिकरणधर्मनिरूपितावच्छेद्यत्वाभाववत्प्रतियोगिताकाभावः इति विवक्षणेऽपि \`

घटत्वभिन्नं प्रमेयत्वात्'

इत्यत्र व्यभिचारिण्यतिव्याप्तिः । घटत्वभेदाभाववति घटत्वे प्रमेयत्वसत्त्वात् अयं व्यभिचारी । अत्र साध्याभावः धटत्वभेदाभावः घटत्वत्वस्वरूपः । साध्याभावमारभ्य विशेषणतयैव निवेशात् घटत्वत्वविशिष्टघटत्ववृत्तित्वत्वानिरूपितसमानाधिकरणधर्मनिरूपितावच्छेद्यत्वाभाववत्प्रतियोगिताकाभाव इत्यनेन कः अभावः गृह्यते इति विचारणीयम् । घटत्वत्वरूपविशेषणविशिष्टघटत्ववृत्तित्वत्वावच्छिन्नाभावः गृह्यते वा,

निर्विशेषणकघटत्ववृत्तित्वत्वावच्छिन्नाभावः गृह्यते वा इति ।

 आद्ये निर्विशेषणक घटत्ववृत्तित्वत्वापेक्षया घटत्वत्वविशिष्टघटत्ववृत्तित्वत्वस्य गुरूत्वेन अभावप्रतियोगितानवच्छेदकतया तदवच्छिन्नप्रतियोगिताकाभावाप्रसिद्ध्या तस्य अभावस्य ग्रहणमेव न संभवति ।

 द्वितीये निर्विशेषणकघटत्ववृत्तित्वाभावीयप्रतियोगितानिष्ठावच्छेद्यतायां घटत्वत्वविशिष्टघटत्ववृत्तित्वत्वानिरूपितत्वसत्त्वेन निर्विशेषणकघटत्ववृत्तित्वत्वरूपसमानाधिकरणधर्मनिरूपितत्वस्य च सत्त्वेन साध्याभाववद्वृत्तित्वत्वानिरूपितसमानाधिकरणधर्मनिरूपितावच्छेद्यताशून्यप्रतियोगिताकत्वं घटत्ववृत्तित्वत्वावच्छिन्नाभावस्य नास्तीति न तस्य लक्षणघटकतया । अन्ततः व्यधिकरणधर्मावच्छिन्नाभावस्य घटत्वादिना घटत्ववृत्तित्वाभावस्यैव लक्षणघटकतया तस्य च केवलान्वयित्वेन हेतावपि सत्त्वात् अतिव्याप्तिरिति भावः । \</

100.5\>

\<

100.6\>

गुरुधर्मस्य अभावप्रतियोगितानवच्छेदकत्वेऽति व्याप्तिशह्का ।

 विवरणम्



 न च जातेः इत्यादि (पृ.568) । जातेः समवायसंबन्धेनैव स्वरूपतः अवच्छेदकत्वम् । न तु समवायातिरिक्तसंबन्धेन । अत एव \`

सास्नदिमान् गोत्वात्'

इत्यादौ गोत्वनिष्ठायां साध्यव्याप्तौ गोत्वनिष्ठं गोपदप्रवृत्तिनिमित्तत्वं वा गवेतरासमवतत्वं वा अवच्छेदकमिति स्वीकुर्वन्ति । यदि तु समवायातिरिक्तसंबन्धेनापि जातेः स्वरूपतः अवच्छेदकत्वं स्यात्,

तदा गोत्वरूपहेतोः स्वरूपतः तादात्म्यसंबन्धेन व्याप्यतावच्छेदकत्वसंभवात् गोपदप्रवृत्तिनिमित्तत्वादेः व्याप्यतावच्छेदकत्वस्वीकारः अनावश्यकः ।

 इत्थं च निर्विशेषणघटत्ववृत्तित्वत्वमेव न संभवति । घटत्वस्य वृत्तित्वे समवायातिरिक्तनिरूपितत्वसंबन्धेन विशेषणत्वात् स्वरूपतः विशेषणत्वासंभवात् । घटत्वत्वेनैव प्रमेशस्य आवश्यकत्वात् । तथा च घटत्वत्ववद्वृत्तित्वाभावप्रतियोगितावच्छेदकत्वं घटत्वत्ववद्वृत्तित्वत्वस्यैव । घटत्वत्वाघटितस्य लघुधर्मस्य अभावात् । घटत्वत्ववद्वृत्तित्वत्वावच्छिन्नप्रतियोगितायां घटत्वत्वरूपः यः साध्याभावः तद्वद्वृत्तित्वत्वनिरूपितावच्छेद्यतायाः सत्त्वेऽपि तदनिरूपितावच्छेद्यता नास्तीति तदनिरूपितावच्छेद्यताशून्यप्रतियोगिताकाभावः घटत्वत्ववद्वृत्तित्वत्वावच्छिन्नाभावः तद्वत्त्वं प्रमेयत्वरूपहेतौ नास्तीति न च वाच्यम् ।

 जातेः समवायेनैव स्वरूपतोऽवच्छेदकत्वम् इति नियमे प्रमाणाभावात् । \`

गोत्वप्रकारकज्ञानवानहम्'

इत्याकारके गोत्वप्रकारिताप्रकारकज्ञानविशेष्यकानुव्यवसाये प्रकारितायां समवायातिरिक्तनिरूपितत्वसंबन्धेन गोत्वजातेः स्वरूपत एव प्रकारत्वात् । तथा च समवायनिरूपितत्व-एतदुभयातिरिक्तसंनब्धेन जातेः न स्वरूपतो भानमित्येव नियमः । प्रकृते घटत्ववृत्तित्वत्वावच्छिन्नाभावबुद्धौ वृत्तित्वांशे निरूपितत्वसंबन्धेनैव घटत्वस्य भानात् तस्य स्वरूपतः भानं संभवतीति निर्विशेषणकघटत्ववृत्तित्वत्वरूपः लघुधर्मः संभवतीति तदपेक्षया गुरुधर्मस्य घटत्वत्ववद्वृत्तित्वत्वस्य अभावप्रतियोगितानवच्छेदकतया तदवच्छिन्नाभावमादाय अतिव्याप्तिवारणासंभवात् पूर्वोक्तरीत्या व्यधिकरणधर्मावच्छिन्नाभावमादाय अतिव्याप्तिर्दुर्वारा इति भावः ।

 यदि च अभावांशस्यापीति (पृ.568) । अभावस्यापि उपलक्षणतयैन प्रवेशः । तथा च साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावोपलक्षिताधिकरणवृत्तित्वत्वानिरूपितसमानाधिकरणधर्मनिरूपितावच्छेद्यताशून्यप्रतियोगिताकाः वृत्तिमद्वृत्तयः यावन्तोऽभावाः तद्वत्त्वं व्याप्तिः ।

 \`

घटत्वभिन्नं प्रमेयत्वात्'

इत्यत्र घटत्ववृत्तित्वत्वावच्छिन्नाभावप्रतियोगितावच्छेदकोटौ घटत्वस्य स्वरूपतः प्रवेशात् घटत्वांशे साध्याभावोऽपि न विशेषणम्,

साध्याभावातिरिक्तमपि न किञ्चिद्विशेषणम् । अतः साध्याभावातिरिक्तविशेषणाविशेषितघटत्ववृत्तित्वत्वनिरूपितावच्छेद्यतैव प्रतियोगितायामस्ति । तद्भिन्नावच्छेद्यता नास्ति इति कृता तच्छून्यप्रतियोगिताकत्वेन घटत्ववृत्तित्वत्वावच्छिन्नाभावस्यापि लक्षणघटकतया तद्वत्त्वस्य हेतावभावात् नातिव्याप्तिरिति भावः ।

 तदा तादृशाभावमादाय इति (पृ.569) । साध्याभावातिरिक्तेत्यादिरीत्या निवेशेऽपि \`

इदं वाच्यं घटत्वत्वात्'

इत्यत्र व्यधिकरणधर्मावच्छिन्नसाध्याभावोपलक्षितं अधिकरणं घटत्वम्,

तद्वृत्तित्वत्वावच्छिन्नः अभावः लक्षणघटकः स्यात् । घटत्वांशे साध्याभावस्य तदतिरिक्तस्य च अविशेषणत्वेन घटत्ववृत्तित्वत्वावच्छिन्नाभावस्य उक्तविशेषणाक्रान्ततया लक्षणघटकत्वात् तद्वत्त्वस्य घटत्वत्वरूपहेतौ विरहात् अव्याप्तिः । घटत्वत्वे घटत्ववृत्तित्वस्यैव सत्त्वात् ।

 ननु समवायसंबन्धेन प्रकारित्वनिष्ठनिरूपितत्वसंबन्धेन च जातेः स्वरूपतः भानम् । तदतिरिक्तसंबन्धेन तु स्वरूपतः भानं नास्ति । घटत्ववृत्तित्वाभावशरीरे वृत्तित्वनिष्ठनिरूपितत्वसंबन्धेनैव घटत्वस्य प्रकारत्वात् किंचिद्रूपेणैव भानमाश्यकमिति न पूर्वोक्तदोषः अभावप्रभृतिविशेषणत्वपक्षे इत्यतः दोषान्तरमाह---एवं साध्याभाववद्वृत्तितात्वशरीरे इति (पृ.564) । अभावप्रभृतिविशेषणत्वपक्षे साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकत्वोपलक्षिताभावविशिष्टाधिकरणवृत्तित्वत्वानिरूपित-समानाधिकरणधर्मनिरूपितावच्छेद्यताशून्यप्रतियोगिताकाः यावन्तोऽभावाः वृत्तिमद्वृत्तयः तद्वत्त्वमिति लक्षणम् । तत्र वृत्तिमद्वृत्तित्वविशेषणं व्यर्थम् । \`

वन्हिमान् धूमात्'

इत्यादौ व्यधिकरणधर्मावच्छिन्नसाध्याभाववद्वृत्तित्वस्य यः समानाधिकरणधर्मावच्छिन्नाभावः जगत्संयुक्तत्वत्वेन जगत्संयुक्तत्वाभावः अवृत्तौ आकाशादौ प्रसिद्धः,

तद्वत्वस्य हेतौ विरहात् प्रसक्तायाः अव्याप्तेर्वारणाय हि वृत्तिमद्वृत्तित्वमुपात्तम् ।

 उक्तविवक्षायां तु जगत्संयुक्तत्वाभावीयप्रतियोगितानिष्ठायां अवच्छेद्यतायां संयुक्तत्वत्वरूपलघुधर्मनिरूपितत्वमेवास्ति । न तु साध्याभावविशिष्टजगत्संयुक्तत्वत्वनिरूपितत्वम् इति तदनिरूपितसंयुक्तत्वत्वरूपसमानाधिकरणधर्मनिरूपितावच्छेद्यतावतप्रतियोगिताक एव जगत्संयुक्तत्वाभावः,

न तु तच्छून्यप्रतियोगिताक इति तस्य लक्षणाघटकतया तमादाय अव्याप्त्यप्रसक्तेः वृत्तिमद्वृत्तित्वरूपविशेषणं व्यर्थं स्यात् इति भावः । \</

100.6\>

\<

101.1\>

गुरूधर्मस्य अभावप्रतियोगितावच्छेदकत्वमतावलम्बनम् ।

 विवरणम्



 उक्ताक्षेपे समाधानं वक्तुमारभते---अत्र वदन्तीत्यादिना (पृ.573) । गुरुधर्मस्य अभावप्रतियोगितावच्छेदकत्वमतानुसारेण इदं लक्षणमभिहितम् । अतः व्यभिचारिणि नातिव्याप्तिः । परन्तु \`

वन्हिमान् धूमात्'

इत्यादौ व्यधिकरणधर्मावच्छिन्नसाध्याभाववन्महानसवृत्तित्वत्वावच्छिन्नाभावमादाय अव्याप्तिः प्रसजति । तद्वारणाय साध्याभाववद्वृत्तित्वत्वपर्याप्तावच्छेदकताभिन्नसमानाधिकरणधर्मनिष्ठावच्छेदकत्वानिरूपकप्रतियोगिताकाभावः साध्याभाववद्वृत्तित्वाभावः इत्यनेन विवक्षितः । व्यधिकरणधर्मावच्छिन्नसाध्याभाववन्महानसवृत्तित्वत्वनिष्ठायां अवच्छेदकतायां साध्याभाववद्वृत्तित्वत्वपर्याप्तत्वं नास्ति । महानसस्य अधिकस्य प्रवेशात् । तथा च साध्याभाववद्वृत्तित्वत्वापर्याप्तावच्छेदकताभिन्नसमानाधिकरणधर्मनिष्ठावच्छेदकतानिरूपकप्रतियोगिताकत्वमेव उक्ताभावस्य वर्तते । न तु तदनिरूपितप्रतियोगिताकत्वम् इति तस्य लक्षणाघटकतया न तमादाय अव्याप्तिरिति भावः । \</

101.1\>

\<

101.2\>

गुरूधर्मस्य अभावप्रतियोगितावच्छेदकत्वमतावलम्बनम् ।

 विवरणम्



 न च एवमिति (पृ.573) । एवं रीत्या विवक्षणे समानाधिकरणपदोपादानं निषेधद्वयनिवेशनं च व्यर्थम् । साध्याभाववद्वृत्तित्वत्वपर्याप्तावच्छेदकताकप्रतियोगिताकाभावस्यैव निवेशयितुमुचितत्वात् । व्यधिकरणधर्मावच्छिन्नाभावस्य घटत्वेन जगद्वृत्तित्वाभावस्य असंग्रहेऽपि साध्याभाववद्वृत्तित्वत्वेन घटाभावस्यापि व्यधिकरणधर्मावच्छिन्नाभावस्य साध्याभाववद्वृत्तित्वत्वपर्याप्तावच्छेदकताकप्रतियोगिताकत्वेन लक्षणघटकतया तमादायैव केवलान्वयिसाध्यकस्थले लक्षणसमन्वयसंभवात् इति भावः ।

 समाधत्ते---विषयितासंबन्धेनेति (पृ.574) । \`

इदं वाच्यम्,

विषयितासंबन्धेन घटात्'

इत्यत्र ज्ञानं पक्षः । वाच्यत्वं साध्यम् । घटः हेतुः । स च विषयितासंबन्धेन पक्षे वर्तत इति हेतुतावच्छेदकसंबन्धः विषयितासंबन्धः । अत्र व्यधिकरणधर्मावच्छिन्नसाध्याभाववन्निरूपितविषयितासंबन्धावच्छिन्नवृत्तित्वं साध्याभाववन्निरूपितविषयत्वरूपम् । साध्याभाववद्वृत्तित्वत्वं साध्याभाववन्निरूपितविषयतात्वरूपम् । विषयतायाः विषयस्वरूपत्वमिति मते विषयतावृत्ति विषयतात्वं विषयवृत्तीति वक्तव्यम् । सर्वमपि विषय इति कृत्वा विषयतात्वं सर्ववृत्ति,

अत एव केवलान्वयि । तत्तु कस्या अपि प्रतियोगितायाः व्यधिकरणं न भवतीति साध्याभाववद्विषयतात्वावच्छिन्नप्रतियोगिताकाभावाप्रसिद्ध्या अत्र अव्याप्तिः । तद्वारणाय समानाधिकरणपदं निषेधद्वयं च आवश्यकम् । तन्निवेशे व्यधिकरणधर्मावच्छिन्नयत्किंचिदभावमादाय लक्षणसमन्वयः संभवतीति भावः । \</

101.2\>

\<

101.3\>

गुरूधर्मस्य अभावप्रतियोगितावच्छेदकत्वमतावलम्बनम् ।

 विवरणम्



 न च साध्याभाववदिति (पृ.575) । \`

वाच्यं विषयितया घटात्'

इत्यत्र साध्याभाववद्विषयतात्वं येन संबन्धेन अवृत्ति तादृशसंयोगादिरूपव्यधिकरणसंबन्धावच्छिन्नसाध्याभाववद्विषयत्वत्वनिष्ठावच्छेदकताकप्रतियोगिताकाभावमादाय लक्षणसमन्वयः संभवति । अतः समानाधिकरणपदं निषेधद्वयं च मास्तु इति नाशङ्कनीयम् । साध्याभाववद्वृत्तित्वत्वपर्याप्तावच्छेदकताकप्रतियोगिताकाभावः इत्यत्र अवच्छेदकतायां स्वरूपसंबन्धावच्छिन्नत्वम् अवश्यं निवेशनीयम् । अन्यथा \`

इदं कपालम्'

समवायसंबन्धेन घटात् इत्यत्र अव्याप्तिः । अत्र साध्याभावः कपालत्वाभावः । तद्वद्वृत्तित्वत्वावच्छिन्नाभावः इत्यनेन कालिकसंबन्धेन कपालत्वाभाववद्वृत्तित्वत्वविशिष्टस्य योऽभावः स गृह्यते । स च ध्वंसानधिकरणे वृत्तिमति वर्तमानतया लक्षणघटकः । हेतौ नास्ति । कालिकसंबन्धेन साध्याभाववद्वृत्तित्वत्वविशिष्टस्य संयोगादिध्वंसस्य घटे सत्त्वात् । ध्वंसमात्रं कालोपाधिरिति नये ध्वंसः कालिकसंबन्धेन साध्याभाववद्वृत्तित्वत्वविशिष्टो भवति । प्रतियोगितावच्छेदकतायां स्वरूपसंबन्धावच्छिन्नत्वनिवेशे तु स्वरूपसंबन्धेन साध्याभाववद्वृत्तित्वत्वविशिष्टस्य साध्याभाववद्वृत्तित्वस्य अभाव एव लक्षणघटकः । स च हेतौ घटे अस्त्येव । कपालत्वाभाववद्वृत्तित्वविरहात् इति नाव्याप्तिः ।

 इत्थं च \`

वाच्यं विषयितया घटात्'

इत्यत्रापि व्यधिकरणधर्मावच्छिन्नसाध्याबाववद्विषयतात्वनिष्ठस्वरूपसंबन्धावच्छिन्नावच्छेदकताकप्रतियोगिताकाभाव एव ग्राह्यः । स च अप्रसिद्ध इति अव्याप्तिः स्यात् । तद्वारणाय समानाधिकरणपदं निषेधद्वयं च आवश्यकमिति भावः । \</

101.3\>

\<

101.4\>

गुरूधर्मस्य अभावप्रतियोगितावच्छेदकत्वमतावलम्बनम् ।

 विवरणम्



 \`

इदं वाच्यम्,

विषयितासंबन्धेन घटात्'

इत्यत्र प्रकारान्तरेण अव्याप्तिं वारयतां मतम् अनूद्य दूषयति--विषयताया जात्यादिरूपत्वेऽपि इत्यादिना । \`

इदं वाच्यम्,

विषयितासंबन्धेन घटात्'

इत्यत्र साध्याभाववद्वृत्तित्वत्वं साध्याभाववद्विषयतात्वरूपम् । विषयताया विषयस्वरूपत्वेन विषयतात्वस्य केवलान्वयित्वात् तदवच्छिन्नप्रतियोगिताकः अभावः कथं प्रसिद्ध्यतीत्याशङ्कायां केचिदेवं वदन्ति---विषयतायाः जात्यादिविषयस्वरूपत्वेऽपि विषयतात्वेन रूपेण जात्यादेः न समवायसंबन्धेन वृत्तिः । विषयतात्वविशिष्टविषयतायाः जात्यादावपि सत्त्वेन तत्र जातिस्वरूपविषयतायाः समवायसंबन्धेन अवृत्तेः । तथा च विषयतात्वविशिष्टविषयता स्वरूपसंबन्धेनैव वर्तते । समवायसंबन्धस्तु व्यधिकरणसंबन्धः । एवं च साध्याभाववद्विषयतात्वावच्छिन्नविषयतानिष्ठसमवायसंबन्धावच्छिन्नप्रतियोगिताकाभाव एव लक्षणघटकः । तद्वत्त्वस्य हेतौ सत्त्वात् नाव्याप्तिरिति ।

 स्वस्मिन्नेवेति । विषयतात्मकजात्यादावेवेत्यर्थः । एतेन जातेः घटादौ समवायेन सत्त्वात् समवायसंबन्धावच्छिन्नविषयत्वाभावस्य घटादिवृत्तित्वं कथमिति शङ्का निरस्ता ।

 तेषां मतं दूषयति---इत्यपि न इति । कालज्ञानादिरूपहेताविति । अत्र कालपदं क्रियापरम् । \`

वन्हिमान् तत्क्रियातः', \`

आत्मा ज्ञानात्'

इत्यादौ अव्याप्तिः । तथा हि--प्रथमस्थले साध्याभाववद्वृत्तित्वत्वावच्छिन्नसाध्याभाववद्वृत्तित्वनिष्ठकालिकसंबन्धावच्छिन्नप्रतियोगिताकाभावोऽपि यावदन्तर्गतः । अयं च कालभिन्ने वृत्तिमति नित्यगुणादौ प्रसिद्धः । तत्र साध्याभाववद्वृत्तित्वस्य स्वरूपसंबन्धेन सत्त्वेऽपि कालिकसंबन्धेन तदभावात् । तद्वत्त्वं तत्क्रियारूपहेतौ नास्ति । \`

क्रियामात्रं कालोपाधिः'

इति सिद्धान्ते तत्क्रियायां साध्याभाववद्वृत्तित्वस्य कालिकसंबन्धेन सत्त्वात् साध्याभाववद्वृत्तित्वनिष्ठकालिकसंबन्धावच्छिन्नप्रतियोगिताकाभावस्य तत्क्रियायां विरहात् अव्याप्तिः ।

 \`

अयम् आत्मा ज्ञानात्'

इति द्वितीयस्थले साध्याभाववद्वृत्तित्वत्वावच्छिननसाध्याभाववद्वृत्तित्वनिष्ठविषयितासंबन्धावच्छिन्नप्रतियोगिताकाभावोऽपि यावदन्तर्गतः । स च ज्ञानभिन्नेवृत्तिमति निर्विषयके घटादौ वर्तते । घटादौ साध्याभाववद्वृत्तित्वस्य विषयितासंबन्धेन अभावात् । तादृशाभाववत्त्वं ज्ञानरूपहेतौ नास्ति । सविषयके ज्ञाने साध्याभाववद्वृत्तित्वस्यैव विषयितासंबन्धेन सत्त्वात् इत्यव्याप्तिः । तद्वारणाय प्रतियोगितायां स्वरूपसंबन्धावच्छिन्नत्वं निवेशनीयम् । क्रियाज्ञानादिरूपहेतौ कालिकविषयितादिसंबन्धेन साध्याभाववद्वृत्तित्वस्य सत्त्वेऽपि स्वरूपसंबन्धेन असत्त्वात् स्वरूपसंबन्धावच्छिन्नवृत्तित्वाभावः अस्तीति नाव्याप्तिः ।

 एवं च \`

वाच्यं विषयितया घटात्'

इत्यत्र साध्याभाववद्विषयतात्वावच्छिन्नस्व्रूपसंबन्धावच्छिन्नप्रतियोगिताकाभाव एव लक्षणघटको वाच्यः । स च अप्रसिद्ध इति पूर्वोंक्तरीतिरेव आदरणीया इति भावः ।

 कालिकविषयितादीति । कालिकविषयितादिसंबन्धावच्छिन्नप्रतियोगिताकः यः साध्याभाववद्वृत्तित्वत्वावच्छिन्नाभावः तस्येत्यर्थः । \</

101.4\>

\<

101.5\>

गुरूधर्मस्य अभावप्रतियोगितावच्छेदकत्वमतावलम्बनम् ।

 विवरणम्



 न च एवमिति । निषेधद्वयसमानाधिकरणपदयोः उपादानेऽपि वाच्यत्वसाध्यके विषयितासंबन्धेन घटादिहेतौ अव्याप्तिः । घटत्वेन साध्याबाववद्विषयत्वाभावम् आदाय समन्वयः कार्यः । परन्तु घटत्वं साध्याभाववद्वृत्तित्वत्वातिरिक्तं भवति । घटात्मकविषयतानिष्ठतया समानाधिकरणं च भवति । साध्याभाववद्वृत्तित्वत्वातिरिक्तसमानाधिकरणधर्मावच्छिन्नप्रतियोगिताक तया घटत्वेन साध्याभाववद्विषयत्वाभावस्य तदनवच्छिन्नप्रतियोगिताकत्वविरहात् इति न च वाच्यम् ।

 घटत्वादिना पटाद्यभावस्यैव तथात्वात् । घटत्वस्य पटावृत्तितया घटत्वेन पटाभावस्य व्यधिकरणधर्मावच्छिन्नप्रतियोगिताकतया समानाधिकरणधर्मानवच्छिन्न प्रतियोगिताकाभावरूपत्वात् घटत्वेन पटाभावस्य,

तमादायैव लक्षणसमन्वयात् नाव्याप्तिरिति भावः । \</

101.5\>

\<

101.6\>

गुरूधर्मस्य अभावप्रतियोगितावच्छेदकत्वमतावलम्बनम् ।

 विवरणम्



 पुनः शङ्कते---अथ एवमपीति । साध्याभाववद्वृत्तित्वत्वातिरिक्तसमानाधिकरणधर्मानवच्छिन्नप्रतियोगिताकः अभावः इति प्रथमः कल्पः । समानाधिकरणपदस्थाने साध्याभाववद्वृत्तित्ववृत्तिपदं निक्षिप्य साध्याभाववद्वृत्तित्वत्वातिरिक्तसाध्याभाववद्वृत्तित्ववृत्तिधर्मानवच्छिन्नप्रतियोगिताकः अभावः इति द्वितीयः कल्पः । तत्र द्वितीयकल्परीत्या \`

इदं वाच्यं विषयितासंबन्धेन घटात्'

इत्यत्र अव्याप्तिः । प्रथमकल्पे इव घटत्वेन पटाभावमादाय द्वितीयकल्पे समन्वयः कर्तुं न शक्यते । घटत्वेन पटाभावस्य उक्तविशेषणानाक्रान्तत्वात् । घटत्वं हि साध्याभाववद्वृत्तित्वत्वातिरिक्तोधर्मः । एवं साध्याभाववद्वृत्तित्ववृत्तिश्च । साध्याभाववद्वृत्तित्वं साध्याभाववद्विषयत्वरूपम् । विषयत्वस्य विषयस्वरूपतया घटस्वरूपमपि साध्याभाववद्विषयत्वं भवति । तत्र घटत्वस्य वृत्तित्वात् घटत्वं साध्याभाववद्वृत्तित्ववृत्ति । तदनवच्छिन्नप्रतियोगिताकः घटत्वेन पटाभावो न भवतीति तस्याभावस्य लक्षणाघटकतया तमादायापि समन्वयः न संभवति ।

 न च \`

गगनेनसाध्याभाववद्विषयत्वं नास्ति'

इति प्रतीतिसिद्धः अभावः लक्षणघटकः । गगनस्य साध्याभाववद्वृत्तित्वत्वातिरिक्तत्वेऽपि साध्याभाववद्वृत्तित्ववृत्तित्वं नास्ति,

तस्य अवृत्तिपदार्थत्वात् । तथा च गगनावच्छिन्नप्रतियोगिताकः उक्ताभावः साध्याभाववद्वृत्तित्ववृत्तिधर्मानवच्छिन्नप्रतियोगिताक इति लक्षण घटकः । तद्वत्त्वस्य हेतौ सत्त्वात् नाव्याप्तिः इति वाच्यम् ।

 गगनस्यापि विषयतारूपवृत्तित्वनिष्टत्वात् । विषयतायाः विषयस्वरूपत्वमते गगनं गगननिष्ठविषपत्वस्वरूपम् । विषयत्वं गगननिष्ठं चेत् गगनमपि विषयत्वनिष्ठमेव । विषयविषयत्वयोः ऐक्यात् । तथा च गगनावच्छिन्नप्रतियोगिताकाभावस्यापि लक्षणाघटकतया उक्ताभावाप्रसिद्ध्या अव्याप्तिः ।

 न च---येन रूपेण यत् साध्याभाववद्वृत्तित्ववृत्ति तद्रूपविशिष्टतदनवच्छिन्नप्रतियोगिताकाभावः विवक्षितः । गगनं विषयतायां विषयतात्वरूपेणैव वर्तते न तु गगनत्वेन रूपेण । तद्रूपविशिष्टतदनवच्छिन्नप्रतियोगिताकः विषयतात्वविशिष्टगगनानवच्छिन्नप्रतियोगिताकः अभावः गगनत्वविशिष्टगगनावच्छिन्नप्रतियोगिताकः \`

गगनत्वविशिष्टगगनेन साध्याभाववद्विषयत्वं नास्ति'

इति प्रतीतिसिद्धः अभावः । तद्वत्त्वं हेतावस्तीति नाव्याप्तिः इति---वाच्यम् ।

 एवमपि सर्वत्र सद्धेतौ व्यधिकरणधर्मावच्छिन्नसाध्याभाववद्वृत्तित्वस्य - जगद्वृत्तित्वस्य तद्व्यक्तित्वेन रूपेण योऽभावः तमादाय असंभवः स्यात् । तत्र तद्व्यक्तित्वं साध्याभाववद्वृत्तित्वत्वातिरिक्तम् । तथापि येन रूपेणेत्यादि विशेषणानाक्रान्तम् । स्वरूपत एव तस्य साध्याभाववद्वृत्तित्ववृत्तित्वात् किञ्चिद्रूपेण अवृत्तेः । स च अभावः अवृत्तौ प्रसिद्धः हेतौ नास्तीति असंभवः स्यात्---इति \`

अथ'

इत्यादिना आक्षेपः ।

 येन रूपेण इत्यादि । साध्याभाववद्वृत्तित्वनिरूपित---स्वनिष्ठवृत्तितावच्छेदकधर्मनिष्ठावच्छेदकताकसाध्याभाववद्वृत्तित्वत्वातिरिक्तनिष्ठावच्छेदकत्वानिरूपकप्रतियोगिताकाभावः साध्याभाववद्वृत्तित्वाभाव इति निष्कर्षः । स्वपदं साध्याभाववद्वृत्तित्वत्वातिरिक्तपरम् ।

 उक्ताक्षेपं समाधत्ते---येन संबन्धेन यद्वर्तत इत्यादिना । साध्याभाववद्वृत्तित्ववृत्तिधर्मानवच्छिन्नप्रतियोगिताकः इत्यस्य अयमर्थः---येन संबन्धेन यद्वर्तते तत्संबन्धावच्छिन्नतन्निष्टावच्छेदकताकान्यप्रतियोगिताक इति । एवं च संयोगसंबन्धेन \`

घटत्ववान् नास्ति'

इति प्रतीतिसिद्धः संयोगसंबन्धावच्छिन्नघटत्वनिष्ठावच्छेदकताकप्रतियोगिताकाभावः पूर्वोक्तस्थले लक्षणघटकः । संयोगसंबन्धेन घटत्वं न वर्तते । अतः तन्निष्ठावच्छेदकतापदेन संयोगसंबन्धावच्छिन्नघटत्वनिष्ठावच्छेदकता न ग्रहीतुं शक्यते । संयोगसंबन्धेन घटः वर्तते । अतः संयोगसंबन्धावच्छिन्ना घटनिष्ठा अवच्छेदकता । तन्निरूपकप्रतियोगिताभिन्नत्वं संयोगसंबन्धावच्छिन्नघटत्वनिष्ठावच्छेदकताकप्रतियोगितायामस्तीति तन्निरूपकमभावमादाय लक्षणसमन्वयः कार्यः । तथा च साध्याभावपदेनव्यधिकरणधर्मावच्छिन्नाभावग्रहणे तद्वृत्तित्वाभाव इत्यनेन व्यधिकरणसंबन्धावच्छिन्नावच्छेदकताकप्रतियोगिताकाभावो ग्राह्य इति सिद्धम् ।

 साध्याभाववद्वृत्तित्वाभावेत्यस्य पर्यवसितार्थस्तु साध्याभाववद्वृत्तित्वत्वनिष्ठस्वरूपसंबन्धावच्छिन्नावच्छेदकताभिन्नसमानाधिकरणसंबन्धावच्छिन्नावच्छेदकत्वानिरूपकप्रतियोगिताकाभाव इति । साध्याभाववद्वृत्तित्ववृत्तिना इति दीधितेरपि अत्रैव तात्पर्यम् । न तु तस्य लक्षणघटकत्वम् । सर्वत्र सद्धेतौ व्यधिकरणसंबन्धावच्छिन्नावच्छेदकताकप्रतियोगिताकाभावमादायैव लक्षणसमन्वयसंभवात् घटत्वेन जगद्वृत्तित्वाभावस्य लक्षणाघटकत्वेऽपि क्षतिविरहात् । तस्य लक्षणघटकत्वावश्यकत्वे हि साध्याभाववद्वृत्तित्ववृत्तित्वस्य आवश्यकता इति भावः । \</

101.6\>

\<

101.7\>

गुरूधर्मस्य अभावप्रतियोगितावच्छेदकत्वमतावलम्बनम् ।

 विवरणम्



 एतेनेति । येन संबन्धेन यद्वर्तते इत्यादिविवक्षणेनेत्यर्थः । साध्याभाववद्वृत्तित्ववातिरिक्तसाध्याभाववद्वृत्तित्ववृत्तिधर्मानवच्छिन्नप्रतियोगिताकः अभावः इत्यस्य यथाश्रुतार्थस्वीकारे \`

वन्हिमान् धूमात्'

इत्यादौ धूमत्वत्वावच्छिन्नधूमत्वाभावस्यापि लक्षणघटकत्वापत्तिः । धूमत्वत्वस्य साध्याभाववद्वृत्तित्त्वत्वातिरिक्तत्वेऽपि साध्याभाववद्वृत्तित्ववृत्तित्वविरहात् वृत्तित्ववृत्तिधर्मानवच्छिन्नप्रतियोगिताकत्वस्य अक्षतत्वात् धूमत्वत्वावच्छिन्नधूमत्वाभावश्च हेतौ धूमे नास्ति । तत्र धूमत्वस्यैव सत्त्वात् इति अव्याप्तिः ।

 प्रतियोगितायां स्वरूपसंबन्धावच्छिन्नत्वनिवेशे उक्ताभावस्य वारणेऽपि धूमत्वप्रकारकप्रमाविषयत्वत्वावच्छिन्न स्वरूपसंबन्धावच्छिन्नप्रतियोगिताकाभावमादाय अव्याप्तिः स्यात् । तद्वारणाय साध्याभाववद्वृत्तित्वप्रतियोगिकत्वमपि अभावे निवेशनीयम् । उक्ताभावयोः धूमत्वप्रतियोगिकत्व - धूमत्वप्रकारकप्रमाविषयत्व प्रतियोगिकत्वसत्त्वेऽपि साध्याभाववद्वृत्तित्वप्रतियोगिकत्वविरहात् तयोः लक्षणाघटकतया नाव्याप्तिरित्यपि अनादेयम् । साध्याभाववद्वृत्तित्वत्वनिष्ठावच्छेदकताभिन्नसमानाधिकरणसंबन्धावच्छिन्नावच्छेदकत्वनिरूपकप्रतियोगिताकत्वविरहेणैव तयोः वारणसंभवात् साध्याभाववद्वृत्तित्वं प्रतियोगिकत्वविशेषणस्य अनावश्यकत्वात् इति भावः ।

 लाघवमिति । घटत्वेन पटाद्यभावसंग्रहानुरोधेन अवच्छेदकताघटकसंबन्धावच्छिन्नत्वं स्वसमानाधिकरणत्वे निवेशनीयमिति समानाधिकरणत्वकल्पे गौरवमिति भावः । \</

101.7\>

\<

102.1\>

गुरुधर्मंस्याभावप्रतियोगितानवच्छेदकत्वमतेन लक्षणपरिष्कारः ।

 विवरणम्



 एतावता गुरुधर्मस्य अभावप्रतियोगितावच्छेदकत्वमतेन परिष्कारः कृतः । अथ गुरुधर्मस्य अभावप्रतियोगितानवच्छेदकत्वमतानुसारेण परिष्कारं करोति - यदि चेत्यादिना । महानसवृत्तित्वत्वेन व्यधिकरणधर्मावच्छिन्नसाध्याभाववद्वृत्तित्वाभावस्यापि लक्षणघटकतया तद्वत्वस्य धूमरूपहेतावभावात् अव्याप्तिः प्रसक्ता । तद्वारणाय साध्याभाववद्वृत्तित्वत्वातिरिक्तेत्यनेन साध्याभाववद्वृत्तित्वत्वाघटकत्वं विवक्षणीयम् । तथा च साध्याभाववद्वृत्तित्वत्वाघटकसमानाधिकरणधर्मानवच्छिन्नप्रतियोगिताकाः यावन्तोऽभावाः वृत्तिमद्वृत्तयः तद्वत्त्वं लक्षणम् । साध्याभाववद्वृत्तित्वत्वाघटकत्वं नाम स्वाविषयकप्रतीतिवृत्तिः या साध्याभाववद्वृत्तित्वत्वरूपविशिष्टनिरूपिता विषयिता तत्कत्वम् । यस्य अघटकत्वमुपपादनीयं स स्वपदार्थः । स्वं - महानसवृत्तित्वत्वम् । स्वाविपयकप्रतीतिः - पर्वतवृत्तित्वविषयकप्रतीतिः । तस्यां साध्याभाववद्वृत्तित्वत्वरूपविशिष्टनिरूपिता विषयिता वर्तते । पर्वतस्यापि व्यधिकरणधर्मावच्छिन्नसाध्याभाववत्त्वात् । एवं च महानसवृत्तित्वत्वस्य साध्याभाववद्वृत्तित्वत्वाघटकत्वमस्ति । प्रतियोगितासमानाधिकरणत्वं च अस्ति । अतः साध्याभाववद्वृत्तित्वत्वाघटकसमानाधिकरणधर्मावच्छिन्नप्रतियोगिताकः महानसवृत्तित्वत्वावच्छिन्नाभावः न भवतीति न तमादाय अव्याप्तिरिति भावः । \</

102.1\>

\<

102.2\>

गुरुधर्मस्याभावप्रतियोगितानवच्छेदकत्वमतेन लक्षणपरिष्कारः ।

 विवरणम्



 ननु एवमपि \`

वन्हिमान् धूमात्'

इत्यादौ वन्ह्यभावत्वावच्छिन्नाभाववारणम् अशक्यम् । वन्ह्यभावत्वस्य उक्ताघटकत्वविरहात् साध्याभाववद्वृत्तित्वत्वविषयकप्रतीतौ वन्ह्यभावत्वस्य विषयत्वात् वन्ह्यभावत्वाविषयकप्रतीतिः घटादिप्रतीतिः । तत्र साध्याभाववद्वृत्तित्वत्वनिरूपितविषयितायाः अवृत्तेः स्वपदेन वन्ह्यभावत्वं ग्रहीतुं न शक्यते । अतः साध्याभाववद्वृत्तित्वत्वाघटकधर्मानवच्छिन्नप्रतियोगिताकत्वात् वह्न्यभावत्वावच्छिन्नाभावस्यापि लक्षणघटकतया तद्वत्वं धूमे नास्तीति अव्याप्तिरित्याशङ्क्याह---स्वाविषयकत्वं चेति (पृ.585) । स्वाविषयकत्वं च इतरविशेषणतानापन्नस्वविषयताशून्यत्वम् । इतरविशेषणतानापन्नत्वं च किंचिन्निष्ठविशेष्यतानिरूपितप्रकारताशून्यत्वम् । \`

वन्ह्यभाववद्वृत्तित्वम्'

इति प्रतीतौ वन्ह्यभावत्वस्य वन्ह्यभावविशेषणतया भानात् इतरविशेषणतानापन्नवन्ह्यभावत्वविषयताशून्यत्वं तादृशप्रतीतौ अक्षतम् । तद्वृत्तित्वं साध्याभाववद्वृत्तित्वत्वनिरूपितविषयितायाम् अस्तीति वह्न्यभावत्वस्य साध्याभाववद्वृत्तित्वत्वाघटकत्वोपपत्तिः । एवं च अघटकधर्मानवच्छिन्नप्रतियोगिताकत्वविरहात् वह्न्यभावाभावः न लक्षणघटकः । अतः वह्न्यभावत्वावच्छिन्नाभावमादाय धूमादौ अव्याप्तिरूपदोषस्य नावकाश इति भावः । \</

102.2\>

\<

102.3\>

गुरुधर्मस्याभावप्रतियोगितानवच्छेदकत्वमतेन लक्षणपरिष्कारः ।

 विवरणम्



 ननु एवमपि \`

धूमवान् वह्नेः'

इत्यादौ \`

निर्धूमवृत्तित्वत्ववान्'

इति प्रतीतौ निर्धूमवृत्तित्वत्वनिष्ठमुख्यविशेष्यताशून्यत्वसत्त्वेन तादृशप्रतीतौ च साध्याभाववद्वृत्तित्वत्वनिरूपितविषयितायाः वृत्तेः निर्धूंमवृत्तित्वत्वस्यापि साध्याभाववद्वृत्तित्वत्वाघटकत्वापत्या तदवच्छिन्नप्रतियोगिताकाभावस्य ल7णाघटकतया घटत्वादिना पटाद्यभावमादाय अतिव्याप्तिरित्याशङ्क्याह---चरमापि विषयितेति (पृ.586) । एवं च स्वाविषयकप्रतीतिपदेन \`

निर्धूमवृत्तित्वत्ववान्'

इति प्रतीतिः यदि गृग्यते,

तदा तत्र मतुबर्थविशेषणतापन्नसाध्याभाववद्वृत्तित्वत्वनिरूपितविषयितैव अस्ति । न तु इतरविशेषणतानापन्ननिरूपितविषयिता इति निर्धूंमवृत्तित्वत्वस्य न साध्याभाववद्वृत्तित्वत्वाघटकत्वम् । तथा च स्वनिष्ठमुख्यविशेष्यताशून्यप्रतीतिवृत्ति - इतरविशेषणतानापन्नसाध्याभाववद्वृत्तित्वत्वनिरूपितविषयिताकत्वं साध्याभाववद्वृत्तित्वत्वाघटकत्वम् । \</

102.3\>

\<

102.4\>

गुरुधर्मस्याभावप्रतियोगितानवच्छेदकत्वमतेन लक्षणपरिष्कारः ।

 विवरणम्



 एवं चेति (पृ.586) । चरमविषयितायाम् इतरविशेषणतानापन्ननिरूपितत्वनिवेशे च इत्यर्थः । अवृत्तौ प्रसिद्धं जगद्वृत्तित्वत्वेन जगद्वृत्तित्वाभावं वा वृत्तित्वत्वेन वृत्तित्वाभावं वा आदाय प्रसक्तायाः अव्याप्तेः वारणाय वृत्तिमद्वृत्तित्वविशेषणम् उपात्तम् । यदि तु चरमविषयितायां मुख्यत्वं न निवेश्यते,

तदा जगद्वृत्तित्वत्वनिष्ठमुख्यविशेष्यताशून्ये \`

जगद्वृत्तित्वत्ववान्'

इति ज्ञाने जगद्वृत्तित्वत्वनिरूपितविषयितायाः सत्त्वेन स्वनिष्ठमुख्यविशेष्यताशून्यप्रतीतिवृत्तिसाध्याभाववद्वृत्तित्वत्वरूपविशिष्टनिरूपितविषयिताकत्वरूपं साध्याभाववद्वृत्तित्वत्वाघटकत्वमेव जगद्वृत्तित्वत्वे केवलवृत्तित्वत्वे च अस्तीति जगद्वृत्तित्वत्वावच्छिन्नाभावस्य वा वृत्तित्वत्वावच्छिन्नभावस्य वा साध्याभाववद्वृत्तित्वत्वाघटकधर्मानवच्छिन्नप्रतियोगिताकत्वविरहेण लक्षणाघटकतया घटत्वादिना पटाद्यभावमादाय लक्षणसंगतेः वृत्तिमद्वृत्तित्ववैयर्थ्यं स्यात् । अतः चरमविषयितायामपि इतरविशेषणतानापन्ननिरूपितत्वरूपं मुख्यत्वं निवेशनीयम् । तथा च \`

जगद्वृत्तित्वत्ववान्'

इति ज्ञाने जगद्वृत्तित्वत्वनिरूपितमुख्यविषयिताविरहेण स्वपदेन जगद्वृत्तित्वत्वस्य ग्रहीतुमशक्यतया तस्य साध्याभाववद्वृत्तित्वत्वाघटकत्वं नास्तीति तदघटकधर्मानवच्छिन्नप्रतियोगिताकत्वात् जगद्वृत्तित्वत्वावच्छिन्नाभावस्य तमादाय अव्याप्तिवारकतया वृत्तिमद्वृत्तित्वं सार्थकमिति भावः । \</

102.4\>

\<

102.5\>

गुरुधर्मस्याभावप्रतियोगितानवच्छेदकत्वमतेन लक्षणपरिष्कारः ।

 विवरणम्



 नञ्द्वयोपादानाभावप्रयुक्तलाघवमवलम्व्य शङ्कते---न च साध्याभाववद्वृत्तित्वत्वेति (पृ.587) । साध्याभाववद्वृत्तित्वत्वघटकधर्मपर्याप्तावच्छेदकताकप्रतियोगिताकाभावः साध्याभाववद्वृत्तित्वाभाव इत्यनेन विवक्षणीयः । धर्मे साध्याभाववद्वृत्तित्वाभाव इत्यनेन विवक्षणीयः । धर्मे साध्याभाववद्वृत्तित्वत्वघटकत्वं च स्वाविषयकप्रतीत्यवृत्तिसाध्याभाववद्वृत्तित्वत्वरूपविशिष्टनिरूपितविषयिताकत्वम् । स्वपदेन यस्य घटकत्वम् उपपादनीयं स धर्मो ग्राह्यः । एतादृशघटकत्वं व्यधिकरणधर्मावच्छिन्नसाध्याभाववज्जगद्वृत्तित्वत्वे केवलवृत्तित्वत्वे चास्ति । स्वम्-जगद्वृत्तित्वत्वम् । स्वाविषयकप्रतीतिः - घटादिविषयकप्रतीतिः । तदवृत्तिः विषयिता जगद्वृत्तित्वत्वनिरूपितविषयिता । तत्कत्वं जगद्वृत्तित्वत्वेऽस्ति । एवं स्वं---वृत्तित्वत्वम् । तदविषयकप्रतीतिः--घटादिप्रतीतिः । तदवृत्तिः विषयिता वृत्तित्वत्वनिरूपिता विषयिता । तत्कत्वं वृत्तित्वत्वेऽस्ति । तथा च साध्याभाववद्वृत्तित्वत्वघटकधर्मः जगद्वृत्तित्वत्वम्,

केवलवृत्तित्वत्वं च । तत्पर्याप्तावच्छेदकताकप्रतियोगिताकाभावः जगद्वृत्तित्वत्वेन जगद्वृत्तित्वाभावः,

वृत्तित्वत्वेन वृत्तित्वाभावश्च यावदन्तर्गतः अवृत्तिगगनादौ प्रसिद्धः हेतौ नास्तीति अव्याप्तिः । तद्वारणाय वृत्तिमद्वृत्तित्वोपादानम् । अत्र स्वाविषयकप्रतीत्यविषयसाध्याभाववद्वृत्तित्वत्वकत्वं साध्याभाववद्वृत्तित्वत्वघटकत्वं यथाश्रुतं न निवेशयितुं शक्यते । तथा सति \`

धूमवान् वह्नेः'

इत्यादौ निर्धूमवृत्तित्वत्वस्य घटकत्वं न स्यात् । तथा हि---स्वम्-निर्धूमवृत्तित्वत्वम् । तदविषयकप्रतीतिः---केवलवृत्तित्वत्वविषयकप्रतीतिः । तस्यां प्रतीतौ केवलवृत्तित्वत्वस्य विषयत्वात् निर्धूमनिरूपितत्वविशिष्ट-वृत्तित्वत्वस्यापि विषयत्वमावश्यकम् । विशिष्टशुद्धयोरनतिरेकात् । अतः स्वाविषयकप्रतीत्यविषयसाध्याभाववद्वृत्तित्वत्वकत्वं निर्धूमवृत्तित्वत्वे नास्तीति तदवच्छिन्नाभावस्य लक्षणघटकत्वं निर्धूमवृत्तित्वत्वे नास्तीति तदवच्छिन्नाभावस्य लक्षणघटकत्वं न स्यात् । वृत्तित्वत्वं यद्यपि साध्याभाववद्वृत्तित्वत्वघटकम्,

वृत्तित्वत्वाविषयकप्रतीतौ - घटादिप्रतीतौ साध्याभाववद्वृत्तित्वत्वस्य अविषयत्वात्,

तथापि \`

वृत्तित्वत्वावच्छिन्नाभाव'

इत्यनेन वृत्तित्वत्वेन वृत्तित्वाभावः ग्रहीतुं न शक्यते । तस्य वृत्तिमद्वृत्तित्वविशेषणविरहात् । किन्तु वृत्तित्वत्वेन घटाद्यभाव एव ग्राह्यः । स च वन्हिरूपहेतावस्तीति अतिव्याप्तिः । तद्वारणाय यथाश्रुतार्थः परित्यक्तः ।

 उक्तनिष्कृष्टार्थे तु निर्धूमवृत्तित्वत्वाविषयककेवलाधेयतात्वविषयकप्रतीतौ साध्याभाववन्निरूपितत्वविशिष्टवृत्तित्वत्वरूपविशिष्टपदार्थनिरूपितविषयितायाः असत्त्वात् स्वाविषयकप्रतीत्यवृत्तिसाध्याभाववद्वृत्तित्वत्वरूपविशिष्टनिरूपितविषयिताकत्वरूपघटकत्वस्य निर्धूमवृत्तित्वेऽपि सत्त्वेन तदवच्छिन्नाभावस्यापि लक्षणघटकतया \`

धूमवान् वह्नेः'

इत्यादौ नातिव्याप्तिः ।

 अत्र स्वाविषयकत्वं स्वनिरूपितमुख्यविशेष्यताशून्यत्वम् । मुख्यत्वानुपादाने स्वं - वन्ह्यभावत्वम् । तद्विषयिताशून्या \`

वह्न्यभाववद्वृत्तित्वत्वम्'

इत्याकारिकाप्रतीतिः न भवति । किन्तु \`

घट'

इत्याकारिकाप्रतीतिः । तदवृत्तिविशिष्टनिरूपितविषयिताकत्वेन वह्न्यभावत्वस्य घटकतया तदवच्छिन्नाभावस्यपि लक्षणघटकतया तद्वत्त्वस्य धूमरूपहेतावभावात् अव्याप्तिः स्यात् । अतः मुख्यत्वोपादानम् ।

 एवं साध्याभाववद्वृत्तित्वत्वविशिष्टनिरूपितविषयितायामपि मुख्यत्वं निवेशनीयम् । अन्यथा \`

साध्याभाववद्वृत्तित्वत्ववान्'

इति ज्ञाने साध्याभाववद्वृत्तित्वत्वनिष्ठमुख्यविशेष्यताशून्यत्वसत्त्वेन तादृशप्रतीत्यवृत्तित्वस्य साध्याभाववद्वृत्तित्वत्वनिरूपित-विषयितायाम् असत्त्वेन घटकधर्माप्रसिद्धिप्रसङ्गात् । महानसवृत्तित्वत्वव्यधिकरणधर्मावच्छिन्नसाध्याभाववद्वृत्तित्वत्वोभयरूपेण साध्याभाववद्वृत्तित्वाभावमादाय अव्याप्तिवारणाय पर्याप्तिनिवेशः ।

 दुर्घटतयेति (पृ.588) । विशिष्टाधेयतात्वस्य शुद्धाधेयतात्वानतिरिक्ततया विशेष्यवृत्तिधर्मप्रतियोगिकविशिष्टानुयोगिकाभावानङ्गीकारात् इति भावः । अतिव्याप्त्यापत्तेरिति (पृ.588) । \`

धूमवान् वह्नेः'

इत्यादाविति शेषः ।

 समाधत्ते---तथा सतीति (पृ.588) । साध्याभाववद्वृत्तित्वत्वघटकधर्मपर्याप्तप्रतियोगितावच्छेदकताकाभावनिवेशे \`

इदं वाच्यं विषयितासंबन्धेन घटात्'

इत्यादौ साध्याभाववद्वृत्तित्वत्वस्य साध्याभाववद्विषयतात्वरूपस्य केवलान्वयितया तदवच्छिन्नाभावाप्रसिद्ध्या अव्याप्तिः स्यात् । अतः तथा निवेशो न कार्यः । किन्तु नञ्द्व्यमुपादाय साध्याभाववद्वृत्तित्वत्वाघटकसमानाधिकरणधर्मानवच्छिन्नप्रतियोगिताकाबाव एव निवेशनीय इति भावः । \</

102.5\>

\<

102.6\>

गुरुधर्मस्याभावप्रतियोगितानवच्छेदकत्वमतेन लक्षणपरिष्कारः ।

 विवरणम्



 विषयितायाः अतिरिक्तत्वेऽपि नञ्द्वयाद्युपादानस्य प्रयोजनमाह - घटत्वभिन्नमिति (पृ.590) । साध्याभाववद्वृत्तित्वत्वघटकधर्मावच्छिन्नाभाव एव निवेश्यते । घटकत्वं च स्वाविषयकप्रतीत्यवृत्तिसाध्याभाववद्वृत्तित्वत्वरूपविशिष्टनिरूपितविषयिताकत्वम् । नञ्द्वयोपादानं मास्तु इति यद्युच्यते,

तदा \`

इदं वाच्यम् ज्ञेयत्वात्'

इत्यत्र \`

घटत्ववृत्तित्वत्वेन घटत्ववृत्तित्वं नास्ति'

इति प्रतीतिसिद्धाभावमादाय तद्वत्त्वस्य हेतौ विरहात् अव्याप्तिः । तथा हि - स्वं-घटत्ववृत्तित्वत्वम् । तदविषयकप्रतीतिः व्यधिकरणधर्मावच्छिन्नसाध्याभाववद्वृत्तित्वत्वम् इति प्रतीतिः न भवति । तस्यां प्रतीतौ व्यधिकरणधर्मावच्छिन्नसाध्याभाववत् यत् घटत्वम् तद्वृत्तित्वत्वस्यापि विषयत्वात् । किन्तु घटत्ववृत्तित्वत्वाविषयिणी प्रतीतिः उदासीनपटादिप्रतीतिः । तदवृत्तिः साध्याभाववद्वृत्तित्वत्वनिरूपितविषयिता । तत्कत्वरूपं घटकत्वं घटत्ववृत्तित्वत्वेऽस्ति । अतः तदवच्छिन्नाभावोऽपि लक्षणघटक इति तमादाय अव्याप्तिः ।

 यदि तु विशेषणपरहितघटत्ववृत्तित्वत्वस्य साध्याभाववद्वृत्तित्वत्वघटकत्वं नेष्यते,

तर्हि \`

घटत्वभिन्नं प्रमेयत्वात्'

इत्यत्र अतिव्याप्तिः स्यात् । तत्र हि घटत्ववृत्तित्वत्वेन घटत्ववृत्तित्वाभावमादाय अतिव्याप्तिः वारणीया । घटत्वभेदाभावरूपसमानाधिकरणधर्मावच्छिन्नसाध्याभाववद्वृत्तित्वत्वघटकत्वं साध्याभावाविशेषितघटत्ववृत्तित्वत्वस्य यदि स्यात्,

तदैव तदवच्छिन्नाभावमादाय अतिव्याप्तिर्वारयितुं शक्यते । तथा च \`

इदं वाच्यं ज्ञेयत्वात्'

इत्यादौ घटत्ववृत्तित्वत्वावच्छिन्नाभावमादाय अव्याप्तिः प्रसजति । तद्वारणाय नञ्द्वयम् उपादेयमेव । तदुपादाने घटत्ववृत्तित्वत्वस्य यथा साध्याभाववद्वृत्तित्वत्वघटकत्वमस्ति,

तथा साध्याभाववद्वृत्तित्वत्वाघटकत्वमप्यस्ति । साध्याभाववद्वृत्तित्वत्वाघटकत्वं हि स्वाविषयकप्रतीतिवृत्तिसाध्याभाववद्वृत्तित्वत्वरूपविशिष्टनिरूपितविषयिताकत्वम् । स्वं - घटत्ववृत्तित्वत्वम् । स्वाविषयकप्रतीतिः---व्यधिकरणधर्मावच्छिन्नसाध्याभाववत्पटत्वादिवृत्तित्वत्वविषयकप्रतीतिः । तद्वृत्तिः - साध्याभाववद्वृत्तित्वत्वरूपविशिष्टनिरूपितविषयिता,

तत्कत्वरूपम् अघटकत्वं घटत्ववृत्तित्वत्वे अस्ति । तदनवच्छिन्नप्रतियोगिताकत्वविरहात् घटत्ववृत्तित्वत्वावच्छिन्नाभावस्य लक्षणाघटकतया नाव्याप्तिरिति भावः ।

 निरुक्तेति (पृ.591) । स्वाविषयकप्रतीत्यवृत्तिसाध्याभाववद्वृत्तित्वत्वनिरूपितविषयिताकत्वरूपघटकत्वसत्त्वेऽपि इत्यर्थः । \</

102.6\>

\<

102.7\>

गुरुधर्मस्याभावप्रतियोगितानवच्छेदकत्वमतेन लक्षणपरिष्कारः ।

 विवरणम्



 पुनः शङ्कते--न च स्वाविषयकेति (पृ.592) । सामान्यपदं निवेश्य स्वाविषयकप्रतीत्यवृत्तिसाध्याभाववद्वृत्तित्वत्वनिरूपितविषयितासामान्यकत्वं साध्याभाववद्वृत्तित्वत्वघटकत्वम् । घटत्ववृत्तित्वत्वाविषयकप्रतीतिः व्यधिकरणधर्मावच्छिन्नसाध्याभाववत्पटत्ववृत्तित्वत्वप्रतीतिः । तदवृत्तित्वं यद्यपि व्यधिकरणधर्मावच्छिन्नसाध्याभाववद्घटत्ववृत्तित्वत्वनिरूपितविषयितायामस्ति,

तथापि तादृशविषयितासामान्यार्गतायां व्यदिकरणधर्मावच्छिन्नसाध्याभाववत्पटत्ववृत्तित्वत्वनिरूपितविषयितायां तदवृत्तित्वं नास्तीति स्वपदेन घटत्ववृत्तित्वत्वस्य ग्रहीतुमशक्यतया न घटत्ववृत्तित्वत्वस्य साध्याभाववद्वृत्तित्वत्वघटकत्वमिति तदवच्छिन्नाभावः न लक्षणघटकः । किन्तु घटत्वादिना पटाद्यभाव एव इति नाव्याप्तिः । एवं च नञ्द्वयमनुपादाय साध्याभाववद्वृत्तित्वत्वघटकधर्मावच्छिन्नाभाव एव निवेश्यतामिति शङ्का ।

 समाधानं तु---घटकताशरीरे विषयितासामान्यनिवेशे तस्य व्यापकत्वे पर्यवसानेन अतिगौरवं स्यात् । तथा हि - साध्याभाववद्वृत्तित्वत्वनिरूपितविषयितात्वव्यापकस्वाविषयकप्रतीत्यवृत्तित्वकत्वं साध्याभाववद्वृत्तित्वत्वघटकत्वम् । तादृशघटकधर्मपर्याप्तावच्छेदकताकप्रतियोगिताकाभावः साध्याभाववद्वृत्तित्वत्वाघटकसमानाधिकरणधर्मानवच्छिन्नप्रतियोगिताकाभावापेक्षया गुरुभूत इति भावः ।

 उक्तरीत्यैवेतीति (पृ.593) । \`

इदं वाच्यं ज्ञेयत्वात्'

इत्यादौ व्यधिकरणधर्मावच्छिन्नाभावस्य घटत्वादिना पटाद्यभावस्य संग्रहाय समानाधिकरणपदम् । अन्यथा जगद्वृत्तित्वत्वेन जगद्वृत्तित्वाभावस्य वा वृत्तित्वत्वेन वृत्तित्वाभावस्य वा साध्याभाववद्वृत्तित्वत्वाघटकधर्मानवच्छिन्नप्रतियोगिताकस्य वृत्तिमद्वृत्तित्वविरहेण वृत्तिमद्वृत्तितादृशाभावाप्रसिद्ध्या केवलान्वयिसाध्यकस्थले अव्याप्तिः स्यादिति भावः । \</

102.7\>

\<

102.8\>

गुरुधर्मस्याभावप्रतियोगितानवच्छेदकत्वमतेन लक्षणपरिष्कारः ।

 विवरणम्



 केचित्तु (पृ.594) इत्यादि । साध्याभाववद्वृत्तित्वत्वघटकधर्मावच्छिन्नाभावनिवेशमतेऽपि \`

वन्हिमान् धूमात्'

इत्यादौ व्यधिकरणधर्मावच्छिन्नसाध्याभाववद्वृत्तित्वत्वेन पर्वतवृत्तित्वघटान्यतराभावमादाय अव्याप्तिवारणाय घटकधर्मावच्छिन्नप्रतियोगितायां स्वव्यापकतत्तत्साध्याभाववद्वृत्तित्वत्वकत्वरूपं तत्तत्साध्याभाववद्वृत्तित्वत्वव्याप्यत्व निवेशनीयम् । अन्यतराभावप्रतियोगितायाः घटेऽपि सत्त्वेन तत्र साध्याभाववद्वृत्तित्वत्वविरहात् न तस्याः व्याप्यत्वम् । एवं च साध्याभाववद्वृत्तित्वत्वेन घटाभावस्य साध्याभाववद्वृत्तित्वत्वव्याप्यप्रतियोगिताकत्वविरहेण लक्षणघटकता न संभवति । घटत्वेन साध्याभाववद्वृत्तित्वाभावस्य साध्याभाववद्वृत्तित्वत्वव्याप्यप्रतियोगिताकत्वेऽपि साध्याभाववद्वृत्तित्वत्वघटकधर्मावच्छिन्नप्रतियोगिताकत्वं नास्तीति सोऽपि न लक्षणघटकः । तथा च तादृशाभावाप्रसिद्ध्या अव्याप्तिः प्राप्नोति । तद्वारणाय निषेधद्वयनिवेशनं समानाधिकरणपदोपादानं च आवश्यकम् । तन्निवेशे च घटत्वेन साध्याभाववद्वृत्तित्वाभावस्य लक्षणघटकत्वं निर्वहति । घटत्वस्य साध्याभाववद्वृत्तित्वत्वाघटकत्वेऽपि समानाधिकरणत्वविरहेण साध्याभाववद्वृत्तित्वत्वाघटकसमानाधिकरणधर्मानवच्चिन्नप्रतियोगिताकत्वस्य घटत्वेन साध्याभाववद्वृत्तित्वाभावेऽक्षतत्वात् इति भावः । \</

102.8\>

\<

103\> (

प्रतियोगितायां साध्याभाववद्वृत्तित्वत्वव्याप्यत्वादिनिवेशप्रयोजनम् ।)

 विवरणम्



 आलोकावृत्तित्वेनेति (पृ.595) दीधितिमवतारयति - प्रतियोगितायामिति (पृ.595) । पूर्वं दीधितौ तद्वद्वृत्तित्वाभावोऽपि स्वव्यापकतत्तत्साध्याभाववद्वृत्तित्वत्वव्यापकप्रतियोगिताक इत्युक्तम् । तत्र साध्याभाववद्वृत्तित्वत्वव्याप्यत्वं साध्याभाववद्वृत्तित्वत्वव्यापकत्वं च प्रविष्टम् । तत्र व्याप्यत्वनिवेशस्य प्रयोजनमुच्यते - आलोकाद्यवृत्तित्वेनेति (पृ.595) । तथा च व्याप्यत्वविसेषणानुपादाने \`

तत्तत्साध्याभाववद्वृत्तित्वत्वव्यापकप्रतियोगिताकः'

इत्येतावन्मात्रोक्तौ \`

वन्हिमान् धूमात्'

इत्यादौ समानाधिकरणवन्हित्वावच्छिन्नप्रतियोगिताकाभाववद्वृत्तित्वत्वव्यापकप्रतियोगिताकः आलोकावृत्तित्वावच्छिन्नाभावोऽपि भवति । वन्ह्यभाववद्वृत्तित्वस्य आलोकावृत्तित्वेन आलोकावृत्यभावीयप्रतियोगितायां वह्न्यभाववद्वृत्तित्वत्वव्यापकत्वसत्त्वात् । तथा च आलोकावृत्तित्वावच्छिन्नाभावः आलोकरूपे वृत्तिमति प्रसिद्धः । हेतौ धूमे नास्ति । तत्र आलोकावृत्तिधूमत्वस्य सत्त्वात् आलोकावृत्यभावस्य असंभवात् । अतः व्याप्यत्वनिवेशः । तन्निवेशे तु आलोकावृत्यभावीयप्रतियोगितायाः आलोकावृत्तिधूमत्वघटत्वादावपि सत्त्वेन तत्र साध्याभाववद्वृत्तित्वत्वविरहेण स्वव्यापकसाध्याभाववद्वृत्तित्वत्वकत्वरूपं व्याप्यत्वं नास्तीति आलोकावृत्यभावस्य लक्षणाघटकतया न तमादाय अव्याप्तिः ।

 एवं प्रतियोगितायां साध्याभाववद्वृत्तित्वत्वव्यापकत्वानिवेशे \`

वन्हिमान् धूमात्'

इत्यादौ इन्धनत्वेन वह्न्यभावं साध्याभावपदेन गृहीत्वा तदधिकरणजगद्वृत्तित्वत्वव्याप्यप्रतियोगिताकाभाव इत्यनेन महानसवृत्तित्वत्वेन महानसवृत्तित्वाभावं गृहीत्वा तस्य च धूमेऽभावात् अव्याप्तिः प्रसजति । अतः व्यापकत्वनिवेशः । तन्निवेशे व्यधिकरणधर्मावच्छिन्नसाध्याभावाधिकरणवृत्तित्वत्वं पर्वतवृत्तित्वेऽप्यस्ति । तत्र महानसवृत्तित्वाभावीयप्रतियोगिता नास्तीति साध्याभाववद्वृत्तित्वत्वव्यापकप्रतियोगिताकत्वविरहेण महानसवृत्तित्वाभावस्य लक्षणाघटकतया नाव्याप्तिः ।

 एवं प्रतियोगितायां व्यापकत्वानुपादाने धूमनिष्ठस्य महानसवृत्तित्वस्य यः तद्व्यक्तित्वावच्छिन्नाभावः तमादायापि अव्याप्तिः ।

 घटत्वेन वह्न्यभावोपेक्षायाः बीजमाह---साध्यतावच्छेदकावच्छिन्नेति (पृ.596)। \</

103\>

\<

104\> (

कूटाघटितकूटघटितलक्षणयोः विशेषस्य कथनम् ।)

 विवरणम्



 कूटाघटितकूटघटितलक्षणयोः विशेषमाह - अत्र चेत्यादिना (पृ.597) । कूटाघटितलक्षणे \`

सत्ताभाववान्,

द्रव्यत्वात्'

इत्यत्र व्यभिचारिणि साध्याभावपदेन सत्ताभावत्वेन सत्ताभावाभावस्य सत्तारूपस्य ग्रहणे तद्वद्वृत्तित्वाभावाः यावन्तः इत्यनेन सत्तावन्निरूपितसमवायसंबन्धावच्छिन्नवृत्तित्वत्वावच्छिन्नप्रतियोगिताकाभावस्य सत्तावत्समवेतत्वाभावरूपस्य ग्रहणं न संभवति । तस्य समवायसंबन्धेन वृत्तिमद्वृत्तित्वविरहात् । समवायसंबन्धेन वृत्तिमतां सर्वेषामपि सत्तावत्समवेतत्वात् । अतः व्यधिकरणधर्मावच्छिन्नप्रतियोगिताकः घटत्वादिना सत्तावत्समवेतत्वाभाव एव ग्राह्यः । स चे हेतावप्यस्तीति अतिव्याप्तिरित्याशङ्का ।

 समाधानं तु - साध्याभावपदेन साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावस्यैव विवक्षितत्वात् द्रव्यावृत्तित्वावच्छिन्नप्रतियोगिताकाभावस्यैव विवक्षितत्वात् द्रव्यावृत्तित्वावच्छिन्नाभावोऽपि साध्याबावपदेन ग्रहीतुं शक्यते । यत्र यत्र सत्ताभावः सामान्यादौ,

तत्र द्रव्यावृत्तित्वावच्छिन्नं सामान्यत्वादिकं वर्तते । अतः साध्यव्यापकतावच्छेदकं द्रव्यावृत्तित्वम् । तदवच्छिन्नप्रतियोगिताकाभावः द्रव्यावृत्त्यभावः । तदधिकरणं द्रव्यम् । तन्निरूपितसमवायसंबन्धावच्छिन्नवृत्तित्वत्वावच्छिन्नाभावः द्रव्यावृत्तौ समवायेन वृत्तिमति गुणत्वादौ वर्तमानतया लक्षणघटकः । तद्वत्त्वं द्रव्यत्वरूपहेतौ नास्ति । तस्य द्रव्यसमवेतत्वात् । अतः नातिव्याप्तिः ।

 कूटघटितलक्षणे तू साध्याभावपदेन साध्यतावच्छेदकसमनियतप्रतियोगिताकाभावस्यैव विवक्षिततया द्रव्यावृत्तित्वावच्छिन्नाभावस्य सत्ताभावत्वसमनियतप्रतियोगिताकत्वविरहेण साध्याभावपदेन ग्रहीतुमशक्यतया सत्ताभावत्वावच्छिन्नप्रतियोगिताकाभावघटितकूटाधिकरणवृत्तित्वाभावः इत्यनेन सत्तावत्समवेतत्वत्वावच्छिन्नाभावः ग्रहीतुं न शक्यते । तस्य वृत्तिमद्वृत्तित्वविरहात् । किन्तु घटत्वेन सत्तावत्समवेतत्वाभाव एव ग्राह्यः । तद्वत्त्वं हेतावस्तीति \`

सत्ताभाववान् द्रव्यत्वात्'

इत्यत्र अतिव्याप्तिर्भवति । तद्वारणाय हेतौ साध्यसामानाधिकरण्यरूपं विशेषणं देयम् । द्रव्यत्वस्य सत्ताभावसामानाधिकरण्यविरहात् नातिव्याप्तिः । कूटाघटितलक्षणे तु तद्विशेषणं न देयमिति लाघवम् ।

 एवम् अवृत्तिसाध्यकव्यभिचारिणि \`

गगनवान् द्रव्यत्वात्'

इत्यादौ साध्यतावच्छेदकसमनियतप्रतियोगिताकाभावकूटाधिकरणं जगदेव भवति । तद्वृत्तित्वाभावः इत्यनेन घटत्वादिना जगद्वृतित्वाभाव एव ग्राह्यः । तस्यैव वृत्तिमद्वृत्तित्वात् । तद्वत्त्वं च हेतावस्तीति अतिव्याप्तिः कूटघटितलक्षणे ।

 कूटाघटितलक्षणे तु साध्यतावच्छेदकगगनत्वावच्छिन्नव्यापकत्वमेव अप्रसिद्धम् । गगनत्वावच्छिन्नाधिकरणाप्रसिद्धेः । अतः नातिव्याप्तिः ।

 यद्यपि कूटाघटितलक्षणेऽपि अवृत्तिहेतुके \`

वन्हिमान् गगनात्'

इत्यादौ साध्याभाववद्वृत्तित्वाभावस्य हेतौ सत्त्वात् अतिव्याप्तिः,

तथापि तद्वारणाय हेतौ वृत्तिमत्त्वविशेषणं देयम् । कूटघटितलक्षणे तु \`

सत्ताभाववान् द्रव्यत्वात्'

इत्यत्र अतिव्याप्तिवारणाय हेतौ साध्यसामानाधिकरण्यरूपविशेषणस्य दातव्यत्वात् तेनैव \`

वह्निमान् गगनात्'

इत्यत्र अतिव्याप्तिवारणं संभवति ।

 एवं \`

महाकालान्यो घटात्'

इत्यत्र लक्षणद्वयेऽपि अतिव्याप्तिः । साध्याभावाधिकरणे महाकाले हेतुतावच्छेदककालिकसंबन्धेन वृत्तिमन्मात्रस्य वृत्तेः साध्याभाववन्निरूपितहेतुतावच्छेदकसंबन्धावच्छिन्नवृत्तित्वत्वरूपसमानाधिकरणधर्मावच्छिन्नाभावः लक्षणघटको न भवति । किन्तु घटत्वादिना महाकालवृत्तित्वाभाव एव लक्षणघटकः । तस्य च हेतौ सत्त्वात् । परन्तु एतदतिरिक्ता अपि बहवो दोषाः कूटघटितलक्षणे प्रदर्शयिष्यन्ते । ते कूटाघटितलक्षणे न सन्ति इत्येव तात्पर्यम् । न तु कूटाघटितलक्षणस्य सर्वथा निर्दोषत्वमिति । \</

104\>

॥ इति कूटाघटितलक्षणम् ॥

\<

105\>

कूटघटितलक्षणे दलप्रयोजनप्रतिपादनम् ।

 विवरणम्



 वृत्तिमद्वृत्तयः यावन्तः साध्याभावसमुदायाधिकरणवृत्तित्वाभावाः तद्वत्त्वं व्याप्तिरिति कूटघिटतलक्षणम् । साध्याभावपदेन साध्यतावच्छेदकसमनियतप्रतियोगिताकाभावः विवक्षित इति वक्ष्यति ।

 \`

वन्हिमान् धूमात्'

इत्यादौ साध्यतावच्छेदकवन्हित्वसमनियतप्रतियोगिताकः \`

वन्हित्वेन वन्ह्यभावः', \`

घटत्वादिना वह्न्यभाव'

श्च । तत्समुदायाधिकरणं निर्वन्हिः । तद्वृत्तित्वाभावः निर्वन्हिवृत्तित्वत्वेन निर्वन्हिवृत्तित्वाभावः सवन्हिपर्वतादिवृत्तौ प्रसिद्धः हेतौ धूमेऽप्यस्तीति लक्षणसमन्वयः ।

 \`

धूमवान् वह्नेः'

इत्यादौ धूमत्वसमनियतप्रतियोगिताकः अभावः \`

धूमत्वेन धूमाभावः', \`

घटत्वेन धूमाभाव'

श्च । तद्धटितक्टाधिकरणं निर्धूमः । तद्वृत्तित्वाभावः निर्धूमवृत्तित्वत्वेन निर्धूमवृत्तित्वाभावः हेतौ वह्नौ नास्ति । तस्य निर्धऊमायोगोलकवृत्तित्वात् इति नातिव्याप्तिः ।

 अत्र यावत्पदानुपादाने घटत्वेन निर्धूमवृत्तित्वाभावमादाय \`

धूमवान् वह्नेः'

इत्यत्र अतिव्याप्तिः । तद्वारणाय यावत्पदोपादानम् । तदुपादाने समानाधिकरणधर्मावच्छिन्नप्रतियोगिताकस्य निर्धूमवृत्तित्वत्वेन निर्धूमवृत्तित्वाभावस्यापि यावदन्तर्गततया तद्वत्त्वस्य हेतौ विरहात् नातिव्याप्तिः । तदाह---घटत्वादिनेति । (पृ.601) ।

 वृत्तिमद्वृत्तित्वविशेषणस्य प्रयोजनमाह--एवं चति (पृ.601) । यावत्त्वोपादाने चेत्यर्थः । यावत्त्वानुपादाने वृत्तिमद्वृत्तित्ववैयर्थ्यात् \`

एवं च'

इत्युक्तम् । अभावे वृत्तिमद्वृत्तित्वविशेषणानुपादाने \`

यावन्तः साध्याभावसमुदायाधिकरणवृत्तित्वाभावाः तद्वत्त्वं व्याप्ति'

रित्युक्तौ केवलान्वयिसाध्यकसद्धेतौ \`

इदं वाच्यं ज्ञेयत्वात्'

इत्यादौ साध्याभावपदेन व्यधिकरणधर्मावच्छिन्नप्रतियोगिताकः साध्याभाव एव ग्राह्यः । तदधिकरणं जगदेव भवति । तद्वृत्तित्वाभावाः यावन्तः इत्यनेन जगद्वृत्तित्वत्वेन जगद्वृत्तित्वाभावोऽपि ग्रहीतुं शक्यते । तस्य अवृत्तौ गगनादौ प्रसिद्धत्वात् तादृशाभाववत्त्वं ज्ञेयत्वरूपहेतौ नास्तीति अव्याप्तिः । तद्वारणाय वृत्तिमद्वृत्तित्वविशेषणम् । जगद्वृत्तित्वत्वेन जगद्वृत्तित्वाभावस्य वृत्तिमद्वृत्तित्वविरहेण लक्षणाघटकतया व्यधिकरणघटत्वादिना जगद्वृत्तित्वाभाव एव लक्षणघटकः । तद्वत्त्वं हेतावस्तीति नाव्याप्तिः ।

 यद्यपि - वृत्तिमद्वृत्तित्वानुपादाने केवलान्वयिसाध्यके विषयितासंबन्धेन हेतौ \`

इदं वाच्यम्,

विषयितया घटात्'

इत्यत्र नाव्याप्तिः । व्यधिकरणधर्मावच्छिन्नसाध्याभावाधिकरणजगन्निरूपितविषयितासंबन्धावच्छिन्न-वृत्तित्वाभावस्य समानाधिकरणधर्मावच्छिन्नप्रतियोगिताकस्य जगद्विषयत्वाभावरूपस्य अप्रसिद्धेः । अवृत्तिगगनादेरपि ज्ञानरूपजगद्विषयत्वात् । तथा च व्यधिकरणधर्मावच्छिन्नजगद्विषयत्वाभावस्यैव लक्षणघटकतया तद्वत्त्वस्य हेतौ सत्त्वात् नाव्याप्तिः - तथापि विषयितातिरिक्तस्वरूपादिसंबन्धेन हेतौ \`

इदं वाच्यं ज्ञेयत्वात्'

इत्यादौ पूर्वोक्तरीत्या अव्याप्तिरिति भावः ।

 वृत्तिमद्वृत्तित्वविशेषणस्य व्यतिरेकिसाध्यकस्थलेऽपि अव्याप्तिवारणरूपं प्रयोजनं संभवतीत्याह---साधनसमानाधिकरणत्वेनेति (पृ.601) । \`

सत्तावान् जातेः'

इत्यत्र साध्याबाववन्निरूपितहेतुतावच्छेदकसंबन्धावच्छिन्नवृत्तित्वाप्रसिद्ध्या अव्याप्तेः वारणाय साध्याभावे साधनसमानाधिकरणत्वं विशेषणं देयमिति वक्ष्यति । तत्पक्षे व्यतिरेकिसाध्यके \`

वन्हिमान् धूमात्'

इत्यादावपि वृत्तिमद्वृत्तित्वानुपादाने अव्याप्तिः प्रसजति । तथा हि हेतुसमानाधिकरणः साध्याभावः समानाधिकरणवन्हित्वावच्छिन्नवह्न्यभावो न भवति । किन्तु व्यदिकरणघटत्वादिना वह्नभाव एव । तत्कूटाधिकरणं जगदेव । \`

तद्वृत्तित्वाभावाः यावन्तः'

इत्यनेन जगद्वृत्तित्वत्वेन जगद्वृत्तित्वाभावोऽपि ग्रहीतुं शक्यते । तस्य अवृत्तिगगनादिवृत्तित्वात् । तद्वत्त्वं च हेतौ नास्तीति अव्याप्तिः । तद्वारणाय वृत्तिमद्वृत्तित्वविशेषणम् । तद्विशेषणे च घटत्वादिना जगद्वृत्तित्वाभावस्यैव लक्षणघटकतया तद्वत्त्वस्य हेतौ सत्त्वात् नाव्याप्तिः ।

 व्यतिरेकिसाध्यकेऽपि \`

ज्ञानं गुणः विषयितासंबन्धेन घटात्'

इत्यादौ साधनसमानाधिकरणव्यधिकरणधर्मावच्छिन्नसाध्याभावाधिकरणजगन्निरूपितविषयितासंबन्धावच्छिन्नवृत्तित्वत्वावच्छिन्न प्रतियोगिताकाभावस्य अप्रसिद्ध्या व्यधिकरणधर्मावच्छिन्नवृत्तित्वाभावस्यैव लक्षणघटकतया तद्वत्त्वस्य च हेतौ सत्त्वात् असंभवो न भवतीति विषयितातिरिक्तसंबन्धेन हेतौ \`

वन्हिमान् धूमात्'

इत्यादौ अव्याप्तिरुक्ता ।

 पूर्वदलप्रयोजनमित्यादि (पृ.602) । \`

साध्याभावसमुदायाधिकरणवृत्तित्वाभावः'

इत्यनेन साध्याभावसमुदायाधिकरणवृत्तित्वत्वसमनियतप्रतियोगिताकाभावः विवक्षणीयः । समनैयत्यशरीरे साध्याभाववद्वृत्तित्वत्वव्याप्यत्वरूपस्य पूर्वदलस्य अनुपादाने \`

वन्हिमान् धूमात्'

इत्यादौ साध्याभावसमुदायाधिकरणनिवन्हिवृत्तित्वत्वव्यापकप्रतियोगिताकाभावः आलोकावृत्तित्वावच्छिन्नाभावोऽपि भवति । निर्वन्हिवृत्तित्वत्वाधिकरणे निर्वन्हिवृत्तित्वे आलोकावृत्त्यभावीयप्रतियोगितायाः सत्त्वात् । आलोकावृत्त्यभावीयप्रतियोगिता आलोकावृत्तौ वर्तते । निर्वन्हिवृत्तित्वमपि आलोकावृत्ति इति कृत्वा निर्वन्हिवृत्तित्वेऽपि वर्तते । अतः निर्वन्हिवृत्तित्वत्वव्यापकप्रतियोगिताकः आलोकावृत्त्यभावः आलोकरूपे वृत्तिमति वर्तमानः हेतौ धूमे नास्ति । तत्र आलोकावृत्तेः धूमत्वस्य सत्त्वात् आलोकावृत्त्यभावस्य असंभवात् इति अव्याप्तिः । तद्वारणाय व्याप्यत्वरूपं पूर्वदलम् । तन्निवेशे आलोकावृत्त्यभावीयप्रतियोगितायाः निर्वन्हिवृत्तित्वत्वव्याप्यत्वं नास्ति । निर्वन्हिवृत्तित्वत्वशून्ये आलोकावृत्ति घटत्वादावपि आलोकावृत्त्यभावीयप्रतियोगितायाः सत्त्वात् । तथा च साध्याभावसमुदायाधिकरणवृत्तित्वत्वव्याप्यप्रतियोगिताकत्वम् आलोकावृत्तित्वावच्छिन्नाभावस्य नास्तीति तस्य लक्षणाघटकतया न तमादाय अव्याप्तिः । इदं तु प्रयोजनं क्टाघटितलक्षणे उक्तमेव अत्रापि ग्राह्यम् ।

 साध्याभावसमुदायाधिकरणवृत्तित्वत्वव्यापकत्वरूपस्य समनैयत्यघटकस्य चरमदलस्य अनुपादाने कूटाघटितलक्षणे \`

वन्हिमान् धूमात्'

इत्यादौ व्यधिकरणधर्मावच्छिन्नसाध्याभावाधिकरणजगद्वृत्तित्वत्वव्याप्यप्रतियोगिताकं महानसवृत्तित्वत्वेन महानसवृत्तित्वाभावम् आदाय अव्याप्तिरित्युक्तम् । अस्मिन् कूटघटितलक्षमे तु साध्याभावे साधनसमानधिकरणत्वविशेषणे सत्येव तादृशाव्याप्तिः संभवति । तद्विशेषणासत्वे तु समानाधिकरणधर्मावच्छिन्नवह्न्यभावस्यापि साध्याभावपदेन ग्रहीतुं शक्यतया तद्घटितकटाधिकरणनिर्वन्हिवृत्तित्वत्वव्याप्यप्रतियोगिताकत्वविरहेण महानसवृत्तित्वत्वावच्छिन्नाभावस्य लक्षणाघटकतया अव्याप्त्यप्रसक्तेः । तथा च साधनसमानाधिकरणत्वविशेषणासत्त्वपक्षे \`

वन्हिमान् धूमात्'

इत्यादौ नाव्याप्तिः । किन्तु केवलान्वयिसाध्यकस्थले \`

इदं वाच्यं ज्ञेयत्वात्'

इत्यादौ समानाधिकरणधर्मावच्छिन्नसाध्याभावस्य अप्रसिद्ध्या व्यधिकरणधर्मावच्छिन्नसाध्याभावस्येव साध्याभावपदेन ग्राह्यतया तत्क्टाधिकरणजगद्वृत्तित्वत्वव्याप्यप्रतियोगिताकयावदभावान्तर्गतः घटवृत्तित्वत्वेन घटवृत्तित्वाभावोऽपि । तद्वत्त्वं हेतौ नास्तीति अव्याप्तिः । तद्वारणाय व्यापकत्वविशेषणम् । तदुपादाने च घटवृत्तित्वाभावीयप्रतियोगितायाः जगद्वृत्तित्वत्वव्यापकत्वं नास्ति । पटादिवृत्तित्वेऽपि जगद्वृत्तित्त्वत्वसत्त्वात् । तथा च घटवृत्तित्वत्वावच्छिन्नाभावस्य लक्षणाघटकतया नाव्याप्तिः । एतादृशस्य विशेषस्य पूर्वमनुक्तत्वात् उक्तप्रायम् इत्युक्तम् (पृ.602) इति भावः ।

 समुदायपदप्रयोजनमिति (पृ.602) । समुदायपदानुपादाने साध्यतावच्छेदकसमनियतप्रतियोगिताकाभावाधिकरणवृत्तित्वत्वसमनियतप्रतियोगिताकाः यावन्तः वृत्तिमद्वृत्तयः अभावाः तद्वत्त्वं व्याप्तिरित्युक्तौ \`

धूमवान् वह्नेः'

इत्यत्र अतिव्याप्तिः । तत्र हि निर्धूमवृत्तित्वत्वेन निर्धूमवृत्तित्वाभावमादाय अतिव्याप्तिर्वारणीया । स च अभावः व्यधिकरणधर्मावच्छिन्नप्रतियोगिताकः यः साध्याभावः घटत्वेन धूमाभावः तदधिकरणजगद्वृत्तित्वत्वव्यापकप्रितयोगिताकः न भवति । जगद्वृत्तित्वत्वस्य धूमवन्महानसवृत्तित्वेऽपि सत्त्वेन तत्र निर्धूंमवृत्तित्वाभावीयप्रतियोगितायाः असत्त्वात् । अतः जगद्वृत्तित्वत्वव्यापकप्रतियोगिताकः वृत्तिमद्वृत्तिः अभावः घटत्वेन जगद्वृत्तित्वाभाव एव । स तु वन्हिरूपहेतावस्तीति अतिव्याप्तिः । तद्वारणाय समुदायपदीपादानम् । तदुपादाने साध्याभावसमुदायः समानाधिकरणधर्मावच्छिन्नसाध्याभाव (धूमत्वेन धूमाभाव) व्यधिकरणधर्मावच्छिन्नसाध्याभाव (घटत्वादिना धूमाभाव) एतद्घटितसमुदायः । तदधिकरणं न जगत्,

किंतु निर्धूंमः । तद्वृत्तित्वत्वव्यापकप्रतियोगिताकः निर्धूमवृत्तित्वत्वेन निर्धूमवृत्तित्वाभावोऽपि । स च हेतौ नास्तीति नातिव्याप्तिः ।

 तस्य समानाधिकरणधर्मावच्छिन्नप्रतियोगिताकस्येति । (पृ.602) । तस्य - जगद्वृत्तित्वसामान्याभावस्य । समानाधिकरणधर्मावच्छिन्नप्रतियोगिताकस्य - जगद्वृत्तित्वत्वावच्छिन्नप्रतियोगिताकस्य । तथा च जगद्वृत्तित्वत्वावच्छिन्नजगद्वृत्तित्वाभावस्य अवृत्तिगगनादावेव सत्त्वेन वृत्तिमद्वृत्तित्वं नास्ति इति लक्षणाघटकतया घटत्वेन जगद्वृत्तित्वाभाव एव लक्षणघटकः । तस्य हेतौ सत्त्वात् अतिव्याप्तिरिति भावः ।

 तादृशस्य जगद्वृत्तित्वाभावस्येति (पृ.602) । व्यधिकरणधर्मावच्छिन्नप्रतियोगिताकस्य जगद्वृत्तित्वाभावस्य इत्यर्थः । \</

105\>

\<

106\>

समुदायपदप्रयोजनविचारः ।

 विवरणम्



 समुदायपदाप्रवेशे व्यभिचारिणि \`

धूमवान् वह्नेः'

इत्यादौ अतिव्याप्तिः दीधितौ उक्ता । इदम् अतिव्याप्तिवारणरूपं समुदायपदप्रयोजनं न सङ्गच्छत इत्याक्षिप्य समाधानं वदतां केषांचिन्मतम् अनुवदति---अत्र चेत्यादिना (पृ.608) । साध्याभावसमुदायाधिकरणवृत्तित्वत्वसमनियतत्वं प्रतियोगितायां विशेषणं दत्तम् । समनियतत्वं च स्वव्यापकसाध्याभावसमुदायाधिकरणवृत्तित्वत्वकत्वे सति साध्याभावसमुदायाधिकरणवृत्तित्वत्वव्यापकत्वम् । सत्यन्तं साध्याभावसमुदायाधिकरणवृत्तित्वत्वव्याप्यत्वस्य परिष्काररूपम् । तत्र शेषदले---व्यापकत्वदले समुदायपदस्य अनिवेशे \`

धूमवान् वह्नेः'

इत्यत्र अतिव्याप्तिः न संभवति । यद्यपि निर्धूमवृत्तित्वत्वेन निर्धूमवृत्तित्वाभावीयप्रतियोगितायाः साध्याभावाधिकरणवृत्तित्वत्वव्यापकत्वं न संभवति---घटत्वेन धूमाभावाधिकरणजगद्वृत्तित्वत्वस्य पर्वतादिवृत्तित्वेऽपि सत्त्वेन तत्र निर्धूमवृत्तित्वाभावीयप्रतियोगितायाः असत्त्वात् । तथा च घटत्वेन जगद्वृत्तित्वाभावस्यैव साध्याभावाधिकरणवृत्तित्वत्वव्यापकप्रतियोगिताकतया तस्य च वह्नौ सत्त्वात् अतिव्याप्तिरिति शङ्का भवति - तथापि व्यतिरेकिसाध्यके \`

धूमवान वह्नेः'

इत्यादौ समुदायपदाघटितसाध्याभावाधिकरणवृत्तित्वत्वव्यापिकायाः समुदायपदघटितसाध्याभावसमुदायाधिकरणवृत्तित्वत्वव्याप्यायाश्च प्रतियोगितायाः अप्रसिद्ध्या नातिव्याप्तिः । तथा हि---घटत्वेन जगद्वृत्तित्वाभावीयप्रतियोगितायाः घटत्वेन धूमाभावरूपसाध्याभावाधिकरणजगद्वृत्तित्वत्वव्यापकत्वेऽपि स्वव्यापकसाध्याभावसमुदायाधिकरणवृत्तित्वत्वकत्वरूपव्याप्यत्वदलविरहात् । घटत्वेन जगद्वृत्तित्वाभावीयप्रतियोगितायाः महानसवृत्तित्वेऽपि सत्त्वेन तत्र साध्याभावसमुदायाधिकरणनिर्धूंमवृत्तित्वत्वविरहात् । तथा च व्यापकत्वदले समुदायपदाप्रवेशेऽपि प्रतियोगित्वाप्रसिद्ध्यैव \`

धूमवान् वह्नेः'

इत्यादौ अतिव्याप्तिवारणसंभवात् दीधित्युक्तम् अतिव्याप्तिवारणरूपं समुदायपदप्रयोजनं न सङ्गच्छत इत्याक्षेपः ।

 समाधानं तु---व्यापकत्वशरीरे समुदायपदं न निवेश्यते चेत् व्याप्यत्वदलं व्यर्थं स्यात् । \`

वन्हिमान् धूमात्'

इत्यादौ आलोकावृत्तित्वावच्छिन्नाभावमादाय अव्याप्तिवारणाय हि व्याप्यत्वदलम् उपात्तम् । व्यापकत्वशरीरे समुदायपदाप्रवेशे आलोकावृत्यभावस्य व्यधिकरणधर्मावच्छिन्नसाध्याभावाधिकरणजगद्वृत्तित्वत्वव्यापकप्रतियोगिताकत्वं न संभवति । आलोकनिष्ठे पर्वतवृत्तित्वेऽपि जगद्वृत्तित्वत्वस्य सत्त्वेन तत्रालोकावृत्त्यभावीयप्रतियोगितायाः अभावात् । तथा च आलोकावृत्तित्त्वावच्छिन्नाभावस्य लक्षणाघटकतया तमादाय अव्याप्तेः अप्रसक्त्या पूर्वदलं - व्याप्यत्वदलं व्यर्थं भवेत् ।

 किञ्च व्याप्यत्वदलोपादाने व्यतिरेकिसाध्यकसद्धेतौ \`

वन्हिमान् धूमात्'

इत्यादौ घटत्वेन जगद्वृत्तित्वाभावीयप्रतियोगितायाः साध्याभावाधिकरणवृत्तित्वत्वव्यापकत्वेऽपि स्वव्यापकसाध्याभावसमुदायाधिकरणवृत्तित्वत्वकत्वरूपव्याप्यत्वविरहात् । निर्वन्हिवृत्तित्वाभावीयप्रतियोगितायांसाध्याभावसमुदायाधिकरणवृत्तित्वत्वव्याप्यत्वसत्त्वेऽपि साध्याभावाधिकरणवृत्तित्वत्वव्यापकत्वं न संभवति । पर्वतादिवृत्तित्वेऽपि साध्याभावाधिकरणजगद्वृत्तित्वत्वसत्त्वात् । तथा च प्रतियोगितायाः अप्रसिद्ध्या अव्याप्तिः । एवं च पूर्वदलं परित्यज्य समुदायाघटितं व्यापकत्वं प्रतियोगितायां निवेश्यते चेत्---

 \`

धूमवान् वह्नेः'

इत्यादौ व्यधिकरणधर्मावच्छिन्नसाध्याभावाधिकरणजगद्वृत्तित्वत्वव्यापकप्रतियोगिताकं घटत्वेन जगद्वृत्तित्वाभावं गृहीत्वा तस्य हेतौ सत्त्वात् अतिव्याप्तिः प्रसजति । तद्वारणाय व्यापकत्वदले समुदायपदं प्रवेशनीयम् । तन्निवेशे साध्याभावसमुदायाधिकरणं निर्धूंमः । तद्वृत्तित्वत्वव्यापकप्रतियोगिताकः । निर्धूंमवृत्तित्वत्वेन निर्धूंमवृत्तित्वाभावोऽपि । स च वह्नौ नास्तीति नातिव्याप्तिः ।

 एवं च अतिव्याप्तिवारणाय व्यापकत्वदले समुदायपदप्रवेशे सति \`

वन्हिमान् धूमात्'

इत्यादौ साध्याभावसमुदायाधिकरणनिर्वन्हिवृत्तित्वत्वव्यापकप्रतियोगिताकः आलोकावृत्तित्वावच्छिन्नाभावोऽपि । स च धूमे नास्ति,

आलोकावृत्तिधूमत्वस्यैव तत्र सत्त्वादिति अव्याप्तिः प्रसजति । तद्वारणाय व्याप्यत्वदलोपादानमावश्यकम् । तदुपादाने च आलोकावृत्त्यभावीयप्रतियोगितायाः आलोकावृत्तिघटत्वादावपि सत्त्वेन तत्र साध्याभाधिकरणवृत्तित्वत्वविरहात् स्वव्यापकसाध्याभावाधिकरणवृत्तित्वत्वकत्वरूपं व्याप्यत्वं नास्तीति न तमादाय अव्याप्तिः ।

 परन्तु व्याप्यत्वशरीरे समुदायाप्रवेशे \`

वन्हिमान् धूमात्'

इत्यादौ \`

आलोकावृत्तित्वत्तित्वं नास्ति'

इति प्रतीतिसिद्धस्य आलोकावृत्तित्वत्वावच्छिन्नाभावस्य लक्षणघटकत्वं स्यात् । आलोकावृत्तित्वे व्यधिकरणधर्मावच्छिन्नसाध्याभावाधिकरणवृत्तित्वत्वसत्त्वेन प्रतियोगितायां व्याप्यत्वदलस्य,

साध्याभावसमुदायाधिकरणनिर्वन्हिवृत्तित्वत्वव्यापकत्वं आलोकावृत्तिवृत्तित्वनिष्ठप्रतियोगितायामस्तीति व्यापकत्वदलस्य च सत्त्वेन आलोकावृत्तिवृत्तित्वाभावस्यापि लक्षणघटकतया तस्य धूमे विरहात् अव्याप्तिः । धूमे आलोकावृत्तेः पर्वतवृत्तित्वस्य सत्त्वादिति अव्याप्तिः । तद्वारणाय व्याप्यत्वदले समुदायपदं निवेशनीयम् । तन्निवेशे आलोकावृत्तिवृत्तित्वाभावीयप्रतियोगितायाः धूमनिष्ठपर्वतवृत्तित्वेऽपि सत्त्वेन तत्र साध्याभावसमुदायाधिकरणनिर्वन्हिवृत्तित्वत्वं नास्ति इति स्वव्यापकसाध्याभावसमुदायाधिकरणवृत्तित्वत्वकत्वरूपव्याप्यत्वदलविरहात् आलोकावृत्तिवृत्तित्वत्वावच्छइन्नाभावस्य लक्षणाघटकतया न तमादाय अव्याप्तिः इति दीधितिकाराशय इति ।

 शेषदले इति (पृ.608) । व्यापकत्वदले इत्यर्थः । तादृशप्रतियोगिताया इति (पृ.608) । साध्याभावसमुदायाधिकरणवृत्तित्वत्वव्याप्याया साध्याभावाधिकरणवृत्तित्वत्वव्यापिकायाश्च प्रतियोगिताया इत्यर्थः । पूर्वदलमिति (पृ.608) । व्याप्यत्वदलमित्यर्थः । आलोकादिनिष्ठेत्यादि (पृ.608) । आलोकादिनिष्ठं यत् पर्वतादिवृत्तित्वं तत्साधारणं यत् साध्याभावाधिकरणवृत्तित्वत्वं तदव्यापकतयेत्यर्थः । तदुपादाने इति (पृ.608) । व्याप्यत्वरूपपूर्वदलोपादाने इत्यर्थः । तथा चेति (पृ.608) । व्यापकत्वदले समुदायपदानुपादाने व्याप्यत्वरूपपूर्वदलानुपादाने च इत्यर्थः । धूमेऽसत्त्वात् इति (पृ.608) । आधेयतावच्छेदकभेदेन आधेयभेदेन च आधेयतायाः भिन्नत्वात् आलोकावृत्ति यत् वृत्तित्वं पर्वतवृत्तित्वं तत् धूमेऽस्ति । अतः आलोकावृत्तिवृत्तित्वाभावः धूमे नास्तीति भावः । तत्रापि तत्प्रवेशनमिति (पृ.608) । शेषदलेऽपि समुदायपदप्रवेशनम् इत्यर्थः । \</

106\>

\<

107\>

मतान्तरेण समुदायपदप्रयोजनकथनम् ।

 विवरणम्



 साध्याभावसमुदायाधिकरणवृत्तित्वत्वसमनियतप्रतियोगिताका अभावाः इत्यत्र समनैयत्यघटकव्याप्यत्वव्यापकत्वयोः पृथक् पृथक् निवेशे उभयत्रापि समुदायपदनिवेशस्य प्रयोजनं न घटत इत्याक्षिप्य केषाञ्चित् समाधानं पूर्वमुक्तम् । तथा समाधाने क्लेशो भवतीति आलोच्य व्याप्यत्वव्यापकत्वयोः एकधैव निवेशात् समुदायपदप्रयोजनकथने क्लेशो नास्तीति आलोचयतां परेषां मतम् अनुवदति---परे तु (पृ.612) । इत्यादिना ।


अयमाशयः---स्वव्यापकसाध्याभावसमुदायाधिकरणवृत्तित्वत्वव्यापकप्रतियोगिताकाः यावन्तोऽभावाः इत्येवं निवेश्यते । स्वव्यापकत्वं साध्याभावसमुदायाधिकरणवृत्तित्वत्वे विशेषणम् । साध्याभावसमुदायाधिकरणवृत्तित्वत्वं च व्यापकत्वे विशेषणम् । तत्र समुदायपदानिवेशे \`

धूमवान् वह्नेः'

इत्यादौ घटत्वेन जगद्वृत्तित्वाभावमादाय अतिव्याप्तिः । समुदायपदनिवेशे च निर्धूमवृत्तित्वत्वेन निर्धूंमवृत्तित्वाभावस्यापि लक्षणघटकतया नातिव्याप्तिरिति स्पष्टमेवेति ।

 न च गुरुधर्मस्येत्यादि (पृ.612) । स्वव्यापकसाध्याभावसमुदायाधिकरणवृत्तित्वत्वव्यापकत्वं नाम स्वव्यापकसाध्याभावसमुदायाधिकरणवृत्तित्वत्ववन्निष्ठभेदप्रतियोगितावच्छेदकत्वत्वावच्छिन्नप्रतियोगिताकाभावः । तत्र साध्याभावसमुदायाधिकरणवृत्तित्वत्ववन्निष्ठभेदप्रतियोगितावच्छेदकत्वत्वापेक्षया स्वव्यापकत्वविशिष्टसाध्याभावसमुदायाधिकरणवृत्तित्वत्ववन्निष्ठ भेदप्रतियोगितावच्छेदकत्वत्वं गुरुधर्म इति तस्य प्रतियोगितानवच्छेदकतया तदवच्छिन्नप्रतियोगिताकाभावरूपव्यापकत्वाप्रसिद्ध्या व्याप्यत्वव्यापकत्वयोः सकृत् उक्तरीत्या निवेशस्य असंभवात् द्विधा निवेशः आवश्यकः । तत्र च समुदायपदप्रयोजनं न घटत इति पूर्वपक्षः भवत्येव इति तत्समाधानार्थं क्लेशः सोढव्य एव इति शङ्का ।

 तत्समाधानं तु - व्यापकतान्तस्य उपलक्षणविधया साध्या भावसमुदायाधिकरणवृत्तित्वत्वांशे निवेशः कर्तव्यः । उपलक्षणस्य च अभावप्रतियोगितावच्छेदककोटावनन्तर्भावात् स्वव्यापकत्वोपलक्षितसाध्याभावसमुदायाधिकरणवृत्तित्वत्ववन्निष्ठभेदप्रतियोगितावच्छेदकत्वत्वं न गुरुधर्म इति तदवच्छिन्नाभावस्य प्रसिद्ध्या सकृदेव व्याप्यत्वव्यापकत्वयोः निवेशः संभवतीति ।

 उक्तरीत्येति (पृ.612) । स्वव्यापकसाध्याभावसमुदायाधिकरणवृत्तित्वत्वकत्वे सति साध्याभावसमुदायाधिकरणवृत्तित्वत्वव्यापकत्वं प्रतियोगिताविशेषणमिति पूर्वोंक्तरीत्येत्यर्थः । प्रतियोगित्वव्यापकत्वविशेषितेति (पृ.612) । प्रतियोगित्वव्यापकत्वविशिष्टं यत् साध्याभावसमुदायाधिकरणवृत्तित्वत्वं तदधिकरणेत्यर्थः । तद्दलस्येति (पृ.613) । समनियतत्वदलस्येत्यर्थः । व्याप्यांशे इति । (पृ.613) साध्याभावसमुदायाधिकरणवृत्तित्वत्वव्यापकत्वं प्रतियोगितायां विशेषणम् । तत्र साध्याभावसमुदायाधिकरणवृत्तित्वत्वं व्याप्यम् । तदंशे स्वव्यापकत्वम् उपलक्षणमिति भावः । अभावप्रतियोगितावच्छेदककोटौ उपलक्षणतया भानं न संभवतीति आशङ्क्य प्रतियोगितासंसर्गकाभावबुद्धावेव उपलक्षणतया भानं न संभवति,

प्रतियोगिताप्रकारकाभावबुद्धौ तु \`

साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभाववान्'

इत्याकारिकायां व्यापकतावच्छेदकत्वस्य यथा उपलक्षणतया भानम्,

तथा \`

स्वव्यापकसाध्याभावसमुदायाधिकरणवृत्तित्वत्ववन्निष्ठभेदप्रतियोगितावच्छेदकत्वत्वावच्छिन्नप्रतियोगिताकाभाववान्'

इत्याकारकप्रतियोगिताप्रकारकबुद्धौ स्वव्यापकत्वस्य उपलक्षणतया भानं संभवत्येव । एतत्तत्त्वं कूटाघटितलक्षणे निरूपितम् ।

 ननु लाघवात् प्रतियोगितासंसर्गकव्याप्तिज्ञानस्यैव अनुमितिहेतुत्वम्,

तत्र च स्वव्यापकत्वस्य उपलक्षणतया निवेशः न संभवति इत्यभिप्रायेण आह---वस्तुतस्तु (पृ.613) इत्यादिना । गुरुधर्मस्य अभावप्रतियोगितानवच्छेदकत्वे व्याप्यत्वव्यापकत्वयोः द्विधा निवेशेऽपि अप्रसिद्धिरस्त्येव । तथा हि - साध्याभावसमुदायाधिकरणवृत्तित्वत्वव्यापकत्वं नाम साध्याभावसमुदायाधिकरणवृत्तित्वत्ववन्निष्ठभेदप्रतियोगितावच्छेदकत्वत्वावच्छिन्नप्रतियोगिताकाभावः । साध्याभावसमुदयाधिकरणवृत्तित्वत्वं वन्हित्वावच्छिन्नवह्न्यभाव-घटत्वावच्छिन्नवह्न्यभावोभयघटितसमुदायाधिकरणवृत्तित्वत्वम् । तच्च निर्वन्हिवृत्तित्वे एव अस्ति । निर्वह्निवृत्तित्वं नाम वन्हित्वावच्छिन्नवह्न्यभावाधिकरणवृत्तित्वम् । एवं च वह्नित्वावच्छिन्नवह्न्यभावाधिकरणवृत्तित्वनिष्ठभेदप्रतियोगितावच्छेदकत्वत्वं यत्रास्ति,

तत्रैव साध्याभावसमुदायाधिकरणवृत्तित्वत्ववन्निष्ठभेदप्रतियोगितावच्छेदकत्वत्वमपि अस्ति । अतः समनियतः यः लघुधर्मः वन्हित्वावच्छिन्नवह्न्यभावाधिकरणवृत्तित्वनिष्ठभेदप्रतियोगितावच्छेदकत्वत्वरूपः तदपेक्षया गुरुणः व्यधिकरणधर्मावच्छिन्नसाध्याभावघटितस्य साध्याभावसमुदायाधिकरणवृत्तित्वनिष्ठभेदप्रतियोगितावच्छेदकत्वत्वस्य प्रतियोगितानवच्छेदकतया तदवच्छिन्नाभावरूपस्य व्यापकत्वस्य अप्रसिद्धिः । तत्परिहाराय द्विधानिवेशवादिना साध्याभावसमुदायाधिकरणवृत्तित्वत्ववन्निष्ठभेदप्रतियोगितावच्छेदकं यत् यत् तत्तद्व्यक्तित्वावच्छिन्नप्रतियोगिताभेदकूटमेव व्यापकत्वमिति तदेव निवेशनीयम् । तथा सति व्याप्यत्वव्यापकत्वयोः सकृन्निवेशवादिनापि स्वव्यापकसाध्याभावसमुदायाधिकरणवृत्तित्वत्ववन्निष्ठभेदप्रतियोगितावच्छेदकं यद्यत् तत्तद्व्यक्तित्वावच्छिन्नप्रतियोगिताकभेदक्टरूपमेव व्यापकत्वं निवेश्यते । अतः न कोऽपि दोषः ।

 प्रतियोगिताव्यापकत्वघटितोक्तधर्मस्येति (पृ.613) प्रतियोगिताव्यापकसाध्याभावसमुदायाधिकरणवृत्तित्वत्ववन्निष्ठभेदप्रतियोगितावच्छेदकत्वत्वस्य इत्यर्थः । \</

107\>

\<

108.1\>

साध्याभावे साध्यतावच्छेदकसंबन्धावच्छिन्नप्रतियोगिताकत्वविशेषणप्रयोजनकथनम् ।

 विवरणम्



 दीधितौ साध्याभावश्चेत्यादि (पृ.616) । अत्र लक्षणे साध्याभावपदेन साध्यतावच्छेदकसंबन्धावच्छिन्नसाध्यनिष्ठप्रतियोगिताकाभावः विवक्षणीयः । साध्यतावच्छेदकसंबन्धावच्छिन्नत्वानिवेशे त्रिषु स्थलेषु अतिव्याप्तिः । तथा हि---

1\. पर्वतः समवायेन वन्हिमान् धूमात् इत्यत्र,

2\. पर्वतः संयोगेन वन्हिमान् वह्न्यवयवत्वात् इत्यत्र,

3\. पर्वतः संयोगेन समवायेन वा वन्हिमान् पर्वतवह्न्यवयवसंयोगात् इत्यत्र च ।

 प्रथमस्थले साध्याभावपदेन समवायसंबन्धावच्छिन्नवह्न्यभाव-संयोगसंबन्धावच्छिन्नवह्न्यभावौ गृहीत्वा तद्धटितसमुदायाधिकरणह्रिदादिवृत्तित्वाभावस्य धूमे सत्त्वात् अतिव्याप्तिः । प्रतियोगितायां साध्यतावच्छेदकसंबन्धावच्छिन्नत्वनिवेशे तु समवायसंबन्धावच्छिन्नवह्न्यभावस्यैव साध्याभावपदेन ग्राह्यतया तद्धटितकूटाधिकरणं पर्वतोऽपि भवतीति तद्वृत्तित्वाभावस्य धूमेऽसत्त्वात् नातिव्याप्तिः ।

 एवं द्वितीयस्थले प्रतियोगितायां साध्यतावच्चेदकसंबन्धावच्छिन्नत्वानिवेशे संयोगसमवायसंबन्धद्वयावच्छिन्नवह्न्यभावाधिकरणं ह्रदादिकमेव । तद्वृत्तित्वाभावस्य वह्न्यवयत्त्वे सत्त्वात् अतिव्याप्तिः । साध्यतावच्छेदकसंबन्धावच्छिन्नत्वनिवेशे तु संयोगसंबन्धावच्छिन्नवह्न्यभावस्यैव साध्याभावपदेन ग्राह्यतया तदधिकरणं वह्न्यवयवोऽपि भवति । तद्वृत्तित्वाभावस्य वह्न्यवयवत्त्वे असत्त्वात् नातिव्याप्तिः ।

 एवं तृतीयस्थले संबन्धद्व्यावच्छिन्नवह्न्यभावाधिकरणह्रदादिवृत्तित्वाभावस्य पर्वतवह्न्यवयवसंयोगे सत्त्वात् अतिव्याप्तिः । साध्यतावच्छेदकसंबन्धावच्छिन्नत्वनिवेशे तुं संयोगसंबन्धेन वह्नेः साध्यत्वे संयोगसंबन्धावच्छिन्नवह्न्यभावस्यैव ग्राह्यतया तदधिकरणवह्न्यवयववृत्तित्वमेव पर्वतवह्न्यवयवसंयोगेऽस्ति । एवं समवायेन वह्नेः साध्यत्वे समवायेन वह्न्यभावस्यैव ग्राह्यतया तदधिकरणपर्वंतवृत्तित्वमेव पर्वतवह्न्यवयवसंयोगेऽस्तीति नातिव्याप्तिः । \</

108.1\>

\<

108.2\>

साध्याभावे साध्यतावच्छेदकसंबन्धावच्छिन्नप्रतियोगिताकत्वविशेषणप्रयोजनकथनम् ।

 विवरणम्



 गादाधर्यां न च साध्यतावच्छेदकसंबन्धावच्छिन्नाभावनिवेशनेऽपीत्यादि (पृ.618) । साध्यतावच्छेदकसंबन्धावच्छिन्नसाध्यनिष्ठप्रतियोगिताकाभावनिवेशेपि \`

समवायेन वन्हिमान्,

संयोगेन धूमात्'

इत्यत्र अतिव्याप्तिः वारयितुं न शक्यते । साध्याभाववन्निरूपितवृत्तित्वं हेतुतावच्छेदकसंबन्धावच्छिन्नत्वस्य अग्रे निवेशनीयतया साध्यतावच्छेदकसमवायसंबन्धावच्छिन्नवन्ह्यभावघटितकूटाधिकरणनिरूपितसंयोगसंबन्धावच्छिन्नवृत्तित्वाभाव एव यावदभावपदेन ग्राह्यः । स च समानाधिकरणधर्मावच्छिन्नप्रतियोगिताकः न प्रसिद्ध्यति । सर्वेषामेव संयोगसंबन्धेन वृत्तिमतां समवायसंबन्धावच्छिन्नवह्न्यभावघटितकूटाधिकरणं यत् वह्न्यवयवान्यजगत् तत्संयुक्तत्वस्यैव सत्त्वात् ।

 न च - वह्न्यवयवमात्रे संयोगसंबन्धेन वृत्तिमति पदार्थे वह्न्यवयवान्यजगत्संयुक्तत्वाभावः प्रसिद्ध इति - वाच्यम् । वन्ह्यवयवसंयुक्तस्यापि पदार्थस्य वह्न्यवयवान्यगगनरूपजगत्संयुक्तत्वात् । तथा च तत्र घटत्वादिव्यधिकरणधर्मावच्छिन्नप्रतियोगिताकः वह्न्यवयवान्यजगत्संयुक्तत्वाभाव एव वृत्तिमद्वृत्तिः । तस्य अभावस्य केवलान्वयितया तद्वत्त्वं हेतावस्ति इति अतिव्याप्तिरिति भावः ।

 ननु समवायेन वह्नौ साध्ये समवायेन हेतौ धूमे अतिव्याप्तिः साध्यतावच्छेदकसंबन्धावच्छिन्नत्वानिवेशे विवक्षिता । साध्यतावच्छेदकसंबन्धावच्छिन्नत्वनिवेशेन सा वारयितुं शक्यते । तथा हि - साध्यतावच्छेदकसमवायसंबन्धावच्छिन्नवह्न्यभावघटितकूटाधिकरणं वह्न्यवयवान्यजगत् । तन्निरूपितहेतुतावच्छेदकसमवायसंबन्धावच्छिन्नवृत्तित्वाभावः समानाधिकरणधर्मावच्छिन्नप्रतियोगिताकः \`

वह्न्यवयवान्यजगत्समवेतत्वं नास्ति'

इति प्रतीतिसिद्धः वह्न्यवयवमात्रसमवेते रूपादिपदार्थे प्रसिद्धः । स तु धूमे नास्ति । धूमस्य वन्ह्यवयवान्यधूमावयवरूपजगत्समवेतत्वात् । अतः समवायेन धूमहेतुकस्थले व्यावृत्तितप्रदर्शनम् अभिप्रेतम् इत्यत्राह---समवायेन धूमहेतुकस्थलपरता च इति (पृ.619) ।

 समवायेन धूमवतः साध्याभावकूटाधिकरणत्वानिराकरणादिति (पृ.619) । तादृशस्थलपरत्वे सति \`

पर्वतस्य वह्न्यवयवस्य च संबन्धद्वयावच्छिन्नवन्ह्यभावद्वयानधिकरणत्वेऽपि (पृ.619) । इति दीधितौ \`

पर्वतस्य'

इत्यस्य स्थाने \`

धूमावयवस्य'

इति भवितव्यम् । पर्वतस्य समवायसंबन्धेन धूमानधिकरणत्वात् इति भावः ।

 समाधत्ते--संयुक्तमात्रस्येति (पृ.619) । \`

पर्वतः समवायेन वन्हिमान्,

संयोगेन धूमात्'

इत्यत्रैव व्यावृत्तिः अभिप्रेता । यद्यपिसाध्यतावच्छेदकसमवायसंबन्धावच्छिन्नवह्न्यभावाधिकरणवह्न्यवयवान्यजगत्संयुक्तत्वाभावः अप्रसिद्धः,

वह्न्यवयवसंयुक्तस्य पदार्थस्य वह्न्यवयवान्यगगनसंयुक्तत्वात् - तधापि अत्र लक्षणे साध्याभावक्टाधिकरणनिरूपितहेतुतावच्छेदकसंबन्धावच्छिन्नवृत्तित्वाभावः यथाश्रुतः निवेश्यते न तु तादृशक्टाधिकरणसंबद्धत्वाभावः । एवं च सर्वेषामपि संयुक्तपदार्थानां गगनसंयुक्तत्वेऽपि गगनानुयोगिकसंयोगस्य वृत्यनियामकतया तेन संबन्धेन संबद्धत्वं यद्यपि भवति,

तथापि तेन संबन्धेन वृत्तित्वं नास्ति । तथा च वन्ह्यवयवमात्रसंयुक्ते पदार्थे वह्न्यवयवातिरिक्तनिरूपितसंयोगसंबन्धावच्छिन्नवृत्तित्वत्वरूपसमानाधिकरणधर्मावच्छिन्नाभावस्य सत्त्वेन लक्षणघटकतया तद्वत्त्वं धूमे नास्तीति नातिव्याप्तिः । धूमस्य वन्ह्यवयवान्यपर्वतनिरूपितसंयोगसंबन्धावच्छिन्नवृत्तित्वादिति भावः ।

 तादृशस्य संयोगस्येति (पृ.619) । गगनानुयोगिकसंयोगस्येत्यर्थः । यस्य द्रव्यस्येति (पृ.619) । यादृशद्रव्यनिरूपिताधिकरणत्वप्रत्ययः वह्न्यवयवे एव प्रामाणिकः,

तादृशद्रव्ये संयोगसंबन्धेन गगनादिवृत्तित्वप्रतीत्यप्रसिद्ध्या इत्यर्थः । यथाश्रुतपरतामते (पृ.619) इति । आदेयत्वार्थकतामते इत्यर्थः । तादृशव्यावृत्तिदानसङ्गतेरिति (पृ.619) । \`

पर्वतः समवायेन वन्हिमान् संयोगेन धूमात्'

इतियत्र अतिव्याप्तिवारणरूपप्रयोजनोक्तेः सङ्गतत्वात् इत्यर्थः ।

 ननु तादात्म्यादिवृत्यनियामकसंबन्धेन हेतोः साध्यव्याप्तिस्वीकारमते तादात्म्यरूपहेतुतावच्छेदकसंबन्धावच्छिन्नवृत्तित्वाप्रसिद्ध्या कूटघटितलक्षणस्य तत्र अव्याप्तिः स्यात् । तद्वारणाय लक्षणघटकवृत्तित्वपदेन संबद्धत्वमेव विवक्षणीयम् । न तु आधेयत्वम् । एवं च \`

समवायेन वन्हिमान् संयोगेन धूमात्'

इत्यत्र साध्यतावच्छेदकसंबन्धावच्छिन्नत्वस्य साध्यनिष्ठप्रतियोगितायां निवेशेऽपि समवायसंबन्धावच्छिन्नवह्न्यभावघटितक्टाधिकरणसंबद्धत्वाभावः समानाधिकरणधर्मावच्छिन्नप्रतियोगिताकः न प्रसिद्ध्यति । संयुक्तमात्रस्य संयोगसंबन्धेन गगनसंबद्धत्वात् । तथा च व्यधिकरणधर्मावच्छिन्नाभावस्यैव लक्षणघटकतया तद्वत्त्वस्य हेतौ सत्त्वात् अतिव्याप्तिः दुर्वारा इत्याशङ्क्य द्वितीयस्थालानुसरणम् इत्याह - वृत्यनियामकतादात्म्यादिसंबन्धेनेत्यादिना (पृ.619) \</

108.2\>

\<

108.3\>

साध्याभावे साध्यतावच्छेदकसंबन्धावच्छिन्नप्रतियोगिताकत्वविशेषणप्रयोजनकथनम् ।

 विवरणम्



 तृतीयस्थलानुसरणस्य बीजमाह - साधनसामानाधिकरण्यस्य (पृ.719) इति । कूटघटितलक्षणे साध्याभावेसाधनसमानाधिकरणत्वं विशेषणं देयम् इति वक्ष्यति । तत्पक्षे \`

पर्वतः संयोगेन वह्निमान् वह्न्यवयवत्वात्'

इत्यत्र साध्यतावच्छेदकसंबन्धावच्छिन्नत्वानिवेशेऽपि अतिव्याप्तिः न संभवति । समवायसंबन्धावच्छिन्नवह्न्यभावस्य वह्न्यवयवत्वरूपसाधनसमानाधिकरणत्वविरहात् । साधनाधिकरणे वह्न्यवयवे समवायेन वह्नेरेव सत्त्वात् । अतः साधनसमानाधिकरणः साध्याभावः संयोगसंबन्धावच्छिन्नवह्न्यभाव एव । तद्घटितकूटाधिकरणं वह्न्यवयवोऽपि । तद्वृत्तित्वस्यैव वह्न्यवयवत्त्वे सत्त्वात् ।

 एवं हेतौ \`

साध्यसमानाधिकरणत्वे सति'

इत्यपि विशेषणं दातव्यम् । अन्यथा \`

सत्ताभाववान् द्रव्यत्वात्'

इत्यत्र साध्याभावकूटाधिकरणसत्तावत्समवेतत्वत्वावच्छिन्नाभावः वृत्तिमद्वृत्तिः न भवति । समवायेन वृत्तिमतां सर्वेषां सत्तावत्समवेतत्वात् । अतः व्यदिकरणधर्मावच्छिन्नसत्तावत्समवेतत्वाभाव एव लक्षणघटकः । तस्य हेतौ सत्त्वात् अतिव्याप्तिः । तद्वारणाय हेतौ साध्यसामानाधिकरण्ये दत्ते द्रव्यत्वे सत्ताभावरूपसाध्यसामानाधिकरण्यं नास्तीति नातिव्याप्तिः ।

 इत्थं च \`

संयोगेन वन्हिमान् वह्न्यवयवत्वात्'

इत्यत्र नातिव्याप्तिः । वह्न्यवयवत्वे संयेगेन वन्हिसामानाधिकरण्यविरहातद् । तथा च साध्यतावच्छेदकसंबन्धावच्छिन्नत्वनिवेशस्य तत्र अतिव्याप्तिवारणरूपं प्रयोजनं न संभवतीति आलोच्य तृतीयस्थलानुधावनम् इति भावः । \</

108.3\>

\<

108.4\>

साध्याभावे साध्यतावच्छेदकसंबन्धावच्छिन्नप्रतियोगिताकत्वविशेषणप्रयोजनकथनम् ।

 विवरणम्



 ननु \`

संयोगेन वह्निमान् पर्वतवह्न्यवयवसंयोगात्'

इत्यत्र तृतीयस्थलेऽपि व्यावृत्तिदानं न सङ्गच्छते । संयोगसमवायसंबन्धद्वयावच्छिन्नवह्न्यभावाधिकरणं पर्वतोऽपि भवति । संयोगवत् संयोगसंबन्धेन द्रव्यस्यापि अव्याप्यवृत्तित्वमिति पक्षे पर्वते शिखरावच्छेदेन संयोगसंबन्धावच्छिन्नवह्न्यभावस्य सत्तवात् सूतरां समवायसंबन्धावच्छिन्नवह्न्यभावस्यापि तत्र सत्त्वम् । पर्वतवृत्तित्वाभावस्तु पर्वतवह्न्यवयवसंयोगे नास्ति इति अतिव्याप्तेः अप्रसक्तेः इत्याशङ्क्य अत्र लक्षणे अव्याप्यवृत्तिसंयोगादिसाध्यके व्यभिचारिणि \`

संयोगी सत्त्वात्'

इत्यत्र साध्याभावकूटाधिकरणं जगदेव भवति । संयोगस्य अव्याप्यवृत्तित्वेन तदभावलस्य सर्वत्र सत्त्वात् । जगद्वृत्तित्वाभावश्च घटत्वादिव्यधिकरणधर्मावच्छिन्नप्रतियोगिताक एव वृत्तिमद्वृत्तिः । तद्वत्त्वं सत्तारूपहेतावस्तीति अतिव्याप्तिः । तद्वारणाय व्याप्यवृत्तित्वविशिष्टसाध्याभावघटितकूटाधिकरणं द्रव्यं न भवति,

किन्तु गुणादिकमेव । गुणादिवृत्तित्वत्वेन गुणादिवृत्तित्वाभावः द्रव्यमात्रवृत्तौ द्रव्यत्वादौ प्रसिद्धः । सतारूपहेतौ नास्तीति \`

संयोगी सत्त्वात्'

इत्यत्र नातिव्याप्तिः ।

 एवञ्च व्याप्यवृत्तित्वविशिष्टसंयोगसंबन्धावच्छिन्नवह्न्यभावघटितकूटाधिकरणं पर्वतः न भवति । अत्र विद्यमानस्य संयोगेन वन्ह्यभावस्य अव्याप्यवृत्तित्वात् । किन्तु ह्रदादिकमेव । तद्वृत्तित्वाभावश्च पर्वतवह्न्यवयवसंयोगेऽस्तीति तत्र अतिव्याप्तेः प्रसक्त्या तद्वारणाय साध्यनिष्ठप्रतियोगितायां साध्यतावच्छेदकसंबन्धावच्छिन्नत्वं निवेशनीयमेव इत्याह---संयोगेन द्रव्यस्य अव्याप्यवृत्तितापक्षे (पृ.623) इत्यादिना । \</

108.4\>

\<

109\>

साध्याभावे साध्यतावच्छेदकसमनियतप्रतियोगिताकत्वनिवेशनम् ।

 विवरणम्



 तथा स्वव्यापकीभूतेत्यादि दीधितिग्रन्थम् अवतारयति---पूर्ववदिति (पृ.624) । नानाव्यक्तिसाध्यके \`

वन्हिमान् धूमात्'

इत्यादौ तत्तद्वह्न्यभावमादाय प्रसक्तायाः अव्याप्तेर्वारणाय कूटाघटितलक्षण इव अस्मिन् कूटघटितलक्षणेऽपि साध्याभावपदेन साध्यतावच्छेदकविशिष्टसाध्यव्यापकतावच्छेदकरूपावच्छिन्नप्रतियोगिताकाभावविवक्षणे पुनरपि नानाविपक्षके \`

वन्हिमान् धूमात्'

इत्यादौ अव्याप्तिः । तत्तद्ह्रदादिरूपविपक्षावृत्तित्वस्यापि वन्हित्वविशिष्टव्यापकतावच्छेदकतया तदवच्छिन्नप्रतियोगिताका ये अभावाः \`

तद्ह्रदावृत्तिर्नास्ति', \`

एतद्ह्रदावृत्तिर्नास्ति'

इत्यादिप्रतीतिसिद्धाः तत्कूटाधिकरणम् अप्रसिद्धम् । तद्ह्रदावृत्त्यभावाधिकरणं तद्ह्रद एव । तदुभयाधिकरणं न किमपि । तथा च अप्रसिद्ध्या अव्याप्तिर्भवति । तद्वारणार्थं साध्यतावच्छेदकविशिष्टसमव्यापकतावच्छेदकरूपावच्छिन्नप्रतियोगिताकाभावः निवेशनीयः । स्वावच्छिन्नव्यापकतावच्छेदकसाध्यतावच्छेदकावच्छिन्नव्यापकतावच्छेदकं यद्रूपं तदवच्छिन्नाभावः साध्याभाव इति फलितम् । स्वपदेन तत्तद्ह्रदावृत्तित्वं ग्रहीतुं न शक्यते । तदवच्छिन्नव्यापकतावच्छेदकत्वस्य साध्यतावच्छेदके वन्हित्वेऽभावात् । तद्ह्रदावृत्त्यधिकरणे एतद्ह्रदे वह्नेरभावात् । किन्तु वन्हित्वादिकमेव स्वपदेन ग्राह्यम् । तदवच्छिन्नव्यापकतावच्छेदकं वन्हित्वम् । तदवच्छिन्नव्यापकतावच्छेदकवन्हित्वावच्छिन्नप्रतियोगिताकाभावकूटाधिकरणं निर्वन्हिः । तद्वृत्तित्वाभावस्य धूमे सत्त्वात् नाव्याप्तिः । परन्तु तथानिवेशे गौरवम् । तदपेक्षया लाघवात् साध्यतावच्छेदकसमनियतप्रतियोगिताकाभाव एव साध्याभावपदेन अत्र लक्षणे विवक्षितुमुचितः । तत्तद्विपक्षावृत्त्यभावीयप्रतियोगितायां वन्हित्वव्याप्यत्वविरहात् तादृशाभावो न लक्षणघटकः । किन्तु वन्हित्वेन वह्न्यबावः घटत्वेन वह्न्यभावश्च लक्षणघटकः । तत्कूटाधिकरणनिर्वन्हिवृत्तित्वाभावस्य धूमे सत्त्वात् नाव्याप्तिः ।

 न च---तता निवेशे तार्णातार्णदहनोभयाभावस्य वन्हित्वसमनियतप्रतियोगिताकतया तदधिकरणे पर्वते धूमस्य सत्त्वात् अव्याप्तिरिति---वाच्यम् । अस्मिन् लक्षणे कूटपदस्य निवेशात् वन्हित्वावच्छिन्नवह्न्यभावस्यापि वन्हित्वसमनियतप्रतियोगिताकत्वेन तद्घटितकूटाधिकरणत्वस्य पर्वतादावभावात् । तथा च तद्घटितकूटाधिकरणं निर्वन्हिह्रदादिकमेव । तद्वृत्तित्वाभावस्य धूमे सत्त्वात् अव्याप्तेः अनवकाशात् इति भावः ।

 तथाविधसाध्याभावानामिति (पृ.625) । साध्यतावच्छेदकसमनियतप्रतियोगिताकाभावानाम् इत्यर्थः । अव्याप्त्यनवकाशादिति (पृ.625) । ननु साधनसमानाधिकरणत्वस्य साध्याभावविशेषणत्वपक्षे वन्हित्वेन वह्न्यभावधटितकूटस्य लक्षणाघटकत्वात् तार्णातार्णदहनोभयाभावघटितकूटमादाय अव्याप्तिः अस्त्त्येवेति चेन्न । साधनसामानाधिकरण्यविशेषणपक्षे साध्याभावे साध्यसमानाधिकरणसमानाधिकरणधर्मावच्छिन्नाभावभिन्नत्वविशेषणस्य वक्ष्यमाणत्वात् दर्शितोभयाभावस्य तादृशविशेषणानाक्रान्ततया तद्धटितकूटस्य लक्षणघटकत्वविरहात् ।

 स्वं---प्रतियोगिता इति (पृ.625) । साध्यतावच्छेदकसमनियतत्वं च प्रतियोगितायां साध्यतावच्छेदकव्यापकत्वे सति साध्यतावच्छेदकव्याप्यत्वम् । साध्यतावच्छेदकव्याप्यत्वं च न साध्यतावच्छेदकाभाववद्वृत्तित्वम् । प्रमेयसाध्यकस्थले साध्यतावच्छेदकप्रमेयत्वाभावस्य अप्रसिद्ध्या अव्याप्त्यापत्तेः । किन्तु स्वव्यापकसाध्यतावच्छेदककत्वम् । तत्र व्यापकत्वव्याप्यत्वयोः पृथङ्निवेशापेक्षया लाघवात् स्वव्यापकसाध्यतावच्छेदकव्यापकत्वं प्रतियोगितायां निवेशितम् । तत्र स्वपदेन प्रतियोगिता गृह्यते । वन्हित्वेन वह्न्यभावीयप्रतियोगिता \`

वन्हिमान् धूमात्'

इत्यत्र स्वपदेन ग्राह्या । तद्व्यापकं वन्हित्वम् । तद्व्यापिका प्रतियोगिता भवतीति वह्नित्वेन वह्न्यभावस्य लक्षणघटकत्वम् ।

 ननु समनियताभावानाम् ऐक्यमिति मते वन्हित्वेन वह्न्यभावस्य वन्हिमत्त्वप्रकारकप्रमाविषयत्वाभावस्य च समनियतत्वेन अभिन्नतया वन्हित्वेन वह्न्यभावीयप्रतियोगिता वन्हिमत्त्वप्रकारकप्रमाविषयत्वेऽप्यस्ति । तत्र च वन्हित्वं नास्तीति वन्हित्वरूपसाध्यतावच्छेदकस्य वह्न्यभावीयप्रतियोगिताव्यापकत्वं नास्तीति कथं वह्न्यभावः लक्षणघटक इत्याशङ्क्य तत्तत्प्रतियोगितात्वावच्छिन्नव्यापकत्वं साध्यतावच्छेदके विवक्षितम् । वन्हित्वेन वन्ह्यभावस्य वन्हिमत्त्वप्रकारकप्रमाविषयत्वाभावस्य च अभिन्नत्वेऽपि तदीयप्रतियोगिता वन्हित्वावच्छिन्ना वन्हिवृत्तिरन्या । वन्हिमत्त्वप्रकारकप्रमाविषयत्वत्वावच्छिन्ना वन्हिवृत्तिरन्या । वन्हिमत्त्वप्रकारकप्रमाविषयत्वत्वावच्छिन्ना तादृशप्रमाविषयत्वनिष्ठा प्रतियोगिता अन्या । वन्हिमात्रवृत्तिः या प्रतियोगिता तद्व्यक्तित्वावच्छिन्नव्यापकत्वं वन्हित्वेऽक्षतमिति तत्प्रतियोगितात्वावच्छिन्नव्यापकवन्हित्वव्यापकप्रतियोगिताकत्वं वन्हित्वेन वन्ह्यभावस्य वर्तत इति तस्य लक्षणघटकत्वमिति समाधत्ते---समनियताभावैक्यमते (पृ.625) इत्यादिना ।

 साध्याभावसमनियतेति । (पृ.625) वह्न्यभावसमनियतः यः वन्हिमत्त्वप्रकारकप्रमाविषयत्वाभावः तत्प्रतियोगि यत् पदार्थान्तरं वन्हित्वातिरिक्तं वन्हिमत्त्वप्रकारकप्रमाविषयत्वं तद्वृत्तित्वेऽपीत्यर्थः ।

 साध्यतावच्छेदकेनेति (पृ.625) । वन्हित्वरूपसमानाधिकरणधर्मेण अवच्छिन्ना या वन्हिमात्रवृत्तिः प्रतियोगिता । अथ वा घटत्वरूपेण व्यदिकरणधर्मेण अवच्छिन्ना या वन्हिमात्रवृत्तिः प्रतियोगिता तस्या इत्यर्थः । तथा च समनैयत्यघटकं व्यापकत्वं तदभावीयप्रतियोगितात्वरूपसामान्यधर्मावच्छिन्नम् । व्याप्यत्वं तु तत्तत्प्रतियोगितात्वरूपविशेषधर्मावच्छिन्नम् इति भावः । \</

109\>

\<

110.1\>

घटत्वेन वाच्यत्वाभावस्य साध्यतावच्छेदकसमनियतप्रतियोगिताकत्वोपपदानम् ।

 विवरणम्



 अथ घटत्वाद्यवच्छिन्ना इत्यादि (पृ.628) । साध्याभावपदेन स्वव्यापकसाध्यतावच्छेदकव्यापकप्रतियोगिताकाभावविवक्षणेऽपि \`

इदं वाच्यं ज्ञेयत्वात्'

इत्यत्र घटत्वेन वाच्यत्वाभावस्य लक्षणघटकत्वं न संभवति । \`

घटत्वेन वाच्यत्वं नास्ति', \`

घटत्वेन प्रमेयत्वं नास्ति'

इत्यादि प्रतीतिसिद्धानां घटत्वरूपव्यधिकरणधर्मावच्छिन्नप्रतियोगिताकाभावानां समनियतत्वेन ऐक्यात् असति बाधके अभावैक्ये अवच्छेदकैक्ये प्रतियोगिताया अपि ऐक्यमिति न्यायात् घटत्वावच्छिन्ना वाच्यत्वनिष्ठाप्रतियोगितैव प्रमेयत्वादावपि अस्तीति स्वीकरणीयम् । तथा च घटत्वेन वाच्यत्वाभावीयप्रतियोगितायाः प्रमेयत्वेऽपि सत्त्वात् तत्र च वाच्यत्वत्वरूपसाध्यतावच्छेदकं नास्तीति प्रतियोगिताव्यापकं साध्यतावच्छेदकं न भवति । अतः कथं घटत्वेन वाच्यत्वाभावः लक्षणघटक इत्याक्षेपः ।

 घटादिभिन्नयावद्वस्तुवृत्तिरिति (पृ.628) घटत्वेन वाच्यत्वाभावस्य घटत्वेन घटाभावस्य च समनियतत्वविरहात् घटत्वावच्छिन्ना वाच्यत्वनिष्ठा प्रतियोगिता घटवृत्तिः न भवितुमर्हति इत्याशयेन एवमुक्तम् । प्रतियोगितान्तरकल्पेन गौरवादिति (पृ.628) । तथा च तत्तत्प्रतियोगितात्वेन व्याप्यत्वनिवेशेऽपि वाच्यत्वनिष्ठप्रतियोगितायाः तद्व्यक्तित्वेन प्रमेयत्वेऽपि सत्त्वात् स्वव्यापकतत्कत्वरूपं वायप्यत्वं न भवतीति भावः ।

 समाधत्ते---का क्षतिरित्यादिना (पृ.628)। \`

इदं वाच्यं ज्ञेयत्वात्'

इत्यत्र घटत्वादिना वाच्यत्वाभावस्य लक्षणाघटकत्वेऽपि \`

वाच्यत्वभिन्नत्वेन वाच्यत्वं नास्ति'

इति प्रतीतिसिद्धः वाच्यत्वभिन्नत्वरूपव्यधिकरणधर्मावच्छिन्नवाच्यत्वनिष्ठप्रतियोगिताकः अभावः लक्षणघटकः । तदीयप्रतियोगितायाः वाच्यत्वयालवृत्तित्वात् । तद्वयापकत्वस्य च वाच्यत्वत्वे संभवात् । न हि घटत्वेन वाच्यत्वाभाव - घटत्वेनप्रमेयत्वाभावयोरिव वाच्यत्वभिन्नत्वेन वाच्यत्वाबाव - वाच्यत्वभिन्नत्वेन प्रमेयत्वाभावयोः समनियतत्वं संभवति । येन प्रतियोगितायाः प्रमेयत्ववृत्तित्वं शङ्कयेत । दृष्टान्ते उभयोरप्यभावयोः व्यदिकरणधर्मावच्छिन्नप्रतियोगिताकत्वेन केवलान्वयित्वात् समनियतत्वम् । दार्ष्टान्तिके वाच्यत्वभिन्नत्वेन वाच्यत्वाभावस्य व्यधिकरणधर्मावच्छिन्नप्रतियोगिताकत्वम् । वाच्यत्वभिन्नत्वेन प्रमेयत्वाभावस्य च समानाधिकरणधर्मावच्छिन्नप्रतियोगिताकत्वम् । प्रमेयत्वे वाच्यत्वभिन्नत्वसत्त्वात् । तथा च अनयोरभावयोः समनियतत्वम् असंभावितमिति वाच्यत्वभिन्नत्वावच्छिन्ना वाच्यत्ववृत्तिः प्रतियोगिता प्रमेयत्वे न संभवतीति तादृशप्रतियोगिताव्यापकत्वं साध्यतावच्छेदकेऽक्षतमिति वाच्यत्वभिन्नत्वेन वाच्यत्वाभावस्य लक्षणघटकत्वम् इति तमादाय समन्वयः कार्य इति भावः । \</

110.1\>

\<

110.2\>

घटत्वेन वाच्यत्वाभावस्य साध्यतावच्छेदकसमनियतप्रतियोगिताकत्वोपपादनम् ।

 विवरणम्



 \`

इदं वाच्यं ज्ञेयत्वात्'

इत्यत्र समवायितया वाच्यत्वाभावस्य घटत्वादिना वाच्यत्वाभावस्य वा लक्षणाघटकत्वे \`

अत समवायितया'

इति मणिग्रन्थासाङ्गत्यम् इत्यालोच्य घटत्वादिना वाच्यत्वाभावस्यैव लक्षणघटकत्वं संपादयति---वस्तुतस्तु इत्यादिना (पृ.630) \`

घटत्वेन वाच्यत्वं नास्ति'

इति प्रतीत्या घटत्वस्येव वाच्यत्वविशेषणतापन्नस्य वाच्यत्वत्वस्यापि प्रतियोगितावच्छेदकत्वम् अवगाह्यते । तादृशप्रतीत्या वाच्यत्वत्वे प्रतियोगितावच्छेदकत्वानवगाहने तादृशप्रतीतेः वाच्यत्वत्वविशिष्टवैशिष्ट्यानवगाहित्वात् वाच्यत्वत्वप्रकारकज्ञानं विनापि तादृशप्रतीतेरापत्तेः ।

 एवं च \`

घटत्वेन वाच्यत्वं नास्ति'

इति प्रतीतिसिद्धाभावीयप्रतियोगितावच्छेदकत्वं घटत्वरूपव्यधिकरणधर्मे वाच्यत्वत्वरूपसमानाधिकरणधर्मे च वर्तते । \`

घटत्वेन प्रमेयत्वं नास्ति'

इति प्रतीतिसिद्धाबावीयप्रतियोगितावच्छेदकत्वं घटत्वे प्रमेयत्वत्वे च वर्तते । एवं च अवच्छेदकभेदात् प्रतियोगितायाः भेदः आवश्यक इति घटत्वेन वाच्यत्वाभावीयप्रतियोगिता वाच्यत्वे एव वर्तते,

न तु प्रमेयत्वादौ । वाच्यत्वे च साध्यतावच्छेदकस्य वाच्यत्वत्वस्य सत्त्वात् प्रतियोगिताव्यापकत्वं साध्यतावच्छेदकेऽस्ति,

तद्व्यापकत्वं च प्रतियोगितायामस्तीति घटत्वेन वाच्यत्वाभावोऽपि लक्षणघटक इति भावः । \</

110.2\>

\<

110.3\>

घटत्वेन वाच्यत्वाभावस्य साध्यतावच्छेदकसमनियतप्रतियोगिताकत्वोपपादनम् ।

 विवरणम्



 अथैवमिति (पृ.631) । व्यधिकरणधर्मावच्छिन्नाभावविषयकप्रतीतौ प्रतियोगिविसेषणतापन्नस्य समानाधिकरणधर्मस्यापि प्रतियोगितावच्छेदकत्वं भासते इति स्वीकारे कूटाघटितलक्षणे मिश्रलक्षणे च साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावस्यैव साध्याभावपदेन विवक्षिततया \`

वन्हिमान् धूमात्'

इत्यादौ वन्हित्वावच्छिन्नव्यापकतावच्छेदकं यत् वन्हित्वं तदवच्छिन्नप्रतियोगिताकं महानसीयवन्हित्वावच्छिन्नाभावम् आदाय अव्याप्तिवारणाय साध्यतावच्छेदकावच्छिन्नव्यापकतावच्छेदकरूपपर्याप्तावच्छेदकताकप्रतियोगिताकाभाव एव विवक्षणीयः । तथा सति महानसीयवह्न्यभावस्य वन्हित्वनिष्ठावच्छेदकताकप्रतियोगिताकत्वेऽपि वन्हित्वपर्याप्तावच्छेदकताकप्रतियोगिताकत्वं नास्तीति अस्य लक्षणाघटकतया नाव्याप्तिः । एवं च वन्हित्वेन घटाभावः लक्षणघटको न स्यात् । तस्य वन्हित्वघटत्वोभयपर्याप्तावच्छेदकताकप्रतियोगिताकस्य वन्हित्वपर्याप्तावच्छेदकताकप्रतियोगिताकत्वविरहात् ।

 न च - तस्य लक्षणघटकत्वेऽपि वन्हित्वेन वह्न्यभावमादाय समन्वयः संभवति इति - वाच्यम् । तथापि मिश्रलक्षणे साध्याभावे हेतुतावच्छेदकसंबन्धेन कस्यचिदधिकरणे वर्तमानत्वविशेषणदानात् तदाक्रान्तयावदभावाप्रसिद्धिः । वन्हिव्यापकतावच्छेदकद्रव्यत्वावच्छिन्नाभावस्य यावदन्तर्गतस्य तादृशविशेषणविरहात् । अतः तल्लक्षणे वन्हित्वेन घटाभावस्यैव लक्षणघटकत्वमावश्यकम् । तच्च न संभवति । वन्हित्वपर्याप्तप्रतियोगितावच्छेदकताकत्वविरहात् इति शङ्काग्रन्थस्य भावः ।

 समाधत्ते---व्यापकतावच्छेदकपर्याप्तत्वमिति (पृ.632) । तथा च व्यापकतानवच्छेदकावृत्तित्वं व्यापकतावच्छेदकपर्याप्तत्वम् । साध्यतावच्छेदकावच्छिन्नव्यापकतावच्छेदकभिन्नावृत्तिअवच्छेदकताकप्रतियोगिताकाभावः साध्याभाव इति फलितम् । वन्हित्वेन घटाभावस्य वन्हिव्यापकतावच्छेदकभिन्नघटत्ववृत्तिअवच्छेदकताक - प्रतियोगिताकत्वेन लक्षणाघटकत्वेऽपि इन्धनत्वेन वह्न्यभावमादाय \`

वन्हिमान् धूमात्'

इत्यत्र लक्षणसमन्वयः कार्यः । अयम् अभावोऽपि व्यदिकरणधर्मावच्छिन्नप्रतियोगिताकः । परन्तु इन्धनत्वं वन्हित्वं च उभयमपि वन्हित्वावच्छिन्नव्यापकतावच्छेदकम् । वन्हिमति इन्धनस्य वह्नेश्च सत्त्वात् । तथा च तादृशाभावीयप्रतियोगितावच्छेदकता व्यापकतावच्छेदके इन्धनत्वे वन्हित्वे च वर्तते । न तु व्यापकतावच्छेदके इति व्यापकतानवच्छेदकावृत्ति - अवच्छेदकताक - प्रतियोगिताकत्वम् इन्धनत्वावच्छिन्नवह्न्यभावस्य अक्षतम् । एतादृशपर्याप्तिनिवेशादेव कूटाघटितलक्षणे \`

यश्च इन्धनत्वाद्यवच्छिन्नवन्ह्यभावाधिकरणीभूते' (

पृ.595) त्यादि दीधितिग्रन्थः सङ्गच्छते । अन्यथा इन्धनत्वेन वन्हित्वेन वा घटाभावस्य उपेक्षायां निमित्ताभावात् । एवं च कूटघटितलक्षणे पूर्वोक्तरीत्या साध्यतावच्छेदकसमनियतप्रतियोगिताकाभाव एव साध्याभावपदेन विवक्षणीयः । समवायितया वाच्यत्वाभावस्य समवायितया प्रमेयत्वाभावस्य च समनियतत्वेऽपि उभयत्रापि वाच्यत्वत्वस्य प्रमेयत्वत्वस्य च समवायित्वातिरिक्तस्य क्रमशः अवच्छेदकत्वात् । अवच्छेदकभेदेन प्रतियोगितायाः भेदात् \`

समवायित्वेन वाच्यत्वं नास्ति'

इति प्रतीतिसिद्धाभावीयप्रतियोगिता वाच्यत्वे एवास्तीति तादृशाभावस्य साध्यतावच्छेदकवाच्यत्वत्वसमनियतप्रतियोगिताकत्वेन लक्षणघटकतया एतल्लक्षणाभिप्रायकः \`

समवायितया वाच्यत्वाभावः घट एव प्रसिद्धः'

इति मणिग्रन्थोऽपि संगच्छत इति भावः । \</

110.3\>

\<

111.1\>

उभयत्वावच्छिन्नसाध्यकस्थले प्रतियोगितायाः साध्यतावच्छेदकव्याप्यद्व्योपपादनम् ।

 विवरणम्



 अथ पर्याप्तिसंबन्धेनेत्यादि (पृ.634) । यत्र पर्याप्तिसंबन्धेन उभयत्वं साध्यतावच्छेदकम्,

तत्र \`

वन्हिधूमोभयवान् धूमात्'

इत्यत्र सद्धेतौ वन्हिधूमोभयत्वावच्छिन्नाभावस्य लक्षणघटकत्वं न स्यात् । स्वव्यापकसाध्यतावच्छेदकव्यापकप्रतियोगिताकाभावस्यैव साध्याभावपदेन विवक्षिततया साध्यतावच्छेदके उभयत्वे वह्निधूमोभयाभावीयप्रतियोगिताव्यापकत्वं न संभवति । प्रतियोगिताव्यापकत्वं नाम प्रतियोगिताधिकरणवृत्ति-अत्यन्ताभावाप्रतियोगित्वम्,

प्रतियोगित्वाधिकरणवृत्तिभेदप्रतियोगितानवच्छेदकत्वं वा । उभयमपि साध्यतावच्छेदके उभयत्वे दुर्घटम् । उभयाभावीयप्रतियोगितायाः अव्यासज्यवृत्तित्वेन तदधिकरणे प्रत्येकस्मिन् वह्नौ धूमे च वन्हिधूमोभयत्वनिष्ठपर्याप्तिसंबन्धावच्छिन्नप्रतियोगिताकात्यन्ताभावस्य पर्याप्तिसंबन्धावच्छिन्न-उभयत्वनिष्ठावच्छेदकताकप्रतियोगिताकभेदस्य च सत्त्वेन उभयत्वस्य तादृशात्यन्ताभावप्रतियोगित्वात् तादृशभेदप्रतियोगितावच्छेदकत्वाच्च । तथा च स्वव्यापकसाध्यतावच्छेदकव्यापकप्रतियोगिताकत्वविरहात् कथम् उभयाभावः तत्र लक्षणघटक इत्याक्षेपः ।

 तदवच्छिन्नभेदस्येति (पृ.634) । उभयत्ववद्भेदस्य इत्यर्थः । \`

पर्याप्तिसंबन्धेन'

इत्यत्र तृतीयार्थावच्छिन्नत्वस्य अत्यन्ताभावीयप्रतियोगितायां भेदप्रतियोगितावच्छेदकतायां च अन्वयः ।

 अस्मिन् आक्षेपे समाधानं शङ्कते---न च अव्याप्यवृत्तिसंयोगादेरिति (पृ.634) । \`

संयोगिमान् द्रव्यत्वात्'

इत्यत्र अव्याप्यवृत्तिः संयोगः साध्यतावच्छेदकः । अत्र \`

साध्यतावच्छेदकसमनियतप्रतियोगिताकाभावः'

इत्यनेन संयोग्यभावः ग्राह्यः । परन्तु संयोग्यभावीयप्रतियोगिताव्यापकत्वं साध्यतावच्छेदके संयोगे न संभवति । संयोग्यभावीयप्रतियोगिताधिकरणे संयोगिनि वृक्षादौ अव्याप्यवृत्तिसंयोगस्य अभावसत्त्वात् । संयोगे प्रतियोगिताधिकरणवृत्त्यभावप्रतियोगित्वस्यैवसत्त्वेन तदप्रतियोगित्वविरहात् । अतः तत्र साध्यतावच्छेदके प्रतियोगिताव्यापकतानिर्वाहार्थं व्यापकताघटके प्रतियोगिताधिकरणवृत्त्यभावे प्रतियोग्यसामानाधिकरण्यं निवेशनीयम् । तथा च प्रतियोग्यसमानाधिकरणः प्रतियोगिताधिकरणवृत्तिश्च यः अभावः तदप्रतियोगित्वं प्रतियोगिताव्यापकत्वम् ।

 संयोग्यभावीयप्रतियोगिताधिकरणवृत्तेः संयोगाभावस्य संयोगरूपप्रतियोगिसमानाधिकरणतया तद्वृत्तिः प्रतियोग्यसमानाधिकरणः अभावः घटाद्यभावः । तदप्रतियोगित्वं संयोगस्यास्तीति तस्य प्रतियोगिताव्यापकत्वनिर्वाहः । एवं वन्हिधूमोभयाभावीयप्रतियोगिताधिकरणे वह्नौ विद्यमानस्य पर्यांप्तिसंबन्धेन उभयत्वाभावस्य उभयत्वरूपप्रतियोग्यधिकरणवन्हिवृत्तितया प्रतियोगिसमानाधिकरणत्वात् प्रतियोग्यसमानाधिकरणं घटाद्यभावमादाय तदप्रतियोगित्वरूपं व्यापकत्वम् उभयत्वस्य निर्वहणीयम् इति भावः ।

 पृथिवीत्वघटत्वोभयत्वादिनेति (पृ.634) व्यापकताघटकाभावे प्रतियोग्यसामानाधिकरण्यं तु निवेशनीयमेव । परन्तु तत् न प्रतियोग्यधिकरणावृत्तित्वरूपम् । किन्तु प्रतियोग्यनधिकरणवृत्तित्वरूपम् । \`

पृथिवीत्वघटत्वोभयवान्,

द्रव्यत्वप्रकारकप्रमाविषयत्वात्'

इत्यत्र प्रतियोग्यधिकरणवृत्तित्वनिवेशे अतिव्याप्त्यापत्तेः । तथा हि - पृथिवीत्वघटत्वोभयाभाववति जलादौ द्रव्यत्वप्रकारकप्रमाविषयत्वसत्त्वात् अयं व्यभिचारी । तत्र जातित्वावच्छिन्नजात्यभावोऽपि लक्षणघटकः स्यात् । तस्यापि स्वव्यापकसाध्यतावच्छेदकव्यापकप्रतियोगिताकत्वात् यद्यपि जातित्वावच्छिन्नजात्यभावीयप्रतियोगिताधिकरणे जलत्वादौ पृथिवीत्वघटत्व - उभयत्वाभावसत्त्वात् तत्प्रतियोगित्वमेव उभयत्वेऽस्तीति खथम् उभयत्वस्य जात्यभावीयप्रतियोगिताव्यापकत्वमिति शङ्का भवति । तथापि व्यापकताघटकाभावे प्रतियोग्यधिकरणावृत्तित्वनिवेशे पृथिवीत्वघटत्वोभयत्वाभावस्य प्रतियोग्युभयत्वाधिकरणप्रत्येकवृत्तितया प्रतियोग्यधिकरणावृत्तित्वविरहेण प्रतियोग्यधिकरणावृत्तिघटाद्यभावं गृहीत्वा तदप्रतियोगित्वरूपस्य व्यापकत्वस्य पृथिवीत्वघटत्वोभयत्वे संपादनीयत्वात् । तथा च साध्यतावच्छेदकसमनियतप्रतियोगिताकः जातित्वावच्छिन्नजात्यभावोऽपि । तद्घटितक्टाधिकरणं सामान्यादिकम् । तन्निरूपितवृत्तित्वाभावस्य द्रव्यत्वप्रकारकप्रमाविषयत्वे सत्त्वात् अतिव्याप्तिः प्रसजति । तद्वारणाय प्रतियोग्यनधिकरणवृत्तित्वमेव व्यापकताघटकाभावे निवेशनीयम् । पृथिवीत्वघटत्वोभयत्वाभावस्य प्रतियोगि यत् उभयत्वं पर्याप्तिसंबन्धेन तदधिकरणभिन्नं प्रत्येकं पृथिवीत्वं घटत्वं च । तद्वृत्तित्वं उभयत्वाभावेऽस्तीति उभयत्वाभावोऽपि व्यापकताघटकः अभावः तत्प्रतियोगित्वमेव उभयत्वेऽस्तीति तदप्रतियोगित्वरूपं प्रतियोगिताव्यापकत्वं नास्तीति जातित्वावच्छिन्नजात्यभावस्य लक्षणाघटकतया \`

पृथिवीत्वघटत्वोभयवान्'

इत्यत्र नातिव्याप्तिः । तुल्यन्यायेन \`

वन्हिधूमोभयवान् धूमात्'

इत्यत्रापि वन्हिधूमोभयाभावीयप्रतियोगिताव्यापकत्वं वन्हिधूमोभयत्वरूपे साध्यतावच्छेदके न निर्वहति । प्रत्येकवृत्तेः उभयत्वाभावस्य उभयत्वानधिकरणप्रत्येकवृत्तितया प्रतियोग्यनधिकरणवृत्तित्वात् । तथा च उभयाभावस्य लक्षणाघटकतया अव्याप्तिर्दुंर्वारा इति आक्षेपः ।

 तादृशसाध्यतावच्छेदकाभावस्येति (पृ.634) । पृथिवीत्वघटत्वोभयत्वाभावस्येत्यर्थः । तादृशप्रतियोगिताव्यापकतापत्त्या (पृ.634) इति । जातित्वावच्छिन्नाभावीयप्रतियोगिताव्यापकतापत्त्येर्त्थः । तादृशाभावम् इति । जातित्वावच्छिन्नजात्यभावम् इत्यर्थः । द्रव्यत्वस्यैव हेतुत्वे हेतुतावच्छेदकसमवायसंबन्धेन सामान्यादिनिरूपितवृत्तित्वाप्रसिद्ध्यैव अतिव्याप्त्यप्रसक्तेः द्रव्यत्वप्रकारकप्रमाविषयत्वस्य हेतुत्वानुसरणम् । प्रतियोग्यनधिकरणवृत्तित्वस्यैवेति (पृ.634) । प्रतियोग्यनधिकरणीभूतप्रतियोगितावन्निष्ठात्यन्ताभावाप्रतियोगित्वं प्रतियोगिताव्यापकत्वमिति फलितोऽर्थः ।

 समाधत्ते---सामानाधिकरण्यस्येत्यादिना (पृ.635) । साध्यतावच्छेदके प्रतियोगिताव्यापकत्वं प्रतियोगिसामानाधिकरण्याभावविशिष्टयदभाववत्त्वं प्रतियोगितावतः तदन्यत्वरूपम् । \`

पृथिवीत्वघटत्वोभयवान् द्रव्यत्वप्रकारकप्रमाविषयत्वात्'

इत्यत्र प्रतियोगितापदेन जात्यभावीयप्रतियोगितायाः ग्रहणे तद्गतः जलत्वस्य प्रतियोगिसामानाधिकरण्याभावविशिष्टः यः पृथिवीत्वघटत्वोभयाभावः तद्वत्त्वमस्ति । जलत्वे विद्यमानस्य तादृशोभयत्वाभावस्य प्रतियोगिसामानाधिकरण्यविरहात् । तथा च तदन्यत्वरूपं व्यापकत्वं साध्यतावच्छेदके नास्ति इति जात्यभावस्य लक्षणाघटकतया नातिव्याप्तिः ।

 \`

वन्हिधूमोभयवान् धूमात्'

इत्यत्र वन्हिधूमोभयाभावीयप्रतियोगितावति वह्नौ विद्यमानः यः वन्हिधूमोभयत्वाभावः सः प्रतियोगिसामानाधिकरण्यविशिष्टः,

न तु तदभावविशिष्ट इति यत्पदेन वह्निधूमोभयत्वं ग्रहीतुं न शक्यते । किन्तु घटत्वादिकमेव ग्राह्यम् । प्रतियोगिसामानाधिकरण्याभावविशिष्टस्य घटत्वाभावस्य वह्नौ सत्त्वात् । तदन्यत्वं वन्हिधूमोभयत्वरूपे साध्यतावच्छेदके अस्तीति अस्य वन्हिधूमोभयाभावीयप्रतियोगिताव्यापकत्वनिर्वाहः ।

 तत्सामानाधिकरण्यावच्छेदकस्येति (पृ.635) । वन्हिधूमोभयत्वाभावनिष्ठं यत् वन्हिधूमोभयत्वरूपप्रतियोगिसामानाधिकरण्यं तत् वह्न्यवच्छेदेन भवति । वन्हिः प्रतियोगिसामानाधिकरण्यावच्छेदकः । स तु प्रतियोगिसामानाधिकरण्याभावावच्छेदकः न भवति । प्रतियोग्यनवच्छेदकस्यैव अभावावच्छेदकत्वात् । एवं च वह्न्यवच्छेदेन प्रतियोगिसामानाधिकरण्याभावविशिष्टोभयत्वाभावववत्त्वं प्रतियोगितावतः न संभवतीति यत्पदेन उभयत्वं ग्रहीतुं न शक्यत इति भावः । \</

111.1\>

\<

111.2\>

उभयत्वावच्छिन्नसाध्यकस्थले प्रतियोगितायाः साध्यतावच्छेदकव्याप्यद्व्योपपादनम् ।

 विवरणम्



 सामानाधिकरण्यस्य व्याप्यवृत्तित्वे तु आह---अथवेति (पृ.639) । तथा च यन्निरूपितसाध्यतावच्छेदकतावच्छेदकसंबन्धसामान्ये प्रतियोगित्वाधिकरणयत्किंचिद्व्यक्त्यनुयोगिकत्वाभावः तदन्यत्वं प्रतियोगिताव्यापकत्वम् । \`

वन्हिधूमोभयवान् धूमात्'

इत्यत्र यत्पदेन वन्हिधूमोभयत्वं ग्रहीतुं न शक्यते । तन्निरूपिते पर्याप्तिरूपे साध्यतावच्छेदकतावच्छेदकसंबन्धे उभयत्वाभावीयप्रतियोगित्वाधिकरणप्रत्येकानुयोगिकत्वस्यैव सत्त्वात् । उभयानुयोगिकत्ववति पर्याप्तिसंबन्धे तदनतिरिक्तप्रत्येकानुयोगित्वस्य आवश्यकत्वात् । अतः यत्पदेन घटपटोभयत्वं ग्राह्यम् । तन्निरूपितपर्याप्तिसंबन्धे प्रतियोगित्वाधिकरणव्यक्त्यनुयोगिकत्वाभावः वर्तते । तदन्यत्वं घटपटोभयत्वान्यत्वम् वन्हिधूमोभयत्वेऽस्तीति तस्य वन्हिधूमोभयाभावीयप्रतियोगिताव्यापकत्वनिर्वाहः ।

 \`

पृथिवीत्वघटत्वोभयवान्,

द्रव्यत्वप्रकारकप्रमाविषयत्वात्'

इत्यत्र प्रतियोगित्वपदेन जात्यभावीयप्रतियोगित्वग्रहणे तदधिकरणजलत्वानुयोगिकत्वाभावस्य पृथिवीत्वघटत्वोभयत्वनिरूपितपर्याप्तिसंबन्धे सत्त्वात् तदन्यत्वरूपं प्रतियोगिताव्यापकत्वं साध्यतावच्छेदके नायाति । अतः तत्र जातित्वावच्छिन्नाभावः न लक्षणघटकः । किन्तु पृथीवीत्वघटत्वीभयाभाव एव लक्षणघटकः । तद्घटितक्टाधिकरणपृथिवीवृत्तित्वस्यैव द्रव्यत्वप्रकारकप्रमाविषयत्वे सत्त्वात् नातिव्याप्तिः । अत्र सामान्यपदानुपादाने \`

दण्डिमान् दण्डिसंयोगात्'

इत्यत्र दण्डत्वस्य साध्यतावच्छेदकत्वमते तन्निरूपितपरम्परासंबन्धे तद्दण्ड्यनुयोगिके प्रतियोगित्वाधिकरणएतद्दण्डिरूपयत्किचिद्व्यक्त्यनुयोगित्वाभावस्य सत्त्वात् दण्ड्यभावस्य लक्षणघटकत्वानुपपत्तिः । अतः सामान्यपदोपादानमिति कृष्णंभट्टः । तदुपादाने तु एतद्दण्ड्यनुयोगिकसंबन्धस्यापि सामान्यान्तर्गततया तत्र एतद्दण्ड्यनुयोगिकत्वाभावविरहात् न दोषः ।

 न्यायरत्ने तु सामान्यपदानुपादाने संयोगेन वन्हिमतः तादात्म्येन साध्यतायां साध्यतावच्छेदकताघटकपर्वतानुयोगिकवन्हिसंयोगे प्रतियोगित्वाधिकरणयत्किंचिन्महानसानुयोगिकत्वाभावसत्त्वेन वन्हिमद्भेदीयप्रतियोगिताव्यापकत्वस्य वन्हिरूपसाध्यतावच्छेदके अनुपपत्तिः । अतः तदुपादानमिति ।

 पृथिवीत्वघटत्वपर्याप्तौ जातिसामान्याभावीयप्रतियोगिताधिकरणानुयोगिकत्वसामान्याभावासत्त्वेन तादृशोभयत्वस्यापि तादृशप्रतियोगिताव्यापकत्वापत्तिः । अतः यत्किञ्चित्वनिवेशः । \</

111.2\>

\<

112\> (

रूपध्वंसवान् रूपादित्यत्र अतिव्याप्तिशङ्कातत्परिहारौ ।)

 विवरणम्



 यत्तु इत्यादि (पृ.641) । साध्यतावच्छेदकसमनियतप्रतियोगिताकाभावविवक्षणेऽपि \`

रूपध्वंसवान् रूपात्'

इत्यत्र अतिव्याप्तिः । रूपध्वंसाभाववति जलपरमाणौ रूपसत्त्वात् अयं हेतुः व्यभिचारी । पृथिवीपरमाणौ पाकवशात् पूर्वरूपपरावृत्तिपूर्वकं रूपान्तोत्पत्त्यभ्युपगमात् यद्यपि रूपध्वंसः संभवति,

जलपरमाणौ तु पाकविरहात् रूपं नित्यमेव । अतः तत्र रूपध्वंसः नास्ति इति जलपरमाण्वन्तर्भावेण व्यभिचारी अयं हेतुः ।

 प्राचीनानां मते रूपसामान्याभावः रूप-रूपध्वंस-रूपप्रागभाव-एतत्त्रितयप्रतियोगिकः । तैः ध्वंसप्रागभावाधिकरणे अत्यन्ताभावानङ्गीकारात् रूपवत् तद्ध्वंसप्रागभावयोरपि रूपात्यन्ताभावविरोधित्वात् । प्रकृते साध्यतावच्छेदकं रूपध्वंसत्वम् । तत्समनियता रूपसामान्याभावीया रूपध्वंसत्वावच्छिन्ना प्रतियोगिता भवति । तस्याः रूपध्वंसमात्रवृत्तित्वात् । तथा च रूपध्वंसत्वसमनियतप्रतियोगिताकः रूपसामान्याभावः । तद्घटितकूटाधिकरणं रूपशून्यं वाय्वादिकम् । तद्वृत्तित्वाभावस्य रूपात्मकहेतौ सत्त्वात् अतिव्याप्तिरिति भावः ।

 न च रूपस्यापीति (पृ.641) । रूपध्वंसात्यन्ताभावः रूपात्मकोऽपि भवति । ध्वंसप्रागभावयोः अत्यन्ताभावस्य तत्प्रतियोगिरूपतायाः अनवस्थाभयेन स्वीकारात् । तथा च रूपध्वंसत्वरूपसाध्यतावच्छेदकसमनियता या रूपनिरूपिता रूपध्वंसत्वावच्छिन्ना प्रतियोगिता तन्निरूपकाभावः रूपात्मकः रूपध्वंसाभावः । तद्घटितकूटमपि साध्याभावकूटपदेन ग्रहूतुं शक्यते । तदधिकरणं रूपवद्द्रव्यम् । तद्वृत्तित्वाभावः रूपात्मके हेतौ नास्तीति नातिव्याप्तिः ।

 न च---रूपात्मकाभावघटितकूटस्य रूपात्यन्ताभावघटितकूटस्य च उभयोः लक्षणघटकत्वे तदधिकरणं कथं प्रसिद्ध्यति । रूपतदत्यन्ताभावयोः एकत्र असंभवात् इति---वाच्यम् ।

 यावतामभावानाम् एकाधिकरणवृत्तित्वं संभवति तावदभावकूटमेव ग्राह्यमिति उपरिष्ठात् वक्ष्यमाणतया रूपात्मकः यः रूपध्वंसत्वावच्छिन्नप्रतियोगिताकः अभावः,

यश्च व्यधिकरणघटत्वाद्यवच्छिन्नरूपध्वंसनिष्ठप्रतियोगिताकः अभावः अनयोः ऐकाधिकरण्यं संभवतीति तद्घटितं कूटमपि लक्षणघटकम् ।

 एवं रूपध्वंसत्वावच्छिन्नप्रतियोगिताकः यः रूपात्यन्ताभावः यश्च व्यदिकरणधर्मावच्छिन्नरूपध्वंसनिष्ठप्रतियोगिताकाभावः तयोः ऐकाधिकरण्यं संभवतीति तद्घटितकूटमपि लक्षणघटकम् । तत्र रूपात्मकाभावघटितं कूटं गृहीत्वा तदधिकरणवृत्तित्वत्वावच्छिन्नाभावस्य यावदन्तर्गतस्य हेतावभावात् नातिव्याप्तिरिति \`

न च'

इत्यादिग्रन्थस्य आशयः ।

 रूपध्वंसाभावरूपतया इति (पृ.641) । रूपध्वंसत्वसमनियतप्रतियोगिताकाभावरूपतया इत्यर्थः । तद्घटितस्य इति (पृ.641) । रूपघटितस्येत्यर्थः ।

 समाधत्ते---रूपादीनामिति (पृ.641) । विशेषरूपातिरिक्तं सामान्यतः रूपम् इति किञ्चिन्नास्ति । तथा च तत्तद्रूपध्वंसाभावः तत्तद्रूपात्मकः । घटीयरूपध्वंसाभावः घटीयरूपात्मकः । पटीयरूपध्वंसाभावः पटीयरूपात्मकः । घटीयरूपात्मकाभावीयप्रतियोगिता घटीयरूपध्वंसमात्रनिष्ठा । साध्यतावच्छेदकं रूपध्वंसत्वं तु पटीयरूपध्वंसेऽपि वर्तते । तत्र घटीयरूपनिरूपितप्रतियोगिताविरहात् साध्यतावच्छेदकव्यापकत्वं घटीयरूपध्वंसनिष्ठप्रतियोगितायां नास्ति । तथा च साध्यतावच्छेदकसमनियतप्रतियोगिताकत्वं घटीयरूपादेः न संभवतीति रूपात्मकाभावस्य लक्षणाघटकतया पूर्वोक्तरीत्या रूपसामान्याभावघटितकूटस्यैव लक्षणघटकतया तदधिकरणवाय्वादिवृत्तित्वाभावस्य रूपात्मकहेतौ सत्त्वात् अतिव्याप्तिरिति यत्तु इत्यादि ग्रन्थकृतस्य आक्षेपस्य अभिप्रायः ।

 तन्न (पृ.641) इत्यादि । रूपध्वंसत्वावच्छिन्नप्रतियोगिताकत्वं जन्यरूपत्वावच्छिन्नप्रतियोगिताकात्यन्ताभाव एव स्वीक्रियते । न तु रूपसामान्याभावे । रूपसामान्याभावशून्ये जलपरमाणावपि \`

रूपध्वंसो नास्ति'

इति प्रतीतेः । तथा च जन्यरूपसामान्याभाव एव रूपध्वंसाभावात्मकः । रूपसामान्याभाववति वाय्वादावपि जन्यरूपाभावादेव \`

रूपध्वंसो नास्ति'

इति प्रतीतेर्निर्वाहात् । तथा च रूपध्वंसत्वरूपसाध्यतावच्छेदकसमनियत-रूपध्वंसत्वावच्छिन्नप्रतियोगिताकाभावः जन्यरूपत्वावच्छिन्नाभावः व्यधिकरणधर्मावच्छिन्नसाध्याभावश्च । तद्घटितकूटाधिकरणं जलपरमाण्वादिकमपि । तद्वृत्तित्वत्वावच्छिन्नाभावोऽपि यावदन्तर्गततया लक्षणघटकः । तद्वत्त्वं हेतौ नास्ति । रूपस्य जलपरमाण्वादिवृत्तित्वात् इति \`

रूपध्वंसवान् रूपात्'

इत्यत्र नातिव्याप्तिरिति भावः ।

 जन्यरूपत्वावच्छिन्नाभावे (पृ.641) इति । यद्यपि जन्यजले पटादौ च \`

रूपध्वंसो नास्ति'

इति प्रतीतेः जन्यरूपाभावेऽपि रूपध्वंसत्वावच्छिन्नप्रतियोगिताकत्वं न संभवति,

जन्यजले जन्यरूपस्यैव सत्त्वात्,

तथापि जन्येत्यस्य पाकजन्येत्यर्थः ग्राह्यः ।

 ननु जलपरमाणौ \`

रूपध्वंसो नास्ति'

इति प्रतीत्यनुरोधेन जन्यरूपाभावे रूपध्वंसप्रतियोगिकत्वम् आस्ताम् । परन्तु \`

वायौ रूपध्वंसो नास्ति'

इति प्रतीतेः रूपसामान्याभावविषयकत्वमपि संभवति । घटसामान्याभावस्य घटध्वंसप्रतियोगिकत्वेन \`

घटध्वंसो नास्ति'

इति प्रतीतिविषयत्ववत् । एवञ्च रूपसामान्याभावघटितकूटाधिकरणं वायुरेवेति तद्वृत्तित्वाभावस्य हेतौ सत्त्वात् अतिव्याप्तिरित्यत आह---साधनसमानाधिकरणत्वस्येति (पृ.641) । रूपसामान्याभावस्य समानाधिकरणवृत्तित्वं नास्ति । रूपवति रूपसामान्याभावस्य असत्त्वात् । तथा च साधनसमानाधिकरणसाध्याभावपदेन रूपसामान्याभावः ग्रहीतुं न शक्यते । किन्तु पाकजन्यरूपसामान्याभाव एव । तद्धटितकूटाधिकरणजलपरमाण्वादिवृत्तित्वाभावस्य हेतावभावात् नातिव्याप्तिरिति भावः ।

 स्वनिरूपकाभाववत्वसंबन्धेनेति (पृ.641)। समनियताभावानाम् ऐक्यमिति मते केवलान्वयिसाध्यकसद्धेतौ घटत्वपटत्वादिव्यधिकरणधर्मावच्छिन्नसाध्याभावानामेव ग्राह्यतया तद्धटितकूटाप्रसिद्धिः । कूटस्य भिन्नपदार्थघटितत्वनियमात् । अतः स्वनिरूपकाभाववत्वसंबन्धेन साध्यतावच्छेदकसमनियतप्रतियोगिताघटितकूटाधिकरणवृत्तित्वाभावाः इति परिष्करणीयम् । स्वं--प्रतियोगिता । व्यदिकरणधर्मावच्छिन्नाभावानाम् ऐक्येऽपि तन्निरूपिता वाच्यत्वनिष्ठप्रतियोगिता घटत्वपटत्वाद्यवच्छेदकभेदेन भिन्ना इति तद्घटितकूटं प्रसिद्ध्यति । तथा च केवलान्वयिसाध्य कस्थले स्वनिरूपकाभाववत्वसंबन्धेन वाच्यत्वत्वसमनियतघटत्वपटत्वाद्यवच्छिन्नप्रतियोगिताघटितकूटाधिकरणं जगदेव । तद्वृत्तित्वाभावोऽपि व्यधिकरणधर्मावच्छिन्नप्रतियोगिताकः वृत्तिमद्वृत्तिः । तद्वत्त्वं हेतावस्तीति लक्षणसमन्वयः ।

 एवञ्च \`

रूपध्वंसवान् रूपात्'

इत्यत्र रूपध्वंसत्वसमनियता या प्रतियोगिता रूपध्वंसत्वावच्छिन्ना प्रतियोगिता । स्वनिरूपकजन्यरूपाभाववत्त्वसंबन्धेन तत्प्रतियोगिताकूटाधिकरणं जलपरमाण्वादिः । तद्वृत्तित्वस्यैव हेतौ सत्त्वात् नातिव्याप्तिः । तथा च रूपसामान्याभावात्मकसाध्याभावीयरूपध्वंसत्वावच्छिन्नप्रतियोगितायाः साध्यतावच्छेदकसमनैयत्यम् । जन्यरूपाभावद्वारा तत्कूटाधिकरणत्वं जलपरमाण्वादेरिति भावः । \</

112\>

\<

113.1\> (

प्रतियोगितायाः प्रतियोगिस्वरूपत्वमते तस्याः साध्यतावच्छेदकसमनैयत्योपपादनम् ।)

 विवरणम्



 ननु साध्याभावपदेन साध्यतावच्छेदकसमनियतप्रतियोगिताकाभावविवक्षणेऽपि नानाव्यक्तिसाध्यके \`

वन्हिमान् धूमात्'

इत्यादौ अव्याप्तिः । प्रतियोगितायाः प्रतियोगिस्वरूपत्वमते वन्हिसामान्याभावीयप्रतियोगितायाः तत्तद्वन्हिस्वरूपत्वेन तत्तद्वन्हिमात्रवृत्तितया साध्यतावच्छेदकस्य वन्हित्वस्य सकलवन्हिवृत्तितया साध्यतावच्छेदकव्यापकत्वं वन्हिसामान्याभावीयप्रतियोगितायां न संभवतीति कथं वन्हित्वेन वह्न्यभावो वा घटत्वेन वह्न्यभावो वा लक्षणघटकः । एवं नानाव्यक्तिसाध्यकव्यभिचारिणि \`

धूमवान् वह्नेः'

इत्यादौ धूमत्वेन धूमाभावः कथं लक्षणघटक इत्याशङ्क्य आह---प्रतियोगिताया इति (पृ.646) । प्रतियोगितायाः प्रतियोगिस्वरूपत्वमते तत्तत्प्रतियोगितात्वेन साध्यतावच्छेदकव्यापकत्वं न विवक्ष्यते,

किंतु स्वावच्छेदकावच्छिन्नतदभावीयप्रतियोगितात्वेन । स्वं---प्रतियोगिता । तथा च वह्न्यभावीयप्रतियोगितावच्छेदकं वह्नित्वम्,

तदवच्छिन्नवह्न्यभावीयप्रतियोगितात्वेन प्रतियोगितात्वं वन्हिनिष्ठसकलप्रतियोगितासाधारणो धर्मः । तेन रूपेण प्रतियोगितायाः साध्यतावच्छेदकव्यापकत्वं संभवत्येव । अत्र \`

तदभीवीये'

त्यनुक्त्वा स्वावच्छेदकावच्छिन्नप्रतियोगितात्वेन व्यापकत्वम् इत्युक्तौ \`

वन्हिर्नास्ति'

इति प्रतीतिसिद्धानां वन्हित्वावच्छिन्नवन्हिस्वरूपप्रतियोगितानां \`

द्रव्यं नास्ति'

इति प्रीततिसिद्धानां द्रव्यत्वावच्छिन्नवन्हिस्वरूपप्रतियोगितानां च अभिन्नतया स्वपदेन \`

द्रव्यं नास्ति'

इति प्रतीतिसिद्धाबावीयवन्हिस्वरूपप्रतियोगितायाः ग्रहणे तदवच्छेदकद्रव्यत्वावच्छिन्नप्रतियोगितात्वस्य घटादिनिष्ठप्रतियोगितास्वपि सत्त्वेन तेन रूपेण प्रतियोगितायाः घटादावपि सत्त्वात् तत्र च साध्यतावच्छेदकवन्हित्वविरहात् स्वव्यापकतत्कत्वरूपं व्याप्यत्वं प्रतियोगितायां न स्यात् । अतः \`

तदभावीय'

इति विशेषणम् । तथा च वन्हिस्वरूपवह्न्यभावीयप्रतियोगितां स्वपदेन गृहीत्वा तदवच्छेदकवन्हित्वावच्छिन्नवह्न्यभावीयप्रतियोगितात्वेनैव साध्यतावच्छेदकसमनियतत्वं विवक्षणीयम् इति तेन रूपेण प्रतियोगितायाः वन्हिमात्रवृत्तितया प्रतियोगितायां साध्यतावच्छेदकसमनियतत्वं निर्वहतीति भावः । \</

113.1\>

\<

113.2\> (

प्रतियोगितायाः प्रतियोगिस्वरूपत्वमते तस्याः साध्यतावच्छेदकसमनैयत्योपपादनम् ।)

 विवरणम्



 यद्यप्येवमपि इत्यादि (पृ.647) । स्वावच्छेदकावच्छिन्नतदभावीयप्रतियोगितात्वेन साध्यतावच्छेदकसमनियतत्वविवक्षायां वन्हित्वावच्छिन्नवह्न्यभावद्रव्यत्वावच्छिन्नाभावयोः भेदात् \`

वन्हिमान् धूमात्'

इत्यत्र समैयत्योपपादनसंभवेऽपि केवलान्वयिसाध्यके \`

इदं वाच्यं ज्ञेयत्वात्'

इत्यादौ साध्यतावच्छेदकवाच्यत्वत्वसमनियतप्रतियोगितायाः अप्रसिद्धिः । तत्र \`

वाच्यत्वभिन्नत्वेन वाच्यत्वं नास्ति', \`

घटत्वेन वाच्यत्वं नास्ति'

इत्यादिप्रतीतिसिद्धानाम् अभावानामेव साध्याभावपदेन ग्राह्यतया तेषां च \`

घटत्वेन पटो नास्ति', \`

पटत्वेन घटो नास्ति'

इत्यादिप्रतीतिसिद्धव्यधिकरणधर्मावच्छिन्नाभावसमनियतत्वेन तदभिन्नतया स्वपदेन वाच्यत्वभिन्नत्वेन वाच्यत्वाभावीयप्रतियोगितायाः ग्रहणेऽपि तस्याः पटादिष्वपि वर्तमानतया तदवच्छेदकघटत्वावच्छिन्नवाच्यत्वभिन्नत्वेन वाच्यत्वं नास्तीति प्रतीतिसिद्धाभावीयप्रतियोगितात्वेन प्रतियोगितायाः पटादावपि सत्त्वात् तत्र वाच्यत्वत्वविरहात् व्याप्यत्वदलं न निर्वहति ।

 यदि तु - यत्किंचेदकधर्मावच्छिन्नतदभावीयप्रतियोगितात्वेन समनैयत्यघटकं व्याप्यत्वं विवक्षणीयम् । यत्किंचिदेकधर्मः---वाच्यत्वभिन्नत्वम् । तदवच्छिन्ना या तदभावीयप्रतियोगिता वाच्यत्वभिन्नत्वेन वाच्यत्वाभावीयप्रतियोगिता । तत्त्वेन रूपेण प्रतियोगितायाः वाच्यत्वे एव सत्त्वात् प्रतियोगिताव्यापकत्वं वाच्यत्वत्वस्य संभवति इति - उच्यते,

तदापि \`

पृथिवीत्वाभाववान् जलत्वात्'

इत्यत्र अव्याप्तिः । तत्र साध्यतावच्छेदकं पृथिवीत्वाभावत्वम् । तद्व्यापकप्रतियोगिताकाभावः घटावृत्त्यभावः पटावृत्त्यभाव इत्यादिः तत्तद्विपक्षावृत्तित्वावच्छिन्नाभावः । तद्घटितकूटाधिकरणाप्रसिद्ध्या अव्याप्तिवारणाय प्रतियोगितायां साध्यतावच्छेदकव्याप्यत्वनिवेश इति वक्ष्यति । उक्तरूपेण व्याप्यत्वविवक्षायां तु यत्किंचिदेकधर्मपदेन पृथिवीत्वाभावत्वं गृहीत्वा तदवच्छिन्नप्रतियोगितात्वेन रूपेण तत्तद्विपक्षावृत्त्यभावीयप्रतियोगितायाः पृथिवीत्वाभावे एव सत्त्वेन तत्र च पृथिवीत्वाभावत्वरूपसाध्यतावच्छेदकसत्त्वात् तत्तद्विपक्षावृत्तित्वावच्छिन्नाभावानामपि लक्षणघटकतापत्या तत्कूटाधिकरणाप्रसिद्धिनिबन्धना अव्याप्तिः दुर्वारा इति \`

यद्यपि'

इत्यादि शङ्काग्रन्थस्य तात्पर्यम् ।

 तदभावीयेति (पृ.648) । घटावृत्तित्वाद्यवच्छिन्नाभावनिरूपितानां पृथिवीत्वाभावरूपप्रतियोगितानाम् इत्यर्थः । पृथिवीत्वाभावत्वादिरूपेति (पृ.648) । पृथिवीत्वाभावत्वादिरूपं यत् घटावृत्तित्वाद्यवच्छिन्नाभावीयप्रतियोगितावच्छेदकं तदवच्छिन्नप्रतियोगितात्वेन इत्यर्थः ।

 समाधत्ते---तथापीत्यादिना (पृ.648) । यद्धर्मावच्छिन्नप्रतियोगितात्वेन रूपेण यदभावनिरूपितत्वं प्रतियोगितायाः तादृशधर्मावच्छिन्नतदभावनिरूपितप्रतियोगितात्वेन रूपेणैव व्याप्यत्वं निवेश्यते । पृथिवीत्वाभावत्वावच्छिन्नप्रतियोगितात्वेन रूपेण पृथिवोत्वाभावनिष्ठप्रतियोगितायाः पृथिवीत्वाभावाभावमात्रनिरूपितत्वम् । घटावृत्त्यभावनिरूपितप्रतियोगितायाः घटावृत्तिपृथिवीत्वाभावनिष्ठत्वेऽपि घटावृत्तित्वावच्छिन्नप्रतियोगितात्वरूपेणैव घटावृत्त्यभावनिरूपितत्वम् ।

 एवञ्च पृथिवीत्वाभावत्वावच्छिन्नप्रतियोगितात्वेन पृथिवीत्वात्मकाभावनिरूपितत्वं तादृशपृथिवीत्वाभावत्वावच्छिन्नपृथिवीत्वात्मकाभावनिरूपितप्रतियोगितात्वेन रूपेण व्याप्यत्वं घटावृत्त्यभावीयप्रतियोगितायाः न संभवति । अतः घटावृत्त्यभावः लक्षणघटको न संभवति । किंतु पृथिवीत्वात्मकः समानाधिकरणधर्मावच्छिन्नसाध्याभावः व्यदिकरणधर्मावच्छिन्नसाध्याभावश्च लक्षणघटकः । तद्घटितकूटाधिकरणपृथिवीवृत्तित्वाभावस्य जलत्वे सत्त्वात् नाव्याप्तिः ।

 यद्यपीति (पृ.647) आशङ्कासमये स्वपदेन घटावृत्त्यभावनिरूपितां प्रतियोगितां गृहीत्वा तदवच्छेदकावच्छिन्नप्रतियोगितापदेन पृथिवीत्वात्मकाभावनिरूपितप्रतियोगितां गृहीत्वा व्याप्यत्वं न संभवतीति पृष्टम् ।

 समाधाने तु स्वपदेन यन्निरूपिता प्रतियोगिता गृह्यते,

तदवच्छिन्नप्रतियोगितापदेनापि तन्निरूपितां प्रतियोगितामेव गृहीत्वा तत्त्वेन रूपेण समनैयत्यम् उपपादनीयम् इति विशेषः अवगन्तव्यः । \</

113.2\>

\<

114.1\> (

साध्यतावच्छेदकव्याप्यत्वदलप्रयोजनविचारः ।)

 विवरणम्



 एतावता वृत्तिमद्वृत्तदयः यावन्तः साध्यतावच्छेदकसंबन्धावच्छिन्नसाध्यतावच्छेदकसमनियतप्रतियोगिताकाभावकूटाधिकरणवृत्तित्वाभावाः तद्वत्त्वं व्याप्तिरिति स्थितम् । तत्र समनैयत्यघटकसाध्यतावच्छेदकव्याप्यत्वनिवेशस्य \`

पृथिवीत्वाभाववान् जलत्वात्'

इत्यत्र अव्याप्तिवारणरूपं प्रयोजनमुक्तं दीधितौ ।

 तथा हि---साध्यतावच्छेदकं पृथिवीत्वाभावत्वम् । तद्व्यापकप्रतियोगिताकः अभावः तत्तद्विपक्षाबृत्तित्वावच्छिन्नाभावोऽपि । तत्र घटपटादिः विपक्षः । घटपटाद्यवृत्त्यभावीयप्रतियोगिता घटपटाद्यवृत्तौ वर्तते । पृथिवीत्वाभावोऽपि घटपटाद्यवृत्तिः । तथा च साध्यतावच्छेदकपृथिवीत्वाभावत्ववति पृथिवीत्वाभावे घटपटाद्यवृत्त्यभावीयप्रतियोगितायाः सत्त्वात् ताः प्रतियोगिताः साध्यतावच्छेदकव्यापिकाः । तन्निरूपकाभावाः \`

घटावृत्तिर्नास्ति', \`

पटावृत्तिर्नास्ति'

इत्यादि प्रतीतिसिद्धाः अभावाः । तत्कूटाधिकरणम् अप्रसिद्धम् । घटपटादिप्रत्येकस्य प्रत्येकतत्तदवृत्त्यभावाधिकरणऽवेऽपि तादृशाभावकूटाधिकरणं घटो वा पटो वा न भवति । घटे पटावृत्तेः पटत्वाभावस्य सत्त्वात् तदभावाधिकरणत्वासंभवात् । तथा च साध्यतावच्छेदकसमनियततत्तद्विपक्षावृत्तित्वावच्छिन्नप्रतियोगिताकाभावकूटाधिकरणाप्रसिद्ध्या अव्याप्तिः । तद्वारणाय साध्यतावच्छेदकव्याप्यत्वनिवेशः । तन्निवेशे च साध्यतावच्छेदकपृथिवीत्वाभावत्वशून्ये घटत्वाभावेऽपि घटावृत्त्यभावीयप्रतियोगितायाः सत्त्वात् तस्याः साध्यतावच्छेदकव्याप्यत्वविरहात् तन्निरूपकाभावो न लक्षणघटकः । किं तु पृथिवीत्वाभावाभावादिरेव लक्षणघटकः । तद्घटितकूटाधिकरणं पृथिवी । तद्वृत्तित्वाभावस्य जलत्वे सत्त्वात् नाव्याप्तिः ।

 अत्रेयमाशङ्का भवति---साध्यतावच्छेदकव्याप्यत्वानिवेशे \`

वन्हिमान् धूमात्'

इत्यादावपि अव्याप्तिः संभवति । तथा हिसाध्यतावच्छेदकवन्हित्वव्यापकप्रतियोगिताकः तत्तद्ह्रदावृत्तित्वावच्छिन्न संयोगसंबन्धावच्छिन्नप्रतियोगिताकाभावः । प्रतियोगितायां साध्यतावच्छेदकसंबन्धावच्छिन्नत्वनिवेशात् । तादृशाभावकूटाधिकरणं गुणादिकमेव प्रसिद्धम् । तत्र तत्तद्ह्रदावृत्तेः गुणत्वादेः समवायसंबन्धेन सत्त्वेऽपि संयोगसंबन्धेन अभावात् । तथा च साध्याभावकूटाधिकरणगुणादिनिरूपितहेतुतावच्छेदकसंयोगसंबन्धावच्छिन्नवृत्तित्वाप्रसिद्ध्या अव्याप्तिः । व्याप्यत्वदलनिवेशे तु वन्हित्वशून्ये शैवालादावपि तत्तद्ह्रदावृत्त्यभावीयप्रतियोगितायाः सत्त्वात् तेषाम् अभावानां साध्यतावच्छेदकव्याप्यप्रतियोगिताकत्वविरहेण लक्षणाघटकतया वन्हित्वावच्छिन्नवह्न्यभावादीनामेव लक्षणघटकतया तत्कूटाधिकरणह्रदादिनिरूपितसंयोगसंबन्धावच्छिन्नवृत्तित्वस्य प्रसिद्धतया तदभावस्य हेतौ सत्त्वात् नाव्याप्तिः । तथा च \`

वन्हिमान् धूमात्'

इति स्थलमुपेक्ष्य पृथिवीत्वाभावादिसाध्यकस्थलानुधावनं किमर्थमिति ।

 तत्र समाधानं तु---\`

वन्हिमान् धूमात्'

इत्यत्र हि साध्याभावकूटाधिकरणाप्रसिद्ध्या अव्याप्तिः । किन्तु कूटाधिकरणनिरूपितहेतुतावच्छेदकसंबन्धावच्छिन्नवृत्तित्वाप्रसिद्ध्या अव्याप्तिः । इयं च अव्याप्तिः साध्यतावच्छेदकव्याप्यत्वदलनिवेशेऽपि \`

सत्तावान् जातेः'

इत्यादौ भवतीति वक्ष्यमाणतया कूटाधिकरणाप्रसिद्धिनिबन्धनाव्याप्तिवारणरूपमेव प्रयोजनं वक्तव्यम् इत्याशयेन स्थलान्तरानुधावनमिति । तदेतदाह---यद्यपोत्यादिना (पृ.651) ।

 पूर्वदलाप्रवेशे इति (पृ.651) । साध्यतावच्छेदकव्याप्यत्वरूपदलाप्रवेशे इत्यर्थः । तद्दलनिवेशेऽपीति (पृ.651) । साध्यतावच्छेदकव्याप्यत्वदलनिवेशेऽपीत्यर्थः । \</

114.1\>

\<

114.2\> (

साध्यतावच्छेदकव्याप्यत्वदलप्रयोजनविचारः ।)

 विवरणम्



 साध्यतावच्छेदकव्याप्यत्वनिवेशस्य \`

पृथिवीत्वादौ साध्ये'

इत्यादिना स्थलान्तरेऽतिव्याप्तिवारणरूपं प्रयोजनमुक्तं दीधितौ । तत्र पृथिवीत्वाभावसाध्यकस्थलपरित्यागे कारणमाह---यावतामैकाधिकरण्यं संभवतीति (पृ.653) \`

पृथिवीत्वाभाववान् जलत्वात्'

इत्यत्र घटपटावृत्तित्वावच्छिन्नाभावानां साध्यतावच्छेदकव्यापकप्रतियोगिताकत्वेऽपि तेषाम् एकाधिकरणवृत्तित्वं न संभवतीति यावतामैकाधिकरण्यं संभवति तावदभावकूटाधिकरणविवक्षायां एकैकविपक्षावृत्त्यभावघटितकूटस्यैव ग्राह्यतया तदधिकरणं घटादिरेव प्रसिद्ध इति कूटाधिकरणाप्रसिद्धिनिबन्धनाव्याप्तिः न संभवतीत्यालोच्य पृथिवीत्वसाध्यकस्थलानुधावनम् ।

 \`

इयं पृथिवी द्रव्यत्वप्रकारकप्रमाविषयत्वात्'

इत्ययं व्यभिचारी हेतुः । पृथिवीत्वरूपसाध्याभाववति जालादौ द्रव्यत्वप्रकारकप्रमाविषयत्वस्य सत्त्वात् । अत्र साध्यतावच्छेदकं पृथिवीत्वत्वम् । तद्व्यापकप्रतियोगिताकः अभावः जातित्वाद्यवच्छिन्नाभावोऽपि । तादृशाभावीयप्रतियोगिता जातावस्ति । पृथिवीत्वमपि जातिः इति तत्राप्यस्ति । तथा च पृथिवीत्वत्वव्यापकप्रतियोगिताकः जातित्वावच्छिन्नजात्यभावः पृथिवीत्वत्वव्यापकप्रतियोगिताकः जातित्वावच्छिन्नजात्यभावः पृथिवीत्वत्वावच्छिन्नपृथिवीत्वाभाव इत्यादिः । तत्कूटाधिकरणं न जलादिकम् । तत्र पृथिवीत्वाभावस्य सत्त्वेऽपि जातिसामान्याभावस्य असत्त्वात् । किन्तु सामान्यादिकमेव । तन्नरूपितवृत्तित्वाभावः द्रव्यत्वप्रकारकप्रमाविषयत्वेऽस्ति । \`

सामान्यं द्रव्यम्'

इत्याकारकप्रमायाः अभावात् द्रव्यत्वप्रकारकप्रमाविषयत्वस्य सामान्यावृत्तित्वात् । तथा च अतिव्याप्तिः । तदूराणाय साध्यतावच्छेदकव्याप्यत्वव्याप्यत्वं नास्ति । पृथिवीत्वत्वशून्ये जलत्वादावपि जात्यभावीयप्रतियोगितायाः सत्त्वात् । तथा च जातित्वावच्छिन्नाभावस्य लक्षणाघटकतया पृथिवीत्वत्वावच्छिन्नाभावकूटस्यैव लक्षणघटकतया तदधिकरणजलादिवृत्तित्वमेव द्रव्यत्वप्रकारकप्रमाविषयत्वेऽस्तीति नातिव्याप्तिः ।

 अत्र द्रव्यत्वस्य समवायसंबन्धेन हेतुत्वे जातित्वाच्छिन्नाभावकूटाधिकरणसामान्यादिनिरूपितसमवायसंबन्धावच्छिन्नवृत्तित्वाप्रसिद्ध्या अतिव्याप्तेः अनवकाशात् स्वरूपसंबन्धेन द्रव्यत्वप्रकारकप्रमाविषयत्वस्य हेतुत्वानुसरणम् । सामान्यादिनिरूपितस्वरूपसंबन्धावच्छिन्नवृत्तित्वस्य सामान्यत्वादौ प्रसिद्धस्य अभावः हेतावस्तीति अतिव्याप्तेः प्रसक्तिः ।

 ननु साधनसमानाधिकरणत्वस्य साध्याभावविशेषणत्वपक्षे जातित्वावच्छिन्नाभावस्य द्रव्यत्वप्रकारकप्रमाविषयत्वरूपसाधनवति पृथिव्यादिद्रव्येऽवृत्तेः साधनसामानाधिकरण्यं नास्तीति लक्षणाघटकतया तमादाय अतिव्याप्तेः अप्रसक्त्या कथम् अतिव्याप्तिः दीधितौ उक्ता इत्याशङ्क्य जातित्वावच्छिन्नाभावस्य लक्षणाघटकत्वेऽपि पृथिवीत्वत्वव्यापकप्रतियोगिताकाः अभावाः जलावृकत्तित्व-तेजोऽवृत्तित्वाद्यवच्छिन्नसमवायसंबन्धावच्छिन्नप्रतियोगिताकाभावा अपि भवन्ति । ते च प्रत्येकं साधनाधिकरणजलादौ वर्तन्त इति साधनसमानाधिकरणाः । तत्कूटाधिकरणजलादौ वर्तन्त इति साधनसमानाधिकरणाः । तत्कूटाधिकरणं सामान्यादिकम् । तत्र जलावृत्ति-तेजोऽवृत्यादेः समवायसंबन्धेन अभावसत्त्वात् । तथा च कूटाधिकरणं सामान्यादिकम् । तद्वृत्तित्वाभावः द्रव्यत्वप्रकारकप्रमाविषयत्वेऽस्तीति अतिव्याप्तिः इत्याह---साधनसमानाधिकरणत्वस्य (पृ.653) इत्यादिना । \</

114.2\>

\<

115\>

साध्यतावच्छेदकव्यापकत्वदलप्रयोजनविचारः ।

 विवरणम्



 द्वितीयदलप्रयोजनमिति (पृ.655) । साध्यतावच्छेदकव्यापकत्वदलस्य प्रयोजनमित्यर्थः । तथा च साध्यतावच्छेदकव्यापकत्वमनिवेश्य साध्यतावच्छेदकव्याप्यप्रतियोगिताकाभावकूटाधिकरणवृत्तित्वाभावाः इत्युक्तौ \`

अभाववान् मेयत्वात्'

इत्यत्र सद्धेतौ अव्याप्तिः । यत्र यत्र मेयत्वम् तत्र सर्वत्र यः कोऽप्यभावः अस्तीति अयं सद्धेतुः । अत्र साध्यतावच्छेदकम् अभावत्वम् । तद्व्याप्यप्रतियोगिताकः अभावः घटत्वाभावाभावः,

पटत्वाभावाभावः इत्यादिः घटत्वपटत्वादिरूपः अभावः । तत्समुदायाधिकरणम् अप्रसिद्धम् । घटत्वपटत्वादिसमुदायस्य एतत्रासत्त्वात् इति अव्याप्तिः ।

 यावताम् ऐकाधिकरण्यं संभवति तावतां समुदाये विवक्षितेऽपि घटत्वादिएकैकाभावघटितसमुदायवति घटादौ प्रमेयत्वरूपहेतुसत्त्वात् साध्याभावसमुदायाधिकरणवृत्तित्वाभावः हेतौ नास्तीति अव्याप्तिः । अतः प्रतियोगितायां साध्यतावच्छेदकव्यापकत्वं निवेशनीयम् । घटत्वाभावपटत्वाभावादिनिष्ठप्रतियोगितायाः अभावत्वव्याप्यत्वेऽपि अभावत्वव्यापकत्वं नास्ति । अतः तन्निरूपकाणां घटत्वाभावाभावादीनां लक्षणाघटकतया अभावत्वरूपसमानाधिकरणधर्मावच्छिन्नाभावस्य अप्रसिद्धिया \`

घटत्वेन अभावो नास्ति', \`

पटत्वेन अभावो नास्ति'

इत्यादिप्रतीतिसिद्धघटत्वपटत्वादिरूपव्यधिकरणधर्मावच्छिन्नाभावनिष्ठप्रतियोगिताकाभावा एव लक्षणघटकाः । तत्कूटाधिकरणं जगत् । तद्वृत्तित्वाभावोऽपि व्यधिकरणधर्मावच्छिन्नप्रतियोगिताकः वृत्तिमदृत्तिः । तद्वत्त्वं हेतावस्तीति नाव्याप्तिरिति भावः ।

 न च यावतामित्यादि (पृ.656) । यावतामभावानाम् ऐकाधिकरण्यं संभवति तादृशतादृशाभावकूटाधिकरणं यद्यत् तावदन्यतमवृत्तित्वत्वसमनियतप्रतियोगिताकाः यावन्तोऽभावाः वृत्तिमद्वृत्तयः तद्वत्त्वं व्याप्तिरिति विवक्षणीयम् । तथा सति साध्यतावच्छेदकव्यापकत्वदलाप्रवेशेऽपि \`

अभाववान् मेयत्वात्'

इत्यत्र अव्याप्तिः न संभवति । घटत्वरूपाभावकूटाधिकरणं घटः । पटत्वरूपाभावकूटाधिकरणं पट इत्येवं घटपटादिरूपस्य सर्वस्यापि जगतः संभवदैकाधिकरण्यकघटत्वादिरूपसाध्याभावकूटाधिकरणत्वं वर्तते । घटपटादिरूपकूटाधिकरणयावदन्यतमवृत्तित्वत्वसमनियतप्रतियोगिताकत्वं घटवृत्तित्वाभावे पटवृत्तित्वाभावे वा नास्ति । किन्तु जगद्वृत्तित्वाभाव एव अस्ति । स च व्यधिकरणधर्मावच्छिन्नप्रतियोगिताक एव वृत्तिमद्वृत्तिरिति तद्वत्त्वस्य हेतौ सत्त्वात् लक्षणसमन्वयसंभवात् कथम् अव्याप्तिरिति न चेत्यादिना शङ्का ।

 तत्र समाधानं तु---\`

अभाववान् मेयत्वात्'

इत्यत्र उक्तरीत्या लक्षणसमन्वयेऽपि \`

जातिप्रतियोगिकाभाववान् मेयत्वात्'

इत्यत्र जातिप्रतियोगिकाभावत्वव्याप्यप्रतियोगिताकाः ये घटत्वपटत्वादितत्तज्जात्यभावाभावाः प्रत्येकं तत्कूटाधिकरणं यद्यत् इत्यनेन घटत्वपटत्वादिजातिमदेव ग्राह्यम् । तावदन्यतमवृत्तित्वत्वसमनियतप्रतियोगिताकाभावः जातिमदृत्तित्वत्वेन जातिमद्वृत्तित्वाभावः । स च जातिमदवृत्तौ वृत्तिमति सामान्यत्वादौ प्रसिद्धः । हेतौ मेयत्वे नास्ति । तस्य जातिमद्वृत्तित्वात् इत्यव्याप्तिः प्रसजति । तद्वारणार्थं प्रतियोगितायां साध्यतावच्छेदकव्यापकत्वं निवेशनीयमेवेति भावः । \</

115\>

\<

116\> (

साध्याभाववत्तायां साध्यवत्ताग्रहविरोधितानियामकसंबन्धनिवेशनम् ।)

 विवरणम्



 साध्याभाववत्तायां संबन्धविशेषं निवेशयितुम् आरभते---अत्र साध्याभाववत्तायाम् (पृ.658) इत्यादिना । अस्मिन् कूटघटितलक्षणे साध्याभावसमुदायाधिकरणत्वे संबन्धविशेषमनिवेश्य येन केनापि संबन्धेन साध्याभावसमुदायाधिकरणत्वविवक्षायां समवायसंबन्धेन कालपरिमाणसाध्यके \`

कालपरिमाणवान् प्रमेयत्वात्'

इत्यत्र व्यभिचारिणि अतिव्याप्तिः । कालपरिमाणाभाववति पृथिव्यादौ प्रमेयत्वसत्त्वात् अयं व्यभिचारी । अत्र साध्याभावः कालपरिमाणत्वेनकालपरिमाणाभावः,

घटत्वादिना कालपरिमाणाभावश्च । तत्कूटाधिकरणं जगदेव भवति । कालपरिमाणाभावो हि कालिकसंबन्धेन काले वर्तते । स्वरूपसंबन्धेन कालातिरिक्ते सर्वत्र जगति वर्तते । अतः साध्याभावकूटाधिकरणजगद्वत्तित्वत्वसमनियतप्रतियोगिताकः अभावः घटत्वेन जगद्वृत्तित्वाभाव एव वृत्तिमदृत्तिरिति तद्वत्त्वस्य प्रमेयत्वरूपहेतौ सत्त्वात् अतिव्याप्तिः ।

 यदि तु स्वरूपसंबन्धेन साध्याभाववत्त्वं निवेश्यते,

तदा स्वरूपसंबन्धेन कालपरिमाणाभावकूटाधिकरणं कालातिरिक्तं जगदेव । तद्वृत्तित्वभावः कालातिरिक्तजगद्वृत्तित्वत्वावच्छिन्नाभावः कालमात्रवृत्तिपदार्थे प्रसिद्धः प्रमेयत्वरूपहेतौ नास्तीति यद्यपि \`

कालपरिमाणवान् मेयत्वात्'

इत्यत्र नातिव्याप्तिः,

तथापि \`

घटत्वाभाववान् पटत्वात्'

इत्यत्र सद्धेतौ अव्याप्तिः । अत्र हि साध्याभावः घटत्वाभावाभावः घटत्वात्मकः । स्वरूपसंबन्धेन तदधिकरणम् अप्रसिद्धम् । भावानां स्वरूपसंबन्धेन वृत्तेः अप्रामामिकत्वात् । तथा च स्वरूपसंबन्धेन साध्याभावकूटाधिकरणा प्रसिद्ध्या अव्याप्तिः ।

 यदि तु---साध्याभावे स्वरूपसंबन्धेन वृत्तिमत्त्वं विशेषणे दीयते । घटत्वात्मकस्य समानाधिकरणधर्मावच्छिन्नसाध्याभावस्य स्वरूपसंबन्धेन वृत्तिमत्त्वं नास्ति इति स न लक्षणघटकः । किन्तु घटत्वाभावनिष्ठपटत्वादिरूपव्यधिकरणधर्मावच्छिन्नप्रतियोगिताकाभाव एव स्वरूपसंबन्धेन वृत्तिमत्त्वात् लक्षणघटकः । स्वरूपसंबन्धेन तादृशाभावकूटाधिकरणं जगत् । व्यधिकरणधर्मावच्छिन्नप्रतियोगिताकस्य तद्वृत्तित्वाभावस्य पटत्वरूपहेतौ सत्त्वात् नाव्याप्तिरित्युच्यते,

तदापि घटत्वाभावसाध्यके व्यभिचारिणि \`

घटत्वाभाववान् मेयत्वात्'

इत्यत्र अतिव्याप्तिः ।

 तत्र हि साध्याभावपदेन घटत्वात्मकम् अभावं गृहीत्वा तद्वद्घटवृत्तित्वमेव हेतावस्तीति अतिव्याप्तिर्वारणीया । स्वरूपसंबन्धेन वृत्तिमत्त्वस्य साध्याभावविशेषणत्वे तु घटत्वस्य स्वरूपसंबन्धेन अवृत्तेः साध्याभावपदेन तत् ग्रहीतुं न शक्यत इति व्यधिकरणधर्मावच्छिन्नसाध्याभावमादाय अतिव्याप्तिः प्राप्नोति ।

 भावानां दैशिकविशेषणतासंबन्धेन वृत्तिस्वीकारेण पूर्वोक्ताप्रसिद्धिवारणेऽपि \`

कालिकसंबन्धावच्छिन्नप्रतियोगिताक-घटत्वाभाववान् मेयत्वात्'

इत्यत्र सद्धेतौ अव्याप्तिः । साध्यतावच्छेदकसमनियतप्रतियोगिताकः अभावः तत्र घटत्वाभावात्मकः तृतीयाभावः । अस्य स्वरूपसंबन्धेन अधिकरणं घटातिरिक्तं सर्वं जगत् । तद्वृत्तित्वाभावः घटमात्रवृत्तिपदार्थे प्रसिद्धः हेतौ आत्मत्वे नास्ति,

तस्य घटातिरिक्तात्मवृत्तित्वात् इति अव्याप्तिः ।

 यदि तु---साध्यात्मकाभावनिरूपितप्रतियोगितावच्छेदकसंबन्धेन साध्याभाववत्त्वं विवक्षितम्,

तदापि \`

कालिकसंबन्धावच्छिन्नघटत्वाभावनिष्ठप्रतियोगिताकाभाववान् आत्मत्वात्'

इत्यत्र साध्यनिरूपितप्रतियोगितावच्छेदकसंबन्धः कालिकसंबन्धः । तेन संबन्धेन साध्याभावस्य घटत्वाभावस्य अधिकरणम् आत्मा न भवति,

नित्येषु कालिकायोगात् । किन्तु जन्यजगदेव । तद्वृत्तित्वाभावः आत्मत्वेऽस्तीति नाव्याप्तिरित्युच्यते,

तथापिप्रकारान्तरेण तत्रैव अव्याप्तिः ।

 तथा हि---पूर्वक्षणवृत्तित्वविशिष्टस्य तादृसाध्यस्य यः अभावः तस्य यः दैशिकविशेषणतासंबन्धावच्छिन्नाभावः,

सोऽपि विशिष्टशुद्धयोरनतिरेकात् साध्यस्वरूप इति तन्निरूपितप्रतियोगितावच्छेदकसंबन्धः दैशिकविशेषणतासंबन्धोऽपि । तेन संबन्धेन साध्याभावस्य घटत्वाभावस्य अधिकरणम् आत्मापि भवति । तद्वृत्तित्वाभावः हेतौ नास्तीति अव्याप्तिः ।

 यदि तु साध्याभावनिष्ठा या साध्यनिरूपितप्रतियोगिता तदवच्छेदकसंबन्धेन साध्याभावाधिकरणत्वं निवेशनीयम् । स च संबन्धः कालिकसंबन्ध एव इति तेन संबन्धेन साध्याभावाधिकरणं आत्मा न भवतीति नाव्याप्तिः इत्युच्यते,

तदा व्यधिकरणधर्मावच्छिन्नाभावस्य सद्धेतुस्थले साध्याभावपदेन ग्राह्यतया तन्निष्ठायाः साध्यनिरूपितप्रतियोगितायाः अप्रसिद्ध्या साध्यनिरूपितसाध्याभावनिष्ठप्रतियोगितावच्छेदकसंबन्धस्यापि अप्रसिद्धेः अव्याप्तिः ।

 न हि व्यधिकरणधर्मावच्छिन्नाभावः साध्यं प्रति प्रतियोगी ;

व्यधिकरणधर्मावच्छिन्नसाध्याभावसत्त्वेऽपि साध्यसत्त्वात् । अतः साध्यवत्ताग्रहविरोधितानियामकसंबन्धेन साध्याभावाधिकरणत्वमेव अत्र लक्षणे निवेशनीयम् । साध्यतावच्छेदकसंबन्धेन स्वप्रतियोगितावच्छेदकविशिष्टसाध्यप्रकारकज्ञानं प्रति यत्संसर्गकयदभावप्रकारकज्ञानं प्रतिबन्धकं तेन संबन्धेन तदभावाधिकरणत्वं विवक्षणीयम् इति यावत् ।


साध्यतावच्छेदकसंबन्धावच्छिन्न-स्वप्रतियोगितावच्छेदकावच्छिन्न-साध्यनिष्ठप्रकारताशालिबुद्धित्वावच्छिन्नप्रतिबध्यतानिरूपित प्रतिबन्धकतावच्छेदकप्रकारतावच्छेदकसंबन्धेन साध्याभावाधिकरणत्वं विवक्षणीयम् इति फलितोऽर्थः ।

 \`

वन्हिमान् धूमात्'

इत्यत्र \`

संयोगसंबन्धेन वन्हिमान्'

इति बुद्धिं प्रति स्वरूपसंबन्धेन वह्न्यभावप्रकारकज्ञानं प्रतिबन्धकम् । एव \`

संयोगसंबन्धेन घटत्वेन वन्हिमान्'

इति भ्रमात्मकबुद्धिं प्रति \`

स्वरूपसंबन्धेन घटत्वावच्छिन्नवन्ह्यभाववान्'

इति ज्ञानं प्रतिबन्धकम् । अतः स्वरूपसंबन्धः तत्र साध्यवत्ताग्रहविरोधितानियामकसंबन्धः । तेन संबन्धेन साध्याभावकूटाधिकरणं निर्वह्निः । तद्वृत्तित्वाभावस्य हेतौ सत्त्वात् लक्षणसमन्वयः ।

 \`

घटत्वाभाववान् पटत्वात्'

इत्यत्र स्वरूपसंबन्धेन घटत्वाभावरूपसाध्यप्रकारकबुद्धिं प्रति समवायसंबन्धेन घटत्वरूपसाध्याभावप्रकारकबुद्धेः प्रतिबन्धकतया तत्र समवायसंबन्धस्य साध्यवत्ताग्रहविरोधितानियामकत्वम् । तेन संबन्धेन साध्याभावकूटाधिकरणं घटः । तद्वृत्तित्वाभावस्य पटत्वे सत्त्वात् नाव्याप्तिः ।

 \`

कालिकसंबन्धावच्छिन्नघटत्वाभावाभाववान् आत्मत्वात्'

इत्यत्र स्वरूपसंबन्धेन साध्यप्रकारकज्ञान प्रति कालिकसंबन्धेन घटत्वाभावरूपसाध्याभावप्रकारकबुद्धिः प्रतिबन्धिका । अतः तत्र कालिकसंबन्धः साध्यवत्ताग्रहविरोङितानियामकः । तेन संबन्धेन साध्याभावाधिकरणं न आत्मा ;

किन्तु जन्यपदार्थः । तद्वृत्तित्वाभावस्य आत्मत्वरूपहेतौ सत्त्वात् नाव्याप्तिरिति भावः ।

 तादृशसाध्यस्येति (पृ.659) । कालिकसंबन्धावच्चिन्नप्रतियोगिताकघटत्वाभावाभावस्येत्यर्थः । तद्रूप इति (पृ.659) साध्यस्वरूप इत्यर्थः । स्वनिष्ठतादृशप्रतियोगितावच्छेदकसंबन्धेनेति (पृ.659) । साध्याभावनिष्ठा या साध्यनिरूपिता प्रतियोगिता तदवच्छेदकसंबन्धेन इत्यर्थः । साध्याप्रतियोगिताया इति (पृ.659) । साध्यनिरूपितप्रतियोगित्वविरहेण इत्यर्थः । स्वप्रतियोगितावच्छेदकविशिष्टसाध्यवत्ताज्ञानमिति (पृ.659) । स्वप्रतियोगितावच्छेदकावच्छिन्नसाध्यनिष्ठप्रकारताशालिज्ञानम् इत्यर्थः । यथाश्रुते व्यधिकरणधर्मविशिष्टस्य साध्यस्य अप्रसिद्धेः । व्यधिकरणधर्मावच्छइन्नप्रतियोगिप्रकारकबुद्धिमिति (पृ.659) । व्यधिकरणधर्मावच्छिन्ना या प्रतियोगिनिष्ठा प्रकारता तन्निरूपकबुद्धिम् इत्यर्थः ।

 शङ्कते---यदि चेत्यादिना (पृ.659) । तदभाववत्ताज्ञानं प्रति दैशिकविशेषणतासंसर्गकमपि तदभावाभावत्वावच्छिन्नप्रकारकं ज्ञानं प्रतिबन्धकम् । यथा \`

घटत्वाभाववान्'

इति बुद्धिं प्रति घटत्वत्वेन घटत्वप्रकारकज्ञानस्य समवायसंसर्गकस्यैव प्रतिबन्धकत्वेऽपि घटत्वाभावाभावत्वेन घटत्वप्रकारकं यज्ज्ञानं \`

अयं घटत्वाभावाभाववान्'

इत्याकारकं तत् स्वरूपसंसर्गकमपि प्रतिबन्धकमेव । अभावाभावः अतिरिक्त इति मते स्वरूपसंसर्गकं ज्ञानं प्रतिबन्धकम् इति अवश्यं वक्तव्यत्वात् । एवञ्च अभावाभावः प्रतियोगिस्वरूप इति मतेऽपि प्रतिबन्धरूपफलसाम्यमनुसृत्य स्वरूपसंसर्गकज्ञानस्य प्रतिबन्धकत्वम् आवश्यकम् ।

 किञ्च \`

अभावाभावः अतिरिक्तः'

इति ग्रहदशायां स्वरूपसंसर्गकस्य अभावाभावप्रकारकज्ञानस्य प्रतिबन्धकतायाः अवर्जनीयता ।

 एवञ्च \`

कालिकसंबन्धावच्छिन्नप्रतियोगिताकघटत्वाभावाभाववान् आत्मत्वात्'

इत्यत्र साध्यवत्ताबुद्धिं प्रति कालिकसंबन्धावच्छिन्नप्रतियोगिताकघटत्वाभावाभावाभावत्वावच्छिन्नसाध्याभावप्रकारकज्ञानस्य स्वरूपसंसर्गकस्य प्रतिबन्धकत्वेन स्वरूपसंबन्धोऽपि साध्यवत्ताग्रहविरोधितानियामकसंबन्ध इति तेन संबन्धेन साध्याभावाधिकरणं आत्मापि भवति । तद्वृत्तित्वस्यैव हेतौ सत्त्वात् अव्याप्तिरिति भावः ।

 ननु तादृशदैशिकविशेषणतासंबन्धेन साध्याभाववत् यथा घटभिन्नम्,

तथा तादृशकालिकविशेषणतासंबन्धेन साध्याभाववान् धटोऽपि । जन्यमात्रस्य कालोपाधित्वात् जगत एव साध्याभाववत्त्वात् घटत्वावच्छिन्नजगद्वृत्तित्वाभावस्यैव लक्षणघटकत्वात् नाव्याप्तिः इत्यतः जातित्वाभावसाध्यकजातित्वहेतुकस्थलानुधावनम् । अत्र कालजात्यन्यतरवृत्तित्वत्वावच्छिन्नाभावस्य वृत्तिमति रूपवत्वप्रकारकप्रमाविषयत्वे प्रसिद्धस्य जातित्वरूपहेतौ असत्त्वात् अव्याप्तिः ।

 न चैवं तादृशसाध्यवत्यपीति (पृ.659) । कालिकसंबन्धावच्छिन्नप्रतियोगिताकघटत्वाभावाभाववति आत्मनि तादृशसाध्याभावत्वावच्छिन्नस्वरूपसंबन्धावच्छिन्नप्रकारताशालिप्रमात्मकज्ञानस्य प्रतिबन्धकस्य सद्भावात् तद्विषयस्य अनुमितिप्रतिबन्धकयथार्थज्ञानविषयत्वरूपहेत्वाभासलक्षणमस्तीति हेतुदोषत्वापत्तिः इति न च वाच्यम् । तादृशप्रतिबन्धकज्ञानस्य भ्रमत्वेन प्रमात्वविरहात् प्रमात्वघटितहेत्वाभावसलक्षणविरहात् ।

 तदुपपादनायेति (पृ.659) । भ्रमत्वोपपादनायेत्यर्थः । तादृशप्रतियोगिन इति (पृ.659) । तादृशसाध्यं प्रति प्रतियोगिन इत्यर्थः । वृत्त्यनभ्युपगमात् इति (पृ.659) । वृत्यभ्युपगमे विषयस्य अबाधात् भ्रमत्वं नोपपद्येत इति भावः ।

 समाधत्ते---तदा निरूक्तसंबन्धेनेति (पृ.659) । साध्यवत्ताग्रहविरोधितानियामकसंबन्धेन साध्याभावत्वावच्छिन्नाधिकरणताकूटवदृत्तित्वाभावः लक्षणघटकतया विवक्षितः । आत्मनि उक्तसाध्याभावः घटत्वाभावत्वेनैव रूपेण स्वरूपसंबन्धेन वर्तते,

न तु उक्तसाध्याभावत्वेन रूपेण । तथा च स्वरूपसंबन्धेन साध्याभावत्वावच्छिन्नाधिकरणताकूटवत् आत्मातिरिक्तमेव । तद्वृत्तित्वाभावस्य हेतौ सत्त्वात् नाव्याप्तिरिति भावः । \</

116\>

\<

117\> (

साध्याभाववत्तायां दैशिकविशेषणतासंबन्धनिवेशनम् भावानामपि तेन संबन्धेन वृत्तेः उपपादनं च ।)

 विवरणम्



 भावानामपि दैशिकविसेषणतासंबन्धं स्वीकृत्य तेन संबन्धेन साध्याभाववत्त्वं निवेश्य पूर्वोक्तदोषान् उद्धरतां मतमनुवदति---परे तु इत्यादिना (पृ.666) । घटत्वादेरपि भावपदार्थस्य दैशिकविशेषणतासंबन्धेन वृत्तित्वम् अवश्यं स्वीकरणीयम् । \`

घटे न घटत्वाभावः'

इत्याकारकयोः नञुल्लेख्ययोः प्रतीतिव्यवहारयोरनुसारात् ।

 तथा हि---सप्तम्यन्तसमभिव्याहृतनञः दैशिकविशेषणतासंबन्धावच्छिन्नाधेयत्वान्विताभावबोधकत्वम् इति व्युत्पत्तिः स्वीकरणीया । अन्यथा \`

काले न द्रव्यत्वम्'

इति प्रयोगप्रसङ्गात् । कालिनिरूपितकालिकसंबन्धावच्छिन्नाधेयत्वस्य द्रव्यत्वाभावे सत्त्वेन विषयाबाधात् तादृशव्यवहारस्य प्रामाणिकत्वं स्यात् ।
दैशिकविशेषणतासंबन्धावच्छिन्नाधेयत्वान्विताभावबोधकत्वव्युत्पत्तिस्वीकारे तु कालनिरूपितदैशिकविशेषणतासंबन्धावच्छिन्नाधेयत्वस्य द्रव्यत्वाभावे विरहात् बाधितार्थकतया \`

काले न द्रव्यत्वम्'

इति व्यवहारो न प्रामाणिकः । एवं च \`

घटे न घटत्वाभावः'

इति वाक्यादपि घटनिरूपितदैशिकविशेषणता संबन्धावच्छिन्नाधेयत्वमेव घटत्वाभावाभावे घटत्वात्मके बोधनीयम् इति घटत्वादेः भावस्यापि दैशिकविशेषणतासंबन्धेन वृत्तिः सिद्ध्यतीति भावः ।

 न च भावरूपेति (पृ.666) । \`

काले न द्रव्यत्वम्'

इति प्रयोगवारणाय भावरूपप्रतियोगिवाचकपदसमभिव्याहृतनञः दैशिकविशेषणतासंबन्धावच्छिन्नादेयतान्वितस्वार्थबीधकत्वमिति व्युत्पत्तिः स्वीक्रियते । अभावरूपप्रतियोगिवाचकपदसमभिव्याहृतनञा तु प्रतियोगिभूतः यः अभावः तत्प्रतियोगितावच्छेदकसंबन्धावच्छिन्नाधेयत्वान्वितोऽभावः बोध्यत इति व्युत्पत्तिः ।

 \`

घटे न घटत्वाभावः'

इत्यत्र यः नञ् अभावरूपः यः प्रतियोगी तद्वाचकघटत्वाभावपदसमभिव्याहृतः । अतः तेन नञा नञर्थस्य प्रतियोगिभूतः यः घटत्वाभावः तत्प्रतियोगितावच्छेदकसंबन्धः समवायसंबन्धः तदवच्छिन्नादेयत्वान्वितः घटत्वाभावाभाव एव बोध्यते । तावता घटत्वस्य दैशिकविशेषणतासंबन्धावच्छिन्नवृत्तिः न सिद्ध्यतीति न च वाच्यम् ।

 प्रतियोगितावच्छेदकसंबन्धत्वेन रूपेण समवायादेः न संबन्धत्वम्,

किन्तु समवायत्व-कालिकसंबन्धत्वादिना विशिष्यैव संबन्धत्वम् । तथा च संबन्धविशेषावच्छिन्नप्रतियोगिताकत्वाबोधकात् \`

अत्र अयमभावो नास्ति'

इत्यादि वाक्यात् संबन्धविशेषावच्छिन्नाधेयत्वान्विताभावप्रतीतौ नियामकस्य अभावात् । अतः सामान्यतः नञः दैशिकविशेषणतासंबन्धावच्छिन्नाधेयत्वान्वितस्वार्थबोधकत्वमिति व्युत्पत्तिरेव स्वीकरणीया । तेन घटत्वादेरपि \`

घटे न घटत्वाभावः'

इत्यादिव्यवहारात् दैशिकविशेषणतासंबन्धेन वृत्तिः सिद्ध्यतीति भावः ।

 गगनाभावादेः केवलान्वयितया \`

अभावो नास्ति'

इति प्रत्ययानुपपत्तेः \`

अत्र अयमभावो नास्ति'

इति \`

अयं'

पदघटितव्यवहारानुसरणम् ।

 ननु यत्संबन्धावच्छिन्नप्रतियोगिताकत्वेन अभावं तात्पर्यविषयतया ज्ञात्वा प्रयुज्यमानम् अभावबोधकं यत्संबन्धावच्छिन्नप्रतियोगिताकाभावबोधकं वा यत्पदं तत्पदघटितवाक्यघटकनञः तत्संबन्धावच्छिन्नाधेयत्वान्वितस्वार्थबोधजनकत्वम् इत्येनव नियमः । तथा च प्रतियोगिवाचकपदासमभिव्याहारेऽपि न क्षतिः । तात्पर्यविशेषस्यैव नियामकत्वोपगमात् इत्याशङ्क्य तत्राद्यं पक्षं दूषयति---समभिव्याहारेति (पृ.666) । समभिव्याहारविशेषनिरपेक्षस्य (पृ.666) इत्यस्य अभावरूपप्रतियोगिबोधकपदसमभिव्याहारं विनैव इत्यर्थः ।

 कालिकसंबन्धावच्छिन्नेति (पृ.666) । वस्तुतः कालिकसंबन्धावच्छिन्नाभावस्य समवायसंबन्धावच्छिन्नप्रतियोगिताकत्वेन बोधेच्छायां तथाविधाभावबोधक \`

अयं'

पदसत्त्वे तादृशाभावाभावनिष्ठसमवायसंबन्धावच्छिन्नाधेयत्वप्रतीतिप्रसङ्गात् इत्यर्थः । इष्टापत्तेर्वारणाय आत्मनीति (पृ.666) । समभिव्याहारविशेषसापेक्षतात्पर्यस्यैव बोधनियामकतया तत्र बोधानुदयस्यैव इष्टत्वात् इति भावः ।

 द्वितीयपक्षं दूषयति---वास्तवेति (पृ.666) । प्रकृते च \`

अयं'

पदमेव वास्तवकालिकसंबन्धावच्छिन्नप्रतियोगिताकाभावरूपप्रतियोगिवाचकं पदम् । संशयदशायाम् (पृ.666)इत्यस्य एतदभावाभावववत्त्वादिसंशस्य (पृ.667) इत्यत्र अन्वयः ।

 उच्छेदापत्तेरिति (पृ.667) । कालिकसंबन्धावच्छिन्नाधेयत्वबोधदशायां तेन प्रतिबन्धात् संशयः न स्यात् इति भावः । नञः दैशिकविशेषणतासंबन्धावच्छिन्नाधेयत्वान्वितस्वार्थबोधकत्वम् इति व्युत्पत्तिस्वीकारे तु दैशिकविशेषणतासंबन्धेन आत्मनि एतदभावाभाववत्त्वप्रत्ययः कालिकसंबन्धेन एतदभावाभाववत्त्वसंशयाविरोधीति न दोष इति भावः ।

 अथैवमिति (पृ.667) । भावानां दैशिकविशेषणतासंबन्धेन वृत्तिस्वीकारे काले कालिकसंबन्धावच्छिन्नघटत्वनिष्ठप्रतियोगिताकाभावः नास्तीति प्रतीत्यनुरोधेन कालेऽपि घटत्वस्य दैशिकविशेषणतासंबन्धेन वृत्तिः स्वीकरणीया । तथा सति काले समवायसंबन्धावच्छिन्नघटत्वनिष्ठप्रतियोगिताकाभावो नास्तीति व्यवहारः प्रसज्यते । तेन व्यवहारेण कालनिरूपितदैसिकविशेषणतासंबन्धावच्छिन्नाधेयत्वान्वितस्य घटत्वाभावाभावस्यैव बोधात् तस्य च अवाधितत्वात् । काले कालिकसंबन्धेन घटत्वस्य सद्भावेन \`

कालिकसंबन्धावच्छिन्नघटत्वाभावो नास्ति'

इति व्यवहारः प्रामाणिकः । काले समवायसंबन्धेन घटत्वस्य असत्त्वात् समवायसंबन्धावच्छिन्नघटत्वाभावो वर्तत इति \`

समवायंसबन्धावच्छिन्नघटत्वाभावो नास्ति'

इति व्यवहारः अप्रामाणिकः । अतः इष्टापत्तिः वस्तुमशक्या इति भावः ।

 प्रतियोगिमति इत्यादि (पृ.667) । समवायसंबन्धावच्छिन्नघटत्वाभावरूपप्रतियोगिमति काले समवायसंबन्धावच्छिन्नघटत्वाभावाभावत्वेन घटत्वस्य स्वरूपसंबन्धेनापि वृत्तिः नाङ्गीक्रियते । अतः काले \`

समवायसंबन्धावच्छिन्नघटत्वाभावो नास्ति'

इति प्रयोगो न प्रामाणिकः ।

 कालिकसंबन्धावच्छिन्नघटत्वाभावरूपप्रतियोगिशून्ये काले कालिकसंबन्धावच्छिन्नघटत्वाभावाभावत्वेन घटत्वस्य स्वरूपसंबन्धेन वृत्तेरङ्गीकारात् \`

काले कालिकसंबन्धावच्छिन्नघटत्वाभावो नास्ति'

इति व्यवहारः प्रामाणिक इति समाधानस्य तात्पर्यम् ।

 ननु एतावता भावानामपि दैशिकविशेषणतासंबन्धेन वृत्तेः समर्थनात् तेन संबन्धेन साध्याभाववत्त्वनिवेशे \`

घटत्वाभाववान् पटत्वात्'

इत्यत्र अप्रसिद्धिनिबन्धनाव्याप्तेः वारणेऽपि \`

कालिकसंबन्धावच्छिप्रतियोगिताकघटत्वाभावाभाववान् आत्मत्वात्'

इत्यत्र साध्याभावस्य - घटत्वाभावस्य दैशिकविशेषणतासंबन्धेन अधिकरणम् आत्मा भवतीति तद्वृत्तित्वस्यैव हेतोः सत्त्वात् अव्याप्तिः इत्याशङ्क्याह---इत्थं चेति (पृ.667) । दैशिकविशेषणतासंबन्धेन साध्याभावत्वावच्छिन्नादेयतानिरूपिताधिकरणत्वं लक्षणे निवेशनीयम् । आत्मनि घटत्वाभावत्वेन रूपेण स्वरूपसंबन्धेन साध्याभावस्य सत्त्वेऽपि साध्याभावत्वेन रूपेण कालिकसंबन्धावच्छिन्नप्रतियोगिताकघटत्वाभावाभावाभावत्वेन घटत्वाभावः नास्ति । आत्मनि \`

कालिकसंबन्धावच्छिन्नप्रतियोगिताकघटत्वाभावाभावो नास्ति'

इति प्रतीतिविरहात् । तथा च तत्र दैशिकविशेषणतासंबन्धावच्छिन्नसाध्याभावत्वावच्छिन्नाधेयतानिरूपिताधिकरणतावत् जन्यजगत् । तद्वृत्तित्वाभावः आत्मन्यस्तीति नाव्याप्तिः इति भावः ।

 साध्यवत्ताग्रहविरोधितानियामकसंबन्धं परित्यज्य दैशिकविशेषणतासंबन्धनिवेशपक्षानुसरणे बीजमाह---एतेनेति (पृ.667) । सद्धेतुस्थले व्यधिकरणधर्मावच्छिन्नसाध्याभावघटितस्य कूटस्य साध्यवत्ताग्रहविरोधितानियामकसंबन्धेन अधिकरणं तदैव लक्षणघटकं भवति,

यदा तादृशाभाववति व्यधिकरणधर्मप्रकारेण साध्यस्य भ्रमः भवति । एवं समानाधिकरणधर्मावच्छिन्नसाध्याभावाधिकरणं तदैव लक्षणघटकम्,

यदा साध्यवति तादृशसाध्याभावस्य भ्रमः संभवति । यदा तु भ्रमरूपं प्रतिबध्यज्ञानं वा प्रतिबन्धकज्ञानं वा यादृशसाध्यकस्थले न प्रसिद्धं तत्र प्रतिबध्यप्रतिबन्धकभावकल्पनाया असंभवेन प्रतिबन्धकताघटितसंबन्धघटितस्य लक्षणस्य अव्याप्तिर्भवतीत्यालोच्य दैशिकविशेषणताघटितलक्षणानुसरणम् इति भावः । \</

117\>

\<

118\>

कूटघटितलक्षणदूषणप्रारम्भः । तत्र \`

द्रव्यत्वपृथिवीत्वोभयवान् द्रव्यत्वात्'

इत्यत्रातिव्याप्त्युपपादनम् ।

 विवरणम्



 एतावता सार्वभौमोक्तं कूटघटितलक्षणं परिष्कृत्य अनूदितम् । अथ तल्लक्षणं दूषयितुम् आरभते दीधितौ---तन्न इत्यादिना (पृ.672) । अत्र प्रथमं दूषणं \`

द्रव्यत्वपृथिवीत्वोभयवान् द्रव्यत्वात्'

इत्यादौ अतिव्याप्तिः । द्रव्यत्वपृथिवीत्वोभयाभाववति जलादौ द्रव्यत्वसत्त्वात् अयं हेतुः व्यभिचारी । अत्र साध्यतावच्छेदकं द्रव्यत्वपृथिवीत्वोभयाभावः द्रव्यत्वपृथिवीत्वान्यतराभावश्च । तत्क्टाधिकरणं जलादिद्रव्यं न भवति । तत्र द्रव्यत्वपृथिवीत्वोभयाभावस्य सत्त्वेऽपि द्रव्यत्वपृथिवीत्वान्यतराभावस्यासत्त्वात् । तदन्यतरस्य द्रव्यत्वस्यैव सत्त्वात् । तथा च द्रव्यत्वपृथीवीत्वान्यतराभावघटितकूटाधिकरणं द्रव्यभिन्नं गुणादिकमेव । तद्वृत्तित्वाभावः द्रव्यत्वरूपहेतावस्तीति अतिव्याप्तिः । तदाह गादाधर्याम्---द्रव्यत्वपृथिवीत्वेत्यादि (पृ.672) । \`

अपि'

ना द्रव्यत्वपृथिवीत्वोभयत्वावच्छिन्नप्रतियोगितायाः समुच्चयः ।

 ननु स्वव्यापकतत्कत्वरूपव्याप्यत्वघटकाभावे प्रतियोगिवैयधिकरण्यं न निवेश्यते,

प्रयोजनाभावात् । तथा च प्रतियोगित्वाधिकरणे प्रत्येकं द्रव्यत्वपृथिवीत्वोभयत्वाभावस्य सत्त्वात् तत्प्रतियोगित्वमेव उभयत्वेऽस्तीति साध्यतावच्छेदके प्रतियोगिताव्यापकत्वविरहात् व्याप्यत्वदलाभावेन कथं द्रव्यत्वपृथिवीत्वान्यतराभावस्य लक्षणघटकत्वम् इत्याशङ्क्य प्रतियोगिवैयधिकरण्याघटितस्य प्रतियोगिताव्यापकत्वस्य साध्यतावच्छेदके निवेशे \`

द्रव्यत्वपृथिवीत्वोभयवान् पृथिवीत्वात्'

इत्यत्र अव्याप्तिः । तत्रापि उभयाभावीयप्रतियोगिताव्यापकत्वम् अन्यतराभावीयप्रतियोगिताव्यापकत्वं वा साध्यतावच्छेदके उभयत्वे न संभवति । प्रतियोगितावति प्रत्येकस्मिन् उभयत्वाभावस्य सत्त्वात् । तथा च साध्यतावच्छेदकव्याप्यप्रतियोगिताकाभावाप्रसिद्ध्या अव्याप्तिः स्यात् इत्याह---प्रतियोगिवैयधिकरण्याघटितस्य इत्यादिना (पृ.672) । \</

118\>

\<

119\> \`

इदं पृथिव्यन्यत्वविशिष्टद्रव्यत्ववत् द्रव्यत्वात्'

इत्यत्रातिव्याप्त्युपपादनम् ।

 विवरणम्



 व्यासज्यवृत्तित्वेत्यादि (पृ.672) । साध्यतावच्छेदकसमनियतप्रतियोगितायां साध्यतावच्छेदकसजातीयधर्मावच्छिन्नत्वमपि विशेषणं दीयते । साध्यतावच्छेदकसाजात्यं च व्यासज्यवृत्तित्वाव्यासज्यवृत्तित्वान्यतररूपेण । साध्यतावच्छेदकवृत्ति - व्यासज्यवृत्तित्व - अव्यासज्यवृत्तित्वान्यतररूपवद्धर्मावच्छिन्नत्वं विशेषणमिति यावत् । \`

द्रव्यत्वपृथिवीत्वोभयवान् द्रव्यत्वात्'

इत्यत्र द्रव्यत्वपृथिवीत्वान्यतराभावीयप्रतियोगितावच्छेदकस्य अन्यतरत्वस्य निरूक्तरूपेण उभयत्वरूपसाध्यतावच्छेदकसाजात्यं नास्ति । उभयत्वस्य व्यासज्यवृत्तित्वात् अन्यतरत्वस्य अव्यासज्यवृत्तित्वाच्च । अतः व्यासज्यवृत्तित्व-अव्यासज्यवृत्तित्वान्यतररूपेण साध्यतावच्छेदकसाजीयधर्मावच्छिन्नप्रतियोगिताकः द्रव्यत्वपृथिवीत्वान्यतराभावो न भवति । किन्तु द्रव्यत्वपृथिवीत्वोभयत्वावच्छिन्नाभाव एव भवति । तत्क्टाधिकरणं जलादिकमपि । तद्वृत्तित्वाभावः द्रव्यत्वे नास्तीति नातिव्याप्तिः इति स्थलान्तरे अतिव्याप्तिमाह इत्यर्थः ।

 \`

इदं पृथिव्यन्यत्वविशिष्टद्रव्यत्ववत् द्रव्यत्वात्'

इत्यत्र क्टघटितलक्षणस्य अतिव्याप्तिः । पृथिव्यन्यत्वविशिष्टद्रव्यत्वाभाववत्यां पृथिव्यां द्रव्यत्वसत्त्वात् अयं हेतुः व्यभिचारी । अत्र साध्यतावच्छेदकं पृथिव्यन्यत्वविशिष्टद्रव्यत्वत्वम् । तत्समनियतप्रतियोगिताकः अभावः विशिष्टद्रव्यत्वाभाववत् शुद्धद्रव्यत्वाभावोऽपि । शुद्धद्रव्यत्वाभावीयप्रतियोगिता शुद्धद्रव्यत्वे वर्तते । साध्यतावच्छेदकं विशिष्टद्रव्यत्वे वर्तते । तथापि विशिष्टशुद्धयोः अनतिरेकात् शुद्धद्रव्यत्वेऽपि साध्यतावच्छेदकमस्तीति साध्यतावच्छेदकसमनियतप्रतियोगिताकाभावः शुद्धद्रव्यत्वत्वावच्छिन्नाभावोऽपि । तत्क्टाधिकरणं गुणादिकमेव । तद्वृत्तित्वाभावस्य द्रव्यत्वरूपहेतौ सत्त्वात् अतिव्याप्तिरित्यर्थः । \</

119\>

\<

120\> (

रूपसामान्याभावसाध्यकसद्धेतावव्याप्त्युद्भावनम् ।)

 विवरणम्



 एतत्स्थलं परित्यज्य किं च इत्यादिना स्थलान्तरानुधावने बीजमाह - विशिष्टस्यातिरिक्तत्वेनेत्यादिना (पृ.675) । \`

विशिष्टं शुद्धात् अतिरिक्तम्'

इति स्वीकारे उक्तस्थले नातिव्याप्तिः । साध्यतावच्छेदकस्य पृथिव्यन्यत्वविशिष्टद्रव्यत्वत्वस्य विशिष्टद्रव्यत्वे सत्त्वात् द्रव्यत्वाभावीयप्रतियोगितायास्तु शुद्धद्रव्यत्वे सत्त्वात् विशिष्टशुद्धयोः अतिरेकात् साध्यतावच्छेदकसमनियतप्रतियोगिताकः शुद्धद्रव्यत्वाभावो न भवति । किन्तु पृथिव्यन्यत्वविशिष्टद्रव्यत्वाभाव एव । तत्कूटाधिकरणं पृथिवौ । तद्वृत्तित्वमेव द्रव्यत्वेऽस्तीति नातिव्याप्तिः ।

 अथ वा व्याप्यत्वदले साध्यतावच्छेदके प्रतियोगिताव्यापकत्वस्थाने प्रतियोगित्वावच्छिन्नव्यापकतावच्छेदकत्वं निवेश्यते । प्रतियोगित्वावच्छिन्नव्यापकतावच्छेदकत्वं च प्रतियोगित्वावच्छिन्नाधिकरणवृत्त्यत्यन्ताभावप्रतियोगितानवच्छेदकत्वम् । शुद्धद्रव्यत्वाभावीयप्रतियोगितावच्छिन्नं यत् द्रव्यत्वं तदधिकरणपृथिवीनिष्ठः यः पृथिव्यन्यत्वविशिष्टद्रव्यत्वाभावः तत्प्रतियोगितावच्छेदकत्वमेव पृथिव्यन्यत्वविशिष्टद्रव्यत्वत्वरूपे साध्यतावच्छेदकेऽस्ति इति व्याप्यत्वदलविरहात् द्रव्यत्वाभावस्य न लक्षणघटकता । किन्तु पृथिव्यन्यत्वविशिष्टद्रव्यत्वाभाव एव लक्षणघटक इति नातिव्याप्तिः । एवञ्च---

 वृत्तिमद्वृत्तयः यावन्तः प्रतियोगित्वावच्छिन्नव्यापकतावच्छेदकसाध्यतावच्छेदकव्यापकप्रतियोगिताकाभावकूटाधिकरणवृत्तित्वाभावाः तद्वत्त्वं व्याप्तिः ।

 अतः न कोऽपि दोष इत्याशङ्क्य \`

किञ्च'

इत्यादिना दूषणान्तरमाह इत्यर्थः ।

 अत्र यद्यपि साध्यतावच्छेदके प्रतियोगित्वावच्छिन्नव्यापकतावच्छेदकत्वनिवेशे \`

पृथिव्यन्यत्वविशिष्टद्रव्यत्ववत् द्रव्यत्वात्'

इत्यत्र विशिष्टाभावीऽपि न लक्षणघटकः । विशिष्टाभावीयप्रतियोगितायाः विशेष्यमात्रपर्याप्तत्वात् । साध्यतावच्छेदकस्य प्रतियोगिताश्रयद्रव्यत्वव्यापकतानवच्छेदकत्वेन प्रतियोगित्वाप्रसिद्ध्यैव नातिव्याप्तिरित्युक्तौ तु तुल्यन्यन्यायेन \`

पृथिव्यन्यत्वविशिष्टद्रव्यत्ववत् जलत्वात्'

इत्यत्र सद्धेतौ अप्रसिद्ध्या अव्याप्तिः,

तथापि विशिष्टाभावीयप्रतियोगिता वैशिष्ट्यान्तर्भावेन पर्याप्ता इत्याशयेन एवमुक्तम् ।

 \`

विशेष्यमात्रपर्याप्ता'

इति पक्षे तु प्रतियोगितावच्छेदकविशिष्टव्यापकतावच्छेदकत्वं साध्यतावच्छेदके निवेश्य विशिष्टद्रव्यत्वाभावस्य सद्धेतौ असद्धेतौ च लक्षणघटकत्वं संपादनीयम् ।

 किञ्च इत्यादिना दीधितौ \`

रूपसामान्याभाववान् वायुत्वात्'

इत्यत्र कूटघटितलक्षणस्य अप्रसिद्धिनिबन्धना अव्याप्तिः उच्यते । तथा हि - यत्र यत्र वायुत्वम्,

तत्र रूपसामान्याभावसत्त्वात् अयं सद्धेतुः । अत्र साध्यतावच्छेदकं रूपसामान्याभावत्वम् । तत्समनियतप्रतियोगिताकाभावः रूपसामान्याभावाभावः नीलपीतादिनिखिलरूपात्मकः । तत्समुदायाधिकरणम् एकम् अप्रसिद्धम् । नीलपीतादिसकलरूपाणां एकत्र असत्त्वात् इति साध्याबावक्टाधिकरणाप्रसिद्ध्या अव्याप्तिरिति भावः । \</

120\>

\<

121\>

संभवदैकाधिकरण्यकसाध्याभावसमुदायाधिकरणविवक्षायामपि स्थलान्तरेऽतिव्याप्त्युपपादनम् ।

 विवरणम्



 यावतामैकाधिकरण्यं सम्भवति (पृ.675) इत्यादिना उक्ताव्याप्तेः उद्धारमाशङ्क्य स्थलान्तरे अव्याप्तिरूपं दूषणमुक्तं दीधितौ । यावताम् अभावानाम् ऐकाधिकरणम् - एकाधिकरणवृत्तित्वं संभवति तावतामभावानां समुदायः विवक्षितः । तथा च संभवदैकाधिकरण्यकसाध्यतावच्छेदकसमनियतप्रतियोगिताकाभावक्टाधिकरणवृत्तित्वाभावाः यावन्तः तद्वत्त्वं लक्षणं विवक्षितम् । \`

रूपसामान्याभाववान् वायुत्वात्'

इत्यत्र रूपाभावत्वसमनियतप्रतियोगिताकानां समानाधिकरणधर्मावच्छिन्नसाध्याभावानां निखिलरूपात्मकानाम् एकाधिकरणवृत्तित्वं न संभवतीति कृत्वा नीलादि - एकरूपात्मकसमानाधिकरणधर्मावच्छिन्नसाध्याभावसाध्यनिष्ठव्यधिकरणधर्मावच्छिन्नप्रतियोगिताकाभावयोः नीलघटादिएकाधिकरणवृत्तित्वं संभवतीति तादृशाभावद्वयक्टं साध्याभावक्टपदेन गृहीत्वा तदधिकरण यत् नीलघटादि तद्वृत्तित्वाभावस्य वायुत्वरूपहेतौ सत्त्वात् लक्षणसमन्वयः कार्य इति शङ्कितुराशयः । तदाह गादाधर्याम्---तथा च प्रकृतेत्यादिना (पृ.675) ।

 किन्तु एकैकरूपेति (पृ.675) । नीलरूपात्मकः यः समानाधिकरणधर्मावच्छिन्नसाध्याभावः,

यश्च घटत्वेन रूपाभावाभावः एतत्क्टम् । पीतरूप - व्यधिकरणधर्मावच्छिन्नसाध्याभावयोश्च कूटम् इत्येवं एकैकरूप-व्यधिकरणधर्मावच्छिन्नाभाव-उभयघटितकूटानि साध्याभावकूटपदेन ग्राह्याणि । प्रत्येकं तादृशकूटानाम् अधिकरणं प्रत्येकरूपवद्वस्तु प्रसिद्धमिति न अप्रसिद्धिनिबन्धनाव्याप्तेः अवकाश इति भावः ।

 यावतामैकाधिकरण्यं संभवति तावतां समुदाय इति विवक्षायामपि \`

इदं पृथिवीवृत्तिगुणशून्यम् वायुत्वात्'

इत्यत्र \`

इदं सत्तान्यपृथिवीवृत्तिशून्यम् वायुत्वात्'

इत्यत्र च अतिव्याप्तिः । तथा हि---आद्ये पृथिवीवृत्तिगुणशून्यत्वरूपसाध्यं वायौ नास्ति । पृथिवीवृत्तेः पृथिवीवायुद्वित्वस्य पृथिवीवायुसंयोगस्य च गुणस्य वायौ सत्त्वात् । अतः साध्याभाववति वायौ वायुत्वसत्त्वात् अयं हेतुः व्यभिचारी ।

 अत्र समानाधिकरणधर्मावच्छिन्नसाध्याभावः पृथिवीवृत्तिगुणाभावाभावः पृथिवीवृत्तिगुणस्वरूपः । पृथिवीवृत्तिगुणः रूपमपि भवति । तथा च रूपात्मकः यः समानाधिकरणधर्मावच्छिन्नसाध्याभावः यश्च घटत्वादिना व्यधिकरणधर्मेण पृथिवीवृत्तिगुणाभावाभावः उभयोः घटादिरूपैकाधिकरणवृत्तित्वं सम्भवतीति रूपघटितकूटाधिकरणे रूपवति पदार्थे वायुत्वरूपहेतोरवृत्त्या अतिव्याप्तिरिति भावः ।

 गुणसामान्याभावस्यैव साध्यत्वमस्तु । किं पृथिवीवृत्तिगुणाभावस्य साध्यत्वानुसरणेन इत्यत्राह---गुणसामान्याभावस्य साध्यत्वे इति (पृ.676) । गुणसामान्याभावः यदि साध्यः स्यात् तर्हि साध्याभावः गुणात्मकः वायुगतस्यपर्सादिरपि । तद्घटितकूटाधिकरणं वायुः । तद्वृत्तित्वाभावस्य यावदन्तर्गतस्य वायुत्वेऽभावात् अतिव्याप्तिः न प्रसजतीत्यालोच्य गुणसामान्याभावस्य साध्यत्वमुपेक्ष्य पृथिवीवृत्तिगुणसामान्याभावस्य साध्यत्वानुसरणम् । तथा सति साध्याभावः पृथिवीवृत्तिगुणात्मकः । वायवीयस्पर्शस्तु च पृथिवीवृत्तिगुण इति वायवीयस्पर्शघटितसमुदायः ग्रहीतुं न शक्यते । किन्तु पृथिवीवृत्तिरूपादिगुणघटितसमुदाय एव ग्राह्यः । तदधिकरणपृथिवीवृत्तित्वाभावस्य वायुत्वे सत्त्वात् अतिव्याप्तिरिति भावः ।

 अथ साध्यघटकं पृथिवीपदं एतत्पृथिवीपरम् इति वक्तुमारभते - घटतद्वायुद्वित्वेत्यादिना । (पृ.676) पृथिवीपदं पृथिवीव्यक्तिविशेषपरं यदि न स्यात् तदा घट-तद्वायुद्वित्व - पटतद्वायुद्वित्वकुड्य - तद्वायुद्वित्वान्यपि घटपटकुड्यरूपपृथिवीवृत्तिगुणाः । ते च साध्याभावरूपाः । तेषां द्वित्वानाम् एकस्मिन् वायौ सामानाधिकरण्यं संभवतीति तादृशद्वित्वरूपाणां साध्याभावानां समुदायस्य अधिकरणं तद्वायुः । यद्वृत्तित्वमेव वायुत्वेऽस्तीति अतिव्याप्तिः न प्रसज्यते । पृथिवीपदस्य एतत्पृथिवीपरत्वेन तु एतद्धटतद्वायुद्वित्वम्,

एतद्धटवृत्तिरूपादिकं च एतत्पृथिवीवृत्तिगुणपदेन ग्रहीतं शक्यन्ते । न तु पटतद्वायुद्धित्वादिकम् । तेषाम् एतद्धटवृत्तित्वाभावात् । तथा च एतत्पृथिवीवृत्तिगुणात्मकाः संभवदैकाधिकरण्यकाः साध्याभावाः एतद्धट-तद्वायुद्वित्व-एतद्धटवृत्तिरूपादयः । तेषाम् एतद्धटे सामानाधिकरण्यसंभवात् । तत्समुदायाधिकरणम् एतद्धट एव । न तु तद्वायुः । तत्र एतद्धटरूपाभावात् । तथा च साध्याभावसमुदायाधिकरणम् एतद्धटः । तद्वृत्तित्वाभावः वायुत्वेऽस्तीति अतिव्याप्तिप्रसक्तिरिति भावः । एकाधिकरणवृत्तित्वसूचनाय \`

वायुः'

इत्यनुक्त्वा \`

तद्वायुः'

इत्युक्तम् ।

 पृथिवीपदस्य एतत्पृथिवीपरत्वाभावेऽपि अतिव्याप्तिसंभवं शङ्कते---न च द्वित्वादिरूपसाध्याभावस्येति (पृ.676) । पृथिवीवृत्तिगुणपदेन घटतद्वायुद्वित्वादिकं ग्रहीतुं न शक्यते । साध्याभावे व्याप्यवृत्तित्वविशेषणस्य अव्याप्यवृत्तिसाध्यकसद्धेतौ अव्याप्तिवारणाय आवश्यकत्वात् घटतद्वायुद्वित्वस्य व्याप्यवृत्तित्वविरहात् । घटतद्वायुद्वित्वं हि उत्पत्तिकालावच्छेदेन घटे-तद्वायौ च नास्ति इति कालिकाव्याप्यवृत्ति । अतः व्याप्यवृत्तित्वविशिष्टः साध्याभावः पार्थिवपरमाण्वेकत्वादिकमेव । तदधिकरणं पार्थिवपरमाणुः । तद्वृत्तित्वाभावस्य वायुत्वे सत्त्वात् अतिव्याप्तिः संभवति । अतः पृथिवीपदम् एतत्पृथिवीपरमिति किमर्थं वक्तव्यमिति शङ्का ।

 समाधत्ते---प्राचीनमते (पृ.676) इति । प्राचीनमते ध्वंसप्रागभावाधिकरणे अत्यन्ताभावः नाङ्गीक्रियते । द्वित्ववति घटे वायौ च उत्पत्तिकालावच्छेदेन द्वित्वप्रागभावः वर्तते । अतः तेन विरोधात् द्वित्वात्यन्ताभावो नास्तीति स्वसमानाधिकरणात्यन्ताभावप्रतियोगित्वरूपम् अव्याप्यवृत्तित्वं नास्तीति तदप्रतियोगित्वरूपं व्याप्यवृत्तित्वं वर्तते । अतः व्याप्यवृत्तित्वविशिष्टसाध्याभावपदेन घट-तद्वायुद्वित्वादीनामपि ग्रहीतुं शक्यतया नातिव्याप्तिः संभवतीति पृथिवीपदम् एतत्पृथिवीपरं वाच्यम् इति भावः ।

 इदंपदपृथिवीपदयोरिति (पृ.676) । \`

इदं पृथिवीवृत्तिगुणशून्यम्'

इति दीधितौ \`

इदम्'

इति न पक्षवाचकं व्यस्तं पदम् । किन्तु साध्यघटकपृथिवीपदेन समस्तम् \`

इदं'

पदम् । इयं च सा पृथिवी च इदंपृथिवीति कर्मधारयसमासः । इदंपृथिव्यां वृत्तिः यस्य सः इदंपृथिवीवृत्तिः । इदंपृथिवीवृत्तिश्चासौ गुणश्च इदपृथिवीवृत्तिगुणः तेन शून्यम् इदंपृथिवीवृत्तिगुणशून्यम् । तथा च इदंपृथिवृत्तिपदेन एतत्पृथिवीवृत्तित्वं लक्षणां विनैव लभ्यतेऽस्मिन् पक्षे । परन्तु \`

इद'

मिति पक्षवाचकं पदान्तरम् अस्मिन् पक्षेऽध्याहर्तव्यम् । पूर्वस्मिन् पक्षे \`

इद'

मिति पक्षवाचकम् । पृथिवीपदस्य एतत्पृथिव्यां लक्षणा इति विशेषः ।

 न च स्वसमानाधिकरणेति (पृ.676) । स्वाधिकरणवृत्त्यभावाप्रतियोगित्वं व्याप्यवृत्तित्वम् । न तु स्वसमानाधिकरणात्यन्ताभावाप्रतियोगित्वम् । घट-तद्वायुद्वित्वस्य स्वसमानाधिकरणप्रागभावप्रतियोगित्वात् स्वसमानाधिकरणाभावाप्रतियोगित्वरूपं व्याप्यवृत्तित्वं नास्ति इति न तत् साध्याभावपदेन ग्रहीतुं शक्यम् । किन्तु पार्थिवपरमाण्वेकत्वादिकमेव इति पृथिवीपदस्य एतत्पृथिवीपरत्वाभावेऽपि अतिव्याप्तिः संभवतीति शङ्का ।

 तत्समाधानं तु पार्थिवपरमाण्वेकत्वमादाय प्रसक्तायाः अतिव्याप्तेः वारणार्थमेव अत्यन्ताभावघटितव्याप्यवृत्तित्वमेव निवेशयितुम् उचितम् । तथा च प्राचीनमतानुसारेण अतिव्याप्त्यसंभवात् तत्संभवार्थम् एतत्पृथिवीपदम् इति अवश्यं वाच्यम् इति ।

 किञ्च \`

एतद्रूपात्यन्ताभाववान् प्रमेयत्वात्'

इत्यत्र व्यभिचारिणि एतद्रूपात्मकः यः साध्याभावः तस्य उत्पत्तिकालावच्छेदेन स्वसमानाधिकरणः यः एतद्रूपप्रागभावः तत्प्रतियोगित्वात् स्वसमानाधिकरणाभावाप्रतियोगित्वरूपव्याप्यवृत्तित्वविरहात् लक्षणघटकत्वं न स्यात् । किन्तु व्यधिकरणधर्मावच्छिन्नसाध्याभावमादाय अतिव्याप्तिः स्यात् । तद्वारणाय प्राचीनमतेऽपि स्वसमानाधिकरणात्यन्ताभावाप्रतियोगित्वमेव व्याप्यवृत्तित्वम् । तथा च घटतद्वायुद्वित्वादिकूटमादाय अतिव्याप्तेरप्रसक्त्या पृथिवीपदम् एतत्पृथिवीपरमेव इति भावः ।

 अत एव चेति (पृ.677) । अत्यन्ताभावघटितव्याप्यवृत्तित्वनिवेशस्य आवश्वकत्वादेव इत्यर्थः । पार्थिवरूपमात्रस्यैव अनित्यतया इति (पृ.677) । पृथिवीवृत्तिरूपं सर्वं पाकजत्वात् अनित्यम् । अतः तस्य स्वसमानाधिकरणप्रागभावप्रतियोगित्वं वा तादृशध्वंसप्रतियोगित्वं वा अनिवार्यमिति स्वसमानाधिकरणाभावाप्रतियोगित्वरूपव्याप्यवृत्तित्वविरहात् रूपस्य साध्याभावसमुदायघटकत्वोक्तिः न संगच्छते । अत्यन्ताभावघटितव्याप्यवृत्तित्वनिवेशे तु प्राचीनमते ध्वंसप्रागभावाधिकरणे अत्यन्ताभावानङ्गीकारात् स्वसमानाधिकरणात्यन्ताभावाप्रतियोगित्वरूपं व्याप्यवृत्तित्वं पार्थिवरूपस्य सङ्गच्छत इति व्याप्यवृत्तित्वविशिष्टसाध्याभावसमुदाये तस्यापि घटकत्वोक्तिः संगच्छत इति भावः ।

 पृथिवीवृत्तीत्यत्र वृत्तिः समवायेन बोध्या (पृ.677) इति । वायवीयस्पर्शवारणाय हि पृथिवीवृत्ति इति विशेषणं दत्तम् । वायवीयस्पर्शस्यापि कालिकसंबन्धेन पृथिवीवृत्तितया साध्याभावपदेन ग्रहीतुं शक्यतया तत्क्टाधिकरणवायुवृत्तित्वाभावस्य वायुत्वेऽभावात् अतिव्याप्तिः न प्रसजति । अतः वृत्तिः समवायसंबन्धावच्छिन्ना बोध्या । तथा च वायवीयस्पर्शस्य समवायसंबन्धेन पृथिवीवृत्तित्वं नास्तीति साध्याभावपदेव तस्य ग्रहीतुमशक्यतया रूपादिकमादाय अतिव्याप्तिः प्रसजतीत्यर्थः । न क्षतिः (पृ.677) इत्यस्य नातिव्याप्त्यप्रसक्तिरित्यर्थः ।

 साध्ये गुणपदस्य प्रयोजनं वक्तुमारभते - पृथिवीसमवेतत्वावच्छिन्नाभाव (पृ.677) इत्यादिना । तथा च साध्ये गुणपादानुपादाने \`

पृथिवीसमवेतशून्यम्,

वायुत्वात्'

इति स्थलविवक्षायां पृथिवीसमवेतत्वावच्छिन्नाभावः साध्यः । स चाप्रसिद्धः । गुरुधर्मस्य अभावप्रतियोगितानवच्छेदकत्वेन समवेतत्वरूपलघुधर्मापेक्षया गुरुधर्मस्य पृथिवीसमवेतत्वस्य गुरुत्वेन प्रतियोगितानवच्छेदकत्वात् पृथिवीसमवेतत्वावच्छिन्नप्रतियोगिताकाभावस्य अप्रसिद्धेः ।

 न च---पृथिवीसमवेतत्वावच्छिन्ना प्रतियोगिता पृथिवीसमवेते पृथिवीत्वादावेव वर्तते । समवेतत्वं तु पृथिवीसमवेतत्वावच्छिन्नप्रतियोगिताशून्ये जलत्वादावपि वर्तते । तथा च प्रतियोगिताशून्यवृत्तित्वेन अतिप्रसक्तस्य समवेतत्वस्य अवच्छेदकत्वमेव न संभवतीति पृथिवीसमवेतत्वमेव अवच्छेदकं वाच्यम् इति कथं तदवच्छिन्नाभावप्रसिद्धिरिति---वाच्यम् ।

 समवेतसामान्यवृत्तिः या समवेतत्वावच्छिन्ना प्रतियोगिता तदतिरिक्ता जलत्वादौ अविद्यमाना पृथिवीसमवेतत्वावच्छिन्ना प्रतियोगिता नाङ्गीक्रियते । पृथिवीसमवेतस्य पृथिवीत्वस्य समवेतत्वात् तदवच्छिन्नप्रतियोगिताया एव \`

पृथिवीसमवेतं नास्ति'

इति प्रतीतौ भानसंभवात् । तथा च समवेतत्वावच्छिन्नप्रतियोगितानतिप्रसक्तस्य समवेतत्वस्य अवच्छेदकत्वसंभवेन गुरुधर्मस्य पृथिवीसमवेतत्वस्य अनवच्छेदकतया तदवच्छिन्नाभावाप्रसिद्धिरेव ।

 किञ्च गुरुधर्मस्य अभावप्रतियोगितावच्छेदकत्वस्वीकारेऽपि पृथिवीसमवेतत्वावच्छिन्नाभावसाध्यकस्थले अतिव्याप्तिः न संभवति । पृथिवीसमवेतत्वावच्छिन्नाभावः समवेतत्वावच्छिन्नाभावश्च समनियतः । समवेतसामान्याभाववति सामान्यादावेव \`

पृथिवीसमवेतं नास्ति'

इति प्रतीतेः । तथा च तयोरभावयोः समनियततया प्रकृतसाध्याभावः पृथिवीसमवेताभावाभावः समवेतस्वरूपः । वायुत्वमपि समवेतमिति साध्याभावान्तर्गतम् । तदधिकरणवायुवृत्तित्वस्य वायुत्वे सत्त्वात् कथमतिव्याप्तिः स्यात् ।

 न च - पृथिवीसमवेतत्वावच्छिन्नाभावः जलादावपि वर्तते । पृथिवीसमवेतत्वोपलक्षितस्य द्रव्यत्वस्य जलादौ सत्त्वेऽपि पृथिवीसमवेतत्वविशिष्टं द्रव्यत्वं जलादौ नास्ति । एवं च पृथिवीसमवेतत्वावच्छिन्नाभाववति जलादौ समवेतत्वावच्छिन्नाभावविरहात् कथं तयोरभावयोः समनियतत्वम् । एवं पृथिवीसमवेतत्वविशिष्टाभावप्रतियोगितावच्छेदकं पृथिवीसमवेतत्वमेव,

न तु समवेतत्वम् । प्रतियोगितावच्छेदकसमवेतत्वविशिष्टजलत्ववति जले विरोधात् \`

पृथिवीसमवेतत्वविशिष्टं नास्ति'

इति प्रतोरेरनुपपत्तेः इति वाच्यम् ।

 यदि पृथिवीसमवेतत्वविशिष्टाभावः साध्यः स्यात् तर्हि तस्य हेतुमति वायावपि सत्त्वेन वायुत्वहेतोः सद्धेतुत्वप्रसङ्गात् अतिव्याप्तिः इति दोषस्य वक्तुमशक्यत्वात् । अतः पृथिवीसमवेतत्वोपलक्षितांभाव एव साध्यम् । हेतुमपि वायौ पृथिवीसमवेतत्वोपलक्षितस्य द्रव्यत्वस्य सत्त्वेन उपलक्षिताभावरूपं साध्यं नास्तीति वायुत्वस्य न सद्धेतुत्वम् । साध्याभावस्तु पृथिवीसमवेतत्वोपलक्षितस्वरूपः । तदधिकरणं वायुरपि । तत्र पृथिवीसमवेतत्वोपलक्षितस्य द्रव्यत्वस्य सत्त्वात् वायुवृत्तित्वाभावः हेतौ नास्तीति अतिव्याप्तेरप्रसक्त्या गुणपदोपादानम् । पृथिवीसमवेतत्वोपलक्षितगुणस्तु वायौ नास्तीति पृथिवीसमवेतत्वोपलक्षितगुणात्मकसाध्याभावाधिकरणं पृथिवी एव । तद्वृत्तित्वाभावः वायुत्वेऽस्तीति अतिव्याप्तिः संगच्छत इति भावः ।

 ननु पृथिवीसमवेतत्वोपलक्षितगुणत्वावच्छिन्नाभावस्य साध्यत्वेऽपि पृथिवीसमवेतत्वोपलक्षितगुणत्वावच्छिन्नाभावस्य समवेतत्वावच्छिन्नाभावस्य च समनियततया अभिन्नत्वेन समवेतमात्रस्यैव साध्याभावरूपतया वायुत्वादेरपि तथात्वात् कथम् अतिव्याप्तिप्रसक्तिः इत्याशङ्क्य समवेतत्वोपलक्षितगुणत्वावच्छिन्नाभावः निर्गुणे गुणादावपि वर्तते । तत्र तु समवेतत्वावच्छिन्नाभावः नास्ति । समवेतस्य गुमत्वादेः सत्त्वात् । तथा च तयोरभावयोः समनियतत्वमेव नास्ति इति नोक्तदोष इत्याह---पृथिवीसमवेतगुणत्वावच्छिन्नाभाव इति (पृ.678) ।

 स्थलान्तरानुधावने बीजमाह---ध्वंसप्रागभावावच्छिन्ने इति (पृ.678) । ध्वंसप्रागभावाधिकरणे अत्यन्ताभावमनभ्युपगच्छतां प्राचीनानां मते \`

इदं पृथिवोवृत्तिगुणशून्यम् वायुत्वात्'

इति व्यभिचारिहेतुः । ध्वंसप्रागभावाधिकरणे अत्यन्ताभावमभ्युपगच्छतां नवीनानां मते हेत्वधिकरणे वायौ पृथिवीवृत्तिद्वित्वसंयोगादि गुणात्यन्ताभावस्य उत्पत्तिकालावच्छेदेन सत्त्वात् वायुत्वं सद्धेतुरेव । तत्र लक्षणसत्त्वं न दोषावहम् इत्यतः सत्तान्यपृथिवीवृत्तिशून्यत्वरूपसाध्यान्तरानुसरणम् इति भावः । तथा च हेतुमति वायौ सत्तान्यस्य पृथिवीवृत्तिद्रव्यत्वस्य सत्त्वात् सत्तान्यपृथिवीवृत्तिशून्यत्वरूपं साध्यं नास्तीति वायुत्वहेतुः व्यभिचारी ।

 अत्र कूटघटितलक्षणस्य अतिव्याप्तिः उच्यते दीदितौ । तथा हि---सत्तान्यत्वविशिष्ट - पृथिवीसमवेतत्वावच्छिन्नाभावः साध्यः । साध्याभावः सत्तान्यपृथिवीसमवेताभावाभावः सत्तान्यपृथिवीसमवेतस्वरूपः । सत्तान्यपृथिवीसमवेतं च द्रव्यत्वपृथिवीत्वादिकम् । पृथिव्यन्तर्भावेण तेषाम् ऐकाधिकरण्यसंभवात् । तथा च पृथिवीत्वादिघटिततादृशसाध्याभावसुदायाधिकरणं पृथिव्यादिकमेव । तद्वृत्तित्वाभावः वायुत्वेऽस्तीति अतिव्याप्तिः । साध्ये सत्तान्यत्वानिवेशे पृथिवीसमवेत-सत्ताघटित-सत्ताद्रव्यत्वादि समुदायं साध्याभावसमुदायपदेन गृहीत्वा तद्वद्वायुवृत्तित्वस्यैव वायुत्वे सत्त्वात् अतिव्याप्तिर्न संभवतीति अतिव्याप्तिसंघटनाय सत्तान्यत्वनिवेशः । तन्निवेशे सत्तान्यपृथिवीसमवेतपदेन द्रव्यत्वपृथिवीत्वसमुदायः गृह्यते । तद्वत्पृथिवीवृत्तित्वाभावस्य वायुत्वे सत्त्वात् अतिव्याप्तिः संभवतीति भावः ।

 साध्ये पृथिवीपदस्य प्रयोजनमाह---वायुत्वादेरपीति (पृ.678) । पृथिवीपदानुपादाने सत्तान्यसमवेतशून्यत्वं साध्यम् । साध्याभावः सत्तान्यसमवेतशून्यत्वाभावः सत्तान्यसमवेतस्वरूपः । सत्तान्यसमवेतं च वायुत्वमपीति तद्घटित-कूटाथिकरणवायुवृत्तित्वात् हेतोः तद्वृत्तित्वाभावः नास्तीति अतिव्याप्तेः अप्रसक्त्या साध्ये पृथिवीपदोपादानम् । तथा च साध्याभावः सत्तान्यपृथिवीसमवेताभावाभावः सत्तान्यपृथिवीसमवेतस्वरूपः । वायुत्वं तु पृथिवीसमवेतं न भवतीति साध्याभावपदेन ग्रहीतुं न शक्यते । किन्तु पृथिवीत्वद्रव्यत्वादिकमेव साध्याभावः । तत्कूटाधिकरणपृथिवीवृत्तित्वाभावस्य वायुत्वे सत्त्वात् अतिव्याप्तिरिति भावः ।

 अत्र पृथिवीपदमिति (पृ.678) । द्वितीयसाध्ये पृथिवीपदं पृथिवीसामान्यपरम् । न तु एतत्पृथिवीपरम् ।

 न च---पृथिवीसामान्यपरत्वे सत्तान्यपृथिवीसमवेतपदेन घटतद्वायुद्वित्व-पटतद्वायुद्वित्वादिकं गृहीत्वा तत्क्टाधिकरणवायुवृत्तित्वस्यैव हेतोः सत्त्वेन कथमतिव्याप्तिप्रसक्तिः इति---वाच्यम् ।

 ध्वंसप्रागभावाधिकरणे अत्यन्ताभावाङ्गीकर्तृनवीनमतानुसारेण एतत्साध्यानुसरणात् घटतद्वायुद्वित्वादेः उत्पत्तिकालावच्चेदेन स्वसमानाधिकरणः यः अत्यन्ताभावः तत्प्रतियोगित्वेन स्वसमानाधिकरणात्यन्ताभावाप्रतियोगित्वरूपव्याप्यवृत्तित्वविरहेण लक्षणाधटकत्वात् ।

 ननु रूपादेरपि स्वसमानाधिकरणात्यन्ताभावप्रतियोगित्वेन व्याप्यवृत्तित्वविरहात् कथं लक्षणघटकत्वम् इत्याशङ्क्य प्राचीनमतानुसारेण तस्य व्याप्यवृत्तित्वात् प्राचीनमतानुसारिपूर्वसाध्यकस्थले तस्य लक्षणघटकत्वम्,

न तु सत्तान्यपृथिवीसमवेतशून्यत्वसाध्यकस्थले इत्याह---रूपादिघटितत्वेनेत्यत्र (पृ.678) इति ।

 वायुत्वादिति हेतुं परित्यज्य रूपवदन्यत्वाद्वा इति हेत्वन्तरानुसरणं किमर्थमित्यत्र आह - हेताविति (पृ.678) । अस्मिन् क्टघटितलक्षणे हेतौ साध्यसामानाधिकरण्यं विशेषणं देयमिति वक्ष्यति । वायुत्वहेतौ तु साध्यसामानाधिकरण्यं नास्ति । वायौ पूर्वोक्तरीत्या साध्यस्याभावात् । तथा च अतिव्याप्तिः न संभवति इत्यालोच्य अतिव्याप्तिसंपादनार्थं हेत्वन्तरानुसरणम् । स्वपवदन्यत्वस्य हेतुत्वे स हेतुः गुणादावपि वर्तते । तत्र च सत्तान्यपृथिवीसमवेतशून्यत्वरूपसाध्यमप्यस्ति । गुणादौ सत्तान्यस्य पृथिवीसमवेतस्य कस्याप्यभावात् । अतः रूपवदन्यत्वस्य गुणाद्यन्तर्भावेण साध्यसामानाधिकरण्यमस्ति । पूर्वोक्तरीत्या साध्याभावक्टाधिकरणवृत्तित्वाभावोऽप्यस्ति इति अतिव्याप्तेः प्रसक्तिरिति भावः । \</

121\>

\<

122.1\> (

यावतामैकाधिकरण्वं संभवतीति विवक्षायामपि \`

रूपाभाववान् वायुत्वात्'

इत्यत्र अव्याप्तिः इत्युपपादनम् ।)

 विवरणम्



 वस्तुतः इति दीधितिमवतारयति---नु समनियताभावैक्यमते इत्यादिना (पृ.690) । \`

सत्तान्यपृथिवीसमवेतशून्यम् वायुत्वात्'

इत्यत्र अतिव्याप्तिः न संभवति । तथा हि---अत्र साध्यं सत्तान्यपृथिवीसमवेतत्वावच्छिन्नाभावः । स च सत्तान्यद्रव्यसमवेतत्वावच्छिन्नाभावाभिन्नः । गुणादावेव सत्तान्यपृथिवीसमवेतसामान्याभावस्य सत्त्वात् तत्र सत्तान्यद्रव्यसमवेतसामान्याभावस्यापि सत्त्वेन उभयोरप्यभावयोः समनियतत्वात् । तथा च सत्तान्यपृथिवीसमवेतसामान्याभावस्य सत्तान्यपृथिवीसमवेतं यता प्रतियोगि तथा सत्तान्यद्रव्यसमवेतमपि प्रतियोगि । अतश्च सत्तान्यपृथिवीसमवेतसामान्याभावाभावः सत्तान्यपृथिवीसमवेतस्वरूप इव सत्तान्यद्रव्यसमवेतस्वरूपोऽपि । द्वितीयाभावस्य प्रथमाभावप्रतियोगिस्वरूपत्वात् । एवञ्च प्रकृतसाध्याभावः सत्तान्यद्रव्यसमवेतस्वरूपोऽपि इति फलितम् । वायुत्वं च सत्तान्यत् वायुरूपद्रव्यसमवेतं च इति वायुत्वमपि साध्याभावः । तद्घटितकूटाधिकरणवायुवृत्तित्वस्यैव वायुत्वे सत्त्वात् कथम् अतिव्याप्तिरित्याशङ्क्य ईदृशातिव्याप्तिं परित्यज्य \`

रूपसामान्याभाववान् वायुत्वात्'

इत्यत्र पूर्वोक्तामेव अव्याप्तिं यावतामैकाधिकरण्यं संभवति तावतां समुदाये विवक्षितेऽपि समर्थयितुं वस्तुतः इत्यादि दीधितिग्रन्थः प्रवृत्त इति भावः ।

 ननु \`

सत्तान्यपृथिवीसमवेतशून्यं वायुत्वात्'

इत्यत्र अतिव्याप्तिवारणसंभवेऽपि \`

विभ्वसमवेतपृथिवीसमवेतशून्यम्,

वायुत्वात्'

इत्यत्र अतिव्याप्तिर्दुवारा । वायुत्वस्य विभ्वसमवेतत्वेऽपि पृथिवीसमवेतत्वविरहेण साध्याभावपदेन ग्रहीतुमशक्यत्वात् मूर्तत्वपृथिवीत्वघटितसाध्याभावसमुदायाधिकरणपृथिवीवृत्तित्वाभावस्य वायुत्वे सत्त्वात् इत्याशङ्कां निराकरोति-विभ्वसमवेतेति (पृ.690) । तथा च विभ्वसमवेतपृथिवीसमवेतत्वावच्छिन्नाभावः यत्रास्ति आकाशादिचतुष्टये,

तत्रैव विभ्वसमवेतस्पर्शवत्समवेतत्वावच्छिन्नाभावोऽपि अस्ति । तथा च उभयोरपि अभावयोः ऐक्यात् विभ्वसमवेतस्पर्शवत्समवेतमपि तत्र साध्याभावः । वायुत्वमपि विभ्वसमवेतं स्पर्शवत्समवेतं चेति साध्याभावपदेन ग्रहीतुं शक्यते । तद्घटितक्टाधिकरणवायुवृत्तित्वाभावस्य वायुत्वेऽभावात् तत्रापि अतिव्याप्तिः न संभवतीति भावः । \</

122.1\>

\<

122.2\> (

यावतामैकाधिकरण्वं संभवतीति विवक्षायामपि \`

रूपाभाववान् वायुत्वात्'

इत्यत्र अव्याप्तिः इत्युपपादनम् ।)

 विवरणम्



 अत्रायमाशय (पृ.692) इत्यादिना । यावतामैकाधिकरण्यं संभवति तावतां समुदाये विवक्षितेऽपि \`

रूपसामान्याभाववान् वायुत्वात्'

इत्यत्र साध्याभावसमुदायाधिकरणाप्रसिद्धिनिबन्धना अव्याप्तिः उपपाद्यते । यावताम् ऐकाधिकरण्यं तावत्समुदायाधिकरणम् इत्यस्य आद्योऽर्थः यत्किञ्चिदधिकरणवृत्तिसकलसाध्याभावाधिकरणत्वम् यत्किञ्चिदधिकरणवृत्तिसाध्याभावत्वव्यापकाधेयतानिरूपकत्वपर्यवसितम् । यत्किंचिदधिकरणवृत्तित्वविशिष्टसाध्याभावत्वं यत्र यत्र अस्ति,

तत्र विद्यमाना यदधिकरणनिरूपिताधेयता तदेव अधिकरणं सम्भवदैकाधिकरण्यकसाध्याभावसमुदायाधिकरणम् इत्यादिना विवक्षितम् इति फलितम् । अस्मिन् पक्षे सर्वत्र व्यबिचारिणि अतिव्याप्तिः प्रसजति ।

 \`

धूमवान वह्नेः'

इत्यादौ यत्किंचिदधिकरणम् महानसम् तद्वृत्तित्वविशिष्टसाध्याभावत्वं व्यधिकरणधर्मावच्छिन्नसाध्याभावेषु घटत्वपटत्वादिना धूमाभावेष्वेव वर्तते । तत्र च सकलजगन्निरूपिताधेयत्वमस्तीति यत्किञ्चिदधिकरणवृत्तिसाध्याभावत्वव्यापकाधेयतानिरूपकाधिकरणं जगदेव भवति । तद्वृत्तित्वाभावश्च घटत्वादिव्यधिकरणधर्मावच्छिन्नप्रतियोगिताक एव वृत्तिमद्वृत्तिरिति तद्वत्त्वस्य हेतौ वह्नौ सत्त्वात् अतिव्याप्तिरिति समुदायपदोपादानम् अकिंचित्करं स्यात् । व्यभिचारिणि अतिव्याप्तिवारणाय हि तदुपादानम् । अतः यावतामैकाधिकरण्यम् इत्यस्य उक्तार्थविवक्षा न संभवति ।

 साध्याभावाधिकरणाधिकरणकसकलसाध्याभावाधिकरणत्वम् (पृ.692) साध्याभावाधिकरणवृत्तिसाध्याबावत्वव्यापकाधेयतानिरूपिकत्वपर्यवसितम् यावतामैकाधिकरण्यं तावत्समुदायाधिकरणम् इत्यस्य द्वितीयोऽर्थः ।

 अस्मिन्नर्थे \`

धूमवान् वह्नेः'

इत्यादौ व्यभिचारिणि यद्यपि अतिव्याप्तिः वारयितुं शक्यते---

 तथा हि---साध्याभावः घटत्वेन धूमाभावः । तदधिकरणायोगोलकवृत्तित्वविशिष्टसाध्याभावत्वं घटत्वेन धूमाभावे धूमत्वेन धूमाभावे च वर्तते । तत्र उभयत्र धूमवन्महानसादिनिरूपिताधेयत्वं नास्तीति निर्धूमनिरूपिताधेयत्वमेव साध्याभावसमानाधिकरणसाध्याभावत्वव्यापकम् । तन्निरूपिताधिकरणं निर्धूममेव । तन्निरूपितवृत्तित्वत्वावच्छिन्नाभावः वृत्तिमद्वृत्तिः वह्नौ नास्तीति नातिव्याप्तिः ।

 तथापि \`

रूपसामान्याभाववान् वायुत्वात्'

इत्यत्र अव्याप्तिः । तत्र साध्याभावः व्यधिकरणधर्मावच्छिन्नसाध्याभावः - घटत्वेन रूपसामान्याभावाभावः । तदधिकरणवृत्तित्वविशिष्टसाध्याभावत्वं व्यधिकरणधर्मावच्छिन्नसाध्याभावे निखिलरूपात्मके समानाधिकरणधर्मावच्छिन्नसाध्याभावे चास्ति । सर्वेषामेव रूपाणां प्रत्येकं व्यधिकरणधर्मावच्छिन्नसाध्याभावाधिकरणवृत्तित्वात् । एवं च साध्याभावसमानाधिकरणसाध्याभावत्वस्य निखिलरूपेषु सत्त्वात् तेषु येन केनाप्यधिकरणेन निरूपिता आधेयता नास्ति । निखिलरूपाणाम् एकाधिकरणे अवृत्तेः इति साध्याभावसमानाधिकरणसाध्याभावत्वव्यापकाधेयतानिरूपकाधिकरणाप्रसिद्ध्या अव्याप्तिः तदवस्थैव इति । \</

122.2\>

\<

123.1\> \`

यावतामैकाधिकरण्यं संभवति'

इत्यस्य परिष्कारपूर्वकं \`

किञ्च'

इत्यस्य ग्रन्थस्य अवतारणम् ।

 विवरणम्



 किञ्च इत्यादि दीधितिग्रन्थम् अवतारयति - ननु स्ववृत्तिसाध्याभावत्वव्यापकम् इत्यादिना (पृ.694) । यावतामैकाधिकरण्यं सम्भवति तावत्समुदायाधिकरणत्वस्य निखिलसाध्याभावसमानाधिकरणनिखिलसाध्याभावाधिकरणम् इत्यर्थः । \`

वस्तुतो निखिलानामेव रूपाणां तादृशाभावसहस्रसमानाधिकरणत्वात्'

इति दीधितिस्वारस्यात् । तस्य च एवं परिष्कृतोऽर्थः-स्ववृत्तिसाध्याभावत्वव्यापकं यद्यदधिकरणवृत्तित्वं तत्तदधिकरणवृत्तिसाध्याभावत्वव्यापकस्ववृत्तिताकाधिकरणम् ।

 \`

धूमवान् वह्नेः'

इत्यादौ स्वपदेन महानसादिकं ग्रहीतुं न शक्यते । महानसवृत्तिसाध्याभावत्वस्य व्यधिकरणधर्मावच्छिन्नधूमाभावे एव सत्त्वात् तत्र च अयोगोलकवृत्तित्वमप्यस्तीति तादृशायोगोलकवृत्तित्वविशिष्टसाध्याभावत्वस्य समानाधिकरणधर्मावच्छिन्नधूमाभावेऽपि सत्त्वेन तत्र स्वपदग्राह्यमहानसनिरूपितवृत्तित्वविरहात् । अतः धूमशून्यम् अयोगोलकादिकमेव स्वपदार्थः । निर्धूंमवृत्तिसाध्याभावत्वव्यापकं निर्धूंमवृत्तित्वम् । पुनः तद्वृत्तिसाध्याभावत्वव्यापकं निर्धूमवृत्तित्वमेव । तन्निरूपकाधिकरणं निर्धूमायोगोलकादिकम् । तद्वृत्तित्वाभावस्य हेतो वह्नौ विरहात् नातिव्याप्तिः ।

 अत्र यद्यदधिकरणवृत्तित्वम् (पृ.694) इत्यत्र यद्यत् इति वीप्साया अनिवेशे स्वपदेन पर्वतमादाय तद्वृत्तिव्यधिकरणधर्मावच्छिन्नसाध्याभावत्वव्यापकं महानसवृत्तित्वं भवति । तद्वृत्तिसाध्याभावत्वव्यापकं पर्वतवृत्तित्वम् इति पर्वतस्य स्वपदार्थत्ववत् सर्वस्यापि तादृशतया जगत एव साध्याभावकूटवत्त्वात् \`

धूमवान् वह्नेः'

इत्यादौ अतिव्याप्तिः स्यात् । अतः वीप्साया निवेशः ।

 स्ववृत्तिसाध्याभावत्वव्यापकम् (पृ.694) इत्यस्य स्थाने स्ववृत्तिसाध्याभावत्वसमानाधिकरणम् इत्युक्तौ \`

रूपाभाववान् वायुत्वात्'

इत्यत्र अव्याप्तिः । स्वपदेन तद्घटस्य ग्रहणे तद्घटवृत्तित्वविशिष्टसाध्याभावत्वं तद्घटवृत्तिरूपे यथा अस्ति,

तथा घटान्तरवृत्तिरूपेऽप्यस्ति । सर्वेषामेव रूपाणां साध्याभावत्वात् । एवञ्च तद्घटवृत्तित्वविशिष्टसाध्याभावत्वसमानाधिकरणं घटान्तरवृत्तित्वमपि । तद्वृत्तित्वविशिष्टसाध्याभावत्वव्यापकत्वं स्ववृत्तित्वे नास्ति । घटान्तरवृत्तिरूपे स्वपदग्राह्यतद्घटवृत्तित्वविरहात् इति तादृशाधिकरणाप्रसिद्ध्या अव्याप्तिः । अतः स्ववृत्तिसाध्याभावत्वव्यापकमित्युक्तम् । घटान्तरवृत्तित्वे तद्घटवृत्तिसाध्याभावत्वव्यापकत्वविरहात् न दोषः ।

 एवमुत्तरत्र तत्तदधिकरणवृत्तिसाध्याभावत्वव्यापके (पृ.694) त्यस्य स्थाने तत्तदधिकरणवृत्तिसाध्याभावत्वसमानाधिकरणेति निवेशे \`

धूमवान् वह्नेः'

इत्यादौ अतिव्याप्तिः । स्वपदग्राह्यमहानसवृत्तिव्यधिकरणधर्मावच्छिन्नसाध्याभावत्वव्यापकं यद्यदधिकरणवृत्तित्वम्---अयोगोलकवृत्तित्वं तद्वृत्तिसाध्याभावत्वसमानाधिकरणत्वं स्ववृत्तितायां - महानसवृत्तितायाम् अस्ति । अयोगोलकवृत्तिव्यधिकरणधर्मावच्छिन्नधूमाभावे स्ववृत्तित्वसत्त्वात् । तथा च सर्वस्यापि जगतः साध्याभावकूटवत्त्वेन तद्वृत्तित्वाभावस्य वृत्तिमद्वृत्तेः हेतौ सत्त्वात् अतिव्याप्तिः । अतः व्यापकत्वनिवेशः । तन्निवेशे अयोगोलकवृत्तिसाध्याभावत्वस्य धूमत्वावच्छिन्नधूमाभावेऽपि सत्त्वात् तत्र महानसवृत्तित्वविरहात् महानसवृत्तितायाम् अयोगोलकवृत्तिसाध्याभावत्वव्यापकत्वं नास्तीति स्वपदेन महानसादेः ग्रहीतुम् अशक्यतया अयोगोलकादिकमेव तादृशं स्वमिति नातिव्याप्तिः ।

 \`

रूपसामान्याभाववान् वायुत्वात्'

इत्यादौ इत्थं परिष्कृतेऽर्थे स्वीकृते न अप्रसिद्धिनिबन्धना अव्याप्तिः । स्वपदेन रूपवतः तत्तद्धटादेरेव ग्रहीतुं शक्यत्वात् । तद्घटवृत्तिसाध्याभावत्वव्यापकं तद्घटवृत्तित्वम् । पुनः तद्वृत्तिसाध्याभावत्वव्यापकं तद्घटवृत्तित्वम् । तन्निरूपकाधिकरणं तद्घटः । तद्वृत्तित्वाभावः वायुत्वेऽस्तीति नाव्याप्तिरिति भावः ।

 ननु एवं विक्षायामपि \`

धूमवान् वह्नेः'

इत्यत्र स्वपदेन ह्रदं गृहीत्वा तद्वृत्तित्वाभावस्य वह्नौ सत्त्वात् अतिव्याप्तिरित्याशङ्क्य आह---तादृशयत्किंचिदधिकरणेति (पृ.694) । तथा च स्ववृत्तिसाध्याभावत्वव्यापकं यद्यदधिकरणवृत्तित्वं तत्तदधिकरणवृत्तिसाध्याबावत्वव्यापकस्ववृत्तितानिरूपकं यद्यत्स्वं तावदन्यतमवृत्तित्वत्वसमनियतप्रतियोगिताकाः यावन्तोऽभावाः वृत्तिमद्वृत्तयः तद्वत्त्वं व्याप्तिरिति लक्षणं विवक्षितम् । यद्यत्स्वम् इत्यनेन अयोगोलकस्यापि ग्रहीतुं शक्यतया अयोगोलकह्रदादिवृत्तित्वत्वसमनियतप्रतियोगिताकस्य निर्धूमवृत्तित्वसामान्याभावस्य वह्नौ अभावात् नातिव्याप्तिरिति भावः ।

 ननु तावदन्यतमेत्यस्य तावदन्यान्येत्यर्थः । तथा सति केवलान्वयिसाध्यकस्थले सर्वस्यापि जगतः तावत्पदग्राह्यतया तदन्यस्य अप्रसिद्ध्या तदन्यान्यत्वरूपम् अन्यतमत्वम् अप्रसिद्धमित्याशङ्क्य अत्र तावत् अन्यतमत्वं तत्तदधिकरणवृत्तिशून्यत्वम्,

न तु तत्तदन्यान्यत्वम् । अतः नाप्रसिद्धिरित्याह---अन्यतमत्वं चेति (पृ.694) ।

 ननु अन्यतमत्वमनिवेश्य तादृसं यद्यत्स्वं तत्तदधिकरणवृत्तित्वाभावकूटवत्त्वं व्याप्तिरित्येव निवेश्यताम् इत्याशङ्क्य तथा सति केवलान्वयिसाध्यकस्थले जगत एव यद्यत्पदार्थतया प्रत्येकं तत्तदधिकरणवृत्तित्वाभावाः तत्तदधिकरणावृत्तौ प्रसिद्धाः तत्क्टवत्त्वं हेतौ नास्तीति अव्याप्तिः । अतः तदुपेक्षितम् इत्याह---तादृशं स्वं यद्यदिति (पृ.694) । \</

123.1\>

\<

123.2\> \`

यावतामैकाधिकरण्यं संभवति'

इत्यस्य परिष्कारपूर्वकं \`

किञ्च'

इत्यस्य ग्रन्थस्य अवतारणम् ।

 विवरणम्



 ननु \`

रूपसामान्याभाववान् वायुत्वात्'

इत्यादौ स्वपदेन तत्तद्घटादेरेव उपादेयतया यद्यदर्थाप्रसिद्धिः । तत्साध्यकस्थले यद्यदिति वीप्सायाः अनुपादाने तत्साध्यके व्यभिचारिणि \`

रूपाभाववान् द्रव्यत्वात्'

इत्यादौ अतिव्याप्तिः । स्वपदेन गुणं गृहीत्वा तद्वृत्तित्वाभावस्य द्रव्यत्वरूपहेतौ सत्त्वेन अतिव्याप्तेः वक्तुं शक्यत्वात् इत्यतः प्रकारान्तरेण परिष्करोति - अथ वा स्ववृत्तीति (पृ.698) । स्ववृत्तिसाध्याभावत्वव्यापकाधेयतानिरूपकाधिकरणवृत्तिसाध्याभावत्वव्यापकस्ववृत्तिताकाधिकरणवृत्तिस कलसाध्याभाववत्त्वमेव यावतामैकाधिकरण्यं तावत्साध्याभावसमुदायाधिकरणेत्यनेन विवक्षितम् ।

 \`

धूमवान् वन्हेः'

इत्यादौ महानसादिकं ग्रहीतुं न शक्यते । तथा सति महानसवृत्तिसकलसाध्याभावपदेन व्यधिकरणधर्मावच्छिन्नसाध्याभावस्यैव ग्राह्यतया तदधिकरणायोगोलकवृत्तिसाद्याभावत्वस्य समानाधिकरणधर्मावच्छिन्नसाध्याभावे सत्त्वात् तत्र महानसवृत्तित्वविरहात् । किन्तु अयोगोलकाद्येव स्वपदेन ग्राह्यम् । तद्वृत्तिसकलसाध्याभाववत् अयोगोलकादिकमेव । तद्वृत्तित्वाभावस्य वन्हौ अभावात् नातिव्याप्तिः ।

 \`

रूपाभाववान् वायुत्वात्'

इत्यत्र स्वपदेन तद्घटो ग्राह्यः । तद्वृत्तिः सकलसाध्याभावः तद्घटवृत्तिरूपं व्यधिकरणधर्मावच्छिन्नसाध्याभावश्च । तदधिकरणतद्घटवृत्तिसाध्याभावत्वावच्छेदेन तद्घटवृत्तित्वमस्ति । तादृशतद्घटवृत्तिसकलसाध्याभाववान् तद्घट एव । तद्वृत्तित्वाभावस्य वायुत्वे सत्त्वात् नाव्याप्तिः ।

 अत्र तादृशयत्किंचिदधिकरणवृत्तिसाध्याबाववत्त्वमेव यावतामित्यादेरर्थ इति पाठः दृश्यते । स च अधिकः अनावश्यकश्च इति भाति । स्ववृत्तिसकलसाध्याभावसमानाधिकरणसाध्याभावत्वव्यापकं यदधिकरणवृत्तित्वं तदेव अधिकरणं साध्याभावसमुदायाधिकरणम् इत्यनेन विवक्षितमित्युक्तावेव सामञ्जस्यात् ततोऽधिकस्य तादृशयत्किञ्चिदधिकरणेत्यादेः अधिकतया अनावश्यकत्वात् ।

 साध्याभावत्वावच्छेदेन (पृ.698) इत्यस्य प्रयोजनमाह---\`

धूमवान् वह्नेः'

इत्यादाविति (पृ.698) । सकलपदप्रयोजनमाह---रूपाभाववान् इति (पृ.698) । अन्यथा तत्र तादृशाधिकरणाप्रसिद्धिरिति भावः ।

 शेषं पूर्ववदिति (पृ.698) । तादृशह्रदवृत्तित्वाभावमादाय अतिव्याप्तिवारणाय तादृशं यद्यत् स्वं तावदन्यतमवृत्तित्वत्वसमनियतप्रतियोगिताकत्वविवक्षणं इत्यर्थः । \</

123.2\>

\<

123.3\> \`

यावतामैकाधिकरण्यं संभवति'

इत्यस्य परिष्कारपूर्वकं \`

किञ्च'

इत्यस्य ग्रन्थस्य अवतारणम् ।

 विवरणम्



 यद्यत्स्वम् इति निवेशे असर्वज्ञदुर्ज्ञेयता गौरवं चेत्यतः यावतामाभावानाम् ऐकाधिकरण्यं इत्यादिकम् अविवक्षित्वा प्रकारान्तरेण परिष्करोति---अथ वा व्यासज्यवृत्तीति (पृ.700) । व्यासज्यवृत्तिः साध्याभावमात्रवृत्तिः यो धर्मः तदवच्छिन्नाधेयतानिरूपकाधिकरणत्वं साध्याभावकूटाधिकरणत्वम् । \`

वन्हिमान् धूमात्'

इत्यादौ व्यासज्यवृत्तिः साध्याबावमात्रवृत्तिः धर्मः व्यधिकरणधर्मावच्छिन्नसाध्याभाव - समानाधिकरणधर्मावच्छिन्नसाध्याभावोभयत्वम् । तदवच्छिन्नादेयतानिरूपकाधिकरणं निर्वन्हिः । तद्वृत्तित्वाभावस्य धूमे सत्त्वात् लक्षणसमन्वयः ।

 अत्र धर्मे व्यासज्यवृत्तित्वानिवेशे \`

धूमवान वह्नेः'

इत्यादौ साध्याभावमात्रवृत्तिः यो धर्मः व्यधिकरणधर्मावच्छिन्नसाध्याभावत्वरूपः तदवच्छिन्नाधेयतानिरूपकाधिकरणं जगदेव भवति । तद्वृत्तित्वाभावः व्यधिकरणधर्मावच्छिन्नप्रतियोगिताक एव वृत्तिमद्वृत्तिरिति तस्य हेतौ सत्त्वात् अतिव्याप्तिः । व्यासज्यवृत्तित्वनिवेशे तु व्यधिकरणधर्मावच्छिन्नसाध्याभाव-समानाधिकरणधर्मावच्छिन्नसाध्याभावोभयत्वावच्छिन्नाधेयतानिरूपकाधिकरणं निर्धूममेव । तद्वृत्तित्वाभावः वह्नौ नास्तीति नातिव्याप्तिः ।

 यद्यपि घटत्वेन धूमाभाव - पटत्वेन धूमाभाव - एतदुभयत्वं गृहीत्वा तदवच्छिन्नाधेयतानिरूपकाधिकरणं जगदेव भवतीति \`

धूमवान् वह्नेः'

इत्यादौ व्यासज्यवृत्तित्वनिवेशेऽपि अतिव्याप्तिर्भवति । तथापि साध्याभावमात्रवृत्तिधर्मे आधेयतावच्छेदकतादृशधर्मन्यूनवृत्तितद्व्याप्यं यद्यत् तत्तदन्यत्वमपि विशेषणं देयम् । तथा च आधेयतावच्छेदकः साध्याभावमात्रवृत्तिव्यासज्यवृत्तिः यो धर्मः तन्न्यूनवृत्तितद्व्याप्यं यत् तदन्यो यः साध्याभावमात्रवृत्तिव्यासज्यवृत्तिधर्मः तदवच्छिन्नाधेयतानिरूपकाधिकरणवृत्तित्वाभाववत्त्वं व्याप्तिरिति निष्कर्षः ।

 \`

धूमवान् वह्नेः'

इत्यादौ व्यधिकरणधर्मावच्छिन्नसाध्याभावद्व्यवृत्तिद्वित्वस्य आधेयतावच्छेदकसाध्याभावमात्रवृत्तिव्यासज्यवृत्तिः यो धर्मः समानाधिकरणधर्मावच्छिन्नसाध्याभाव - व्यधिकरणधर्मावच्छिन्नसाध्याभाव - एतदुभयत्वरूपः तन्त्यूनवृत्तित्वात् तदन्यत्वविरहेण तादृशधर्मावच्छिन्नाधेयतामादाय नातिव्याप्तिः ।

 \`

रूपाभाववान् वायुत्वात्'

इत्यत्र साध्याभावमात्वृत्तिव्यासज्यवृत्तिधर्मः तद्रूप-व्यधिकरणधर्मावच्छिन्नसाध्याभाव - एतदुभयत्वम् । तदवच्छिन्नाधेयतानिरूपकाधिकरणं तद्घटः । तद्वृत्तित्वाभावस्य वायुत्वे सत्त्वात् नाव्याप्तिः ।

 अत्र आधेयतावच्छेदकेत्यनुक्तौ तद्रूप-एतद्रूपव्यधिकरणधर्मावच्छिन्नसाध्याभाव - एतत्त्रित्वरूपव्यासज्यवृत्तिधर्मन्यूनवृत्तित्वात् तदन्यः धर्मः तद्रूप - व्यधिकरणधर्मावच्छिन्नसाध्याभाव - एतद्वित्वं न भवतीति तदवच्छिन्नाधेयतामादाय \`

रूपाभाववान् वायुत्वात्'

इत्यत्र लक्षणसमन्वयः न स्यात् । आधेयतावच्छेदकत्वनिवेशे उक्तत्रित्वं न आधेयतावच्छेदकम् । तद्रूप - एतद्रूप-व्यधिकरणधर्मावच्छिन्नसाध्याभावानां त्रयाणां कुत्राप्यवृत्तेः ।

 न च - समनियताभावानाम् ऐक्यमिति मते केवलान्वयिसाध्यकस्थले व्यधिकरणधर्मावच्छिन्नसाध्याभावानामैव साध्याभावपदेन ग्रह्यतया तेषां च अभिन्नतया साध्याभावमात्रवृत्तिद्वित्वादिरूपः व्यासज्यवृत्तिधर्मः तत्राप्रसिद्ध इति अव्याप्तिरितिवाच्यम् ।

 \`

व्यासज्यवृत्ति'

इत्यस्य स्थाने अव्यासज्यवृत्ति-अनेकवृत्तिधर्मभिन्नत्वस्य निवेशनीयत्वात् । केवलान्वयिसाध्यकस्थले अव्यारसज्यवृत्त्यनेकवृत्तिधर्मभिन्नः साध्याभावमात्रवृत्तिः धर्मः साध्याभावत्वमेव प्रसिद्ध्यति । अतो न दोष इति भावः ।

 अत्र अत्यन्तोपयुक्तत्वात् न्यायरत्नरीत्या दलानां प्रयोजनमुच्यते ।

 प्रतियोगितावच्छेदककोटौ मात्रपदानुपादाने व्यधिकरणधर्मावच्छिन्नसाध्याभावमात्रवृत्तिसमुदायत्वे तादृशाभावोदासीनसाधारणसमुदायत्वन्यूनवृत्तित्वव्याप्यत्वयोः सत्त्वेन तद्भिन्नसाध्याभावमात्रवृत्तिव्यासज्यवृत्तिधर्माप्रसिद्ध्या वाच्यत्वसाध्यकेऽव्याप्तिः,

अतः तन्निवेशः । व्यासज्यवृत्तित्वानिवेशे रूपाभावसाध्यके एकरूपव्यधिकरणधर्मावच्छिन्नसाध्याभाववृत्तिसमुदायत्वस्य सकलरूपव्यधिकरणधर्मावच्छिन्नसाध्याभावसाधारणः यः साध्याभावत्वरूपो धर्मः तन्न्यूनवृत्तितया तद्व्याप्यतया च तद्भिन्नतादृशधर्माप्रसिद्धिः । अतः तन्निवेशः । आधेयतावच्छेदकत्वविशेषणप्रयोजनं ग्रन्थकृद्दर्शितं ज्ञेयम् । घटत्वाद्युदासीनधर्माणां भेदनिवेशे गौरवम् । अतो व्याप्यत्वनिवेशः । स्वस्यापि स्वव्याप्यत्वात् तद्भिन्नतादृशधर्माप्रसिद्धिः । अतः न्यूनवृत्तित्वनिवेशः । अनुयोगिकोटौ मात्रपदानुपादाने वाच्यत्वसाध्यके व्यधिकरणधर्मावच्छिन्नसाध्याभावघटाधिकरणत्वैतद्द्वित्वरूपतादृशधर्मावच्छिन्नाधिकरणे हेतोर्वृत्या अव्याप्तिः । अतः तन्निवेशः ।

 व्यभिचारिणि तादृशसाध्याभावत्वरूपधर्ममादाय तदवच्छिन्नाधिकरणत्वं जगत एव स्यात् । अतः व्यासज्यवृत्तीति । समनियताभावैक्यमते तादृशधर्मन्यूनवृत्तितादृशधर्मव्याप्यधर्माप्रसिद्ध्या तद्भिन्नतादृशधर्माप्रसिद्धिः तन्न्यूनवृत्तित्वतद्व्याप्यत्वोभयाभावं निवेश्य वारणीया । \</

123.3\>

\<

124\>

हेतुतावच्छेदकसंबन्धेन साध्याभाववद्वृत्तित्वनिवेशस्य प्रयोजनकथनम् । तथा निवेशे सत्तावान् जातेः इत्यादौ अव्याप्तिप्रसञ्जनम् ।

 विवरणम्



 किंच हेतुतावच्छेदकसंबन्धेनेत्यादि (पृ.694) । साध्याभाववन्निरूपितवृत्तित्वे हेतुतावच्छेदकसंबन्धावच्छिन्नत्वं निवेशनीयम् । अन्यथा यत्किंचित्संबन्धावच्छिन्नत्वनिवेशे \`

वह्निमान् धूमात्'

इत्यादौ साध्याभावसमुदायवन्निर्वन्हिनिरूपितसमवायसंबन्धावच्छिन्नवृत्तित्वत्वसमनियतप्रतियोगिताकस्य निर्वह्निसमवेतत्वं नास्ति इति प्रतीतिसिद्धस्य अभावस्य वन्हिमन्मात्रकपालारब्धे पर्वतसंयुक्तघटादौ वर्तमानस्य धूमेऽभावात् अव्याप्तिः । धूमे निर्वह्नि-धूमावयव-समवेतत्वस्यैव सत्त्वात् ।

 यदि तु साध्याभाववन्निरूपितवृत्तित्वे यत्किंचित्संबन्धावच्छिन्नत्वमपि अनिवेश्य साध्याभाववन्निरूपितवृत्तित्वत्वसमनियतप्रतियोगिताकः इत्येतावन्मात्रं निवेश्यते,

तदा निर्वन्हिसमवेतत्वाभावः न लक्षणघटकः । निर्वह्निसंयुक्तत्वेऽपि निर्वन्हिवृत्तित्वत्वस्य सत्त्वेन अत्र निर्वह्निसमवेतत्वाभावीयप्रतियोगितायाः असत्त्वेन तस्या साध्याभाववद्वृत्तित्वत्वाव्यापकत्वात् । किन्तु निर्वन्हिवृत्तित्वत्वसामान्याभाव एव साध्याभाववद्वृत्तित्वत्वव्यापकप्रतियोगिताकः । स तु वृत्तिमद्वृत्तिर्न भवति । वृत्तिभतः सर्वस्यापि निर्वह्नौ काले कालिकसंबन्धेन वृत्तित्वात् । अतः घटत्वेन निर्वह्निवृत्तित्वाभाव एव लक्षणघटकः । स तु हेतौ नास्ति इति नाव्याप्तिरित्युच्यते,

तदा तुल्यन्यायेन \`

धूमवान् वह्नेः'

इत्यादौ व्यभिचारिणि घटत्वेन निर्धूमवृत्तित्वाभावस्यैव लक्षणघटकतया तस्य हेतौ सत्त्वात् अतिव्याप्तिः प्रसजति । तद्वारणाय साध्याभाववन्निरूपितवृत्तित्वे हेतुतावच्छेदकसंबन्धावच्छिन्नत्वं निवेशनीयम् ।

 \`

वन्हिमान् धूमात्'

इत्यादौ निर्वह्निसंयुक्तत्वत्वावच्छिन्नाभावमादाय लक्षणसमन्वयः कार्यः । \`

धूमवान वह्नेः'

इत्यादौ निर्धूमसंयुक्तत्वत्वावच्छिन्नाभावस्यापि लक्षणघटकतया तस्य वह्नौ अभावात् नातिव्याप्तिः । वह्नेः निर्धूमायोगोलकसंयुक्तत्वात् । एवं च साध्याभाववन्निरूपितवृत्तित्वे हेतुतावच्छेदकसंबन्धावच्छिन्नत्वनिवेशे सति \`

सत्तावान् संयोगसंबन्धेन धूमात्'

इत्यत्र वा \`

सत्तावान् समवायसंबन्धेन जातेः'

इत्यत्र वा अव्याप्तिः । साध्याभावसमुदायवति सामान्यादौ संयोगेन समवायेन वा वृत्तेः अप्रसिद्धेः इति दीधितिग्रन्थस्य भावः ।

 गादाधर्यां एतच्च कालिकसंबन्धावच्छिन्नसाध्याभावस्य इत्यादि (पृ.704) । कालादौ कालिकसंबन्धेन धूमसत्त्वात् कथं कालादेः साध्याभाववत्त्वम् इति शङ्कायां साध्यतावच्छेदकसमनियत - साध्यतावच्छेदकसंबन्धावच्छिन्नप्रतियोगिताकाभावस्यैव साध्याभावपदेन विवक्षितत्वात् संयोगसंबन्धावच्छिन्नधूमाभाववत्त्व कालादावस्तीतिसाध्याभावसमुदायवत्‌निर्धूंमकालादिकमपि भवति । तद्वृत्तित्वाभावस्तु समानाधिकरणधर्मावच्छिन्नप्रतियोगिताकः वृत्तिमद्वृत्तिर्न संभवति । वृत्तिमतः सर्वस्यापि कालवृत्तित्वात् । किन्तु घटत्वादिना निर्धूमकालादिवृत्तित्वाभाव एव लक्षणघटकः । स च हेतावप्यस्तीति अतिव्याप्तिरिति भावः ।

 तादृशव्यभिचारिहेताविति (पृ.704) । संयोगसंबन्धेन धूमादिसाध्यके वह्न्यादिहेतौ इत्यर्थः । \</

124\>

\<

125\> (

साध्याभावे साधनसमानाधिकरणविशेषणान्नपूर्वोक्तदोषा इत्याक्षेपः ।)

 विवरणम्



 पूर्वोक्तानां दोषाणां साध्याभावे साधनसमानाधिकरणत्वविशेषणे वत्ते परिहारो भवतीत्याशयेन शङ्कते दीधितौ---साधनसमानाधिकरणत्वेन साध्याभावा विशेषणीया इति चेत् इति । (पृ.706) \`

द्रव्यत्वपृथिवीत्वोभयवान् द्रव्यत्वात्'

इत्यत्र साध्याभावपदेन द्रव्यत्वपृथिवीत्वान्यतराभावं गृहीत्वा तद्वति गुणादौ हेतोः द्रव्यत्वस्य अवृत्तेरतिव्याप्तिरिति पूर्वमुक्तम् । परन्तु द्रव्यत्वपृथिवीत्वान्यतराभावः साधनसमानाधिकरणो न भवति । साधनवति सर्वस्मिन् द्रव्ये द्रव्यत्व-पृथिवीत्वान्यतरसत्त्वात् । किन्तु द्रव्यत्वपृथिवीत्वोभयाभाव एव साधनसमानाधिकरणः साध्याभावः । तद्धटितकूटाधिकरणं जलादिकम् । तद्वृत्तित्वस्य हेतौ सत्त्वात् नातिव्याप्तिः ।

 एवं \`

रूपाभाववान् वायुत्वात्'

इत्यत्र रूपात्मकं साध्याभावं गृहीत्वा तत्कूटाधिकरणाप्रसिद्ध्या या अव्याप्तिरुक्ता सापि न भवति । रूपात्मकस्य अभावस्य वायुत्वरूपसाधनसमानाधिकरणत्वविरहात् । वायौ रूपस्य असत्त्वात् । किन्तु व्यधिकरणधर्मावच्छिन्नसाध्याभाव एव साधनसमानाधिकरणः । अतो नाव्याप्तिः ।

 \`

सत्तावान् जातेः'

इत्यत्र सत्तात्वावच्छिन्नाभावस्य जातिमद्वृत्तित्वविरहात् लक्षणाघटकतया व्यधिकरणधर्मावच्छिन्नाभाव एव तत्रापि साध्याभावपदेन ग्राह्य इति नाव्याप्तिः इति शङ्कितुः आशयः । तदाह गादाधर्याम् - द्रव्यत्वसाधनके (पृ.706) इत्यादिना । शुद्धद्रव्यत्वाभावयोरिति (पृ.706) । \`

इदं पृथिव्यन्यत्वविशिष्टद्रव्यत्ववत् द्रव्यत्वात्'

इति स्थलाभिप्रायेण उक्तम् । उक्तस्थलेषु इति (पृ.706) । \`

द्रव्यत्वपृथिवीत्वोभयवान् द्रव्यत्वात्', \`

पृथिव्यन्यत्वविशिष्टद्रव्यत्ववत् द्रव्यत्वात्', \`

रूपाभाववान् वायुत्वात्', \`

सत्तावान् संयोगसंबन्धेन धूमात्',

समवायसंबन्धेन जातेर्वा'

इत्यादिस्थलेषु इत्यर्थः ।

 ननु साध्याभावे साधनसमानाधिकरणत्वविशेषणे दत्ते साधनसमानाधिकरणत्वविशिष्टसाध्याभावसमुदायाधिकरणवृत्तित्वाभावः यावन्तः वृत्तिमद्वृत्तयः तद्वत्त्वं व्याप्तिरिति लक्षणं पर्यवस्यति । तथा सति \`

वन्हिमान् धूमात्'

इत्यादावव्याप्तिः । साधनाधिकरणपर्वतमहानसादिवृत्तित्वविशिष्टसाध्याभावसमुदायाधिकरणं साधनाधिकरणं पर्वतमहानसादिकमेव भवति । तद्धर्मिवृत्तित्वविशिष्टनिरूपिताधिकरणतायाः तद्धर्मिवृत्तित्वमिति नियमात् । पर्वतमहानसादिसाधनाधिकरणवृत्तित्वत्वावच्छिन्नाभावस्तु साधनाधिकरणपर्वताद्यवृत्तौ वृत्तिमति प्रसिद्धः । स तु हेतौ धूमे नास्ति । धूमस्य पर्वतादिवृत्तित्वात् इत्याशङ्क्याह---साधनसामानाधिकरण्योपलक्षितेति (पृ.706) । तथा च साधनाधिकरणपर्वतादिवृत्तित्वोपलक्षितः यः व्यधिकरणधर्मावच्छिन्नसाध्याभावः तत्कूटाधिकरणं जगदेव भवति इति जगद्वृत्तित्वाभावः व्यधिकरणधर्मावच्छिन्नप्रतियोगिताक एव वृत्तिमद्वृत्तिरिति तद्वत्त्वस्य हेतौ सत्त्वात् नाव्याप्तिरिति भावः ।

 व्यतिरेकिणि हेताविति (पृ.706) । \`

वन्हिमान् धूमात्'

इत्यादावित्यर्थः । तद्विशिष्टाधिकरणवृत्तित्वाभावस्येति (पृ.706) । साधनसामानाधिकरण्यविशिष्टसाध्याभावसमुदायाधिकरणवृत्तित्वत्वावच्छिन्नाभावस्य इत्यर्थः ।

 अथ साधनसमानाधिकरणत्वं परिष्करोति---साधनतावच्छेदकसंबन्धेनेति (पृ.706) । साधनतावच्छेदकसंबन्धेन साधनतावच्छेदकविशिष्टवद्वृत्तित्वं साधनसमानाधिकरणत्वम् । साधनतावच्छेदकसंबन्धेनेत्यनुक्तौ \`

द्रव्यत्वपृथिवीत्वोभयवान् द्रव्यत्वात्'

इत्यत्र अतिव्याप्तिः । द्रव्यत्वपृथिवीत्वान्यतराभावस्यापि साधनस्य द्रव्यत्वस्य कालिकंसबन्धेन अधिकरणे स्पन्दादौ वर्तमानतया साध्याभावपदेन ग्रहीतुं शक्यतया तदधिकरणगुणादिवृत्तित्वाभावस्य द्रव्यत्वे सत्त्वात् अतिव्याप्तिः । साधनतावच्छेदकसंबन्धेनेत्यनुक्तौ साधनतावच्छेदकसमवायसंबन्धेन द्रव्यत्वाधिकरणं स्पन्दादिकं न भवति । किन्तु पृथिव्यादिकमेव । तद्वृत्तित्वं द्रव्यत्वपृथिवीत्वान्यतराभावे नास्तीति तस्य लक्षणाघटकतया द्रव्यत्वपृथिवीत्वोभयाभावस्यैव लक्षणघटकतया नातिव्याप्तिः ।

 साधनतावच्छेदकविशिष्टेत्यनुक्तौ \`

द्रव्यत्वपृथिवीत्वोभयवान् द्रव्यवृत्तित्वविशिष्टसत्त्वात्'

इत्यत्र अतिव्याप्तिः । द्रव्यत्वपृथिवीत्वोभयाभाववति जलादौ द्रव्यवृत्तित्वविशिष्टसत्तायाः सत्त्वात् अयं हेतुः व्यभिचारी ।

 अत्र साधनपदेन विशिष्टशुद्धयोरनतिरेकात् शुद्धसत्तापि ग्रहीतुं शक्यते । तदधिकरणं गुणादि । तद्वृत्तिः साधाभावः द्रव्यत्वपृथिवीत्वान्यतराभावोऽपि । तद्घटितकूटाधिकरणं गुणादिकमेव । तद्वृत्तित्वाभावस्य द्रव्यवृत्तित्वविशिष्टसत्त्वे विद्यमानत्वात् अतिव्याप्तिः । तद्वारणाय साधनतावच्छेदकविशिष्टसाधनवत् इत्युक्तम् । तथा सति साधनतावच्छेदकं द्रव्यवृत्तित्वविशिष्टसत्तात्वम् । तदवच्छिन्नसाधनाधिकरणं न गुणादिकम्,

किन्तु जलादिकमेव । तद्वृत्तिः न द्रव्यत्वपृथिवीत्वान्यतराभावः इति स न लक्षणघटकः । किन्तु द्रव्यत्वपृथिवीत्वोभयाभाव एव लक्षणघटकः इति नातिव्याप्तिः ।

 ननु साधनतावच्छेदकावच्छिन्नत्वानिवेशेऽपि न अतिव्याप्तिः संभवति । द्रव्यत्वपृथिवीत्वान्यतरत्वावच्छिन्नाभावस्य लक्षणघटकत्वेऽपि तत्कूटाधिकरणं यद्गुणादि तद्वृत्तित्वस्य सत्तायां सत्त्वात् द्रव्यवृत्तित्वविशिष्टसत्तायामयि गुणादि वृत्तित्वं अस्तीत्येव वक्तव्यम् । न तु गुणादिवृत्तित्वाभावः । विशेष्यवृत्तिधर्मप्रतियोगिकस्य विशिष्टानुयोगिकस्य अभावस्यानङ्गीकारात् इत्याशङ्कते---न च सत्तायामिति (पृ.707) ।

 समाधत्ते---साधनतावच्छेदकावच्छिन्नत्वानिवेशे इति (पृ.707) । \`

इदं द्रव्यम् द्रव्यवृत्तित्वविशिष्टसत्त्वात्'

इत्यत्र सद्धेतौ द्रव्यत्वत्वावच्छिन्नद्रव्यत्वाभावस्य साधनसमानाधिकरणतया तदधिकरणगुणादिवृत्तित्वस्य उक्तरीत्या विशिष्टसत्त्वे सत्त्वेन तदभावविरहात् अव्याप्तिः स्यात् । तद्वारणाय विशेष्यवृत्तिधर्मिप्रतियोगिकः विशिष्टानुयोगिकः अभावः अङ्गीकरणीयः । तथा च सत्तायां गुणवृत्तित्वसत्त्वेऽपि विशिष्टसत्तायां वृत्तित्वाभावस्य सत्त्वात् नाव्याप्तिः । एवञ्च \`

द्रव्यत्वपृथिवीत्वोभयवान् विशिष्टसत्त्वात्'

इत्यत्र व्यभिचारिणि साध्याभावकूटाधिकरणगुणादिवृत्तित्वाभावसत्त्वात् अतिव्याप्तिः प्रसजति । तद्वारणाय साधनतावच्छेदकावच्छिन्नसाधनवद्वृत्तित्वं अवश्यं निवेशनीयमेवेति भावः ।

 साधनतावच्छेदकावच्छिन्नसाधनवन्निरूपितवृत्तित्वे अनवच्छिन्नत्वरूपं विशेषणमपि देयम् इत्याह - संयोगे साध्ये इत्यादिना (पृ.707) । \`

संयोगी सत्त्वात्'

इत्यादौ व्यबिचारिणि संयोगाभावरूपसाध्याभावकूटाधिकरणं जगदेव भवति । संयोगस्य अव्याप्यवृत्तित्वात् । जगद्वृत्तित्वाभावश्च घटत्वादिव्यधिकरणधर्मावच्छिन्नप्रतियोगिताक एव वृत्तिमद्वृत्तितया लक्षणघटकः । तद्वत्त्वं सत्तारूपहेतावस्तीति अतिव्याप्तिः । तद्वारणाय व्याप्यवृत्तित्वविशिष्टसाध्याभावसमुदायाधिकरणत्वं लक्षणे निवेशनीयम् । तथा सति व्याप्यवृत्तित्वविशिष्टः यः संयोगाभावः तदधिकरणं गुणादिकमेव न तु द्रव्यम् । द्रव्ये संयोगाभावस्य अव्याप्यवृत्तित्वात् । गुणादिवृत्तित्वत्वावच्छिन्नाभावस्तु गुणाद्यवृत्तौ वृत्तिमति वर्तमानतया लक्षणघटकः । स सत्तायां नास्तीति नातिव्याप्तिः ।

 एवं रीत्या प्रसक्ताया अव्याप्यवृत्तिसाध्यकव्यभिचारिणि अतिव्याप्तेर्वारणाय व्याप्यवृत्तित्वविशिष्टसाध्याभावाधिकरणत्वनिवेशे अव्याप्यवृत्तिसाध्यकसद्धेतौ \`

संयोगवान् संयोगसंबन्धेन घटात्'

इत्यादौ व्याप्यवृत्तित्वविशिष्टः यः साध्याभावः संयोगत्वावच्छिन्नः संयोगाभावः तदधिकरणं गुणादिकमेव । न तु साध्यवद्द्रव्यम् । तत्र उत्पत्तिकालावच्छेदेन संयोगाभावस्य सत्त्वात् तस्य कालिकाव्याप्यवृत्तित्वात् । एवं च व्याप्यवृत्तित्वविशिष्टसंयोगाभावाधिकरणं गुणादिकमेव । तन्निरूपकहेतुतावच्छेदकसंयोगसंबन्धावच्छिन्नवृत्तित्वस्य अप्रसिद्ध्या अव्याप्तिर्भवति । तद्वारणाय साधनवन्निरूपितवृत्तौ अनवच्छिन्नत्वं निवेशनीयम् । तन्निवेशे संयोगसाध्यकसद्धेतौ साधनवति - संयोसगसंबन्धेन घटवति भूतलादौ संयोगत्वावच्छिन्नसंयोगाभावस्यैव उत्पत्तिकालवच्छिन्ना वृत्तिरेव अस्ति इति साधनवन्निरूपितानवच्छिन्नवृत्तिकः अभावः न संयोगत्वावच्छिन्नसंयोगाभावः,

किंतु व्यदिकरणघटत्वावच्छिन्नसंयोगाभावः । तदधिकरणं जगदेव भवतीति तन्निरूपितसंयोगसंबन्धावच्छिन्नवृत्तित्वस्य प्रसिद्ध्या व्यदिकरणधर्मावच्छिन्नतदभावमादाय लक्षणसमन्वयात् न अव्याप्तिरिति भावः । \</

125\>

\<

126\> (

साध्याभावे साधनसमानाधिकरणत्वविशेषणे सत्तावान् जातेरित्यत्र अव्याप्तिवारणमशक्यमित्याक्षेपः ।)

 विवरणम्



 \`

सत्तावान् जातेः'

इत्यादौ साध्याभाववति हेतुतावच्छेदकसंबन्धेन वृत्तेः अप्रसिद्ध्या आपादितायाः अव्याप्तेः साधनसमानाधिकरणत्वेन साध्याभावे विशेषिते वारणं संभवति इति आशयेन दीधितौ साधनसमानाधिकरणत्वेन साध्याभावाः विशेषणीया इति आशङ्कितम् । इयमाशङ्का न सङ्गच्छत इति आक्षिपति अथ इत्यादिना चेत् इत्यन्तेन ।

 \`

सत्तावान् जातेः'

इत्यत्र साधनस्य जातेः अधिकरणे गुणे द्रव्यत्वविशिष्टसत्ताभावः वर्तते । एवं जातेः अधिकरणे द्रव्ये द्रव्यान्यत्वविशिष्टसत्ताभावः वर्तते । एतौ च अभावौ सत्तात्वरूपसाध्यतावच्छेदकसमनियतप्रतियोगिताकौ । तथा च साधनसमानाधिकरणसाध्याभावपदेन द्रव्यत्वविशिष्टसत्ताभाव-द्रव्यान्यत्वविशिष्टसत्ताभावौ ग्रहीतुं शक्येते । तत्समुदायाधिकरणं द्रव्यादित्रयं न भवति । द्रव्ये द्रव्यत्वविशिष्टसत्तायाः गुणकर्मणो द्रव्यान्यत्वविशिष्टसत्तायाः सद्भावात् तदभावस्य असंभवात् अतः सामान्यादिकमेव साधनसमानाधिकरणसाध्याभावसमुदायाधिकरणम् । सामान्यादिनिरूपितहेतुतावच्छेदकसमवायसंबन्धावच्छिन्नवृत्तित्वाप्रसिद्ध्या अव्याप्तिः साधनसमानाधिकरणत्वेन साध्याभावे विशेषितेऽपि दुर्वारा इति आक्षेपः ।

 एवम् आक्षेपं समादधताम् मतमनूद्य दूषयति---यत्तु इत्यादिना (पृ.712) । द्रव्यत्वविशिष्टसत्ताभावस्य प्रतियोगितावच्छेदकं द्रव्यत्ववैशिष्ट्यमात्रम् । न तु द्रव्यत्वविशिष्टसत्तात्वम् । द्रव्यत्ववैशिष्ट्यापेक्षया द्रव्यत्वविशिष्टसत्तात्वस्य गुरुत्वेन प्रतियोगितानवच्छेदकत्वात् । तथा च द्रव्यत्ववैशिष्ट्यावच्छिन्ना या द्रव्यत्वविशिष्टसत्ताभावीयप्रतियोगिता सा सत्तात्वरूप-साध्यतावच्छेदकसमनियता न भवति । सत्तात्वशून्ये द्रव्यत्वेऽपि तादृशप्रतियोगितायाः सत्त्वात् । द्रव्यत्वस्यापि द्रव्यत्वविशिष्टतया द्रव्यत्ववैशिष्ट्यावच्छिन्नप्रतियोगितायाः द्रव्यत्वविशिष्टनिष्ठायाः द्रव्यत्वविशिष्टद्रव्यत्वनिष्ठत्वावश्यकत्वात् । द्रव्यत्ववैशिष्ट्यस्य द्रव्यत्वसामानाधिकरण्यरूपत्वात् । तथा च सत्तात्वव्याप्यत्वविरहात् द्रव्यत्वविशिष्टसत्ताभावः न सत्तात्वसमनियतप्रतियोगिताक इति तस्य लक्षणाघटकतया तादृशाभावमादाय अव्याप्तिप्रसञ्जनं न सङ्गच्छते इति यत्तुकारैः यदुक्तं तत् तुच्छम् ।

 एतल्लक्षणवादिना गुरुधर्मस्यापि अभावप्रतियोगितावच्छेदकत्वम् अवश्यमङ्गीकरणीयम् । अन्यथा \`

द्रव्यत्वविशिष्टसत्तावान् जातेः'

इत्यादौ अतिव्याप्त्यापत्तेः । तथा हि - द्रव्यत्वविशिष्टसत्ताभाववति गुणे जातेः सत्त्वात् अयं हेतुः व्यभिचारी । अत्र साध्याभावपदेन द्रव्यत्वविशिष्टसत्ताभावं गृहीत्वैव तत्समुदायाधिकरणगुणवृत्तित्वमेव जातावस्तीति अतिव्याप्तिः वारणीया । भवदुक्तरीत्या द्रव्यत्ववैशिष्ट्यापेक्षया द्रव्यत्वविशिष्टसत्तात्वस्य गुरुत्वेन अभावप्रतियोगितानवच्छेदकतया अयमभावः द्रव्यत्ववैशिष्ट्यावच्छिन्नप्रतियोगिताक इति वक्तव्यम् । द्रव्यत्ववैशिष्ट्यावच्छिन्नप्रतियोगिता च साध्यतावच्छेदकसत्तात्वव्याप्या न भवति । सत्तात्वशून्ये द्रव्यत्वेऽपि तादृशप्रतियोगितायाः सद्भावात् । तथा च द्रव्यत्ववैशिष्ट्यावच्छिन्नाभावस्य सत्तात्वसमनियतप्रतियोगिताकत्वविरहेण लक्षणाघटकतया घटत्वेन सत्ताभाव एव लक्षणघटकः । तत्कूटाधिकरणजगद्वृत्तित्वाभावस्य वृत्तिमद्वृत्तेः व्यधिकरणधर्मावच्छिन्नप्रतियोगिताकस्य हेतावपि सत्त्वात् अतिव्याप्तिः प्रसजति । तदर्थं गुरुधर्मस्यापि अभावप्रतियोगितावच्छेदकत्वं स्वीकृत्य द्रव्यत्वविशिष्टसत्तात्वावच्छिन्नप्रतियोगिताकाभावस्य लक्षणघटकत्वं संपाद्य \`

द्रव्यत्वविशिष्टसत्तावान् जातेः'

इत्यादौ अतिव्याप्तिर्वारणीया । तुल्यन्यायेन \`

सत्तावान् जातेः'

इत्यादावपि द्रव्यत्वविशिष्टसत्ताभाव-द्रव्यान्यत्वविशिष्टसत्ताभावयोः गुरुधर्मावच्छिन्नप्रतियोगिताकयोरपि लक्षणघटकतया तत्समुदायाधिकरणसामान्यादिनिरूपितसमवायसंबन्धावच्छिन्नवृत्तित्वाप्रसिद्ध्या अव्याप्तिर्दुर्वारव इति आक्षेपः तदवस्थ इति भावः ।

 गुरुधर्मस्य अभावप्रतियोगितानवच्छेदकत्वेऽपि स्थलान्तर अव्याप्तिर्दुंर्वारा इत्याह---द्रव्यत्वादिविशिष्टसत्तात्वादेरित्यादिना (पृ.713) । तथा च साध्याभावे साधनसमानाधिकरणत्वविशेषणे दत्तेऽपि \`

समवेतवान् जातेः'

इत्यत्र अव्याप्तिः । तथा हि साध्यतावच्छेदकत्वं समवेतत्वम् । तत्समनियतप्रतियोगिताकः अभावः एतद्रूपान्यत्वविशिष्टाभावः तद्रूपान्यत्वविशिष्टाभावश्च । एतद्रूपान्यत्वविशिष्टत्वं नाम स्वरूपसंबन्धेन एतद्रूपान्यत्वाधिकरणे समवायसंबन्धेन वृत्तित्वम् । स्वरूप-समवायोभयघटितम् एतद्रूपान्यत्वसामानाधिकरण्यमिति यावत् । तादृशं च सामानाधिकरण्यं एतद्रूपेऽप्यस्ति । स्वरूपसंबन्धेन एतद्रूपान्यत्वाधिकरणे एतद्घटे समवायसंबन्धेन एतद्रूपस्य सत्त्वात् । एवं च एतद्रूपान्यत्ववैशिष्ट्यावच्छिन्ना प्रतियोगिता समवेतमात्रनिष्ठा भवति । अतः एतद्रूपान्यत्वविशिष्टनिष्ठसमवायसंबन्धावच्छिन्नप्रतियोगिताकः अभावः समवेतत्वसमनियतप्रतियोगिताकः । अयं च साधनवति एतद्रूपे एतद्रूपान्यत्वरूपविशेषणाभावेन विद्यमानतया साधनसमानाधिकरणः ।

 एवं तद्रूपान्यत्वविशिष्टस्य समवायसंबन्धावच्छिन्नाभावोऽपि साधनवति तद्रूपे विद्यमानतया समवेतत्वसमनियतप्रतियोगिताकतया च लक्षणघटकः । तत्कूटाधिकरणं सामान्यादिकमेव । तत्र एतद्रूपान्यत्वविशिष्टस्य कस्यापि समवायसंबन्धेन अभावात् । तथा च साध्याभावकूटाधिकरणे सामान्यादौ हेतुतावच्छेदकसमवायसंबन्धेन वृत्तेरप्रसिद्ध्या अव्याप्तिर्दुवारा इति भावः । एतमाक्षेपं प्रकारान्तरेण परिहरतां मतमनूद्य दूषयति---एवं विशिष्टस्य अतिरिक्ततामतावलम्बनादिति (पृ.713) । विशिष्टं शुद्धादतिरिक्तम् । तथा च \`

सत्तावान् जातेः'

इत्यत्र द्रव्यत्वविशिष्टसत्ताभावः सत्तात्वसमनियतप्रतियोगिताको न भवति । विशिष्टसत्ताभावीयप्रतियोगितायाः विशिष्टसत्तायामेव सत्त्वात् सत्तात्वस्य च शुद्धसत्तायां सद्भावात् उभयोरतिरिक्तत्वात् । अतः द्रव्यत्वविशिष्टसत्ताभावस्य लक्षणाघटकतया घटत्वादिना सत्ताभाव एव साधनसमानधिकरणः साध्यतावच्छेदकसमनियतप्रतियोगिताकः अभावः । तत्कूटाधिकरणं जगदेव भवति । तत्र समवायेन वृत्तेः प्रसिद्ध्या नाव्याप्तिरिति केषांचेत्समाधानमपि न युक्तम् ।

 \`

समवेतवान् जातेः'

इत्यादौ द्रव्यत्व-तदन्यसमवेतोभयाभावः,

गुणत्व-तदन्यसमवेतोभयाभावः,

कर्मत्व - तदन्यसमवेतोभयाभावः इति एते त्रयः अभावाः साध्यतावच्छेदकसमवेतत्वसमनियतप्रतियोगिताकाः । द्रव्यत्वं तदन्यसमवेतं चेति समवेतं द्विविधम् । समवेतत्वं द्रव्यत्वे तदन्यस्मिन् समवेते च वर्तते । द्रव्यत्व-तदन्यसमवेतोभयाभावीयप्रतियोगितापि तत्रैव वर्तत इति तादृशोभयाभावस्य साध्यतावच्छेदकसमनियतप्रतियोगिताकत्वम् । साधनवति गुणे द्रव्यत्वविरहेण द्रव्यत्वतदन्यसमवेतोभयाभावः वर्तत इति तस्य साधनसमानाधिकरणत्वम् ।

 एवंरीत्या इतरयोरभावयोरपि साध्यतावच्छेदकसमनियतत्वं साधनसमानाधिकरणत्वं च अस्ति । तथा च साधनसमानाधिकरणानां साध्यतावच्छेदकसमनियतप्रतियोगिताकानां पूर्वोक्तानांत्रयाणाम् उभयाभावानां समुदायस्य अधिकरणं सामान्यादिकमेव । तन्निरूपितसमवायसंबन्धावच्छिन्नवृत्तित्वाप्रसिद्ध्या अव्याप्तेः दुर्वारत्वात् इति भावः ।

 न च यादृशसाध्याभावस्तोमाधिकरणमिति (पृ.713) । प्रत्येकं साधनसमानाधिकरणाः ये ये साध्याभावाः तत्तत्समुदायाधिकरणवृत्तित्वाभावः न लक्षणघटकतया विवक्षितः । किन्तु यादृशसाध्याभावसमुदायाधिकरणं साधनाधिकरणं भवति तादृशसाध्याभावसमुदायाधिकरणवृत्तित्वभाव एव विवक्षितः ।

 \`

समवेतवान् जातेः'

इत्यादौ साधनाधिकरणपदेन गुणस्य ग्रहणे तत्र द्रव्यत्व-तदन्यसमवेतोभयाभावसत्त्वेऽपि गुणत्व - तदन्यसमवेतोभयाभावः न संभवति । गुणे गुणत्वस्य तदन्यसमवेतसत्तायाश्च सत्त्वात् । तथा च अभावत्रयस्य अधिकरणं साधनाधिकरणं न भवतीति अभावत्रितयात्मकसमुदायाधिकरणं सामान्यादिकमादाय तत्र समवायेन वृत्तेरप्रसिद्ध्या प्रसञ्जितायाः अव्याप्तेः न प्रसक्तिरिति भावः ।

 एवं सत्यपीति (पृ.713) । यादृशसाध्याभावस्तोमाधिकरणं साधनाधिकरणमित्यादि विवक्षायामपि \`

समवेतवान् जातेः'

इत्यत्र जात्यधिकरणे गुणे द्रव्यत्व - तदन्यसमवेतोभयाभावसंयुक्तत्वादिरूपव्यधिकरणधर्मावच्छिन्नसमवेतसामान्याभाव - एतत्समुदायाधिकरणत्वसद्भावात् तादृशसमुदायाधिकरणगुणनिरूपितसमवायसंबन्धावच्छिन्नवृत्तित्वत्वावच्छिन्नाभावस्य
गुणासमवेते वृत्तिमिति द्रव्यत्वादौ प्रसिद्धस्य हेतौ जातौ अभावात् अव्याप्तिः तदवस्था इति भावः ।

 केषाञ्चिद्वृत्तिमतामवृत्तेरिति (पृ.713) वृत्तिमद्वृत्तित्वसंपादनार्थम् एतदुक्तम् । साधनस्य च वृत्तेरिति (पृ.713) । गुणादिवृत्तित्वाभावः साधने नास्ति इति सूचनाय एवमुक्तम् ।

 दोषान्तरमाह - एतादृशविवक्षानुसरणे इति (पृ.713) । यादृशसाध्याभावसमुदायाधिकरणं साधनाधिकरणं तादृशसाध्याभावसमुदायाधिकरणवृत्तित्वाभावस्य विवक्षायां \`

भूतत्वमूर्तत्वान्यतराभाववान् स्पर्शवदन्यत्वात्'

इत्यत्र कूटघटितलक्षणोपरि दीधितिकारवक्ष्यमाणा अतिव्याप्तिः न संगच्छते । तत्र हि साध्याभावः भूतत्वमूर्तत्वान्यतरस्वरूपः । तत्समुदायाधिकरणं भूतत्वमूर्तत्वोभयाधिकरणं पृथिव्यादिचतुष्टयम् । तद्वृत्तित्वाभावः स्पर्शवदन्यत्वे वर्तते । पृथिव्यादिचतुष्टयस्य स्पर्शवत्त्वात् । स्पर्शवदन्यत्वे पृथिव्यादिचतुष्टयवृत्तित्वाभावसत्त्वात् इति अतिव्याप्तिः वक्ष्यते । पूर्वोक्तविवक्षानुसरणे तु स्पर्शवदन्यत्वरूपसाधनाधिकरणस्य आकाशस्य मनसो वा भूतत्वमूर्तत्वोभयघटितसमुदायाधिकरणत्वं नास्तीति भूतत्वमूर्तत्वोभय घटितसमुदायस्य लक्षणाघटकत्वात् भूतत्व-व्यधिकरणधर्मावच्छिन्नसाध्याभाव-एतत्समुदायस्य एवं मूर्तत्व-व्यधिकरणधर्मावच्छिन्नसाध्याभाव-एतत्समुदायस्य च अधिकरणं साधनाधिकरणं आकाशं मनश्च भवतीति तादृशस्य एकैकस्य समुदायस्यैव लक्षणघटकतया तदधिकरणे आकाशे मनसि च स्पर्शवदन्यत्वस्य वर्तमानतया तदधिकरणवृत्तित्वाभावः स्पर्सवदन्यत्वरूपहेतौ नास्तीति अतिव्याप्तेरप्रसक्त्या वक्ष्यमाणा अतिव्याप्तिः न सङ्गच्छते । अतः एवं विवक्षा न कार्या । एतादृशविवक्षायाः अकरणे पूर्वोक्तरीत्या \`

समवेतवान् जातेः'

इत्यत्र अव्याप्तिर्दुंर्वारा इत्याशयः ।

 एतादृशविवक्षानुसरणे दोषान्तरमप्याह---प्रतियोगितायामिति (पृ.713) । साध्याभावपदेन साध्यतावच्छेदकसमनियतप्रतियोगिताकाभावो विवक्षितः । तत्र प्रतियोगितायां साध्यतावच्छेदकव्याप्यत्वविशेषणानुपादाने \`

पृथिवी द्रव्यत्वप्रकारकप्रमाविषयत्वात्'

इत्यादौ पृथिवीत्वत्वरूपसाध्यतावच्छेदकव्यापकप्रतियोगिताकाभावः जलावृत्तित्वावच्छिन्नसमवायसंबन्धावच्छिन्नाभावः तेजोऽवृत्तित्वावच्छिन्नसमवायसंबन्धावच्छिन्नाभावश्च तत्कूटाधिकरणं सामान्यादिकम् । तद्वृत्तित्वाभावस्य द्रव्यत्वप्रकारकप्रमाविषयत्वे सत्त्वात् अतिव्याप्तिः । तद्वारणाय प्रतियोगितायां साध्यतावच्छेदकव्याप्यत्वविशेषणमिति पूर्वमुक्तम् ।

 यदि तु यादृशसाध्याभावसमुदायाधिकरणं साधनाधिकरणं तादृशसमुदायाधिकरणवृत्तित्वाभावः विवक्ष्यते,

तदा साधनवतः कस्यापि द्रव्यस्य जलावृत्तित्वावच्छिन्नाभाव-तेजोऽवृत्तित्वावच्छिन्नाभाव - उभयघटितसमुदायाधिकरणत्वं न संभवति । जले जलावृत्त्यभावस्य सत्त्वेऽपि तेजोऽवृत्त्यभावस्य असत्त्वात् । तेजोऽवृत्तेः जलत्वस्य तत्र सद्भावात् । एवं तेजसि तेजोऽवृत्त्यभावस्य सत्त्वेऽपि जलावृत्त्यभावः नास्ति । तथा च साधनाधिकरणे द्रव्ये उक्ताभावद्वयात्मकसमुदायाधिकरणत्वं न संभवतीति एकैकाभावघटितसमुदाय एव लक्षणघटकः तदधिकरणं जलं तेजश्च । तद्वृत्तित्वमेव द्रव्यत्वप्रकारकप्रमाविषयत्वेऽस्तीति अतिव्याप्तेः अप्रसक्त्या तद्वारणफलकस्य प्रतियोगितायां साध्यतावच्छेदकव्याप्यत्वविशेषणस्य वैयर्थ्यमिति भावः । \</

126\>

\<

127.1\> (

तादृशाक्षेपसमाधानम् ।)

 विवरणम्



 \`

अथ'

इत्यादिना कृतस्य आक्षेपस्य मतान्तरेण समाधानमाह---अत्राहुः इत्यादिना (पृ.720) । साध्यतावच्छेदकावच्छिन्नसाध्यवद्वृत्तिः यः समानाधिकरणधर्मावच्छिन्नाभावः तद्भिन्नत्वमपि साध्याभावस्य विशेषणम् । \`

सत्तावान् जातेः'

इत्यादौ द्रव्यत्वविशिष्टसत्ताभावस्य द्रव्यान्यत्वविशिष्टसत्ताभावस्य च उक्तविशेषणं नास्ति । साध्यतावच्छेदकसत्तात्वविशिष्टसाध्यवति गुणे वर्तमानः द्रव्यत्वविशिष्टसत्ताभावः । एवं सत्तात्वविशिष्टवति द्रव्ये वर्तमानः द्रव्यान्यत्वविशिष्टसत्ताभावः । स च समानाधिकरणधर्मावच्छिन्नप्रतियोगिताकः इति द्रव्यत्वविशिष्टसत्ताभावद्रव्यान्यत्वविशिष्टसत्ताभावयोः साध्यतावच्छेदकावच्छिन्नसाध्यवद्वृत्ति समानाधिकरणधर्मावच्छिन्नाभावभिन्नत्वं नास्तीति तयोरभावयोः साध्याभावपदेन ग्रहीतुमशक्यतया तत्समुदायमादाय \`

सत्तावान् जातेः'

इत्यत्र अव्याप्तिरिति यः आक्षेपः कृतः सः एवंरीत्या विवक्षणे समाहिता भवतीति आशयः ।

 उपदर्शितविशिष्टाभावनिरास इति (पृ.720) । द्रव्यत्वविशिष्टसत्ताभावद्रव्यान्यत्वविशिष्टसत्ताभावयोः लक्षणघटकत्वनिरास इत्यर्थः ।

 साध्यतावच्छेदकावच्छिन्नेति विशेषणस्य प्रयोजनमाह--गुणकर्मान्यत्वविशिष्टसत्तावान् जातरिति (पृ.720) । साध्यवद्वृत्तिसमानाधिकरणधर्मावच्छिन्नाभावभिन्नत्वेन साध्याभावे विशेषिते \`

गुणकर्मान्यत्वविशिष्टसत्तावान् जातेः'

इत्यत्र व्यभिचारिणि गुणकर्मान्यत्वविशिष्टसत्ताभावस्य लक्षणघटकत्वं न स्यात् । विशिष्टशुद्धयोः अनतिरेकात् सत्तारूपसाध्यवति गुणे कर्मणि च गुणकर्मान्यत्वविशिष्टसत्ताभावस्य वृत्तेः विशिष्टसत्तात्वरूपसमानाधिकरणधर्मावच्छिन्नाभावभिन्नत्वं विशिष्टसत्ताभावे नास्तीति तस्य लक्षणाघटकतया व्यधिकरणधर्मांवच्छिन्नसाध्याभावमादाय अतिव्याप्तिः स्यात् । तद्वारणाय साध्यतावच्छेदकावच्छिन्नेत्युक्तम् ।

 गुणकर्मान्यत्वविशिष्टसत्तात्वरूपसाध्यतावच्छेदकावच्छिन्नसाध्यवति द्रव्ये गुणकर्मान्यत्वविशिष्टसत्ताया एव सत्त्वेन तदभावः न वर्तत इति विशिष्टसाध्यवद्वृत्तिः अन्य एव अभावः तद्भिन्नः गुणकर्मान्यत्वविशिष्टसत्ताभावो भवतीति तस्य लक्षणघटकतया तद्वति गुणादौ हेतोः वृत्त्या नातिव्याप्तिः ।

 वृत्तिः निरवच्छिन्ना ग्राह्या इति (पृ.720) । साध्यवद्वृत्तीत्यत्र वृत्तौ निरवच्छिन्नत्वं विशेषणं देयम् । अन्यथा \`

संयोगी सत्त्वात्'

इत्यत्र संयोगत्वावच्छिन्नसंयोगाभावस्य अव्याप्यवृत्तितया संयोगत्वावच्छिन्नसंयोगवद्वृत्तित्वं समानाधिकरणधर्मावच्छिन्नप्रतियोगिताकत्वं चास्तीति साध्यवद्वृत्त्यभावभिन्नः संयोगत्वावच्छिन्नसंयोगाभावः न भवतीति तस्य लक्षणाघटकतया घटत्वादिव्यधिकरणधर्मावच्छिन्नसंयोगाभावस्यैव लक्षणघटकतया अतिव्याप्तिः स्यात् । साध्यवन्निरूपितवृत्तौ निरवच्छिन्नत्वनिवेशे च संयोगवति विद्यमानः संयोगाभावः सावच्छिन्नवृत्तिक इति साध्यवति निरवच्छिन्नवृत्तिकः घटाद्यभाव एव । तद्भिन्नत्वं संयोगाभावेऽस्तीति तस्य लक्षणघटकतया तद्वति गुणादौ हेतोर्वृत्त्या नातिव्याप्तिः ।

 समानाधिकरणधर्मावच्छिन्नेति विशेषणस्य प्रयोजनमाह--सद्धेताविति (पृ.721) । तथा च साध्यतावच्छेदकावच्छिन्नसाध्यवद्वृत्तिः यः अभावः तद्भिन्नत्वं यदि साध्याभावस्य विशेषणं स्यात्,

तदा \`

वह्निमान् धूमात्'

इत्यादौ सद्धेतौ साधनसमानाधिकरणः साध्यवद्वृत्त्यभावभिन्नश्च साध्याभावः अप्रसिद्धः । तत्र हि समानाधिकरणधर्मावच्छिन्नसाध्याभावस्य साधनसमानाधिकरणत्वविरहात् व्यधिकरणधर्मावच्छिन्नसाध्याभाव एव ग्राह्यः । स च साध्यवद्वृत्तिः अभावः इति साध्यवद्वृत्त्यभावभिन्नत्वरूपविशेषणाक्रान्तो न भवति । समानाधिकरणधर्मावच्छिन्नसाध्याभावस्य साध्यवद्वृत्त्यभावभिन्नत्वरूपविशेषणाक्रान्तत्वेऽपि साधनसमानाधिकरणत्वरूपविशेषणाक्रान्तता न भवति । तथा च विशेषणद्वयविशिष्टस्य साध्याभावस्य अप्रसिद्ध्या अव्याप्तिः । तद्वारणाय समानाधिकरणधर्मावच्छिन्नेत्युक्तम् । तथा च \`

वह्निमान् धूमात्'

इत्यादौ व्यधिकरणघटत्वावच्छिन्नवह्न्यभावः साध्यवद्वृत्तिरपि समानाधिकरणधर्मावच्छिन्नाभावः न भवतीति साध्यवद्वृत्तिसमानाधिकरणधर्मावच्छिन्नाभावभिन्न एव सः । एवं साधनसमानाधिकरणश्चेति न विशेषणद्व्यविशिष्टसाध्याभावाप्रसिद्धिरिति भावः ।

 विशिष्टभेदप्रसिद्धिरिति (पृ.721) । समानाधिकरणधर्मावच्छिन्नप्रतियोगिताकत्वविशिष्टाभावभिन्नत्वप्रसिद्धिरित्यर्थः ।

 न च एवमिति (पृ.721) । साध्यतावच्छेदकावच्छिन्नसाध्यवद्वृत्ति-समानाधिकरणधर्मावच्छिन्नाभावभिन्नत्वं यदि साध्याभावविशेषणं स्यात्,

तदा प्रतियोगितायां साध्यतावच्छेदकव्यापकत्वविशेषणं व्यर्थम् । \`

अभाववान् मेयत्वात्'

इत्यादौ अभावत्वव्याप्यप्रतियोगिताकानां घटत्वाभावाभावपटत्वाभावाभावादीनां घटत्वपटत्वादिरूपाणां समुदायस्य अधिकरणमप्रसिद्धमिति अव्याप्तिवारणाय हि साध्यतावच्छेदकव्यापकत्वरूपं विशेषणं दत्तम् । घटत्वपटत्वादिरूपस्य अभावत्वव्याप्यप्रतियोगिताकस्य अभावस्य अभावत्वरूपसाध्यतावच्छेदकविशिष्टाभाववति घटे पटे च वर्तमानतया घटत्वाभावत्व-पटत्वाभावत्वादिरूप समानाधिकरणधर्मावच्छिन्नप्रतियोगिताकतया च साध्यतावच्छेदकावच्छिन्नसाध्यवद्वृत्ति समानाधिकरणधर्मावच्छिन्नप्रतियोगिताकाभावभिन्नत्वरूपविशेषणविरहात् लक्षणाघटकतया तत्समुदायाधिकरणाप्रसिद्धिनिबन्धनाव्याप्तेरप्रसक्तेरिति भावः ।

 समाधत्ते---प्रमेयसाध्यकस्थले इति (पृ.721) । प्रमेयसाध्यकस्थले घटत्वपटत्वोभयावच्छिन्नप्रमेय-सामान्याभावः साध्याभावपदेन ग्राह्य इति पूर्वमुक्तम् । स च अभावः गगनत्वावच्छिन्नगगनाभावसमनियततया तदभिन्नः । गगनत्वावच्छिन्नगगनाभावश्च प्रमेयत्वावच्छिन्नप्रमेयवद्वृत्तिः,

गगनत्वरूपसमानाधिकरणधर्मावच्चिन्नप्रतियोगिताकश्च भवति । तद्भिन्नत्वं गगनत्वावच्छिन्नगगनाभावे नास्तीति तदभिन्ने धटत्वपटत्वोभयावच्छिन्नप्रमेयसामान्याभावेऽपि तद्भिन्नत्वरूपविशेषणविरहात् तस्य लक्षणघटकत्वं न स्यात् । अतः तस्य लक्षणघटकतासंपादनाय समानाधिकरणधर्मे साध्यतावच्छेदकव्यापकत्वं विशेषणं देयम् । तथा च साध्यतावच्छेदकावच्छिन्नसाध्यवद्वृत्तिः साध्यतावच्छेदकव्यापकसमानाधिकरणधर्मावच्छिन्नप्रतियोगिताकश्च यः अभावः तद्भिन्नत्वं साध्याभावस्य विशेषणम् इति पर्यवसितम् ।

 गगनत्वं तु साध्यतावच्छेदकप्रमेयत्वव्यापकं न भवतीति तदवच्छिन्नाभावाभिन्नत्वमादाय लक्षणाघटकत्वशङ्कायाः नावकाशः । एवञ्च \`

अभाववान् मेयत्वात्'

इत्यत्र घटत्वाभावाभावस्य घटत्वाभावत्वरूपसमानाधिकरणधर्मावच्छिन्नप्रतियोगिताकत्वेऽपि घटत्वाभावत्वरूपो धर्मः अभावत्वरूपसाध्यतावच्छेदकव्यापको न भवतीति साध्यतावच्छेदकव्यापकसमानाधिकरणधर्मावच्छिन्नाभावभिन्नत्वं धटत्वाभावाभावेऽस्तीति घटत्वादिरूपस्य अभावस्य लक्षणघटकतया तत्समुदायाधिकरणाप्रसिद्ध्या अव्याप्तेर्वारणाय साध्यतावच्छेदकव्यापकत्वं प्रतियोगिताविशेषणं देयमेव इति भावः ।

 प्रमेयसाध्यके अभावसाध्यके च साध्यवद्वृत्तिः साध्यतावच्छेदकव्यापकसमानाधिकरणधर्मावच्छिन्नाभावः संयोगादिसंबन्धावच्छिन्नप्रमेयत्वावच्छिन्नाभावः संयोगादिसंबन्धावच्छिन्नाभावत्त्वावच्छिन्नाबावश्च इति अवधेयम् ।

 एवं च साधनसमानाधिकरणाः साध्यतावच्छेदकावच्छिन्नसाध्यवन्निरूपित-निरवच्छिन्नवृत्तिकसाध्यतावच्छेदकव्यापकसमानाधिकरणधर्मावच्छिन्नप्रतियोगिताकाभावभिन्नाश्च ये साध्यतावच्छेदकसमनियतप्रतियोगिताकाभावाः तत्समुदायाधिकरणवृत्तित्वाभावाः यावन्तः वृत्तिमद्वृत्तयः तद्वत्त्वं व्याप्तिरिति पर्यवसितम् ।

 विशिष्टभेदस्य इति (पृ.721) । साध्यतावच्छेदकव्यापकसमानाधिकरणधर्मावच्छिन्नप्रतियोगिताकत्वविशिष्टाभावभेदस्य इत्यर्थः । \</

127.1\>

\<

127.2\> (

तादृशाक्षेपसमाधानम् ।)

 विवरणम्



 न च वाच्यत्वादि साध्यकस्थले इति (पृ.726) । \`

इदं वाच्यं ज्ञेयत्वात्'

इत्यत्र घटत्वादिना वाच्यत्वाभाव एव साध्याभावपदेन ग्राह्यः । स च पूर्वोक्तविशेषणाक्रान्तो न भवति । घटत्वेन वाच्यत्वाभावस्य संयोगरूपव्यधिकरणसंबन्धावच्छिन्नवाच्यत्वत्वरूपसमानाधिकरणधर्मावच्छिन्नवाच्यत्वाभावसमनियतत्वेन तदभिन्नतया साध्यतावच्छेदकव्यापकः यः समानाधिकरणधर्मः वाच्यत्वत्वरूपः तदवच्छिन्नप्रतियोगिताकत्वम् अक्षतमिति साध्यतावच्छेदकव्यापकसमानाधिकरणधर्मावच्छिन्नप्रतियोगिताकाभावभिन्नत्वविरहात् । तथा च घटत्वावच्छिन्नवाच्यत्वाभावस्य संग्रहाय समानाधिकरणधर्मावच्छिन्नप्रतियोगितायां समानाधिकरणसंबन्धावच्छिन्नत्वमपि निवेशनीयम् । तथा च साध्यतावच्छेदकव्यापकसमानाधिकरणधर्मावच्छिन्न-समानादिकरणसंबन्धावच्छिन्नप्रतियोगिताकाभावभिन्नत्वं साध्याभावस्य विशेषणम् । घटत्वावच्छिन्नवाच्यत्वाभावस्य संयोगसंबन्धावच्छिन्नवाच्यत्वत्वावच्छिन्नवाच्यत्वाभावाभिन्नत्वेऽपि व्यदिकरणसंबन्धावच्छिन्नसमानाधिकरणधर्मावच्छिन्नप्रतियोगिताकत्वमेव अस्ति । न तु समानाधिकरण-संबन्धावच्छिन्नसमानाधिकरणधर्मावच्छिन्नप्रतियोगिताकत्वमिति तादृशप्रतियोगिताकाभावभिन्नत्वम् अक्षतमिति तस्य लक्षणघटकत्वोपपत्तिः ।

 एवं च प्रमेयसामान्यसाध्यकस्थले घटत्वपटत्वोभयावच्छिन्नप्रमेयसामान्याभावस्य गगनत्वावच्छिन्नगगनाभावाभिन्त्वेऽपि गगनस्य अवृत्तिपदार्थतया सर्वोऽपि संबन्धः तस्य व्यधिकरणसंबन्धएवेति गगनत्वावच्छिन्नगगनाभावः व्यधिकरणसंबन्धावच्छिन्नगगनत्वरूपसमानाधिकरणधर्मावच्छिन्नप्रतियोगिताकः,

न तु समानाधिकरणसंबन्धावच्छिन्न - प्रतियोगिताकः । अतः तदभिन्नस्य प्रमेयसामान्याभावस्य समानाधिकरणधर्मसंबन्धावच्छिन्नप्रतियोगिताकाभावभिन्नत्वं प्रतियोगितावच्छेदकधर्मे साध्यतावच्छेदकव्यापकत्वविशेषणं विनैव सुघटमिति तद्विशेषणं व्यर्थमिति \`

अभाववान् मेयत्वात्'

इत्यत्र घटत्वादिरूपस्य अभावस्य समानाधिकरणधर्मसंबन्धावच्छिन्नप्रतियोगिताकाभावरूपतया तद्भिन्नत्वविरहादेव वारणसंभवेन प्रतियोगितायां साध्यतावच्छेदकव्यापकत्वविशेषणं व्यर्थमिति शङ्कितुराशयः ।

 समाधत्ते---एवमपि गगनत्वादिना (पृ.726) इत्यादिना । गगनत्वावच्छिन्नगगनाभावस्य व्यदिकरणसंबन्धावच्छिन्नप्रतियोगिताकत्वेऽपि गगनत्वेन प्रमेयसामान्याभावः संयोगादिसमानाधिकरणसंबन्धावच्छिन्नप्रतियोगिताकः भवितुमर्हति । गगनत्वं च गगनरूपप्रमेयवृत्तितया प्रतियोगितासमानाधिकरणो धर्मः । एवं च गगनत्वेन प्रमेयसामान्याभावः समानाधिकरणधर्म-समानाधिकरणसंबन्धावच्छिन्नप्रतियोगिताकः केवलान्वयी च । घटत्वपटत्वाभ्यां प्रमेयसामान्याभावश्च गगनत्वेन प्रमेयसामान्याभावाभिन्न इति तस्यापि समानाधिकरणधर्मसंबन्धावच्छिन्नप्रतियोगिताकाभावरूपतया तद्भिन्नत्वविरहात् तस्य लक्षणघटकत्वं न स्यात् । तत्संपादनाय च समानाधिकरणधर्मे साध्यतावच्छेदकव्यापकत्वविशेषणं आवश्यकमेव । गगनत्वं तु न प्रमेयत्वरूपसाध्यतावच्छेदकव्यापकमिति तदवच्छिन्नाभावाभिन्नत्वेऽपि न क्षतिः ।

 एवं च \`

अभाववान् मेयत्वात्'

इत्यत्र घटत्वादिरूपाभावानामपि लक्षणघटकतया तत्समुदायाधिकरणाप्रसिद्ध्या अव्याप्तेर्वारणाय प्रतियोगितायां साध्यतावच्छेदकव्यापकत्वविशेषणम् आवश्यकमिति भावः ।

 उक्ताभावस्येति (पृ.726) । घटत्वपटत्वाभ्यां प्रमेयसामान्याभावस्येत्यर्थः । तदभिन्नत्वेनेति (पृ.726) गगनत्वावच्छिन्नप्रमेयसामान्याभावाभिन्नत्वेनेत्यर्थः । तत्रेति (पृ.726) । घटत्वपटत्वाभ्यां प्रमेयसामान्याभावे इत्यर्थः । विशिष्टभेदनिर्वाहायेति । (पृ.726) समानाधिकरणधर्म-संबन्धावच्छिन्नप्रतियोगिताकत्वविशिष्टाभावभिन्नत्वनिर्वाहायेत्यर्थः । तादृशविशेषणस्येति (पृ.276) । समानाधिकरणधर्मे साध्यतावच्छेदकव्यापकत्वविशेषणस्येत्यर्थः ।

 ननु समानाधिकरणधर्मसंबन्धावच्छिन्नाभावनिवेशे साध्यतावच्छेदकसमनियतप्रतियोगितायां साध्यतावच्छेदकसंबन्धावच्छिन्नत्वस्य न व्यावृत्तिसंभावः । तथा हि--समवायेन वह्नौ साध्ये संयोगेन धूमहेतौ संयोगसंबन्धावच्छिन्नवह्न्यभावः न समानाधिकरणसंबन्धावच्छिन्नाभावभिन्नः । किन्तु समवायावच्छिन्नवह्न्यभाव एव तादृश इति तद्वति पर्वतादौ धूमस्य वृत्तैः अतिव्याप्त्यसत्त्वात् । अतः समानाधिकरणसंबन्धावच्छिन्नत्वं परित्यज्य साध्यतावच्छेदकसंबन्धावच्छिन्नत्वं निवेशयति समानाधिकरणेति (पृ.726) ।

 तत्कार्यस्येति (पृ.726) । समानाधिकरणसंबन्धावच्छिन्नत्वनिवेशस्य यत्कार्यं वाच्यत्वादिसाध्यकस्थले घटत्वावच्छिन्नवाच्यत्वाभावस्य संयोगादिव्यधिकरणसंबन्धावच्छिन्न-वाच्यत्वत्वावच्छिन्नवाच्यत्वाभावाभिन्नत्वेऽपि समानाधिकरणसंबन्धावच्छिन्नाभावभिन्नतया संग्रहरूपं कार्यं तस्य उपपादनसंभवात् इत्यर्थः ।

 \`

इदं वाच्यं ज्ञेयत्वात्'

इत्यत्र हि साध्यतावच्छेदकसंबन्धः स्वरूपसंबन्धः । स्वरूपसंबन्धावच्छिन्नवाच्यत्वत्वावच्छिन्नप्रतियोगिताकाभावस्तु अप्रसिद्धः । अतः साध्यतावच्छेदकस्वरूपसंबन्धावच्छिन्नसमानाधिकरणधर्मावच्छिन्नाभावपदेन स्वरूपसंबन्धावच्छिन्नघटाभावत्वाद्यवच्छिन्नाभाव एव ग्राह्यः । तद्भिन्नत्वं घटत्वावच्छिन्नवाच्यत्वाभावे अक्षतमिति भावः । साध्यतावच्छेदकव्यापकत्वरूपेति (पृ.726) प्रमेयसाध्यकस्थले साध्यतावच्छेदकसंबन्धः भावाभावसाधारणदैशिकविशेषणतासंबन्धः । तदवच्छिन्नसमानाधिकरणधर्मावच्छिन्नाभावः गगनत्वेन प्रमेयसामान्याभावोऽपि । तद्भिन्नत्वं घटत्वपटत्वोभयावच्छिन्नप्रमेयसामान्याभावे नास्तीति तस्य सङ्ग्रहः न स्यात् । तत्संग्रहार्थं च समानाधिकरणधर्मे साध्यतावच्छेदकव्यापकत्वरूपविशेषणमपि सार्थकमिति भावः ।

 ननु एतावता साध्यवद्वृत्तिसाध्यतावच्छेदकव्यापकसमानाधिकरणधर्मांवच्छिन्नसाध्यतावच्छेदकसंनब्धावच्छिन्नप्रतियोगिताकाभावभिन्नत्वं साध्याभावविशेषणमिति पर्यवसितम् । एवं सति प्रमेयसाध्यकस्थले भेदप्रतियोगिभूतः अभावः अप्रसिद्धः इत्याशङ्क्य आह - साध्यवद्वृत्तिः तादृशाभावश्चेति (पृ.726) । घटत्वप्रकारकप्रमाविशेष्यतदन्योभयत्वेन प्रमेयसामान्याभावः भेदप्रतियोगी अभावः प्रसिद्ध इति भावः । \</

127.2\>

\<

128.1\> (

साधनसमानाधिकरणत्वविशेषणे स्थलान्तरयोरपि अव्याप्त्यतिव्याप्त्योरभाव इति निरूपणम् ।)

 विवरणम्



 एतेनेति (पृ.730) । \`

अत्राहुः' (

पृ.720) इत्यादिना उक्तस्य साध्याभावे विशेषणस्य अनुसरणेनेत्यर्थः । तादृशविशेषणाभावे साधनसमानाधिकरणसाध्याभावसमुदायाधिकरणवृत्तित्वाभाववत्त्वमिति यथाश्रुतलक्षणे \`

नोलरूपघटत्वोभयाभाववान् नीलघटान्यत्वात्'

इत्यत्र अव्याप्तिः । नीलघटान्यत्ववति नीलपटे रक्तघटे च नीलरूपघटत्वोभयाभावः वर्तते इत्यय सद्धेतुः । अत्र साध्याभावः नीलरूपघटत्वोभयाभावाभावः - नीलरूपघटत्वोभयस्वरूपः । उभयस्य प्रत्येकानतिरेकात् नीलरूपात्मकः घटत्वात्मकश्च साध्याभावः भवति । उभयमपि प्रत्येकं साधनसमानाधिकरणम् । साधनवति नीलपटे पटीयनीलरूपस्य साधनवति रक्तघटे घटत्वस्य च सत्त्वात् । एवं च साधनसमानाधिकरणः साध्याभावः इत्यनेन पटीयनीलरूपं घटत्वं च ग्रहीतुं शक्येते । तत्समुदायाधिकरणं च अप्रसिद्धम् । नीलपटे पटीयनीलरूपसत्त्वेऽपि घटत्वविरहात्,

रक्तघटे घटत्वसत्त्वेऽपि पटीयनीलरूपविरहात् । एवं च पटीयनीलरूपघटत्वोभयात्मकसाध्याभावसमुदायाधिकरणाप्रसिद्ध्या अव्याप्तिः प्रसक्ता । सा च साध्याभावे साध्यवद्वृत्तिसमानाधिकरणधर्मावच्छिन्नाभावभिन्नत्वविशेषणदानेन वारिता भवति । साध्यवति नीलपटे पटीयनीलरूपम् अस्ति । साध्यवति रक्तघटे घटत्वमस्ति । पटीयनीलरूपं घटत्वं च समानाधिकरणधर्मावच्छिन्नसाध्याभावरूपम् । अतः उभयोरपि साध्यवद्वृत्तिसमानाधिकरणधर्मावच्छिन्नाभावभिन्नत्वं नास्तीति न लक्षणघटकत्वम् । किन्तु व्यधिकरणधर्मावच्छिन्नसाध्याभाव एव लक्षणघटकः । स च घटत्वादिना नीलरूपघटत्वोभयाभावो नास्ति'

इति प्रतीतिसिद्धाभावः । व्यधिकरणधर्मावच्छिन्नप्रतियोगिताकतया समानाधिकरणधर्मावच्छिन्नाभावभिन्नः । तद्घटितक्टाधिकरणं जगदेव । तद्वृत्तित्वाभावस्य वृत्तिमद्वृत्तेः हेतौ सत्त्वेन नाव्याप्तिरिति भावः ।

 अत्राहुः (पृ.720) इत्यादिना उक्तस्य विशेषणस्य अननुसरणेऽपि \`

नीलरूपघटत्वोभयाभाववान्,

नीलघटान्यत्वात्'

इत्यत्र साध्याभावत्वविशिष्टाधिकरणतानिवेशादपि अव्याप्तिवारणं संभवतीत्याह - एवं घटवृत्तित्वविशिष्टेत्यादिना (पृ.730) । साध्याभावसमुदायाधिकरणमित्यनेन साध्याभावत्वविशिष्टाधिकरणमेव विवक्षणीयम् । अन्यता \`

घटवृत्तित्वविशिष्टाकाशाभावाभाववान् मेयत्वात्'

इत्यत्र अतिव्याप्तेः । अयं हेतुः घटान्तर्भावेण व्यभिचारी । अत्र साध्याभावः घटवृत्तित्वविशिष्टाकाशाभावाभावाभावः । घटवृत्तित्वविशिष्टाकाशाभावस्वरूपः । विशिष्टशुद्धयोरननिरकात् शुद्धः यः आकाशाभावः तत्स्वरूपश्च । त्क्टाधिकरणं जगदेव भवति । आकाशाभावस्य केवलान्वयित्वात् । जगद्वृत्तित्वाभावश्च व्यधिकरण धर्मावच्छिन्नप्रतियोगिताक एव वृत्तिमदृत्तिः इति तद्वत्त्वस्य हेतौ सत्त्वात् अतिव्याप्तिः भवति । तद्वारणाय साध्याभावत्वविशिष्टनिरूपिताधिकरणत्वं विवक्षणीयम् । तथा विवक्षणे घट एव साध्याभावत्वविशिष्टनिरूपिताधिकरणतावान् । घटे घटवृत्तित्वविशिष्टाकाशाभावाभावो नास्तीति प्रत्ययसद्भावात् । पटादिकं तु साध्याभावत्वविशिष्टाधिकरणं न भवति । पटे\`

घटवृत्तित्वविशिष्टाकाशाभावाभावो नास्ति'

इति प्रतीतिविरहात् । तथा च साध्याभावत्वविशिष्टाधिकरणं सकलं जगत् न भवति । किन्तु धट एव । घटवृत्तित्वत्वावच्छिन्नाभावस्तु यावदन्तर्गतः प्रमेयत्वे नास्तीति नातिव्याप्तिः ।

 इत्थं साध्याभावत्वविशिष्टनिरूपिताधिकरणत्वविवक्षणे सति \`

जातिमदन्यत्वविशिष्टाकाशाभावाभाववान् समवायसंबन्धेन जातेः'

इत्यत्र सद्धेतौ अव्याप्तिः । जातिमदन्यत्वविशिष्टाकाशाभावाभावाभावत्वरूपं यत् साध्याभावत्वं तद्विशिष्टाधिकरणं सामान्यादिकमेव । जातिमत्सु द्रव्यगुणकर्मसु जातिमदन्यत्वविशिष्टाकाशाभावाबावस्यैव सत्त्वात् । सामान्यादिनिरूपितसमवायसंबन्धावच्छिन्नवृत्तित्वमप्रसिद्धमिति अव्याप्तिः । तद्वारणाय साधनसमानाधिकरणत्वशरीरे साधनाधिकरणनिरूपितसाध्याभावत्वावच्छिन्नवृत्तिः निवेशनीया । तथा सति साधनस्य जातेः अधिकरणे द्रव्यादौ साध्याबावस्य आकाशाभावत्वेन रूपेण वृत्तावपि साध्याभावत्वेन रूपेण वृत्तिर्नास्ति । द्रव्यादौ जातिमदन्यत्वविशिष्टाकाशाभावाभावो नास्तीति प्रतीतिविरहात् । अतः साध्याभावपदेन व्यधिकरणधर्मांवच्छिन्नसाध्याभाव एव ग्राह्य इति नाव्याप्तिः । इत्थं च विशिष्टाधिकरणत्वविवक्षणेनैव \`

नीलरूपघटत्वोभयाभाववान् नीलघटानयत्वात्'

इत्यत्रापि अव्याप्तिवारणं संभवति । तत्र साध्याभावात्मकस्य पटीयनीलरूपस्य घटत्वस्य च साधनवति नीलपटे रक्तघटे च पटीयनीलरूपत्वेन घटत्वत्वेन च वृत्तावपि साध्याभावत्वेन - नीरूपघटत्वोभयाभावाभावत्वेन अवृत्तेः । नीलपटे रक्तघटे च नीलरूपघटत्वोभयाभावो नास्तीति प्रतीतिविरहात् । तादृशोभयाभावस्यैव तत्र सत्त्वात् । एवं च पटीयनीलरूपघटत्वयोः लक्षणाघटकतया व्यधिकरणधर्मावच्छिन्नसाध्याभाव एव लक्षणघटकत इति नाव्याप्तिरिति भावः ।

 उक्तोभयाभावसाध्यकस्थले इति (पृ.730) । \`

नीलरूपघटत्वोभयाभाववान् नीलघटान्यत्वात्'

इत्यत्र इत्यर्थः । \</

128.1\>

\<

128.2\> (

साधनसमानाधिकरणत्वविशेषणे स्थलान्तरयोरपि अव्याप्त्यतिव्याप्त्योरभाव इति निरूपणम् ।)

 विवरणम्



 वस्तुतः इत्यादि । (पृ.733) \`

घटवृत्तित्वविशिष्टाकाशाभावाभाववान् मेयत्वात्'

इत्यत्र अतिव्याप्तिवारणाय साध्याभावत्वविशिष्टाधिकरणत्वं निवेशनीयम् इति पूर्वमुक्तम् । तत् न निवेशनीयमिति इदानीमुच्यते । तदनिवेशे उक्तस्थले अतिव्याप्तिवारणं कथमिति चेत् - उच्यते---घटवृत्तित्वविशिष्टाकाशाभावाभावः न केवलम् आकाशाभावस्वरूपः । किन्तु घटत्वस्वरूपोऽपि । घटवृत्तित्वविशिष्टाकाशाभावाभावस्य घटभिन्ने एव सत्त्वेन तत्र घटत्वाभावस्य नियमेन सत्त्वात् घटवृत्तित्वविशिष्टाकाशाभावाभावः घटत्वाभावश्च समनियततया अभिन्न इति घटवृत्तित्वविशिष्टाकाशाभावाभावः घटत्वाभावाभावस्वरूपः । तथा च उक्तस्थले साध्याभावः घटत्वस्वरूप इति फलितम् । घटत्वात्मकसाध्याभावघटितसमुदायाधिकरणं न सर्वं जगत् । किन्तु घटः । घटवृत्तित्वत्वावच्छिन्नाभावश्च मेयत्वे नास्तीति अतिव्याप्तेरप्रसक्त्या साध्याभावत्वविशिष्टाधिकरणत्वविवक्षणमनावश्यकम् । परन्तु साध्याभावत्वेन रूपेण साधनवद्वृत्तित्वं तु विवक्षणीयमेव । अन्यथा साध्याभावत्वविशिष्टाधिकरणत्वाविवक्षणेन पूर्वोक्ते \`

जातिमदन्यत्वविशिष्टाकाशाभावाभाववान् जातेः'

इति स्थले अव्याप्तेः अप्रसक्तावपि, \`

घटान्यत्वविशिष्टद्रव्यत्वाभाववान् घटत्वात्'

इत्यत्र अव्याप्तिः स्यात् । तथा हि - हेतुमति घटे घटान्यत्वविशिष्टस्य द्रव्यत्वस्य अभावः अस्तीति अयं सद्धेतुः । अत्र साध्याभावः घटान्यत्वविशिष्टद्रव्यत्वाभावाभावः घटान्यत्वविशिष्टद्रव्यत्वस्वरूपः । विशिष्टशुद्धयोरनतिरेकात् शुद्धद्रव्यत्वस्वरूपश्च । अतः अत्र साध्याभावस्य द्रव्यत्वस्य द्रव्यत्वत्वेन रूपेण साधनवद्घटवृत्तित्वमस्तीति लक्षणघटकतया द्रव्यत्वघटितसमुदायाधिकरणं द्रव्यं सर्वं भवति । द्रव्यवृत्तित्वत्वावच्छिन्नाभावः घटत्वे नास्तीति अव्याप्तिः । साध्याभावत्वेन साधनवद्वृत्तित्वनिवेशे तु घटान्यत्वविशिष्टद्रव्यत्वाभावाभावत्वेन साध्याभावस्य साधनवद्वृत्तित्वं नास्ति । \`

घटे घटान्यत्वविशिष्टद्रव्यत्वाभावो नास्ति'

इति प्रतीतिविरहात् । अतः व्यधिकरणधर्मावच्छिन्नसाध्याभावस्यैव लक्षणघटकतया नाव्याप्तिः इति भावः ।

 न च एवमपीति (पृ.734) । साध्याभावत्वेन रूपेण साधनवद्वृत्तित्वनिवेशेऽपि \`

पृथिव्यन्यत्वविशिष्टद्रव्यत्ववत् द्रव्यत्वात्'

इत्यत्र अतिव्याप्तिः । तत्र साध्यतावच्छेदकसमनियतप्रतियोगिताकः अभावः घटान्यत्वविशिष्टद्रव्यत्वाभावः घटेतरपृथिव्यन्यत्वविशिष्टद्रव्यत्वाभावश्च । घटान्यत्व-घटेतरपृथिव्यन्यत्वयोः पृथिव्यन्यत्वरूपत्वात् । तत्र घटान्यत्वविशिष्टद्रव्यत्वाभावः साधनवति द्रव्यत्ववति घटे वर्तते । घटेतरपृथिव्यन्यत्वविशिष्टद्रव्यत्वाभावः साधनवति घटेतरपटादौ वर्तते । अतः उभौ अभावौ प्रत्येकं साधनसमानाधिकरणौ । एवं साध्यतावच्छेदकविशिष्टसाध्यवद्वृत्तिसमानाधिकरणधर्मावच्छिन्नद्रव्यत्ववति जलादौ घटान्यत्वविसिष्टद्रव्यत्वस्य घटेतरपृथिव्यन्यत्वविशिष्टद्रव्यत्वस्य च सत्त्वेन तदभावयोरवृत्तेः । तथा च तत्र निरुक्तसाध्याभावघटितकूटाधिकरणं गुणादिकमेव । पृथिव्याम् एकैकस्य अभावस्य सत्त्वेऽपि अभावद्वयस्यासत्त्वात्,

जलादौ तु घटान्यत्वविशिष्टद्रव्यत्वस्यैव सत्त्वेन तदभावस्य असत्त्वात् । अतः साध्याभावक्टाधिकरणं गुणादिकमेव । तद्वृत्तित्वाभावः द्रव्यत्वरूपहेतावस्तीति अतिव्याप्तिरिति शङ्का ।

 समाधानं तु - विशिष्टमतिरिक्तमिति पक्षमवलम्ब्य अतिव्याप्तिर्वारणीया इति । तथा हि - पृथिव्यन्यत्वविशिष्टद्रव्यत्वं घटान्यत्वविशिष्टद्रव्यत्वापेक्षया । घटेतरपृथिव्यन्यत्वविशिष्टद्रव्यत्वापेक्षया च अन्यत् । एवं च साध्यतावच्छेदकं पृथिव्यन्यत्वविशिष्टद्रव्यत्वत्वं यत्र वर्तते,

तत्र घटान्यत्वविशिष्टद्रव्यत्वाभावीयप्रतियोगिता नास्तीति उक्तविसिष्टाभावयोः साध्यतावच्छेदकसमनियतप्रतियोगिताकत्वविरहेण लक्षणाघटकतया पृथिव्यन्यत्वविशिष्टद्रव्यत्वाभाव एव लक्षणघटकः । तत्समुदायाधिकरणं पृथिवी । तद्वृत्तित्वाभावः द्रव्यत्वे नास्तीति नातिव्याप्तिरिति । \</

128.2\>

\<

129\> (

साधनसमानाधिकरणत्वनिवेशेषणेऽपि स्थलविशेषे अतिव्याप्त्या लक्षणस्य दुष्टतोपपादनम् ।)

 विवरणम्



 साध्याभावे साधनसमानाधिकरणत्वविशेषणे दत्तेऽपि कूटघटितलक्षणस्य स्थलान्तरे अतिव्याप्तिः इत्युच्यते दीधितौ तथापीत्यादिना (पृ.736) । \`

भूतत्वमूर्तत्वान्यतराभववान् स्पर्शवदन्यत्वात्'

इत्यत्र अतिव्याप्तिः । भूतत्वमूर्तत्वान्यतराभावाभाववति आकाशे मनसि च स्पर्शवदन्यत्वरूपहेतुसत्त्वात् अयं हेतुः व्यभिचारी । अत्र साध्याभावः भूतत्वस्वरूपः मूर्तत्वस्वरूपश्च । तदुभयसमुदायाधिकरणं पृथिव्यादिचतुष्टयमेव,

न तु आकाशं मनो वा । तत्र भूतत्वमूर्तत्वोभयविरहात् । पृथिव्यादिचतुष्टयवृत्तित्वाभावश्च स्पर्शवदन्यत्वेऽस्तीति कूटघटितलक्षणस्य अतिव्याप्तिरिति भावः । भूतत्वमूर्तत्वोभयाभावस्य साध्यत्वम् उपेक्ष्य अन्यतराभावस्य साध्यत्वानुसरणं कुत इत्यत्राह गादाधर्याम् उभयत्वावच्छिन्नाभावस्येति (पृ.736) । भूतत्वमूर्तत्वोभयत्वावच्छिन्नाभावस्य साध्यत्वे स्पर्शवदन्यत्वं सद्धेतुरेव स्यात् । हेतुमति आकाशे मनसि च भूतत्वमूर्तत्वोभयाभावस्य सत्त्वात् । तथा च सद्धेतौ लक्षणगमनं न दोषाय इत्यतः स्पर्शवदन्यत्वस्य असद्धेतुत्वसंपादनाय भूतत्वमूर्तत्वान्यतराभावस्य साध्यत्वानुसरणम् । आकाशे मनसि च भूतत्वमूर्तत्वयोः अन्यतरस्य भूतत्वस्य मूर्तत्वस्य च सद्भावात् तदन्यतरत्वावच्छिन्नाभावरूपं साध्यं नास्तीति साध्याभाववति तत्र हेतुसत्त्वात् अयं हेतुः व्यभिचारी । तत्र लक्षणसत्त्वम् अतिव्याप्त्यापादकमिति भावः ।

 आदिशब्दादिति (पृ.737) । \`

भूतभेद-मूर्तभेदान्यतराभाववान् भूतमूर्तान्यतरत्वात्'

इत्ययं हेतुः व्यभिचारी । अत्र साध्याभावः भूतभेदमूर्तभेदान्यतरात्मकः । तद्वति मनसि आकाशे च भूतमूर्तान्यतरत्वसत्त्वात् अयं हेतुः व्यभिचारी । अत्र भूतभेदमूर्तभेदयोः साध्याभावरूपयोः समुदायस्याधिकरणं कालदिगादिकम् । तद्वृत्तित्वाभावः भूतमूर्तान्यतरत्वेऽस्तीति क्टघटितलक्षणस्य अतिव्याप्तिरिति भावः । \</

129\>

\<

130,1\> (

पूर्वोक्तसकलदोषवारकपरिष्कारप्रदर्शनपूर्वकं \`

किञ्च'

इत्यादिदीधित्यवतरणम् ।)

 विवरणम्



 किञ्च (पृ.738) इत्यादिदीधितिग्रन्थमवतारयति---ननु साधनाधिकरणे यावतां साध्याभावानां परस्परं सामानाधिकरण्यं संभवति,

तावतां समुदायः साध्याभावसमुदायपदेन विवक्षितः । एवं सति \`

भूतत्वमूर्तत्वान्यतराभाववान् मूर्तत्वात्'

इत्यत्र भूतत्वमूर्तत्वयोः साध्याभावरूपयोः प्रत्येकं साधनवद्वृत्तित्वेऽपि साधनवति आकाशे मनसि च तयोः द्वयोः सामानाधिकरण्यविरहात् तदुभयघटितसमुदायः न लक्षणघटकः । किन्तु एकतरघटितसमुदाय एव लक्षणघटकः । अर्थात् भूतत्वव्यधिकरणधर्मावच्छिन्नसाध्याभाव - एतत्समुदायः,

मूर्तत्वव्यधिकरणधर्मावच्छिन्नसाध्याभावसमुदायः लक्षणघटकः । तदधिकरणम् आकाशं मनश्च । तद्वृत्तित्वमेव स्पर्शवदन्यत्वे अस्तीति नातिव्याप्तिरिति भावः ।

 ननु एवं विवक्षायां प्रतियोगितायां साध्यतावच्छेदकव्याप्यत्वविशेषणं व्यर्थम् । \`

पृथिवी द्रव्यत्वप्रकारकप्रमाविषयत्वात्'

इत्यत्र साध्यतावच्छेदकपृथिवीत्वत्वव्यापकप्रतियोगिताकानां जलावृत्तित्वावच्छिन्नाभाव-तेजोऽवृत्तित्वावच्छिन्नाभावादीनां समुदायस्य अधिकरणमप्रसिद्धमिति प्रसक्तायाः अव्याप्तेः वारणाय हि प्रतियोगितायां साध्यतावच्छेदकव्याप्यत्वविशेषणमुपात्तम् । साधनवति यावतामैकाधिकरण्यं संभवति तावतां समुदायस्य विवक्षणे साधनवति तेजसि जले वा तेजोऽवृत्यभावस्य जलावृत्त्यभावस्य च एकैकस्य सत्त्वेऽपि उभयोरभावात् उभयोः अभावयोः साधनाधिकरणे सामानाधिकरण्यविरहात् अभावद्वयसमुदायस्य लक्षणाघटकतया एकैकाभावघटितसमुदाय एव लक्षणघटकः । तदधिकरणतेजः प्रभृतिवृत्तित्वस्यैव द्रव्यत्वप्रकारकप्रमाविषयत्वे सत्त्वेन अतिव्याप्त्यनवकाशात् तद्वारणफलकं साध्यतावच्छेदकव्याप्यत्वविशेषणं व्यर्थमित्याशङ्क्य इष्टापत्या परिहरति---प्रतियोगितायां साध्यतावच्छेदकव्याप्यत्वविशेषणं त्याज्यमेवेति (पृ.738) ।

 एवं चेति (पृ.738) । साधनाधिकरणे येषां परस्परमैकाधिकरण्यं तत्समुदायविवक्षायां \`

पृथिव्यन्यत्वविंशिष्टद्रव्यत्ववत् द्रव्यत्वात्'

इत्यत्र घटान्यत्वविशिष्टद्रव्यत्वाभाव-घटेतरपृथिव्यन्यत्वविशिष्टद्रव्यत्वाभावयोः साधनाधिकरणे सामानाधिकरण्यविरहात् तत्समुदायस्य लक्षणाघटकतया तदधिकरणगुणादिवृत्तित्वाभावमादाय पूर्वोक्तातिव्याप्तेरपि अनवकाशात् तद्वारणार्थं विशिष्टस्य अतिरिक्ततापक्षावलम्बनमपि अनावश्यकम् इति भावः ।

 प्रकारान्तरेणापि \`

पृतिव्यन्यत्वविशिष्टद्रव्यत्ववत् द्रव्यत्वात्'

इत्यत्र अतिव्याप्तिं वारयति - एवमिति (पृ.738) । पृथिव्यन्यत्वविशिष्टद्रव्यत्वाभावघटितकूटाधिकणं पृथिवी । तद्वृत्तित्वत्वव्यापकप्रतियोगिताकः अभावः द्रव्यवृत्तित्वत्वावच्छिन्नाभावोऽपि । द्रव्यवृत्तित्वत्वावच्छिन्नाभावश्च द्रव्यत्वरूपहेतौ नास्ति इति नातिव्याप्तिरिति भावः । \</

130.1\>

\<

130.2\> (

पूर्वोक्तसकलदोषवारकपरिष्कारप्रदर्शनपूर्वकं \`

किञ्च'

इत्यादिदीधित्यवतरणम् ।)

 विवरणम्



 ननु साध्याभावसमुदायाधिकरणवृत्तित्वत्वसमनियतप्रतियोताकाभावस्यैव विवक्षितत्वात् द्रव्यवृत्तित्वत्वावच्छिन्नाभावस्य पृथिवीवृत्तित्वत्वव्यापकप्रतियोगिताकत्वेऽपि पृथिवीवृत्तित्वत्वव्याप्यप्रतियोगिताकत्वं नास्ति । पृथिवीवृत्तित्वत्वशून्ये जलादिवृत्तित्वेऽपि द्रव्यवृत्तित्वत्वावच्छिन्नाभावीयप्रतियोगितायाः सत्त्वात् इति कथमसौ लक्षणघटकः,

कथं च तमादाय अतिव्याप्तिवारणम् इति आशङ्कते---न च द्रव्यवृत्तित्वत्वावच्छिन्नाभावेति (पृ.740) ।

 समाधत्ते---साधनसमानाधिकरणत्वस्येति (पृ.740) । साधनसमानाधिकरणत्वस्य साध्याभावविशेषणत्वपक्षे साध्याभावसमुदायाधिकरणवृत्तित्वत्वव्यापकत्वमात्रं प्रतियोगितायां विशेषणम्,

न तु तादृशवृत्तित्वत्वव्याप्यत्वमपि,

प्रयोजनविरहात् । \`

वन्हिमान् धूमात्'

इत्यादौ साध्याभावसमुदायाधिकरण-निर्वन्हिवृत्तित्वत्वव्यापकप्रतियोगिताकं आलोकावृत्तित्वावच्छिन्नाभावमादाय अव्याप्तिवारणार्थं हि तादृशवृत्तित्वत्वव्याप्यत्वं विशेषणमिति पूर्वमुक्तम् । साध्याभावे साधनसमानाधिकरणत्वविशेषणपक्षे समानाधिकरणवन्हित्वावच्छिन्नवन्ह्यभावस्य साधनधूमसमानाधिकरणत्वविरहेण लक्षणाघटकतया व्यधिकरणघटत्वाद्यवच्छिन्नवन्ह्यभावानामेव लक्षणघटकतया तत्समुदायाधिकरणजगद्वृत्तित्वत्वव्यापकप्रतियोगिताकत्वविरहादेव आलोकावृत्तित्वावच्छिन्नाभावस्य ग्रहीतुमशक्यतया तमादाय अव्याप्तेरप्रसक्तेः । जगद्वृत्तित्वत्वं हि पर्वतादिवृत्तित्वेऽप्यस्ति । तत्र आलोकावृत्त्यभावीयप्रतियोगिता नास्ति । पर्वतादिवृत्तित्वस्य आलोकवृत्तित्वात् ।

 एवं च साध्याभावसमुदायाधिकरणवृत्तित्वत्वव्याप्यत्वविशेषणस्य अस्यां विवक्षायां प्रयोजनविरहेण परित्याज्यतया द्रव्यवृत्तित्वत्वावच्छिन्नाभावं साध्याभावसमुदायाधिकरणपृथिवीवृत्तित्वत्वव्यापकप्रतियोगिताकम् आदाय \`

पृथिव्यन्यत्वविशिष्टद्रव्यत्ववत् द्रव्यत्वात्'

इत्यत्र अतिव्याप्तिवारणं संभवतीति भावः ।

 एवं \`

भूतत्वमूर्तत्वोभयाभाववान्,

स्पर्शवदन्यत्वात्'

इत्यत्र सद्धेतौ साध्याभावरूपभूतत्वमूर्तत्वोभयघटितसमुदायाधिकरणपृथिव्यादिचतुष्टयवृत्तित्वत्वव्यापकप्रतियोगिताकस्य यावदन्तर्गतस्य द्रव्यवृत्तित्वत्वावच्छिन्नद्रव्यवृत्तित्वाभावस्य स्पर्शवदन्यत्वरूपहेतौ अभावादव्याप्तिः । स्पर्शवदन्यत्वे आकाश-मनोरूपद्रव्यवृत्तित्वस्यैव सत्त्वात् इत्याशङ्क्य साधनाधिकरणे साध्याभावत्वेन वृत्तेरेव साधनसमानाधिकरणपदेन विवक्षितत्वात् भूतत्वमूर्तत्वयोः भूतत्वत्वमूर्तत्वत्वाभ्यां साधनवद्वृत्तित्वेऽपि भूतत्वमूर्तत्वोभयाभावाभावत्वेन साधनवद्वृत्तित्वं नास्ति । साधनवति आकाशे मनसि च भूतत्वमूर्तत्वोभयाभावो नास्ति इति प्रतीतिविरहात् । अतः भूतत्वमूर्तत्वयोः लक्षणाघटकतया व्यधिकरणधर्मावच्छिन्नसाध्याभावस्यैव लक्षणघटकतया तदधिकरणजगद्वृत्तित्त्वत्वव्यापकप्रतियोगिताकाभावः न द्रव्यवृत्तित्वाभावः,

किन्तु घटत्वेन जगद्वृत्तित्वाभाव एव । तद्वत्त्वं हेतावस्तीति नाव्याप्तिरिति समाधत्ते---साधनाधिकरणे इति (पृ.741) ।

 नन्वेवमपि \`

वन्हिमान् धूमात्'

इत्यादौ साधनसमानाधिकरणव्यधिकरणधर्मांवच्छिन्नसाध्याभावसमुदायाधिकरणजगद्वृत्तित्वत्वव्यापकप्रतियोगिताकः पर्वतसंयुक्तत्व - पर्वतान्यसंयुक्तत्वउभयत्वावच्छिन्नाभावोऽपि । जगत्संयुक्तत्वत्वरूपस्य जगद्वृत्तित्वत्वस्य पर्वतसंयुक्तत्व-पर्वतान्यसंयुक्तत्वयोरेव सत्त्वात् तत्रैव उभयाभावीयप्रतियोगिताया अपि सत्त्वात् । स तु उभयाभावः हेतौ धूमे नास्ति । धूमे पर्वतसंयुक्तत्वस्य पर्वतान्यमहानससंयुक्तत्वस्य च उभयस्यैव सत्त्वात् इत्यव्याप्तिरिति आशङ्क्य वृत्तित्वत्वव्यापकप्रतियोगितायां व्यासज्यवृत्तिधर्मानवच्छिन्नत्वम् अवश्यं व्याप्यत्वविशेषणे सत्यपि उक्तोभयाभावमादाय अव्याप्तिवारणाय निवेशनीयमेव । अतः न दोष इति समाधत्त---व्यासज्यवृत्तीति (पृ.741) ।

 एतद्विशेषणस्येति (पृ.741) । व्यासज्यवृत्तिधर्मानवच्छिन्नत्वविशेषणस्येत्यर्थः । तद्विशेषणसत्त्वेऽपीति (पृ.741) । साध्याभावसमुदायाधिकरणवृत्तित्वत्वव्याप्यत्वविशेषणसत्त्वेऽपीत्यर्थः । \</

130.2\>

\<

130.3\> (

पूर्वोक्तसकलदोषवारकपरिष्कारप्रदर्शनपूर्वकं \`

किञ्च'

इत्यादिदीधित्यवतरणम् ।)

 विवरणम्



 एतावता साधनाधिकरणे येषां परस्परं ऐकाधिकरण्यं तत्समुदायस्य विवक्षणे प्रतियोगितायां साध्यतावच्छेदकव्याप्यत्वविशेषणं परित्याज्यमिति कथितम् ।

 अथ तथा अविवक्षणेऽपि साध्यतावच्छेदकव्याप्यत्वविशेषणं परित्याज्यमिति निरूप्यते---चरमाभावप्रतियोगितायाम् इत्यादिना (पृ.743) । साध्याभाववद्वृत्तित्वाभावीयप्रतियोगितायां साध्याभाववद्वृत्तित्वत्वव्याप्यत्वविशेषणं परित्याज्यमिति पूर्वमुपपादितत्वात् साधनाधिकरणे येषां सामानाधिकरण्यम् इति अविवक्षणेऽपि \`

पृथिवी द्रव्यत्वप्रकारकप्रमाविषयत्वात्'

इत्यत्र साध्यतावच्छेदकव्यापकप्रतियोगिताकानां जलासमवेतत्वावच्छिन्नाभाव-तेजोऽसमवेतत्वावच्छिन्नाभावादीनां समुदायस्य अधिकरणं सामान्यादिकमेव । तद्वृत्तित्वत्वव्यापकप्रतियोगिताकयावदभावान्तर्गतः पृथिव्यन्यवृत्तित्वरूपे पृथिव्यन्यवृत्तित्वत्वावच्छिन्नाभावीयप्रतियोगितायाः सत्त्वात् । स च अभावः हेतौ द्रव्यत्वप्रकारकप्रमाविषयत्वे नास्ति । तस्य पृथिव्यन्यजलादिवृत्तित्वात् इति नातिव्याप्तिः । अतः तद्वारणफलकं साध्याभावीयप्रतियोगितायां साध्यतावच्छेदकव्याप्यत्वविशेषणं व्यर्थम् ।

 चरमाभावप्रतियोगितायां साध्याभावसमुदायाधिकरणवृत्तित्वत्वव्याप्यत्वविशेषणे सति पृथिव्यन्यवृत्तित्वत्वावच्छिन्नाभावः सामान्यवृत्तित्वत्वव्याप्यप्रतियोगिताकः न भवति । सामान्यवृत्तित्वत्वशून्ये जलादिवृत्तित्वेऽपि पृथिव्यन्यवृत्तित्वाभावीयप्रतियोगितायाः सत्त्वात् । अतः तस्य लक्षणाघटकतया तमादाय अतिव्याप्तिवारणं न संभवतीति साध्याभावप्रतियोगितायां साध्यतावच्छेदकव्याप्यत्वविशेषणं साधनाधिकरणे येषां सामानाधिकरण्यं इति अविवक्षणे आवश्यकं भवेत् । चरमाभावप्रतियोगितायां तादृशवृत्तित्वत्वव्याप्यत्वविशेषणस्य त्यागे सति पृथिव्यन्यवृत्तित्वत्वावच्छिन्नाभावस्यापि लक्षणघटकतया तमादाय अतिव्याप्तिवारणसंभवात् प्रथमाभावप्रतियोगितायां साध्यतावच्छेदकव्याप्यत्वविशेषणं परित्याज्यमेवेति भावः ।

 चरमाभावप्रतियोगितायामिति (पृ.743) । साध्याभावसमुदायाधिकरणवृत्तित्वाभावीयप्रतियोगितायाम् इत्यर्थः । यत्किंचित्साधनाधिकरणेति (पृ.743) । साधनाधिकरणे कुत्रचित् येषां साध्याभावानां समुदायः वर्तते,

तादृशसमुदायाविवक्षणेऽपीत्यर्थः । साधनाधिकरणे येषां साध्याभावानां सामानाधिकरण्यं तत्समुदायाविवक्षणेऽपीति यावत् । \`

अपि'

शब्देन तादृशसमुदायविवक्षणे पूर्वोक्तं प्रतियोगितायां साध्यतावच्छेदकव्याप्यत्वविशेषणस्य परित्याज्यत्वं समुच्चीयते ।

 प्रथमाभावप्रतियोगितायाम् इति (पृ.743) । साध्याभावप्रतियोगितायाम् इत्यर्थः । \</

130.3\>

\<

130.4\> (

पूर्वोक्तसकलदोषवारकपरिष्कारप्रदर्शनपूर्वकं \`

किञ्च'

इत्यादिदीधित्यवतरणम् ।)

 विवरणम्



 इतः परं साध्यतावच्छेदकव्यापकत्वविशेषणमपि परित्याज्यमित्याह - एवं सत्तावान् जातरित्यादावित्यादिना (पृ.745) । \`

अभाववान् मेयत्वात्'

इत्यादौ घटत्वपटत्वादिरूपाणां घटत्वाभावाभाव - पटत्वाभावाभावादीनां समुदायाधिकरणाप्रसिद्ध्या अव्याप्तिवारणार्थं खलु साध्यतावच्छेदकव्यापकत्वविशेषणं दत्तम् । तदनावश्यकम् । तथा हि--

 \`

सत्तावान् जातेः'

इत्यादौ द्रव्यत्वविशिष्टसत्ताभावद्रव्यान्यत्वविशिष्टसत्ताभावाभ्यां घटतितसमुदायस्य अधिकरणं सामान्यादिकमेव । तत्र हेतुतावच्छेदकसंबन्धेन वृत्तेरप्रसिद्ध्या प्रसक्तायाः अव्याप्तेर्वारणाय अत्राहुः (पृ.720) इत्यादिना साध्यतावच्छेदकावच्छिन्नाभावभिन्नत्वेन साध्याभावो विशेषणीय इत्युक्तम् । तत्र साध्याभावे साध्यवद्वृत्तिसाध्यतावच्छेदकव्यापकसमानाधिकरणधर्मावच्छिन्नाभावभिन्नत्वरूपविशेषणस्थाने साध्याभावीयप्रतियोगितायां साध्यतावच्छेदकावच्छिन्नसाध्यवद्वृत्त्यभावीयसमानाधिकरणधर्मावच्छिन्नप्रतियोगिताभिन्नत्वं निवेश्यते । समानाधिकरणधर्मे साध्यतावच्छेदकव्यापकत्वं न निवेश्यते ।

 न च - तदनिवेशे प्रमेयसाध्यकस्थले घटत्वपटत्वोभयावच्छिन्नप्रमेयसामान्याभावस्य गगनत्वावच्छिन्नगगनाभावाभिन्नस्य कथं सङ्ग्रह इति - वाच्यम् । तयोरभावयोरभिन्नत्वेऽपि तदीयप्रतियोगितयोः अवच्छेदकभेदेन भिन्नत्वात् साध्यवद्वृत्तिः यः गगनत्वावच्छिन्नगगनाभावः तदीयगगनत्वरूपसमानाधिकरणधर्मावच्छिन्नप्रतियोगिताभिन्नत्वं घटत्वपटत्वोभयावच्छिन्नप्रमेयसामान्यनिष्ठप्रतियोगितायामस्तीति तन्निरूपकाभावस्य समानाधिकरणधर्मे साध्यतावच्छेदकव्यापकत्वविशेषणाभावेऽपि संग्रहात् ।

 एवं च \`

अभाववान् मेयत्वात्'

इत्यत्र घटत्वाभावाभावीयप्रतियोगितायां केवलान्वय्यभावरूपसाध्यवद्वृत्तिः यः घटत्वाभावत्वावच्छिन्नाभावः तदीयघटत्वाभावत्वरूपसमानाधिकरणधर्मावच्छिन्नप्रतियोगितारूपायां तादृशप्रतियोगिताभिन्नत्वाभावेन तन्निरूपकस्य घटत्वाभावाभावादेः घटत्वाद्यात्मकस्य लक्षणाघटकतया तत्समुदायाधिकरणाप्रसिद्धिनिबन्धनाव्याप्तेरनवकाशात् । व्यधिकरणधर्मावच्छिन्नसाध्याभावसमुदायमादायैव लक्षणसमन्वयसंभवात् साध्याभावीयप्रतियोगितायां साध्यतावच्छेदकव्यापकत्वविशेषणमपि परित्याज्यमिति भावः ।

 एवं च साधनसमानाधिकरणाः साध्यतावच्छेदकावच्छिन्नसाध्यवदृत्त्यभावीयसमानाधिकरणधर्मावच्छिन्नप्रतियोगिताभिन्नसाध्यनिष्ठप्रतियोगिताकाः ये अभावाः तत्समुदायाधिकरणवृत्तित्वत्वव्यापकप्रतियोगिताकाः यावन्तः वृत्तिमद्वृत्तयः अभावाः तद्वत्त्वं व्याप्तिरिति पर्यवसितम् ।

 उक्तरीत्यापीति (पृ.746) । साध्याभाववद्वृत्तित्वत्वव्याप्यत्वाविशेषितप्रतियोगिताकाभावघटितेनापि लक्षणेनापि इत्यर्थः । \`

पृथिव्यन्यत्वविशिष्टद्रव्यत्ववत् द्रव्यत्वात्'

इत्यत्र घटान्यत्वविशिष्टद्रव्यत्वाभाव - घटेतरपृथिव्यन्यत्वविशिष्टद्रव्यत्वाभावघटितक्टाधिकरणं गुणादिकमेव । तद्वृत्तित्वाभावः द्रव्यत्वेऽस्तीति अतिव्याप्तिमाशङ्क्य विशिष्टातिरिक्ततापक्षमवलम्ब्य अतिव्याप्तिः समाहिता । इदानीं वृत्तित्वाभावीयप्रतियोगितायां व्याप्यत्वविशेषणविरहात् उक्तस्थले घटान्यवृत्तित्वत्वावच्छिन्नाभावोऽपि यावदन्तर्गतः । तस्यापि साध्याभावसमुदायाधिकरणगुणवृत्तित्वत्वव्यापकप्रतियोगिताकत्वात् । गुणवृत्तित्वत्वाधिकरणे गुणवृत्तित्वे घटान्यवृत्तित्वरूपे घटान्यवृत्तित्वाभावीयप्रतियोगितायाः सत्त्वात् । घटान्यवृत्तित्वाभावस्तु द्रव्यत्वरूपहेतौ नास्ति । तस्य घटान्यपटादिवृत्तित्वात् इति नातिव्याप्तिरिति भावः ।

 अत्र विशिष्टातिरिक्तत्वमतानवलम्बनेऽपि साधनाधिकरणे येषां सामानाधिकरण्यमिति अविवक्षणेऽपि गुणस्यैव साध्याभावसमुदायाधिकरणत्वेऽपि नातिव्याप्तिः इति सूचनाय उक्तरीत्यापि (पृ.746) इत्यत्र \`

अपि'

शब्दः । \</

130.4\>

\<

131.1\> (

मतान्तरेण \`

किंच'

इत्यादिदीधितिग्रन्थावतरणम् ।)

 विवरणम्



 \`

भूतत्वमूर्तत्वान्यतराभाववान्,

स्पर्शवदन्यत्वात्'

इत्यत्र अतिव्याप्तिरूपः यः दोषः अनुपदमुक्तः तस्य परिष्कारान्तरेण वारणं कुर्वतां मतमनुसृत्य किं च (पृ.738) इति ग्रन्थमवतारयति---केचित्तु इत्यादिना (पृ.748) । स्ववृत्तिसाधनसमानाधिकरणेत्यादि (पृ.748) । स्ववृत्तीनां साधनसमानाधिकरणानां साध्याभावानां समुदायस्य अधिकरणं यद्यत् साधनाधिकरणं तद्वृत्तीनां साध्याभावानां समुदायस्य अधिकरणं यद्यत् स्वं तदेव साध्याभावसमुदायाधिकरणेत्यनेन विवक्षितम् । तद्वृत्तित्वाभाववत्त्वं व्याप्तिः ।

 \`

वन्हिमान् धूमात्'

इत्यादौ जागदेव स्वपदेन धर्तुं शक्यते । तथा हि - साधनसमानाधिकरणः साध्याभावः घटत्वपटत्वादिव्यधिकरणधर्मावच्छिन्नवह्न्यभाव एव । स तु वन्हिमति महानसादावप्यस्ति । वन्हिशून्ये ह्रदादौ च अस्ति । अतः स्वं-वन्हिमत् तच्छ्न्यं च जगत् । तद्वृत्तयः ये साधनसमानाधिकरणाः साध्याभावाः घटत्वपटत्वाद्यवच्छिन्नवन्ह्यभावाः । तत्समुदायाधिकरणं यद्यत्साधनाधिकरणं पर्वतमहानसादिकं तद्वृत्तिव्यधिकरणधर्मावच्छिन्नसाध्याभावसमुदायाधिकरणं यद्यत्स्वं जगदेव । तद्वृत्तित्वाभावः घटत्वेन जगद्वृत्तित्वाभावः धूमेऽस्तीति लक्षणसमन्वयः ।

 \`

धूमवान् वह्नेः'

इत्यादौ व्यभिचारिणि स्वपदेन जगत्सर्वं ग्रहीतुं न शक्यते । तत्र साधनसमानाधिकरणसाध्याभावपदेन समानाधिकरणधर्मावच्छिन्नसाध्याभावस्यापि - धूमत्वावच्छिन्नधूमाभावस्यापि ग्रहीतुं शक्यतया तस्य जगद्वृत्तित्वविरहात् । किन्तु निर्धूममेव स्वपदेन ग्राह्यम् । निर्धूमवृत्तित्वाभावस्तु वह्नौ नास्तीति नातिव्याप्तिः ।

 \`

भूतत्वमूर्तत्वान्यतराभाववान् स्पर्शवदन्यत्वात्'

इत्यत्र स्वपदेन गगनं मनश्च ग्रहीतुं शक्यते । तत्र स्पर्शवदन्यत्वरूपसाधनसमानाधिकरणः साध्याभावः - भूतत्वं मूर्तत्वं च । तच्च प्रत्येकं गगने मनसि च वर्तते । भूतत्वघटितसाध्याभावसमुदायाधिकरणं साधनाधिकरणम् आकाशम् । तद्वृत्तिभूतत्वघटितसाध्याभावसमुदायाधिकरणम् आकाशम् । एवं मनोवृत्तिमूर्तत्वघटितसाध्याबावसमुदायाधिकरणं साधनाधिकरणं मनः । तद्वृत्तिसाध्याभावसमुदायाधिकरणं मनः । तथा च स्वपदग्राह्याकाशवृत्तित्वाभावः स्वपदग्राह्यमनोवृत्तित्वाभावश्च स्पर्शवदन्यत्वरूपहेतौ नास्ति इति नातिव्याप्तिः । \</

131.1\>

\<

131.2\> (

मतान्तरेण \`

किंच'

इत्यादिदीधितिग्रन्थावतरणम् ।)

 विवरणम्



 अथ एतत्पपरिष्कारघटकदलानां प्रयोजनं वक्तुम् आरभतेस्ववृत्तिसाध्याभावे (पृ.750) इत्यादिना । स्ववृत्तिसाध्याभावे साधनसमानाधिकरणत्वविशेषणानुपादाने \`

स्ववृत्तिसाध्याभावसमुदायाधिकरणं यद्यत्साधनाधिकरणम्'

इत्यादिरीत्या विवक्षणे \`

वन्हिमान् धूमात्'

इत्यादौ अव्याप्तिः । तथा हि - स्वपदेन ह्रदादिकं वन्हिशून्यं ग्रहीतुं न शक्यते । तद्वृत्तिसमानाधिकरणधर्मावच्छिन्नवन्ह्यभावघटितसमुदायाधिकरणत्वस्य साधनाधिकरणे पर्वतादौ असत्त्वात् । किन्तु स्वपदेन साध्यवत् पर्वतादिकमेव ग्राह्यम् । तद्वृत्तिः यः साध्याभावः व्यधिकरणधर्मावच्छिन्नवन्ह्यभावः । तत्समुदायाधिकरणत्वस्य साधनवति पर्वतादौ सत्त्वात् । तथा च स्वपदग्राह्यपर्वतादिवृत्तित्वत्वावच्छिन्नाभावः हेतौ धूमे नास्तीति अव्याप्तिः स्यात् । स्ववृत्तिसाध्याभावे साधनसमानाधिकरणत्वविशषणे दत्ते तु स्वपदेन वन्हिशून्यं ह्रदादिकमपि ग्रहीतुं शक्यते । ह्रदादिवृत्तिः यः धूमसामानाधिकरणः साध्याभावः घटत्वादिना वन्ह्यभावः । तत्समुदायाधिकरणत्वस्य साधनाधिकरणे पर्वतादौ सत्त्वात् । ह्रदादिवृत्तित्वाभावस्तु धूमे नास्ति इति नातिव्याप्तिः । \</

131.2\>

\<

131.3\> (

मतान्तरेण \`

किंच'

इत्यादिदीधितिग्रन्थावतरणम् ।)

 विवरणम्



 प्रथमसमुदायपदादाने इति । तथा च स्ववृत्तिसाधनसमानाधिकरणसाध्याभावाधिकरणं यद्यत् साधनाधिकरणं इति निवेशे \`

भूतत्वमूर्तत्वान्यतराभाववान् स्पर्शवदन्यत्वात्'

इत्यत्र गगनं मनश्च स्वपदेन ग्रहीतुं न शक्यते । तद्वृत्तिः यः साध्याभावः व्यधिकरणधर्मावच्छिन्नसाध्याभावः । तदधिकरणं यद्यत् साधनाधिकरणं गगनं मनश्च । तद्वृत्तिभूतत्वघटितसाध्याभावसमुदायाधिकरणत्वस्य मनसि असत्त्वात् तद्वृत्तिमूर्तत्वघटितसाध्याभावसमुदायाधिकरणत्वस्य गगनेऽसत्त्वाच्च । किन्तु पृथिव्यादिचतुष्टयमेव स्वपदेन ग्राह्यम् । तत्र उभयघटितसमुदायाधिकरणतायाः सत्त्वात् । पृथिव्यादिचतुष्टयवृत्तित्वाभावश्च स्पर्शवदन्यत्वेऽस्तीति अतिव्याप्तिः ।

 प्रथमसमुदायपदोपादाने तु गगनं मनश्च स्वपदेन ग्रहीतुं शक्येते । गगननिष्ठभूतत्वघटितसाध्याभावसमुदायाधिकरणतायाः गगने एव सत्त्वात् मनोवृत्तिमूर्तत्वघटितसमुदायाधिकरणतायाः मनस्येव सत्त्वाच्च । तत्तद्वृत्तिसाध्याभावसमुदायाधिकरणतायाः तत्र तर् सत्त्वात् मनोवृत्तित्वाभावस्य गगनवृत्तित्वाभावस्य च हेतौ असत्त्वात् नातिव्याप्तिः । तद्वृत्तिव्यधिकरणधर्मावच्छिन्नेति (पृ.751) । मनोवृत्तिः यः व्यधिकरणधर्मावच्छिन्नसाध्याभावः तदधिकरणं यत् गगनं तन्निष्ठभूतत्वघटितसाध्याभावसमुदायाधिकरणत्वस्य मनसि असत्त्वात् । गगननिष्ठः यः व्यधिकरणधर्मावच्छिन्नसाध्याभावः तदधिकरणं यत् मनः तन्निष्ठमूर्तत्वघटितसाध्याभावसमुदायाधिकरणत्वस्य गगनेऽसत्त्वात् इत्यर्थः । \</

131.3\>

\<

131.4\> (

मतान्तरेण \`

किंच'

इत्यादिदीधितिग्रन्थावतरणम् ।)

 विवरणम्



 यद्यदिति वीप्सायाः प्रयोजनमाह - धूमवान् वन्हेरित्यादावपीत्यादिना । \`

धूमवान् वह्नेः'

इत्यादौ स्वपदेन साध्यवत्पर्वतादिकमपि ग्रहीतुं शक्यते । तद्वृत्तिः यः साधनसमानाधिकरणः साध्याभावः घटत्वाद्यवच्छिन्नधूमाभावः तत्समुदायाधिकरणं यत् साधनाधिकरणं पर्वतादि । तद्वृत्तिसाध्याभावसमुदायाधिकरणतायाः पर्वतादावपि सत्त्वात् । तथा च जगत एव स्वपदेन ग्रहीतुं शक्यतया व्यधिकरणधर्मावच्छिन्नप्रतियोगिताकस्य वृत्तिमद्वृत्तेः जगद्वृत्तित्वाभावस्य वन्हौ सत्त्वात् अतिव्याप्तिः । अतः यद्यत्साधनाधिकरणमिति वीप्सायाः निवेशः । तन्निवेशे साधनाधिकरणस्य अयोगोलकस्यापि पर्वतादिवृत्तिसाध्याभावसमुदायाधिकरणयद्यदन्तर्गतत्वात् अयोगोलकवृत्तिसमानाधिकरणधूमत्वावच्छिन्नधूभाभावसमुदायाधिकरणतायाः पर्वतादौ अभावात् पर्वतादिकं स्वपदग्राह्यं न भवतीति निर्धूमायोगोलकादिकमेव स्वपदग्राह्यम् । तद्वृत्तित्वाभावश्च वह्नौ नास्तीति नातिव्याप्तिरिति भावः । \</

131.4\>

\<

131.5\> (

मतान्तरेण \`

किंच'

इत्यादिदीधितिग्रन्थावतरणम् ।)

 विवरणम्



 \`

यद्यदधिकरणम्'

इत्यनुक्त्वा \`

साधनाधिकरणम्'

इत्युक्तेः प्रयोजनमाह---यद्यत्साधनाधिकरणमित्यादिना (पृ.753) । साधनपदमनुपादाय \`

यद्यदधिकरणम्'

इत्येतावन्मात्रोक्तौ \`

भूतत्वमूर्तत्वान्यतराभाववान्,

स्पर्शवदन्यत्वात्'

इत्यत्र स्वपदग्राह्यगगनवृत्तिभूतत्वरूपसाध्याभावघटितकूटाधिकरणं यद्यदधिकरणं पृथिव्यादिकमपि । तद्वृत्तिमूर्तत्वरूपसाध्याभावघटितसमुदायाधिकरणत्वं गगने नास्तीति गगनादिकं स्वपदग्राह्यं न भवेत् । किन्तु पृथिव्यादिकमेव । पृथिव्यादिवृत्तित्वाभावश्च स्पर्शवदन्यत्वेऽस्तीति अतिव्याप्तिः । तद्वारणाय यद्यत्साधनाधिकरणम् इत्युक्तम् । पृथिव्यादेः स्पर्शवदन्यत्वरूपसाधनाधिकरणत्वविरहात् \`

यद्यत्'

इत्यनेन पृथिव्यादिकं ग्रहीतुं न शक्यत इति नातिव्याप्तिरिति भावः । \</

131.5\>

\<

131.6\> (

मतान्तरेण \`

किंच'

इत्यादिदीधितिग्रन्थावतरणम् ।)

 विवरणम्



 अन्तिमस्य समुदायपदस्य प्रयोजनमाह---\`

धूमवान् वन्हेः'

इत्यादौ इत्यादिना । तथा च अन्तिमं समुदायपदमनिवेश्य स्ववृत्तिसाधनसमानाधिकरणसाध्याभावसमुदायाधिकरणं यद्यत् साधनाधिकरणं तद्वृत्तिसाध्याभावाधिकरणं यद्यत्स्वं इत्युक्तौ \`

धूमवान् वह्नेः'

इत्यादौ जगदेव तादृशं स्वं स्यात् । पर्वतादिजगद्वृत्तिसाधनसमानाधिकरणव्यधिकरणधर्मावच्छिन्नसाध्याभावसमुदायाधिकरणं यद्यत्साधनाधिकरणं इत्यनेन अयोगोलकस्य ग्रहणेऽपि तद्वृत्तिव्यधिकरणधर्मावच्छिन्नधूमाभावाधिकरणतायाः पर्वतादिजगत्यपि सत्त्वात् । तथा च स्वपदेन जगतः ग्रहणं व्यधिकरणधर्मावच्छिन्नजगद्वृत्तित्वाभावस्यैव ग्राह्यतया तस्य वह्नौ सत्त्वात् अतिव्याप्तिः । अतः द्वितीयसमुदायपदोपादनम् । तदुपादाने अयोगोलकवृत्ति समानाधिकरणधर्मावच्छिन्नधूमाभावघटितसमुदायाधिकरणतायाः पर्वतादि जगति असत्त्वात् धूमशून्यस्यैव स्वपदेन ग्राह्यतया नातिव्याप्तिरिति भावः ।

 ननु तादृशं यत्स्वं तद्वृत्तित्वाभावः इत्युक्तौ \`

धूमवान् वह्नेः'

इत्यादौ स्वपदेन ह्रदादिकं गृहीत्वा तद्वृत्तित्वाभावस्य वह्नौ सत्त्वात् अतिव्याप्तिः । तादृशं यद्यत्स्वं तद्वृत्तित्वाभावः इत्युक्तौ च असंभवः । पर्वतवृत्तित्वाभावादेरपि तादृशत्वात् तस्य धूमेऽसत्त्वात् इत्यत आह---पूर्ववत् तादृशं यद्यत्स्वम् इत्यादि (पृ.754) । \</

131.6\>

\<

132.1\> (\`

महाकालान्यः घटात्'

इत्यत्र अतिव्याप्त्युपपादनम् ।)

 विवरणम्



 किंच (पृ.738) इत्यादिना दीधितौ \`

महाकालान्यः कालिकसंबन्धेन घटात्'

इत्यत्र अतिव्याप्तिः उच्यते । महाकालान्यत्वरूपसाध्याभाववति महाकाले कालिकसंबन्धेन घटस्य सत्त्वात् अयं हेतुः व्यभिचारी । अत्र साध्याभावपदेन महाकालान्यत्वत्वावच्छिन्नाभावघटत्वाद्यवच्छिन्नमहाकालान्यत्वाभावयोः ग्राह्यतया तत्समुदायाधिकरणं महाकाल एव भवति । महाकालनिरूपितहेतुतावच्छेदककालिकसंबन्धावच्छिन्नवृत्तित्वत्वावच्छिन्नाभावस्तु वृत्तिमद्वृत्तिर्न भवति । वृत्तिमतां सर्वेषां कालिकसंबन्धेन महाकालवृत्तित्वात् । अतः व्यधिकरणघटत्वादिना महाकालवृत्तित्वाभाव एव वृत्तिमद्वृत्तिः । तद्वत्त्वं च हेतावस्तीति अतिव्याप्तिः ।

 गादाधर्यां कालान्यत्वमुपेक्ष्य महाकालान्यत्वस्य साध्यत्वानुसरणे निमित्तमाह - कालान्यत्वसाध्यके इति (पृ.755) । कालान्यत्वस्य साध्यत्वे हेतौ साध्यसामानाधिकरण्यमिति विशेषणेनापि अतिव्याप्तिर्वारयितुं शक्यते । कालान्यत्ववति नित्यपदार्थे कालिकसंबन्धेन घटस्य अवृत्तेः । जन्यमात्रस्य कालोपाधितया कालान्यत्वं नित्यपदार्थे एव स्यात् । तत्र तु कालिकसंबन्धेन घटो नास्ति । नित्येषु कालिकायोगात् । महाकालान्यत्वस्य साध्यत्वे तु महाकालान्यत्वरूपसाध्यवति खण्डकाले कालिकसंबन्धेन घटस्य सत्त्वात् हेतौ साध्यसमानाधिकरण्यविशेषणेऽपि अतिव्याप्तिः दुर्वारा इति भावः ।

 यद्यपि महाकालत्वसाध्यके इति (पृ.755) । महाकालत्वसाध्यके \`

महाकालः कालिकसंबन्धेन घटात्'

इत्यत्र साध्याभावः - \`

महाकालत्वाभावः तद्घटितकूटाधिकरणं महाकालातिरिक्तपदार्थ एव । तद्वृत्तित्वत्वावच्छिन्नाभावश्च वृत्तिमद्वृत्तिर्न भवति । सर्वेषामव वृत्तिमतां कालिकसंबन्धेन महाकालातिरिक्तखण्डकालवृत्तित्वात् । अतः व्यधिकरणधर्मावच्छिन्नवृत्तित्वाभावस्यैव वृत्तिमद्वृत्तितया तद्वत्त्वस्य हेतौ सत्त्वात् अतिव्याप्तिः संभवति । तथा च महाकालान्यत्वसाध्यकानुसरणं किमर्थमिति शङ्का ।

 समाधानं तु तथापीत्यादिना (पृ.755) । साध्यतावच्छेदकावच्छिन्नव्यापकतावच्छेदकरूपावच्छिन्नाभावघटितवक्ष्यमाणपुच्छलक्षणे महाकालत्वसाध्यके अतिव्याप्तिर्न संभवति । अतिव्याप्तिस्तु अवश्यं संपादनीया । \`

किंच' (

पृ.738) इत्यादिना उच्यमानायाः अतिव्याप्तेरेव \`

एतेन'

इति तत्राप्यतिदेशात् । महाकालस्य साध्यत्वे हि महाकालत्वत्वरूपसाध्यतावच्छेदकावच्छिन्नव्यापकतावच्छेदकरूपावच्छिन्नाभावाः तत्तत्कालावृत्तित्वत्वावच्छिन्नव्यापकतावच्छेदकरूपावच्छिन्नाभावाः तत्तत्कालावृत्तित्वत्वावच्छिन्नाभावा अपि । महाकालत्वस्य खण्डकालरूपतत्तत्कालावृत्तित्वात् । ते च अभावाः प्रत्येकं तत्तत्कालमात्रवृत्तयः । तेषां समदायस्य अधिकरणं तु एकोऽपि कालः न भवतीति समदायाधिकरणाप्रसिद्ध्यैव वक्ष्यमाणलक्षणे महाकालत्वसाध्यके अतिव्याप्तिर्न संभवति ।

 न च - साधनाधिकरणे यावताम् अभावानां ऐकाधिकरण्यं न संभवति,

तावतां समदायाधिकरणमिति विवक्षायां एकैकाभावघटितक्टस्यैव ग्राह्यतया तदधिकरणत्वं एकैककालस्य संभवतीति न अप्रसिद्धिरिति - वाच्यम् । अथापि हेत्वधिकरणतत्कालविशेषावृत्तित्वावच्छिन्नाभावघटितसमदायाधिकरणं यः तत्कालविशेषः तद्वृत्तित्वत्वावच्छिन्नाभावस्य तत्कालावृत्तौ वृत्तिमति पदार्थे वर्तमानस्य हेतावभावात् अतिव्याप्तिः न संभवति । तथा च एतेन इत्यादि अतिदेशस्य असङ्गतिः इत्यालोच्य महाकालान्यत्वसाध्यकस्थलानुधावनम् ।

 अत्र हि महाकालः एक एव साध्याभावसमुदायाधिकरणम् । तत्तत्कालावृत्तित्वावच्छिन्नाभावानां साध्यतावच्छेदकेत्यादि विशेषणानाक्रान्तत्वात् । महाकालान्यत्वत्वावच्छिन्नाभावस्यैव साध्याभावपदेन ग्राह्यत्वात् । महाकालवृत्तित्वाभावस्तु व्यधिकरणधर्मावच्छिन्नप्रतियोगिताक एव वृत्तिमद्वृत्तिरिति तद्वत्त्वस्य हेतौ सत्त्वात् वक्ष्यमाणलक्षणे अतिव्याप्तिः संभवतीति भावः ।

 तत्तत्कालमात्रवृत्तीति (पृ.755) । तत्तत्कालमात्रवृत्तिः यः तत्तत्कालावृत्तित्वावच्छिन्नाभावः तत्कूटाधिकरणाप्रसिद्ध्याइत्यर्थः । प्रयोजनान्तरानुरोधेनेति (पृ.755) । \`

पृथिव्यन्यत्वविशिष्टद्रव्यत्ववत् द्रव्यत्वात्'

इत्यादौ घटान्यत्वविशिष्टद्रव्यत्वाभाव - घटेतरपृथिव्यन्यत्वविशिष्टद्रव्यत्वाभावघटितकूटाधिकरणगुणाद्यवृत्तित्वस्य द्रव्यत्वे सत्त्वात् अतिव्याप्तेर्वारणाय \`

भूतत्वमूर्तत्वान्यतराभाववान् स्पर्शवदन्यत्वात्'

इत्यत्र भूतत्वमूर्तत्वोभयघटितकूटवति पृथिव्यादिचतुष्टये हेतोरवृत्तेः अतिव्याप्तेर्वारणाय च साधनाधिकरणे संभवदैकाधिकरण्यकसाध्याभावसमुदायाधिकरणत्वं निवेशनीयम् इति भावः ।

 अवृत्तिहेताविति (पृ.755) । दीधितौ व्यभिचारिणि इत्यनुक्त्वा महाकालान्यत्वसाध्यके कालिकविशेषणतया हेतौ अतिव्याप्तिरित्युच्यमाने साध्याभावसमुदायाधिकरणमहाकालवृत्तित्वनिष्ठव्यधिकरणधर्मावच्छिन्नप्रतियोगिताकाभावस्यैव लक्षणघटकतया महाकालान्यत्वसाध्यके कालिकसंनब्धेन अवृत्तौ गगनहेतौ अतिव्याप्तिसंभवेऽपि हेतौ साध्यसामानाधिकरण्यविशेषणेन अतिव्याप्तिवारणसंभवात् कालिकसंबन्धेन हेतुत्वावच्छेदेन अतिव्याप्तिरूपविधेयान्वयानुपपत्तिः इत्यालोच्य वृत्तिमति इत्यर्थकं व्यभिचारिणि इति पदमुपात्तम् । तथा च कालिकसंबन्धावच्छिन्नवृत्तिमत्त्वावच्छेदेन अतिव्याप्तिरित्यर्थो लभ्यते । वृतिमतस्तु हेतोः साध्यसामानाधिकरण्यमस्तीति अतिव्याप्तिः संगच्छत इति भावः ।

 तन्मात्रस्यैव व्यावर्तकत्वात् (पृ.892) इति । वृत्तिमत्त्वमात्रस्यैव अवृत्तिहेतुव्यावर्तकत्वात् साध्याभाववन्निरूपितत्वांशः न विवक्षित इति भावः । \</

132.1\>

\<

132.2\> (\`

महाकालान्यः घटात्'

इत्यत्र अतिव्याप्त्युपपादनम् ।)

 विवरणम्



 कालिकसंबन्धेन हेतुत्वानुसरणे प्रयोजनमाह---समवायादिना द्रव्यत्वहेतुके इति (पृ.760) । \`

महाकालान्यः समवायसंबन्धेन द्रव्यत्वात्'

इत्यत्र व्यभिचारिणि साध्याभावसमुदायाधिकरणमहाकालनिरूपितसमवायसंबन्धावच्छिन्नवृत्तित्वत्वावच्छिन्नाभावस्य समवायसंबन्धेन वृत्तिमति महाकालासमवेते घटत्वादौ वर्तमानस्य द्रव्यत्वे विरहात् न अतिव्याप्तिः संभवति । द्रव्यत्वस्य महाकालसमवेतत्वात् इत्यालोच्य कालिकसंबन्धावच्छिन्नहेतुताकस्थलानुधावनम् इति भावः ।

 इदमुपलक्षणमित्यादि (पृ.760) । \`

इदम् ईश्वरज्ञानान्यत्,

विषयितासंबन्धेन घटात्'

इत्यत्र ईश्वरज्ञानान्तर्भावेण व्यभिचारिणि ईश्वरज्ञानान्यत्वरूपसाध्याभावसमुदायाधिकरणईश्वरज्ञाननिरूपितविषयिता संबन्धावच्छिन्नवृत्तित्वत्वावच्छिन्नाभावः वृत्तिमद्वृत्तिर्न भवति । वृत्तिमतां सर्वेषामेव पदार्थानाम् ईश्वरज्ञाने विषयितासंबन्धेन वृत्तेः । अतः घटत्वादिना ईश्वरज्ञानवृत्तित्वाभाव एव वृत्तिमद्वृत्तिः । तद्वत्त्वं हेतावस्तीति अतिव्याप्तिरिति भावः ।

 एतेनेति (पृ.760) । ईश्वरज्ञानान्यत्वसाध्यके अतिव्याप्तिदानेन इत्यर्थः ।

 वृत्तिमद्वृत्तित्वविशेषणस्य स्थाने वृत्तिमदवृत्तित्ववृत्तित्वत्वव्यापकप्रतियोगिताकत्वोभयाभाववत्त्वम्,

वृत्तिमदवृत्तित्व-साध्यवद्वृत्तित्वप्रतियोगिताकत्वोभयाभाववत्त्वं वा निवेश्यते । \`

महाकालान्यो घटात्'

इत्यत्र महाकालवृत्तित्वत्वरूपसमानाधिकरणधर्मावच्छिन्नाभावे उक्तोभयाभावरूपं विशेषणम् अस्ति । महाकालवृत्तित्वाभावस्य वृत्तिमदवृत्तित्वेऽपि वृत्तित्वत्वव्यापकप्रतियोगिताकत्वविरहात् । वृत्तित्वत्ववति घटादिवृत्तित्वे महाकालवृत्तित्वाभावीयप्रतियोगितायाः अभावात् तस्याः वृत्तित्वत्वव्यापकत्वाभावात् । एवं च यावदन्तर्गतस्य महाकालवृत्तित्वत्वावच्छिन्नाभावस्य हेतौ असत्त्वात् नातिव्याप्तिः । अतः ईश्वरज्ञानान्यत्वसाध्यके अतिव्याप्तिरुक्ता । ईश्वरज्ञानान्यत्वसाध्यकस्थले तु ईश्रवज्ञानवृत्तित्वत्वरूपसमानाधिकरणधर्मावच्छिन्नाभाव एव अप्रसिद्धः । अवृत्तिगगनादीनामपि विषयितासंबन्धेन ईश्वरज्ञानसंबद्धत्वात् । अतः व्यदिकरणधर्मावच्छिन्न-ईश्वरज्ञानवृत्तित्वाभावस्यैव ग्राह्यतया अतिव्याप्तिः सङ्गच्छत इति भावः ।

 उभयाभावमनिवेश्य हेतुतावच्छेदकसंबन्धावच्छिन्नशुद्धवृत्तित्वत्वव्यापकप्रतियोगिताकत्वाभाववन्तः यावन्तो वृत्तित्वाभावा इत्युक्तौ,

सद्धेतौ व्यधिकरणधर्मावच्छिन्नाभावमात्रस्य हेतुतावच्छेदकसंबन्धावच्छिन्नवृत्तित्वत्वव्यापकप्रतियोगिताकतया असंभवः स्यात्,

अतः वृत्तिमद्वृत्तित्वनिवेशः । वृत्तिमदवृत्तित्वाभावनिवेशे च महाकालान्यत्वसाध्यके अतिव्याप्तिः इति उभयाभावोपादानम् ।

 एवं केवलान्वयिनि स्वरूपसंबन्धावच्छिन्नवृत्तित्वसामान्याभावस्य संयोगावच्छिन्नवृत्तित्वादिसाधारणवृत्तित्वत्वव्यापकप्रतियोगिताकत्वाभावात् अव्याप्तिः । अतः हेतुतावच्छेदकसंबन्धावच्छिन्नत्वनिवेशनम् । महाकालवृत्तित्वाभावस्य वृत्तिमदवृत्तेः वृत्तित्वप्रतियोगिकत्वात् अतिव्याप्त्युद्धारो न स्यात्,

अतः वृत्तित्वत्वव्यापकत्वोपादानम् । लाघवेन साध्यवद्वृत्तित्वप्रतियोगिकत्वनिवेशनम् । साध्यवद्वृत्तित्वप्रतियोगिताकाभावमात्रनिवेशने सद्धेतौ व्यदिकरणधर्मावच्छिन्नवृत्तित्वाभावमात्रस्य साध्यवद्वृत्तित्वप्रतियोगिकत्वात् असंभव इति उभयाभावनिवेशः । महाकालनिरूपितवृत्तित्वाभावीयप्रतियोगितायां खण्डकालवृत्तित्वसाधारणवृत्तित्वत्वाव्यापकत्वप्रयुक्तोभयाभाववत्साध्यवत्खण्डकालवृत्तित्वप्रतियोगिताकत्वं नास्ति इति द्वितीयोभयाभावस्य महाकालवृत्तित्वाभावेऽक्षततया द्वितीयमपि रमणीयमेवेति ।

 एवं यथाश्रुते इति (पृ.759) । उभयाभावानिवेशे इत्यर्थः । \`

अयं घटः संयोगसंबन्धेन पटात्'

इत्यत्र व्यभिचारिणि साध्याभावसमुदायाधिकरणं घटातिरिक्तजगत् । तन्निरूपितहेतुतावच्छेदकसंयोगसंबन्धावच्छिन्नवृत्तित्वाभावः घटातिरिक्तजगत्संयुक्तत्वत्वावच्छिन्नाभावः वृत्तिमद्वृत्तिः न संभवति । संयोगसंबन्धेन वृत्तिमतः सर्वस्यापि घटातिरिक्तगगनादिसंयुक्तत्वात् । तथा च व्यधिकरणधर्मावच्छिन्नसंयुक्तत्वाभावस्यैव लक्षणघटकतया अतिव्याप्तिः ।

 एवं \`

एतद्रूपवान् समवायसंनब्धेन जातेः'

इत्यत्र साध्याभावसमुदायाधिकरणं एतद्रूपातिरिक्तं जगत् । तन्निरूपितसमवायसंबन्धावच्छिन्नवृत्तित्वत्वावच्छिन्नाभावः वृत्तिमद्वृत्तिः न भवति । समवेतस्य सर्वस्यापि एतद्रूपातिरिक्तमवेतत्वात् । अतः व्यदिकरणधर्मावच्छिन्नाभावमादाय अतिव्याप्तिः ।

 वृत्तित्वपदस्य यथाश्रुतार्थकत्वे गगने संयुक्तानां पदार्थानां गगनवृत्तित्वं न संभवति,

गगनसंयोगस्य वृत्त्यनियामकत्वात् । तथा च समानाधिकरणधर्मावच्छिन्नाभावस्यापि लक्षणघटकतया घटत्वसाध्यके अतिव्याप्तिवारणं संभवतीति आलोच्य एतद्रूपत्वादिसाध्यकस्थलानुसरणम् । \</

132.2\>

॥ इति कूटघटितलक्षणम् ॥

\<

133\> (

पृच्छलक्षणावतरणम् ।)

 विवरणम्



 एतेन (पृ.763) इत्यादि पुच्छलक्षणमवतारयति साध्यतावच्छेदकावच्छिन्नेत्यादिना (पृ.763) । पूर्वं कूटघटितलक्षणे साध्याभावपदेन तत्तद्वह्न्यभावमादाय \`

वन्हिमान् धूमात्'

इत्यादौ अव्याप्तिवारणाय साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावविवक्षणे तत्रैव तत्तद्विपक्षावृत्तित्वावच्छिन्नाभावमादाय तत्कूटाधिकरणाप्रसिद्ध्या अव्याप्तिर्भवति । अतः साध्यतावच्छेदकसमनियतप्रतियोगिताकाभाव एव साध्याभावपदेन विवक्षणीयः । तथा सति बहवो दोषाः दीधितिकारैः आपादिताः । यदा तु साध्याभावे साधनसमानाधिकरणत्वं विशेषणं दीयते,

तदा साध्याभावपदेन साध्यतावच्छेदकावच्छिन्नव्यापकतावच्छेदकरूपावच्छिन्नाभाव एव विवक्षितुं शक्यते । तत्तद्ह्रदावृत्त्यभावानां धूमसमानाधिकरणत्वाभावेन लक्षणाघटकत्वात् । तथा च साधनसमानाधिकरणत्वविशेषणपक्षे साध्यतावच्छेदकावच्छिन्नव्यापकतावच्छेदकरूपावच्छिन्न-प्रतियोगिताकाभावकूटाधिकरणत्वघटितं लक्षणमेव सम्यक् ।

 यद्यपि प्रतियोगितायां साध्यतावच्छेदकव्यापकत्वविशेषणापेक्षया साध्यतावच्छेदकावच्छिन्नव्यापकतावच्छेदकरूपावच्छिन्नत्वनिवेशे गौरवम्,

तथापि साध्यतावच्छेदकव्यापकप्रतियोगिताकाभावनिवेशे \`

सत्तावान् जातेः'

इत्यादौ द्रव्यत्वविशिष्टसत्ताभावद्रव्यान्यत्वविशिष्टसत्ताभावयोरपि लक्षणघटकतया तत्कूटाधिकरणसामान्यादिनिरूपित समवायसंबन्धावच्छिन्नवृत्तित्वाप्रसिद्ध्या अव्याप्तेर्वारणाय साध्यतावच्छेदकविशिष्टसाध्यवद्वृत्ति समानाधिकरणधर्मावच्छिन्नाभावभिन्नत्वमपि अधिकं विशेषणं देयमिति महागौरवमिति । तदपेक्षया प्रतियोगितायां साध्यतावच्छेदकावच्छिन्नव्यापकतावच्छेदकरूपावच्छिन्नत्वनिवेशनमेव लघु । तावतैव \`

सत्तावान् जातेः'

इत्यादौ द्रव्यत्वविशिष्टसत्तात्व-द्रव्यान्यत्वविशिष्टसत्तात्वयोः साध्यतावच्छेदकसत्तात्वावच्छिन्नव्यापकतावच्छेदकत्वविरहेण तदवच्छिन्नप्रतियोगिताकाभावयोः लक्षणाघटकतया पूर्वोक्ताव्याप्तेः वारणसंभवात् ।

 ननु एवं निवेशेऽपि \`

पृथिवी द्रव्यत्वप्रकारकप्रमाविषयत्वात्'

इत्यादौ पृथिवीत्वत्वावच्छिन्नव्यापकतावच्छेदक-जलासमवेतत्वतेजोऽसमवेतत्वाद्यवच्छिन्नसमवायसंबन्धावच्छिन्नप्रतियोगिताकाभावघटितकूटाधिकरण सामान्यादिवृत्तित्वाभावस्य द्रव्यत्वप्रकारकप्रमाविषयत्वे सत्त्वात् अतिव्याप्तिः । तद्वारणाय प्रतियोगितायां साध्यतावच्छेदकव्याप्यत्वमपि निवेशनीयमिति गौरवम् - इत्याशङ्क्य साधनवति संभवदैकाधिकरण्यकत्वं अस्मिन् लक्षणेऽपि साध्याभावे विशेषणं देयम् । तथा च जलासमवेतत्वावच्छिन्नाभाव-तेजोऽसमवेतत्वावच्छिन्नाभावादीनां साधनवति सामानाधिकरण्यासंभवात् एकैकाभाव एव ग्राहयः । तत्कूटाधिकरणं जलं तेजश्च । तद्वृत्तित्वाभावः द्रव्यत्वप्रकारकप्रमाविषयत्वे नास्ति इति नातिव्याप्तिः । अतः साध्यतावच्छेदकव्याप्यत्वं प्रतियोगितायां न देयम् ।

 किमर्थं साध्याभावे विशेषणं देयम् इति चेत् - उच्यते---\`

पृथिव्यन्यद्रव्यत्ववत् द्रव्यत्वात्'

इत्यत्र घटान्यत्वविशिष्टद्रव्यत्वाभाव - घटेतरपृथिव्यन्यत्वविशिष्टद्रव्यत्वाभावयोरपि साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकत्वेन लक्षणघटकतया तद्घटितकूटाधिकरणगुणादिवृत्तित्वाभावस्य द्रव्यत्वे सत्त्वात् अतिव्याप्तिः । तद्वारणाय साधनाधिकरणे यावतामभावानां सामानाधिकरण्यं संभवति,

तावतां समुदायः अवश्यं निवेशनीयः । तथा सति एकैकाभावघटितसमुदायस्यैव लक्षणघटकतया तदधिकरणघटादिवृत्तित्वत्वस्यैव द्रव्यत्वे सत्त्वात् नातिव्याप्तिः इत्याशयेन समाधत्ते---विशिष्टस्य अनतिरिक्तत्वे इत्यादिना (पृ.763) । तादृशाभावघटितलक्षणेऽपि (पृ.764)---साध्यतावच्छेदकावच्छिन्नव्यापकतावच्छेदकरूपावच्छिन्नप्रतियोगिताकाभावघटितलक्षणेऽपि इत्यर्थः ।

 ननु साध्याभावे साधनवति संभवदैकाधिकरण्यकत्वविशेषणं विनापि \`

पृथिव्यन्यत्वविशिष्टद्रव्यत्ववत् द्रव्यत्वात्'

इत्यादौ साध्याभावसमुदायाधिकरणम् इत्यनेन गुणादेर्ग्रहणेऽपि तद्वृत्तित्वत्वव्यापकप्रतियोगिताकः अभावः घटान्यवृत्तित्वत्वावच्छिन्नाभावोऽपि । स तु द्रव्यत्वरूपहेतौ नास्तीति नातिव्याप्तिः इत्याशङ्क्य \`

पृथिवी द्रव्यत्वप्रकारकप्रमाविषयत्वात्'

इत्यादावपि जलासमवेतत्व - तेजोऽसमवेतत्वाद्यवच्छिन्नाभावघटित - कूटाधिकरणम् इत्यनेन सामान्यादेः ग्रहणेऽपि तद्वृत्तित्वत्वव्यापकप्रतियोगिताकाभाव इत्यनेन घटान्यवृत्तित्वत्वावच्छिन्नाभावं गृहीत्वा तद्वत्त्वस्य द्रव्यत्वप्रकारकप्रमाविषयत्वे असत्त्वात् नातिव्याप्तिः इति समाधत्ते - साधनवति इत्यादिना (पृ.764) ।

 ननु साधनवति संभवदैकाधिकरण्यकत्वनिवेशपक्षे \`

सत्तावान् जातेः'

इत्यादौ द्रव्यत्वविशिष्टसत्ताभाव-द्रव्यान्यत्वविशिष्टसत्ताभावयोः तादृशविशेषणविरहेण लक्षणाघटकतया तद्घटितकूटमादाय अव्याप्तेरप्रसक्त्या तद्वारकस्य साध्यतावच्छेदकविशिष्ट साध्यवद्वृत्तीत्यादिविशेषणस्य अनावश्यकतया न पूर्वोक्तकूटघटितलक्षणे गौरवम् इत्याशङ्क्य तथापि \`

सत्तावान् जातेः'

इत्यादौ तादृशाभावयोः एकतराभावघटितकूटमादाय तदधिकरणगुणादिवृत्तित्वस्यैव जातौ सत्त्वात् अव्याप्तिरिति पूर्वोंक्तकूटघटितं लक्षणमुपेक्ष्य प्रकारान्तरेण कूटघटितलक्षणम् आदरणीयम् इति समाधत्ते - यद्यपि इत्यादिना (पृ.764) ।

 \`

सत्तावान् जातेः'

इत्यादौ अव्याप्तर्वारणेऽपि \`

महाकालान्यो घटात्'

इत्यत्र पुच्छलक्षणस्य अतिव्याप्तिः दुर्वारा । अतः पुच्छलक्षणमपि अयुक्तमिति दीधितिकाराशय इत्याह - हेतुतावच्छेदकसंबन्धेन (पृ.764) इति ।

 \`

वन्हिमान् धूमात्'

इत्यादौ वन्हित्वावच्छिन्नव्यापकतावच्छेदकरूपावच्छिन्नप्रतियोगिताकाः व्याप्यवृत्तयः स्वसमानाधिकरणाः---हेतुसमानाधिकरणाः यावन्तोऽभावाः इत्युक्ते व्यधिकरणवन्हित्वाद्यवच्छिन्नघटाद्यभावा एव भवन्ति । समानाधिकरणधर्मावच्छिन्नवह्न्याद्यभावस्य हेतुसमानाधिकरणत्वविरहात् । तादृशयावदभावाधिकरणं जगदेव भवति । तद्वृत्तित्वाभावाः वृत्तिमद्वृत्त्यः यावन्तोऽभावाः घटत्वपटत्वादिना जगद्वृत्तित्त्वाभावाः । तद्वत्त्वं धूमेऽस्तीति लक्षणसमन्वयः ।

 \`

धूमवान् वन्हेः'

इत्यादौ धूमत्वावच्छिन्नव्यापकतावच्छेदकरूपावच्छिन्नप्रतियोगिताकाः व्याप्यवृत्तयः हेतुसमानाधिकरणाः यावन्तोऽभावाः धूमत्वेन धूमाभावाः धूमत्वेन घटपटाद्यभावाश्च । तत्कूटाधिकरणं निर्धूमजगत् । तद्वृत्तित्वत्वावच्छिन्नाभावः वह्नौ नास्तीति नातिव्याप्तिः । \</

133\>

\<

134\> (

साध्यतावच्छेदकेत्यादि विशेषणप्रयोजनम् ।)

 विवरणम्



 अथ दलानां प्रयोजनमाह---अत्र प्रतियोगितायाम् (पृ.768) इत्यादिना । साध्यनिष्ठप्रतियोगिताकाभावमात्रनिवेशे \`

अभाववान् मेयत्वात्'

इत्यत्र अभावनिष्ठप्रतियोगिताकाभावाः घटत्वाभावपटत्वाभावाद्यभावाः घटत्वपटत्वादिरूपाः तत्कूटाधिकरणाप्रसिद्ध्या अव्याप्तिः ।

 एवं \`

वन्हिमान् धूमात्'

इत्यादावपि वन्हिनिष्ठप्रतियोगिताकयावदभावान्तर्गतः तार्णआतार्णदहनोभयाभावोऽपि । तद्धटितकूटाधिकरणपर्वतादिवृत्तित्वाभावः धूमे नास्ति इति अव्याप्तिः । तद्वारणायसाध्यनिष्ठप्रतियोगितायां साध्यतावच्छेदकावच्छिन्नव्यापकतावच्छेदकरूपावच्छिन्नत्वनिवेशः । घटत्वाभावत्वपटत्वाभावत्वादीनां अभावत्वावच्छिन्नव्यापकतावच्छेदकत्वविरहात् तार्णातार्मदहनोभयत्वस्य वन्हित्वावच्छिन्नव्यापकतावच्छेदकत्वविरहाच्च । तदवच्छिन्नाभावानां लक्षणाघटकतया नाव्याप्तिरिति भावः । साधनाधिकरणे संभवदैकाधिकरण्यकत्वविवक्षायां च घटत्वव्यधिकरणधर्मावच्छिन्नसाध्याभावकूटाधिकरणघटवृत्तित्वाभावस्य हेतौ सत्त्वात् \`

अभाववान् मेयत्वात्'

इत्यत्र अव्याप्तिः वक्तव्या ।

 तार्णातार्णेति (पृ.768) । अस्मिन् लक्षणे पूर्वं \`

अत्राहुः'

इत्यादिना उक्तस्य विशेषणस्य अभावात् अयमभावः लक्षणघटकः इति भावः ।

 ननु अस्मिन् लक्षणे साध्यव्यापकतावच्छेदकत्वं साध्यवन्निष्ठाभावप्रतियोगितायां सामानाधिकरण्येन अनवच्छेदकत्वम् । अत्र निष्प्रयोजनकं प्रतियोगिवैयधिकरण्यं निवेश्य साध्याभावे व्याप्यवृत्तित्वनिवेशनं \`

प्रक्षालनाद्धि'

इतिन्यायग्रस्तं इत्याशङ्कायां केषांचित् समाधानमाह - अत्र साध्यतावच्छेदकसंबन्धावच्छिन्नत्वेनापि इत्यादिना । साध्यनिष्ठप्रतियोगितायां साध्यतावच्छेदकसंबन्धावच्छिन्नत्वं निवेशनीयम् । अन्यथा \`

वन्हिमान् पर्वतवह्न्यवयवसंयोगात्'

इत्यत्र संयोगसंबन्धावच्छिन्नवह्न्यभाव - समवायसंबन्धावच्छिन्नवह्न्यभावयोः साधनाधिकरणे ऐकाधिकरण्याभावेन तदुभयघटितस्य कूटस्य लक्षणाघटकतया एकैकसंबन्धावच्छिन्नवन्ह्यभावकूटस्यैव लक्षणघटकतया तदधिकरणे पर्वते वह्न्यवयवे च पर्वतवह्न्यवयवसंयोगस्य वृत्तित्वात् अतिव्याप्तेः अभावेऽपि \`

वन्हिमान् धूमात्'

इत्यादौ साध्यतावच्छेदकसंयोगसंबन्धातिरिक्तसमवायसंबन्धावच्छिन्नवह्न्यभावव्यधिकरणधर्मावच्छिन्नाभावयोः धूमाधिकरणे सामानाधिकरण्यसंभवात् तद्धटितकूटस्य लक्षणघटकतया तदधिकरणवह्न्यवयवातिरिक्तजगद्वृत्तित्वाभावस्य धूमेऽसत्त्वात् अव्याप्तिः । धूमस्य वह्न्यवयवातिरिक्तपर्वतादिवृत्तित्वात् । प्रतियोगितायां साध्यतावच्छेदकसंनब्धावच्छिन्नत्वनिवेशे तु समवायसंबन्धावच्छिन्नवह्न्यभावस्य संयोगसंबन्धावच्छिन्नप्रतियोगिताकत्वविरहेण लक्षणाघटकतया व्यधिकरणवन्हित्वावच्छिन्नघटाद्यभावस्यैव लक्षणघटकतया नाव्याप्तिः ।

 एवं साध्यतावच्छेदकावच्छिन्नव्यापकतायामपि साध्यतावच्छेदकसंबन्धावच्छिन्नत्वं निवेशनीयम् । अन्यथा \`

समवायसंबन्धेन वन्हिसंयोगवान्,

धूमात्'

इत्यत्र सद्धेतौ साध्यं वन्हिसंयोगं प्रति वन्हेः संयोगसंबन्धेन व्यापकतया संयोगसंबन्धघटितसाध्यव्यापकतावच्छेदकवन्हित्वावच्छिन्नसाध्यतावच्छेदकसमवायसंबन्धावच्छिन्नप्रतियोगिताकाभावघटितकूटाधिकरणं वह्नवयवातिरिक्तं जगत् । तद्वृत्तित्वस्यैव धूमे सत्त्वात् अव्याप्तिः । व्यापकतायां साध्यतावच्छेदकसंबन्धावच्छिन्नत्वनिवेशे तु वन्हिसंयोगं प्रति वन्हेः समवायसंबन्धेन व्यापकत्वविरहात् समवायंसबन्धघटितसाध्यव्यापकतावच्छेदकं वन्हिसंयोगत्वादिकमेव । तदवच्छिन्नसमवायसंबन्धावच्छिन्नप्रतियोगिताकाभावः वन्हिसंयोगत्वेन वन्हिसंयोगाभावः न संभवति । तस्य साधनसामानाधिकरण्यविरहात् । किन्तु वन्हिसंयोगत्वादिना घटाद्यभाव एव । तत्कूटाधिकरणजगद्वृत्तित्वाभावोऽपि व्यधिकरणधर्मावच्छिन्नप्रतियोगिताकाभाव एव वृत्तिमद्वृत्तिरिति तस्य हेतौ सत्त्वात् नाव्याप्तिः ।

 एवं सति संयोगसंबन्धेन वन्ह्यादिसाध्यकस्थले संयोगेन वह्न्यादेरपि अव्याप्यवृत्तित्वमिति पक्षे संयोगेन वन्हिमति संयोगसंबन्धावच्छिन्नवह्न्यभावस्य सत्त्वात् वह्न्यादेः संयोगसंबन्धेन व्यापकत्वं न प्रसिद्ध्यति इति अप्रसिद्धिनिबन्धनाव्याप्तेर्वारणाय व्यापकताघटकाभावे प्रतियोगिवैयधिकरण्यं निवेशनीयम् ।

 एवं च \`

संयोगाभाववान् मेयत्वात्'

इत्यत्र संयोगाभावाभावोऽपि साध्यापकतावच्छेदकरूपावच्छिन्नप्रतियोगिताकः । संयोगाभाववति संयोगाभावाभावस्य सत्त्वेऽपि तस्य प्रतियोगिसमानाधिकरणत्वात् प्रतियोगिव्यधिकरणम् अभावान्तरमादाय तत्प्रतियोगितानवच्छेदकं संयोगाभावत्वं भवतीति तदवच्छिन्नप्रतियोगिताकस्य संयोगात्मकाभावस्य साध्याभावपदेन धर्तुं शक्यत्वात् तद्घटितकूटाधिकरणद्रव्यवृत्तित्वस्यैव मेयत्वे सत्त्वात् अव्याप्तिः । तद्वारणाय साध्याभावे व्याप्यवृत्तित्वनिवेशः । तन्निवेशे संयोगात्मकाभावस्य अव्याप्यवृत्तित्वेन व्याप्यवृत्तिः अभावः संयोगाभावत्वादिना घटाद्यभाव एव । तत्कूटाधिकरणं जगदेव भवतीति नाव्याप्तिः ।

 एवं च व्यापकताटकाभावे प्रतियोगिवैयधिकरण्यविशेषणसत्त्वे एव संयोगात्मकाभावस्य लक्षणघटकतया अव्याप्तिः प्रसजति । तद्वारणाय व्याप्यवृत्तित्वं साध्याभावे निवेशनीयं भवति । व्यापकताघटकाभावे प्रतियोगिवैयधिकरण्यासत्त्वे तु संयोगात्मकाभावस्य लक्षणाघटकतया अव्याप्तेरप्रसक्त्या व्याप्यवृत्तित्वपदस्य न सार्थक्यम् । व्यापकतायां साध्यतावच्छेदकसंबन्धावच्छिन्नत्वसत्त्वे एव प्रतियोगिवैयधिकरण्यस्य सार्थक्यम् । प्रतियोगितायां साध्यतावच्छेदकसंबन्धावच्छिन्नत्वसत्त्वे एव व्यापकतायां साध्यतावच्छेदकसंबन्धावच्छिन्नत्वस्य सार्थक्यमिति एतावान् प्रयासः आदृतः ।

 उक्तक्रमेणेति (पृ.768) । यादृशसाध्याभावस्तोमाधिकरणं साधनाधिकरणम् इति रीत्या इत्यर्थः । \</

134\>

\<

135.1\>

व्याप्यवृत्तित्वविशेषणप्रयोजनविचारः ।

 विवरणम्



 व्याप्यवृत्तित्वपदस्य सार्थक्यं स्वमतेन आह-वस्तुतस्तु (पृ.772) इत्यादिना । येन संबन्धेन साध्यव्यापकत्वं तदवच्छेददकरूपावच्छिन्नतत्संबन्धावच्छिन्नप्रतियोगिताकाभाव एव साध्याभावपदेन विवक्षणीयः । न तु साध्यतावच्छेदकसंबन्धावच्छिन्नप्रतियोगिताकः । तथा सति व्याप्यवृत्तित्वविशेषणे दत्तेऽपि यदि व्याप्यवृत्तित्वम् अवच्छिन्नवृत्तिकान्यत्वरूपं तदा \`

धूमवान् वह्नेः'

इत्यादौ संयोगसंबन्धावच्छिन्नधूमत्वावच्छिन्नधूमाभावस्य धूमवति पर्वतादौ अवच्छिन्नवृत्तिकतया तदन्यत्वरूपविशेषणविरहात् व्यधिकरणधर्मावच्छिन्नाभावस्यैव अवच्छिन्नवृत्तिकान्यत्वेन लक्षणघटकतया अतिव्याप्त्यापत्तेः व्याप्यवृत्तित्वम् अनवच्छिन्नवृत्तिकत्वरूपं विवक्षणीयम् । धूमत्वावच्छिन्नधूमाभावस्य गुणादौ अनवच्छिन्नवृत्तिकत्वेन लक्षणघटकतया नातिव्याप्तिः । इत्थं च \`

एवं साध्यस्य गुणसामान्यस्य अभावः न व्याप्यवृत्तिः'

इति वक्ष्यमाणदीधितिग्रन्थस्य असाङ्गत्यापत्तिः । गुणसामान्याभावस्यापि गुणे निरवच्छिन्नवृत्तिकत्वेन व्याप्यवृत्तित्वात् । साध्यनिष्ठप्रतियोगितायां व्यापकताघटकसंबन्धावच्छिन्नत्वनिवेशे तु \`

धूमवान् वह्नेः'

इत्यादौ अवच्छिन्नवृत्तिकान्यत्वरूपव्याप्यवृत्तित्वनिवेशे धूमत्वावच्छिन्नधूमाभावस्य लक्षणाघटकत्वेऽपि स्वरूपसंबन्धघटितधूमव्यापकतावच्छेदकायोगोलकान्यत्वत्वावच्छिन्नस्वरूपसंबन्धावच्छिन्नप्रतियोगिताकाभावस्य लक्षणघटकतया तमादाय अतिव्याप्तिवारणसभवात् । अवच्छिन्नवृत्तिकान्यत्वरूपस्य व्याप्यवृत्तित्वस्यैव निवेशेन गुणसामान्याभावस्य द्रव्ये उत्पत्तिकालावच्छिन्नवृत्तिकत्वेन अवच्छिन्नवृत्तिकान्यत्वरूपव्याप्यवृत्तित्वविरहात् वक्ष्यमाणदीधितिग्रन्थस्यापि सङ्गतिः इति भावः ।

 ननु साध्यतावच्छेदकसंबन्धेन व्यापकतानिवेशे एव व्यापकताघटकाभावे प्रतियोगिवैयधिकरण्यनिवेशस्य आवश्यकतया संयोगाभावसाध्यकप्रमेयत्वादौ संयोगाभावत्वस्य प्रतियोगिवैयधिकरण्यघटितसाध्यव्यापकतावच्छेदकतया तदभावमादाय अव्याप्तिवारणाय व्याप्यवृत्तित्वविशेषणसार्थक्यम् । येन संबन्धेन व्यापकता तेन संबन्धेन अभावनिवेशकत्वे च \`

धूमवान् वह्नेः'

इत्यादौ अयोगोलकान्यत्वाभावमादाय अतिव्याप्तिवारणसंभवेन प्रतियोगिवैयधिकरण्यस्य निष्प्रयोजनतया अनिवेशात् । संयोगाभावत्वस्य तदघटितव्यापकतावच्छेदकत्वासंभवेऽपि वाच्यत्वत्वेन घटाद्यभावमादाय संयोगाभावसाध्यकसद्धेतौ अव्याप्तिवारणसंभवात् व्याप्यवृत्तित्वविशेषणं व्यर्थं स्यात् । \`

वन्हिमान् धूमात्'

इत्यादौ संयोगसंनब्धेन व्यापकत्वाप्रसिद्धावपि वाच्यत्वत्वेन घटाद्यभावमादायैव लक्षणसमन्वयसंभवात् इत्यत आह - अन्योन्याभावघटितेति (पृ.772) ।

 अन्योन्याभावस्य व्याप्यवृत्तित्वात् संयोगाभावसाध्यकस्थले साध्यवन्निष्ठः अन्योन्याबावः संयोगाभाववद्भेदः न भवति । किन्तु अन्यः भेदः । तत्प्रतियोगितावच्छेदकतानवच्छेदकत्वरूपं व्यापकतावच्छेदकत्व संयोगाभावत्वेऽस्ति इति तदवच्छिन्नप्रतियोगिताकसंयोगात्मकमभावमादाय अव्याप्तिवारणाय व्याप्यवृत्तित्वविशेषणम् इति भावः । एतदेव संयोगाभावसाध्यकस्थले (पृ.772) इति अनन्तरग्रन्थेनापि स्पष्टीकृतम् । \</

135.1\>

\<

135.2\>

व्याप्यवृत्तित्वविशेषणप्रयोजनविचारः ।

 विवरणम्



 एवम् (पृ.763) इति दीधितिग्रन्थं केषाञ्चिन्मतेन अवतार्य दूषयति - गुणवान् द्रव्यत्वात् इत्यादिना । साध्याभावे व्याप्यवृत्तित्वविशेषणे दत्तेऽपि \`

गुणवान द्रव्यत्वात्'

इत्यत्र अव्याप्तिः । तथा हि - तत्र साध्याभावः गुणत्वावच्छिन्नगुणाभावः । स च गुणादौ अनवच्छिन्नवृत्तिकतया व्याप्यवृत्तिः । तथा च व्याप्यवृत्तिगुणसामान्याभावाधिकरणं नित्यद्रव्यातिरिक्तं सर्वमपि भवति । जन्यद्रव्येषु उत्पत्तिकालावच्छेदेन गुणसामान्याभावस्य सत्त्वात् । नित्यद्रव्यातिरिक्त - वृत्तित्वत्वावच्छिन्नाभावः नित्यद्रव्यमात्रवृत्तौ पदार्थे प्रसिद्धः । द्रव्यत्व्रूपहेतौ नास्ति । तस्य नित्यद्रव्यातिरिक्तजन्यद्रव्यवृत्तित्वात् इत्यव्याप्तिः । तद्वारणाय अनवच्छिन्नवृत्तिकत्वरूपव्याप्यवृत्तित्वविशिष्टसाध्याभावनिरूपिताधिकरणत्वमेव विवक्षणीयम् । जन्यद्रव्ये उक्तव्याप्यवृत्तित्वविशिष्टाभावाधिकरणताविरहात् द्रव्यातिरिक्तमेव साध्याभावसमुदायाधिकरणपदेन ग्राह्यम् । द्रव्यातिरिक्तवृत्तित्वाभावस्तु द्रव्यत्वेऽस्तीति नाव्याप्तिः इत्याशयेन एवम् (पृ.763) इत्यादिदीधितिग्रन्थः प्रवृत्तः । दीधितौ गुणसामान्याभावस्य द्रव्ये उत्पत्तिकालावच्छेदेन वर्तमानत्वकथनं नित्यद्रव्यातिरिक्तं जन्यद्रव्यमपि साध्याभावसमुदायाधिकरणम् । तद्वृत्तित्वाभावस्य हेतौ विरहात् अव्याप्तिः इति सूचनाय । \</

135.2\>

\<

135.3\>

व्याप्यवृत्तित्वविशेषणप्रयोजनविचारः ।

 विवरणम्



 न व्याप्यवृत्तिः (पृ.775) इति कथनं व्याप्यवृत्तित्वविशिष्टसाध्याभावनिरूपिताधिकरणतावत् द्रव्यातिरिक्तमेव । तद्वृत्तित्वाभावः हेतावस्तीति विशिष्टाधिकरणत्वनिवेशानन्तरं नाव्याप्तिः इति सूचनाय इति कैश्चित् कृतं व्याख्यानं न समीचीनम् । अनवच्छिन्नवृत्तिकत्वरूपस्य व्याप्यवृत्तित्वस्य निवेशे सति \`

संयोगी संयोगसंबन्धेन घटात्'

इत्यत्र सद्धेतौ अनवच्छिन्नवृत्तिकत्वविशिष्टसंयोगाभावाधिकरणगुणादौ हेतुतावच्छेदकसंयोगसंबन्धेन वृत्तेः अप्रसिद्ध्या अव्याप्तेः वारणाय साधनाधिकरणे व्याप्यवृत्तित्वं विवक्षणीयम् । संयोगत्वावच्छिन्नसंयोगाभावस्य संयोगसंबन्धेन घटवति व्याप्यवृत्तित्वविरहेण लक्षणाघटकतया संयोगत्वाद्यवच्छिन्नघटाद्यभावमादाय \`

संयोगी घटात्'

इत्यत्र अव्याप्तिः वारणीया । एवं च \`

गुणवान् द्रव्यत्वात्'

इत्यादावपि गुणत्वावच्छिन्नगुणाभावस्य गुणादौ अनवच्छिन्नवृत्तिकत्वेऽपि साधनवति द्रव्ये अनवच्छिन्नवृत्तिकत्वविरहेण लक्षणाघटकतया गुणत्वावच्छिन्नघटाद्यभावमादाय लक्षणसमन्वयेन अव्याप्तेरप्रसक्त्या गुणत्वावच्छिन्नघटाद्यभावमादाय लक्षणसमन्वयेन अव्याप्तेरप्रसक्त्या व्याप्यवृत्तित्वविशिष्टाभावनिरूपिताधिकरणतानिवेशस्य अनावश्यकत्वात् तन्निवेशपरतया एतद्ग्रन्थव्याख्यानस्य अयुक्तत्वात् इति भावः । नित्यद्रव्ये गुणस्य सत्त्वात् कालिकसंबन्धेनापि गुणाभावः न संभवति इति नित्यद्रव्यातिरिक्तेत्युक्तम् । \</

135.3\>

\<

135.4\>

व्याप्यवृत्तित्वविशेषणप्रयोजनविचारः ।

 विवरणम्



 ननु साधनवति व्याप्यवृत्तित्वनिवेशस्य प्रयोजनपरतया \`

एवम्'

इति दीधितिव्याख्यानं भवतु । \`

साधनवति'

इति अनिवेशे गुणादौ व्याप्यवृत्तिः यः गुणसामान्याभावः तद्वति नित्यद्रव्यातिरिक्ते हेतोः वृत्त्या \`

गुणवान् द्रव्यत्वात्'

इत्यत्र अव्याप्तिः । साधनवति व्याप्यवृत्तित्वनिवेशे साधनवति द्रव्ये गुणसामान्याभावस्य व्याप्यवृत्तित्वविरहेण लक्षणाघटकतया व्यधिकरणधर्मावच्छिन्नाभावमादाय लक्षणसमन्वयात् नाव्याप्तिः इति व्याख्यानसंभवात् इति आशङ्क्याह - साधनवति व्याप्यवृत्तित्वपर्यन्तेति (पृ.776) । एवं व्याख्याने सति व्याप्यवृत्तित्वविशिष्टनिरूपिताधिकरणत्वं न निवेश्यत इति लभ्यते । तथा सति साधनवति व्याप्यवृत्तिः यः साध्याभावः तत्समुदायाधिकरणवृत्तित्वाभावः लक्षणघटकः । तथा सति \`

संयोगी सत्त्वात्'

इत्यत्र व्यभिचारिणि अतिव्याप्तिः । साधनवति गुणे व्याप्यवृत्तिः यः संयोगत्वावच्छिन्नसंयोगाभावः तत्कूटाधिकरणं जगदेव भवति । संयोगवति द्रव्येऽपि किञ्चिदवच्छेदेन संयोगाभावस्य सत्त्वात् । घटत्वादिना जगद्वृत्तित्वाभावस्तु हेतावस्तीति अतिव्याप्तिः ।

 न च \`

संयोगो सत्त्वात्'

इत्यत्र संयोगाभाववत् द्रव्यत्वाभावोऽपि लक्षणघटकः । द्रव्यत्वस्य संयोगव्यापकत्वात् । द्रव्यत्वाभावस्य साध्यव्यापकतावच्छेदकरूपावच्छिन्नप्रतियोगिताकत्वात् । साधनवति गुणे व्याप्यवृत्तित्वाच्च । तद्घटितकूटाधिकरण सर्वं जगत् न भवति । जगदन्तर्गतस्य द्रव्यस्य द्रव्यत्वाभावाधिकरणत्वविरहात् । किन्तु द्रव्यातिरिक्तं जगदेव । तद्वृत्तित्वत्वावच्छिन्नाभावः द्रव्यमात्रवृत्तौ वृत्तिमति प्रसिद्धिः । सत्तारूपहेतौ नास्ति । सत्तायाः द्रव्यातिरिक्तगुणवृत्तित्वात् इति नातिव्याप्तिरिति वाच्यम् । एवमपि \`

धूमवान् वह्नेः'

इत्यादौ संयोगसंबन्धावच्छिन्नधूमत्वावच्छिन्नधूमाभावस्य हेतुमति अयोगोलके व्याप्यवृत्तेः अधिकरणं जगदेव भवति । धूमस्य अव्याप्यवृत्तित्वेन धूमवत्यपि तदभावसत्त्वात् । जगद्वृत्तित्वाभावस्तु व्यधिकरणधर्मावच्छिन्नप्रतियोगिताक एव वृत्तिमद्वृत्तिरिति तद्वत्वस्य वह्नौ सत्वात् अतिव्याप्तिः प्रसजति । तद्वारणाय साधनवति व्याप्यवृत्तित्वनिवेशेऽपि व्याप्यवृत्तित्वविशिष्टसाध्याभावनिरूपिताधिकरणत्वं निवेशनीयमेव । तथा सति व्याप्यवृत्तित्वविशिष्टधूमाभावाधिकरणं धूमशून्यमयोगोलकादिकमेव । तद्वृत्तित्वाभावः वह्नौ नास्तीति नातिव्याप्तिः ।

 एवं च \`

गुणवान् द्रव्यत्वात्'

इत्यत्र व्याप्यवृत्तित्वविशिष्टगुणसामान्याभावाधिकरणं गुणादिकमेव । तद्वृत्तित्वाभावः द्रव्यत्वेऽस्तीति विशिष्टाधिकरणत्वनिवेशेनैव अव्याप्तिवारणसंभवात् तत्र अव्याप्तिवारणरूपं यत् साधनवति व्याप्यवृतित्वनिवेशस्य प्रयोजनं तत्परतया एवमित्यादि पङ्क्तिव्याख्यानस्य असङ्गत्वात् ।

 तत्प्रवेशनस्येति (पृ.777) । व्याप्यवृत्तित्वविशिष्टाधिकरणत्वप्रवेशनस्येत्यर्थः । उक्ताव्याप्तिवारणसंभवादिति (पृ.777) । \`

गूणवान् द्रव्यत्वात्'

इत्यत्र अव्याप्तिवारणसंभवात् इत्यर्थः । \</

135.4\>

\<

135.5\>

व्याप्यवृत्तित्वविशेषणप्रयोजनविचारः ।

 विवरणम्



 तर्हि \`

एवम्' (

पृ.763) इत्यादि दीधितिग्रन्थः किमभिप्रायेण प्रवृत्तः इत्याशङ्कायामाह - तस्मात् व्याप्यवृत्तित्वमित्यादिना (पृ.778) ।

 अस्मिन् पुच्छलक्षणे अवच्छिन्नवृत्तिकान्यत्वमेव व्याप्यवृत्तित्वम् साध्याभावे विशेषणम् । एतादृशविशेषणसत्वादपि साध्यतावच्छेदकव्यापकप्रतियोगिताकाभावः उपेक्षितः । तादृशाभावनिवेशे \`

धूमवान् वह्नेः'

इत्यत्र संयोगसंबन्धावच्छिन्नधूमाभावस्य द्रव्ये अवच्छिन्नवृत्तिकत्वेन अवच्छिन्नवृत्तिकान्यत्वरूपव्याप्यवृत्तित्वविरहेण लक्षणाघटकतया व्यधिकरणधर्मावच्छिन्नप्रतियोगिताकस्य धूमत्वादिना घटाद्यभावस्यैव लक्षणघटकतया अतिव्याप्त्यापत्तेः ।

 \`

साध्यतावच्छेदकावच्छिन्ने'

त्यादि विशेषणे दत्ते तु येन संबन्धेन व्यापकता तत्सम्बन्धावच्छिन्नाभावस्यैव लक्षणघटकतया स्वरूपसंबन्धघटितधूमव्यापकतावच्छेदकायोगोलकान्यत्वत्वावच्छिन्नस्वरूपसंबन्धावच्छिन्नप्रतियोगिताकाभावघटितकूटाधिकरणायोगोलकवृत्तित्वस्यैव वह्नौ सत्वात् नातिव्याप्तिः ।

 एतादृशस्य अवच्छिन्नवृत्तिकान्यत्वरूपस्य व्याप्यवृत्तित्वस्यैव \`

संयोगाभाववान मेयत्वात्'

इत्यत्र \`

गुणवान् द्रव्यत्वात्'

इत्यत्र च स्थलद्वये अव्याप्तिवारणरूपं प्रयोजनं दीधितौ उच्यते । आद्यस्थले साध्याभावः संयोगः देशविशेषावच्छिन्नवृत्तिकतया दैशिकाव्याप्यवृत्तिः । तदधिकरणद्रव्यवृत्तित्वात् हेतोः अव्याप्तिः । द्वितीयस्तले साध्याभावः गुणसामान्याभावः कालिकाव्याप्यवृत्तिः,

द्रव्ये उत्पत्ति कालावच्छेदेन गुणसामान्याभावस्य सत्वात् । तथा च तदधिकरणद्रव्यवृत्तित्वात् हेतोः अव्याप्तिः । एवं स्थलद्वयेऽपि प्रसक्तायाः अव्याप्तेर्वारणाय साध्याभावे व्याप्यवृत्तित्वविशेषणम् । स्थलद्वयेऽपि समानाधिकरणधर्मावच्छिन्नसाध्याभावस्य अवच्छिन्नवृत्तिकतया अवच्छिन्नवृत्तिकान्यत्वरूपव्याप्यवृत्तित्वविरहात् व्यधिकरणधर्मावच्छिन्नाभाव एव लक्षणघटक इति न अव्याप्तिः इति तात्पर्यम् ।

 तदाह - तन्निवेशस्यैवेति (पृ.779) । अवच्छिन्नवृत्तिकान्यत्वरूपव्याप्यवृत्तित्वनिवेशस्यैवेत्यर्थः । \`

एव'

कारेण व्याप्यवृत्तित्वविशिष्टाभावनिरूपिताधिकरणतानिवेशस्य साधनवति व्याप्यवृत्तित्वनिवेशस्य च व्यावृत्तिः । \</

135.5\>

\<

136\>

स्वसमानाधिकरणत्वनिवेशप्रयोजनविचारः ।

 विवरणम्



 स्वसमानाधिकरणनिवेशनप्रयोजनमाहेति (पृ.780) । साध्याभावे हेतुसमानाधिकरणत्वविशेषणानुपादाने "सत्तावान् जातेः" इत्यादौ सत्तात्वावच्छिन्नसत्ताभावघटितकूटाधिकरणसामान्यादौ हेतुतावच्छेदकसंबन्धेन वृत्तेः अप्रसिद्ध्या अव्याप्तिः । "रूपाभाववान् वायुत्वात्" इत्यत्र रूपात्मकसाध्याभावसमुदायाधिकरणाप्रसिद्ध्या अव्याप्तिः । तद्वारणाय हेतुसमानाधिकरणत्वनिवेशः । तन्निवेशे सत्तात्वावच्छिन्नसत्ताभावस्य जातिसामानाधिकरण्यविरहात् रूपात्मकाभावस्य वायुत्वसामानाधिकरण्यविरहात् लक्षणाघटकतया व्यधिकरणधर्मावच्छिन्नसाध्याभावसमुदायस्यैव लक्षणघटकतया नाव्याप्तिः ।

 यद्यपि यावतामैकाधिकरण्यं संभवति तावतां समुदायविवक्षायां "रूपाभाववान् वायुत्वात्" इत्यत्र अव्याप्तिर्वारयितुं शक्यते । तथापि \`

सत्तान्यपृथिवी समवेतशून्यं वायुत्वात्'

इत्यादौ पूर्वोक्तरीत्या अतिव्याप्तिः । अतः साध्याभावे हेतुसमानाधिकरणत्वविशेषणमेव आवश्यकं इति भावः । \</

136\>

\<

137.1\>

समुदायाधिकरणवृत्तित्वादिप्रयोजनम् ।

 विवरणम्



 समुदायाधिकरणवृत्तित्वम् इत्यादि (पृ.781) साध्याभावसमुदायाधिकरणनिरूपितवृत्तित्वे हेतुतावच्छेदकसंबन्धावच्छिन्नत्वं निवेशनीयम् । अन्यता \`

वह्निमान् धूमात्'

इत्यादौ वह्निमन्मात्रसमवेतघटादौ वर्तमानस्य निर्वह्निसमवेतत्वाभावस्य धूमे असत्वात् अव्याप्तिः । \`

धूमवान् वह्नेः'

इत्यादौ वृत्तिमन्मात्रस्यैव निर्धूमकालवृत्तित्वेन व्यधिकरणधर्मावच्छिन्ननिर्धूमवृत्तित्वाभावस्यैव लक्षणघटकतया अतिव्याप्तिर्वा स्यात् । एवं साध्याभाववद्वृत्तित्वाभावः साध्याभावसमुदायाधिकरणवृत्तित्वत्वव्यापकप्रतियोगिताकः ग्राह्यः । अन्यथा "इदं वाच्यं ज्ञेयत्वात्" इत्यादौ घटवृत्तित्वत्वावच्छिन्नाभावमादाय अव्याप्तिः स्यात् । वृत्तिमद्वृत्तयः इत्यत्र वृत्तिमत्वं हेतुतावच्छेदकसंनब्धेन वाच्यम् । अन्यथा \`

वह्निमान् धूमात्'

इत्यादौ निर्वह्निसंयुक्तत्वत्वावच्छिन्नाभावमादाय अव्याप्तिरिति भावः ।

 न च सार्वभौममते इत्यादि (पृ.781) । कूटघटितलक्षणं सार्वभौमकृतं लक्षणम् । पुच्छलक्षणमपि तदेव विशेषणान्तरघटितम् । अनयोः उभयोः लक्षणयोः \`

महाकालान्यो घटात्'

इत्यत्र अतिव्याप्तिः दोषः इति दीधितिकारणामाशयः । इयं च अतिव्याप्तिः न संभवति । सार्वभौममते सामानधिकरण्यस्य अव्याप्यवृत्तित्वात्,

साध्याभावकूटवन्महाकालवृत्तित्वस्य यः समानाधिकरणधर्मावच्छिन्नाभावः सः साध्याभावकूटसामानाधिकरण्याभावरूपतया अव्याप्यवृत्तिः । एवं च कालिकसंबन्धेन वृत्तिमति घटादौ महाकालावच्छेदेन महाकालान्यत्वाभावकूटसामानाधिकरण्यसत्वेऽपि,

तादृशसामानाधिकरण्यानिरूपकखण्डकालावच्छेदेन महाकालान्यत्वाभाव सामानाधिकरण्याभावः अस्त्येवेति समानाधिकरणधर्मावच्छिन्नवृत्तित्वाभावस्यापि लक्षणघटकतया अस्य हेतावभावादेव नातिव्याप्तिरिति आशङ्का ।

 सामानाधिकरण्यस्य अव्याप्यवृत्तित्वामवलम्ब्य हि वृत्तिमद्वृत्तित्वं उपपादितम् । तत एव हेतावपि तादृशवृत्तित्वाभावस्य सत्वात् उक्तस्थले अतिव्याप्तिः दुर्वारा इत्याशयं मनसि निधाय सामानाधिकरण्यस्य अव्याप्यवृत्तित्वावलम्बने कूटघटितलक्षणस्य पुच्छलक्षणस्य च व्यभिचारिसामान्ये एव अतिव्याप्तिः संभवतीति समाधत्ते - तथा सति वह्न्यादावपीत्यादिना (पृ.781) । \`

धूमवान् वह्नेः'

इत्यादावपि वह्नौ अयोगोलकावच्छेदेन निर्दूमसंयुक्तत्वसत्वेऽपि स्वावयवावच्छेदेन निर्धूमसंयुक्तत्वाभावः अस्तीति अतिव्याप्तिः स्यात् इति भावः । \</

137.1\>

\<

137.2\>

समुदायाधिकरणवृत्तित्वादिप्रयोजनम् ।

 विवरणम्



 यत्तु इत्यादि (पृ.783) । वृत्तिमद्वत्तयः यावन्तः साध्याभावसमुदायाधिकरणवृत्तित्वाभावाः हेतुतावच्छेदकसंबन्धेन हेत्वधिकरणसामान्यावच्छेदेन तद्वत्वं व्याप्तिः । "महाकालान्यो घटात्" इत्यत्र महाकालवृत्तित्वाभाववत्वं घटे खण्डकालावच्छेदेन यद्यपि वर्तते,

तथापि कालिकसंबन्धेन हेत्वधिकरणसामान्यान्तर्गतमहाकालावच्छेदेन नास्तीति नातिव्याप्तिः । "धूमवान वह्नेः" इत्यादौ निर्धूमसंयुक्तत्वाभावस्य वन्हौ वह्न्यवयवावच्छेदेन सत्वेऽपि संयोगसंबन्धेन हेत्वधिकरणसामान्यान्तर्गतायोगोलकावच्छेदेन नास्तीति नाव्याप्तिः इति भावः ।

 तन्न इत्यादि (पृ.783) । एवं विवक्षायां "वह्निमान् धूमात्" इत्यादौ साधनसमानाधिकरणसाध्याभावसमुदायाधिकरणजगत्संयुक्तत्वत्वावच्छिन्नाभावस्य घटावयवावच्छेदेन वृत्तिमदघटवृत्तेः । संयोगसंबन्धेन हेत्वधिकरणसामान्यान्तर्गतपर्वतावच्छेदेन धूमरूपहेतावसत्वात् लक्षणस्य असभवः स्यात् इति भावः ।

 वृत्तिमद्वृत्तिपदेन इत्यादि (पृ.783) । वृत्तिमद्वृत्तिपदेन हेतुतावच्छेदकसंबन्धेन यस्य यत् अधिकरणं तदवच्छेदेन तद्वृत्तित्वं विवक्षितम् । "वह्निमान् धूमात्" इत्यादौ संयोगसंबन्धेन घटस्य अधिकरणं भूतलम् । तदवच्छेदेन घटे जगत्संयुक्तत्वाभावो नास्ति । भूतलावच्छेदेन घटस्य भूतलरूपजगत्संयुक्तत्वात् । अतः व्यधिकरणधर्मावच्छिन्नजगत्संयुक्तत्वाभाव एव लक्षणघटक इति नासंभव इति वक्तुं न शक्यते । व्यधिकरणधर्मावच्छिन्नजगत्संयुक्तत्वाभावस्य व्याप्यवृत्तितया किञ्चिदधिकरणावच्छेदेन वृत्तित्वं नास्तीति तस्यापि लक्षणाघटकतया तादृशवृत्तित्वाभावाप्रसिद्धया असंभवस्य दुर्वारत्वात् इति भावः । \</

137.2\>

\<

137.3\>

समुदायाधिकरणवृत्तित्वादिप्रयोजनम् ।

 विवरणम्



 यदिचेत्यादि (पृ.784) । वृतिमति अनवच्छिन्नवृत्तिकाः यावन्तः साध्याभावसमुदायाधिकरणवृत्तित्वाभावाः अनवच्छिन्नतद्वत्वं व्याप्तिः इत्युक्ते सद्धेतौ व्यधिकरणधर्मावच्छिन्नजगद्वृत्तित्वाभावस्य वृत्तिमति अनवच्छिन्नवृत्तिकतया हेतौ च अनवच्छिन्नतद्वत्वसत्वात् असंभव यद्यपि वारयितुं शक्यते,

तथापि \`

महाकालान्यो घटात्'

इत्यत्र अतिव्याप्तिः न वारयितुं शक्यते । सामानाधिकरण्यस्य अव्याप्यवृत्तितापक्षे समानाधिकरणधर्मावच्छिन्नमहाकालवृत्तित्वाभावस्य साध्याभावसामानाधिकरण्याभावरूपस्य अवच्छिन्नवृत्तिकत्वेन वृत्तिमति अनवच्छिन्नवृत्तिकत्वविरहेण लक्षणाघटकतया व्यधिकरणधर्मावच्छिन्नमहाकालवृत्तित्वाभावस्यैव लक्षणघटकतया अनवच्छिन्नत्वस्य हेतौ सत्वात् । \</

137.3\>

\<

137.4\>

समुदायाधिकरणवृत्तित्वादिप्रयोजनम् ।

 विवरणम्



 स्वयं वृत्तिमद्वृत्तित्वपरिष्कारपूर्वकं कूटघटितलक्षणै पुच्छलक्षणं च परिष्कृत्य दीधित्युक्तदोषं उद्धृत्य अनयोः लक्षणयोः निर्दोषत्वं निरूपयति - हेतुतावच्छेदकसंबन्धेनेत्यादिना (पृ.785) । हेतुतावच्छेदकसंबन्धेन यस्य यत् अधिकरणं तदवच्छेदेन तद्वृत्तित्वकिञ्चिदवच्छिन्नत्व-उभयाभाववन्तः यावन्तः साधनसमानाधिकरणसाध्याभावसमुदायाधिकरणवृत्तित्वाभावाः अनवच्छिन्नतद्वत्वं व्याप्तिः इत्युक्तौ न कोऽपि दोषः । तथा हि-"महाकालान्यो घटात्" इत्यत्र महाकालवृत्तित्वत्वावच्छिन्नमहाकालवृत्तित्वाभावोऽपि लक्षणघटकः । तत्र किञ्चदवच्छिन्नत्वसत्वेऽपि कालिकसंबन्धेन घटाधिकरणखण्डकालावच्छेदेन घटावृत्तित्वविरहात् तदभावप्रयुक्तस्य उभयाभावस्य सत्वात् अनवच्छिन्नतद्वत्वं हेतौ नास्ति । घटे खण्डकालावच्छिन्नस्यैव महाकालवृत्तित्वाभाववत्वस्य सत्वात् इति नातिव्याप्तिः ।

 \`

वह्निमान् धूमात्'

इत्यादौ जगत्संयुक्तत्वत्वावच्छिन्नजगत्संयुक्तत्वाभावे घटादौ स्वावयवावच्छेदेन वर्तमाने किञ्चदवच्छिन्नत्वं,

हेतुतावच्छेदकसंयोगसंबन्धेन घटस्य यदधिकरणं भूतलादिकं तदवच्छेदेन घटावृत्तित्वं चेति उभयस्य सत्वेन उभयाभाववत्वविरहात् जगत्संयुक्तत्वत्वावच्छिन्नजगत्संयुक्तत्वाभावस्य लक्षणाघटकतया किञ्चिदवच्छिन्नत्वविरहप्रयुक्तोभयाभाववत्वेन लक्षणघटकतया अनवच्छिन्नतद्वत्वं धूमस्य हेतावस्तीति नाव्याप्तिः ।

 एवं च एवंरीत्या परिष्कारे न कोऽपि दोष इत्याशयेन ध्येयम् इत्युक्तम् । \</

137.4\>

\<

138\>

सामानाधिकरण्यस्य व्याप्यवृत्तित्वमते पुच्छलक्षणपरिष्कारः ।

 विवरणम्



 एतावता सामानाधिकरण्यस्य अव्याप्यवृत्तिताकत्वे दीधितिकारोक्तदूषणं उद्धृत्य सामानाधिकरण्यस्य व्याप्यवृत्तिताकल्पेऽपि तदुक्तदूषणमुद्धरति - सामानाधिकरण्यस्य व्याप्यवृत्तित्वे (पृ.786) इत्यादिना । हेतुतावच्छेदकसंबन्धेन किञ्चित्पदार्थाधिकरणवृत्तयः यावन्तः साधनसमानाधिकरणसाध्याभावकूटाधिकरणवृत्तित्वनिरूपकत्वाभावाः यदधिकरणत्वावच्छेदेन वर्तन्ते तत्वं व्याप्तिः ।

 \`

पर्वतो वह्निमान् धूमात्'

इत्यादौ साध्याभावकूटाधिकरणजगद्वृत्तित्वनिरूपकत्वस्य समानाधिकरणधर्मावच्छिन्नाभावः - जगद्वृत्तित्वनिरूपकत्वत्वेन जगद्वृत्तित्वनिरूपकत्वाभावः संयोगसंबन्धेन किञ्चित्पदार्थाधिकरणवृत्तिः न भवति । संयोगसंबन्धेन घटाधिकरणभूतलादेः जगत्संयुक्तत्वरूपजगद्वृत्तित्वनिरुपकत्वात् । किन्तु व्यधिकरणधर्मावच्छिन्ननिरूपकत्वाभावः धटत्वेन जगद्वृत्तित्वनिरूपकत्वाभाव एव लक्षणघटकः । स च यत्पदग्राह्यधूमाधिकरणसामान्ये पर्वतादौ सर्वत्र वर्तत इति तत्वस्य धूमे सत्वात् लक्षणसमन्वयः । अत्रः न अव्याप्तिः असंभवोऽपि ।

 "महाकालान्यो घटात्" इत्यत्र व्यभिचारिणि साध्याभावकूटाधिकरण-महाकालवृत्तित्वनिरूपकत्वस्य यः समानाधिकरणधर्मावच्छिन्नाभावः महाकालवृत्तित्वनिरूपकत्वत्वेन महाकालवृत्तित्वनिरूपकत्वाभावः सोऽपि कालिकसंबन्धेन घटाधिकरणखण्डकालवृत्तितया लक्षणघटकः । खण्डकाले महाकालवृत्तित्वनिरूपकत्वाभावात् । स च महाकालवृत्तित्वनिरूपकत्वाभावः यत्पदग्राह्यघटाधिकरणसामान्यान्तर्गतमहाकाले नास्ति;

महाकालस्य महाकालवृत्तित्वनिरूपकत्वात् । अतः नाव्याप्तिः इति भावः । \</

138\>

॥ इति पुच्छलक्षणम् ॥

\<

139.1\>

व्यधिकरणधर्मावच्छिन्नाभावखण्डनम् \`

प्रतियोग्यवृत्तिश्च'

इत्यादिमणिग्रन्थलभ्यानुमानशोधनम् ।

 विवरणम्



 मूले प्रतियोग्यवृत्तिश्येत्यादि (पृ.789) । प्रतियोग्यवृत्तिश्च धर्मः न प्रतियोगितावच्छेदकः (पृ.789) इति मूलं व्यधिकरणधर्मावच्छिन्नाभावनिराकर्तुः प्रतिज्ञावाक्यम् । प्रतियोग्यवृत्तिः धर्मः इति पक्षनिर्देशः । न प्रतियोगितावच्छेदकः इति साध्यनिर्देशः । पक्षे धर्मत्वम् अनुपादेयम् । प्रतियोग्यवृत्तेः अवृत्तिपदार्थस्यापि प्रतियोगितावच्छेदकत्वाभावस्य साधनीयत्वात् । तत्वे साधकाभावादिति हेतुः पूरणीयः । तत्वे साधकाभावात् (पृ.789) इत्यस्य प्रतियोगितावच्छेदकत्वप्रकारकत्वविशिष्टप्रमित्यभावात् तादृशप्रमित्यविशेष्यत्वाद्वा इत्यर्थः । तादृशप्रमितेरपि प्रतियोगितावच्छेदकतासाधकत्वेनैव हेतुघटकता । साधकत्वं च अप्रमाण्यज्ञानाभावविशिष्टतन्निश्चयजनकत्वम् । तथा च अप्रामाण्यज्ञानाभावविशिष्टप्रतियोगितावच्छेदकत्वप्रकारकनिश्चयजनक प्रतियोगितावच्छेदकत्वप्रकारकत्वविशिष्टप्रमित्यभावात् इति हेतुः संपन्नः ।

 पक्षे प्रतियोगिपदेन प्रतियोगित्वेन सामान्यरूपेण प्रतियोगिनः साध्ये प्रतियोगितापदेन प्रतियोगितात्वेन सामान्यरूपेण प्रतियोगितायाश्च न विवक्षा । प्रतियोगित्वस्य केवलान्वयित्वेन सर्वेषामेव धर्माणाम् किञ्चिदभावप्रतियोगिनि संबद्धतया किञ्चिदभावप्रतियोगितावच्छेदकतया च प्रतियोग्यवृत्तित्वविशिष्टस्य पक्षस्य प्रतियोगितावच्छेदकत्वाभावरूपसाध्यस्य च अप्रसिद्ध्यापत्तेः । किन्तु विशिष्य वाच्यत्वत्वादिनैव निवेशः कर्तव्यः । तथा च वाच्यत्वावृत्तिः वाच्यत्वनिष्ठप्रतियोगितावच्छेदकत्वाभाववान् इत्येवं विशिष्यैव साधनीयम् । यादृशप्रतियोग्यवृत्तिधर्मे यादृशः प्रतियोगितानवच्छेदकत्वं सिषाधयिषितं,

तादृशप्रतियोग्यवृत्तित्वं पक्षतावच्छेदकम् । विशिष्य तन्निष्ठप्रतियोगितानवच्छेदकत्वं साध्यम् । समूहालम्बनानुमितिः उद्देश्या इति भावः ।

 मतान्तरं खण्डयति---तत्तदभावीयेति । (पृ.790) । घटाभावीयप्रतियोग्यवृत्तिः घटाभावीयप्रतियोगितानवच्छेदकः इति पक्षसाध्यनिर्देंशः न युक्तः । समनियताभावानां ऐक्यमिति मते समवायित्वेन वाच्यत्वाभावस्य घटत्वेन पटाभावस्य च अभिन्नतया समवायितया वाच्यत्वाभावीयप्रतियोगी पटोऽपि । तदवृत्तित्वं समवायित्वे नास्ति इति समवायित्वस्य पक्षत्वानापत्तेः । पूर्वमते प्रतियोगिनः विशिष्योपादानम् । अत्र मते अभावस्य विशिष्यो पादानम् इति भेदः ।

 समवायिपटादीनमिति । (पृ.791) । पटस्य समवायित्वकथनं समवायित्वस्य प्रतियोगिवृत्तितया तदवृत्तित्वं नास्ति इति सूचनार्थम् । अथ प्रतियोगिताः विशिष्योपादाय पक्षसाध्यनिर्देशोऽपि न युक्त इत्याह---प्रतियोगिताः विशिष्य इत्यादिना (पृ.790) । \`

तत्तत्प्रतियोगितावदवृत्तिः तत्तत्प्रतियोगितावच्छेदकत्वाभाववान्,

तत्तत्प्रतियोगितावच्छेदकत्वे साधकाभावात्'

इत्यपि न युक्तम् । वाच्यत्वनिष्ठा या वाच्यत्वघटोभयत्वरूपसमानाधिकरणधर्मावच्छिन्ना प्रसिद्धा प्रतियोगिता तस्याः उपादाने तदाश्रयावृत्तिसमवायित्वे तत्प्रतियोगितानवच्छेदकत्वस्यव्यधिकरणधर्मावच्छिन्नाभाववादिनोऽपि सिद्धतया सिद्धसाधनम् । सौन्दलोपाध्यायैरपि व्यधिकरणसमवायित्वादिधर्मस्य समानाधिकरणोभयत्वाद्यवच्छिन्नप्रतियोगितावच्छेदकतायाः अनङ्गीकारात् । तत्तत्प्रतियोगितापदेन समवायित्वरूपव्याधिकरणधर्मावच्छिन्नावाच्यत्वनिष्ठा प्रतियोगिता तु ग्रहीतुं न शक्यते । तस्य उभयवाद्यसिद्धत्वात् । \</

139.1\>

\<

139.2\>

व्यधिकरणधर्मावच्छिन्नाभावखण्डनम् \`

प्रतियोग्यवृत्तिश्च'

इत्यादिमणिग्रन्थलभ्यानुमानशोधनम् ।

 विवरणम्



 मतान्तरमाह - केचितु इत्यादिना (पृ.792) । येषां धर्माणां प्रतियोगितानवच्छेदकत्वं सिषाधयिषितं तेषामेव धर्माणां विशिष्य पक्षत्वम् । तथा च \`

समवायित्वं वाच्यत्वनिष्ठप्रतियोगितानवच्छेदकम्;

वाच्यत्वनिष्ठप्रतियोगितावदवृत्तित्वात् । यो यदवृत्तिः सः तन्निष्ठप्रतियोगितानवच्छेदकः'

इति सामान्यतो व्याप्तिं प्रदर्शयन् उदाहरणवाक्यरूपः प्रतियोग्यवृत्तिश्चेति ग्रन्थः । प्रतिज्ञाहेतु ऊहवीयौ ॥ बीप्साद्यभावेन तद्ग्रन्थस्य कथम् उदाहरणरूपत्वं इत्यत आह - वीप्साद्यभावेऽपीति । (पृ.792) । प्राथम्येनेति (पृ.792) । \`

न प्रतियोगितावच्छेदकः'

इत्यतः पूर्वं \`

प्रतियोग्यवृत्तिश्च'

इत्यस्य उच्चरितत्वेन इत्यर्थः । \`

व्याप्यस्य वचनं पूर्वं व्यापकस्य ततः परम्'

इति न्यायात् प्रथमोच्चरितस्यैव उद्देश्यतावच्छेदकतया तद्वाक्यात् उद्देश्यविधेयभावयहिम्ना उद्देश्यतावच्छेदकीभूतप्रतियोग्यवृत्तित्वव्यापकत्वस्य प्रतियोगितानवच्छेदकत्वे बोधनात् प्रतियोग्यवृत्तित्वप्रतियोगितानवच्छेदकत्वयोः व्याप्तिबोधकत्वात् अस्य ग्रन्थस्य उदाहरणरूपत्वं अक्षतमिति भावः ।

 ननु सौन्वलमते वाच्यत्वावृत्तिधर्मस्य सर्वस्यापि वाच्यत्वनिष्ठप्रतियोगितायां व्यदिकरणतया अवच्छेदकतया यत्र वाच्यत्वावृत्तित्वं तत्र वाच्यत्वनिष्ठप्रतियोगितानवच्छेदकत्वम् इति अन्वयव्याप्तेः दृष्टान्तः दुर्लभः इत्याशङ्क्य वाच्यत्वनिष्ठघटपटोभयत्वादिकं व्यतिरेकदृष्टान्तः इत्याशयेन समाधत्ते---वाच्यत्वाद्यवृत्तिधर्ममात्रस्यैव (पृ.792) इत्यादिना । यत्र वाच्यत्वनिष्ठप्रतियोगितानवच्छेदकत्वरूपं साध्यं नास्ति तत्र वाच्यत्वावृत्तित्वरूपहेतुर्नास्ति इति व्यतिरेकः । वाच्यत्वनिष्ठं वाच्यत्वघटोभयत्वं दृष्टान्तः इति भावः ।

 अथ वेति (पृ.792) । \`

यो यद्वदवृत्तिः सः तदनवच्छेदकः'

इति सामान्यमुखी व्याप्तिः । घटकारणत्ववद्वृत्तिः घटकारणतानवच्छेदकः तन्तुत्वादिः अन्वयव्याप्तेः दृष्टान्तः । ननु \`

यो यद्वदवृत्तिः सः तदनवच्छेदकः'

इति सामान्यतः व्याप्तिर्न संभवति । \`

इदं रजतम्'

इति भ्रमविषयतावच्छुक्त्यवृत्तौ रचतत्वे भ्रमविषयतावच्छेदकत्वसत्वेन तदनवच्छेदकत्वरूपसाध्याभावात् इत्याशङ्क्य यत्पदार्थे विषयतान्यत्वं विशेषणं देयम् । तथा च यः विषयतान्ययद्वदवृत्तिः सः तदनवच्छेदक इति व्याप्तिरिति न दोष इति समाधत्ते---प्रतियोगितावच्छेदकत्वेत्यादिना (पृ.792) । प्रतियोगितावच्छेदकत्वं विषयतानात्मकं स्वरूपसंबन्धविशेषः । विषयतावच्छेदकत्वं तु तदात्मकं स इति भेदपक्ष विषयतावच्छेदमतायां अवच्छेदकतात्वानुपगमात् भ्रमीयविषयताश्रयावृत्ति रजतत्वादौ विषयतानवच्छेदकत्वसंभवात् नीक्तसामान्यव्याप्तिभङ्ग इत्यत सक्तम्--- प्रतियोगितावच्छेदकत्वविषयतावच्छेदकत्वोभयसाधारणावच्छेदकतात्वस्य ऐक्ये (पृ.792) इति ।

 आहुः (पृ.792) इत्यस्वरसोद्भावनम् । तदवीजं तु प्रतियोगितायाः विशिष्य द्वित्वावच्छिन्नायाः उपादाने व्यधिकरणधर्मावच्छिन्नाभावस्य न निराकरणसिद्धिः । व्यधिकरणधर्मावच्छिन्नप्रतियोगिता च असिद्धा इति नीपादानसंभवः इत्यादि । \</

139.2\>

\<

139.3\>

व्यधिकरणधर्मावच्छिन्नाभावखण्डनम् \`

प्रतियोग्यवृत्तिश्च'

इत्यादिमणिग्रन्थलभ्यानुमानशोधनम् ।

 विवरणम्



 अथ कालिकसंबन्धेनेति (पृ.794) । पटावृत्तिघटत्वं समवायसंबन्धेन पठनिष्ठप्रतियोगितानवच्छेदकम् इति साधनीयम् । तत्र घटत्वस्य कालिकसंबन्धेन पटवृत्तितया पटावृत्तित्वं न संभवतीति तत्संबन्धेन पटावृत्तिः तत्संबन्धावच्छिन्नतन्निष्ठप्रतियोगितानिरूपितावच्छेदकत्वाभाववान् इति पक्षसाध्ययोः विशिष्यसंबन्धनिर्देशः कर्तव्यः । तथा सति समवायसंबन्धेन पटावृत्तिघटत्वे पटनिष्ठप्रतियोगितानिरूपितसमवायसंबन्धावच्छिन्नावच्छेदकत्वाभावरूपस्य साध्यस्य उपपत्तिः । एवं सति समवायसंबन्धावच्छिन्नघटत्वनिष्ठावच्छेदकताकवाच्यत्वनिष्ठप्रतियोगिताकाभावस्य खण्डनमस्मात् ग्रन्थात् न लभ्येत । समवायसम्बन्धेन वाच्यत्ववृत्तित्वस्याप्रसिद्ध्या तदवृत्तेः दुर्लभत्वात् इति प्रश्नः ।

 समवायसंबन्धावच्छिन्नघटत्वावच्छिन्नेति । (पृ.794) समवायसंबन्धावच्छिन्ना या घटत्वनिष्ठावच्छेदकता तन्निष्ठवाच्यत्वनिष्ठप्रतियोगिताकाभावस्य खण्डनानुपपत्तिरित्यर्थः । अयमप्यभावः व्यधिकरणधर्मावच्छिन्नाभाव एव । किन्तु व्यधिकरणधर्मनिष्ठा अव्चछेदकता समानाधिकरणसंबन्धावच्छिन्नेति विशेषः ।

 अस्मिन् प्रश्ने समाधानमाशङ्कते - व च प्रतियोग्यवृत्तित्वमित्यनेनेति (पृ.794) । प्रतियोग्यवृत्तित्वमित्यस्य प्रतियोगिनिष्ठाभावप्रतियोगित्वमित्यर्थः । प्रतियोगिनिष्ठः यः प्रतियोगितावच्छेदकतावच्छेदकत्वेन अबिमतसंबन्धावच्छिन्नप्रतियोगिताकः अभावः तत्प्रतियोगी पक्षः । प्रतियोगितावच्छेदकत्वं साध्यम् । प्रतियोगिवाच्यत्वनिष्ठः यः समवायसंबन्धावच्छिन्नघटत्वनिष्ठप्रतियोगिताकाभावः तत्प्रतियोगिवि घटत्वे वाच्यत्वनिष्ठप्रतियोगितानिरूपितावच्छेदकत्वाभावसाधवात् वायुपपत्तिः इति न च वाच्यम् । एवमपि संयोग्यभावप्रतियोगिसंयोगिनिष्ठाभावप्रतियोगिनि संयोगे सयोगिनिष्ठप्रतियोगितावच्छेदकत्वमेवास्ति,

न तु तन्निष्ठप्रतियोगितानवच्छेदकत्वरूपं साध्यम् इति बाधः । यदा तु प्रतियोग्यवृत्तित्वं हेतुः तदा प्रतियोगिनिष्ठाभावप्रतियोगित्वरूपप्रतियोग्यवृत्तित्वात्मकहेतुमति संयोगे संयोगिनिष्ठप्रतियोगितानवच्छेदकत्वरूपसाध्याभावात् व्यभिचारो वा प्रसजति इति भावः ।

 ननु प्रतियोग्यवृत्तीत्यनेन प्रतियोगिनिष्ठभेदप्रतियोगितायां अवच्छेदकताघटकसंबन्धेन अवच्छेदकं विवक्षितम् । समवायसंबन्धावच्छिन्नघटत्वावच्छिन्नवाच्यत्वाभावस्य प्रतियोगि यत् वाच्यत्वं तन्निष्ठः यः भेदः समवायसंबन्धेन घटत्ववद्भेदः तत्प्रतियोगितायां समवायसंबन्धेन अवच्छेदकं घटत्वं भवतीति तत्र वाच्यत्वनिष्ठप्रतियोगितानवच्छेदकत्वं साधयितुं शक्यते । तथा च प्रतियोग्यवृत्तित्वस्य पक्षतावच्छेदकत्वे प्रतियोगिनिष्ठभेदप्रतियोगितानिरूपिताभावप्रतियोगितावच्छेदकतावच्छेदकसंबन्धावच्छिन्नावच्छदकताश्रयः तन्निष्ठप्रतियोगितानवच्छेदकः इति प्रतिज्ञा । तत्वे साधकाभावादिति हेतुः । प्रतियोग्यवृत्तित्वस्य हेतुत्वे,

घटत्वं वाच्यत्वनिष्ठप्रतियोगितानिरूपितसमवायसंबन्धावच्छिन्नावच्छेदकत्वाभाववत् वाच्यत्वनिष्ठभेदप्रतियोगितानिरूपितसमवायसंबन्धावच्छिन्नावच्छेदकत्वात् इति प्रयोगः ।

 एवं विवक्षायामपि व्यधिकरणसंयोगसंबन्धेन घटत्वावच्छिन्नवाच्यत्वाभावस्य निराकरणानुपपत्तिः । व्यधिकरणसंबन्धेन घटत्वादेः भेदप्रतियोगितावच्छेदकत्वस्य सोन्दलाचार्याणामपि असंमतत्वात् । एवं वाच्यत्वनिष्ठप्रतियोगितानिरूपितसमवायसंबन्धावच्छिन्नावच्छेदकत्वस्य अप्रसिद्धया तदभावः घटत्वादौ साधयितुमशक्यः इति आक्षेपः ।

 तत्समाधानमाह - मैववित्यादिना (पृ.795) । स्वप्रतियोगित्व - यदनुयोगिकत्वोभयाभाववत् यादृशसंबन्धसामान्यको यः सः स्वनिष्ठत्वतत्संबन्धावच्छिन्नत्वोभयाभाववत् तन्निष्ठप्रतियोगितावच्छेदकतासामान्यकऋ इत्यर्थः \`

प्रतियोग्यवृत्तिश्चे'

त्यादिना विवक्षितः । संयोगसंबन्धावच्छिन्नघटत्वनिष्ठावच्छेदकताकवाच्यत्वनिष्ठप्रतियोगिताकाभावस्य निराकरणमपि एवं पक्षसाध्यनिर्देशे लक्ष्यते । अत्र स्वपदेन प्रतियोगितावच्छेदकधर्मः ग्राह्यः । संयोगसंबन्धे घटत्वप्रतियोगिकत्व - वाच्यत्वानुयोगिकत्वोभयाभावः वर्तते । अतः तादृशोभयाभाववत्संयोगसामान्यकः यः धर्मः घटत्वं तत्र \`

स्वनिष्ठत्वे'

त्यादि साध्यमपि वर्तते । घटत्वनिष्ठायां वाच्यत्वाभावप्रतियोगितावच्चेदकतायां स्वनिष्ठत्वसत्त्वेऽपि संयोगसंबन्धावच्छिन्नत्वाभावात् तदभावप्रयुक्तोभयाभावसत्वेन उभयाभाववत् तन्निष्ठप्रतियोगितावच्छेदकतासामान्यकत्वस्य साधनेन इष्टसिद्धिः । एवं समवायसंबन्धेन घटत्वेन वाच्यत्वं नास्ति इति प्रतीतिसिद्धस्य समवायंसबन्धावच्छिन्नघटत्वनिष्ठावच्छेदकताकवाच्यत्वनिष्ठः प्रतियोगिताकाभावस्यापि निराकारणं लभ्यते ।

 समवायसंबन्धे घटत्वप्रतियोगिकत्वसत्वेऽपि वाच्यत्वानुयोगिकत्वविरहेण उभयाभावसत्वात् घटत्वस्य पक्षता । तत्र स्वनिष्ठत्वसमवायसंबन्धावच्छिन्नत्वोभयाभाववत्प्रतियोगितावच्छेदकताकत्वं साध्यते तच्च साध्यम् प्रतियोगितावच्छेदकतायां घटत्वनिष्ठत्वाभावादेव पर्यवस्यतीति । \</

139.3\>

\<

140\>

प्रतियोगितावच्छेदकविशिष्टप्रतियोगिज्ञानस्याभावज्ञानं प्रति हेतुत्वव्यवस्थापनम् ।

 विवरणम्



 तद्विशिष्टज्ञानस्य (पृ.798) इति ग्रन्थमवतारयति - ननु समवायितया वाच्यत्वमिति (पृ.789) । \`

प्रतियोग्यवृत्तिश्च धर्मः न प्रतियोगितावच्छेदकः'

इति प्रतिज्ञावाक्यम् । तत्र \`

तत्त्वे साधकाभावात्'

इति हेतुः पूरणीय इति पूर्वमुक्तम् । तेन प्रतियोग्यवृत्तिधर्मे प्रतियोगितानवच्छेदकत्वसिद्धौ प्रतियोगितावच्छेदकत्वे साधकाभावः हेतुरिति लभ्यते । अयं च हेतुरसिद्धः । \`

समवायितया वाच्यत्वं नास्ति'

इत्याकारकः तृतीयया समवायित्वस्य वाच्यत्वनिष्ठप्रतियोगितावच्छेदकत्वावगाही प्रत्यय एव प्रतियोगितावच्छेदकत्वे साधकः । अतः साधकाभावरूपहेतुः असिद्ध इत्याशङकायां तद्विशिष्टज्ञानस्य अभावधीहेतुत्वात् इति मणिग्रन्थः (पृ.789) प्रवृत्तः । प्रतियोगितावच्छेदकविशिष्टप्रतियोगिज्ञानस्य अभावप्रत्ययं प्रति हेतुत्वात् वाच्यत्वं न समवायीति विशेषदर्शनवतां \`

वाच्यत्वं समवायी'

ति प्रतियोगितावच्छेदकविशिष्टप्रतियोगिज्ञानं न भवितुमर्हति । अतः कारणाभावात् \`

समवायितया वाच्यत्वं नास्ति'

इत्याकारकः प्रत्यय एव न संभवतीति स कथं प्रतियोगितावच्छेदकत्वसाधकः । अतः साधकाभावरूपहेतुः सिद्ध एवेति तात्पर्यम् ।

 तद्विशिष्टज्ञानस्येति (पृ.798) मणिग्रन्थस्य मिश्रानुसारिव्याख्यानम् अनुवदति - अत्र चेत्यादिना (पृ.798) । यद्यपीत्यादि (पृ.798) । प्रतियोगितावच्छेदकविशिष्टप्रतियोगिज्ञानस्य अभावधीहेतुत्वानुपगमे प्रतियोगिविषयकनिर्विकल्पकादपि \`

घटो नास्ति'

इति अभावबुद्ध्यापत्तिः इति \`

अन्यता तन्निर्विकल्पकादपि घटो नास्ति इति बुद्धयापत्तेः' (

पृ.789) इति मणिग्रन्थात् प्रतीयते । तेन सप्रकारकं प्रतियोगिज्ञानं अभावबुद्धिं प्रति हेतुः इत्येतावन्मात्रमेव लभ्यते । तच्च ज्ञानं \`

समवायि'

इत्याकारकं \`

वाच्यत्वं'

इत्याकारकमपि भवितुमहेति । उभयोरपि सप्रकारकत्वात् । तच्च ज्ञानद्वयं \`

वाच्यत्वं न समवायि'

इति विशेषदर्शनकालेऽपि भवितुमर्हति । \`

वाच्यत्वं समवायि'

इत्याकारक - वाच्यत्वत्वावच्छिन्नधर्मिकसमवायित्वप्रकारकज्ञानं प्रत्येव वाच्यत्वं न समवायि इति विशेषदर्शनस्य प्रतिबन्धकत्वात् । तथा च विशेषदर्शनकालेऽपि तत्प्रतिबध्यं यत् \`

समवायि'

इत्याकारकं \`

वाच्यत्वम्'

इत्याकारकं वा सप्रकारकं प्रतियोगिज्ञानं तत एव \`

समवायित्वेन वाच्यत्वं नास्ति'

इत्याकारकप्रतीतेः संभवात् सा प्रतीतिः समवायित्वस्य वाच्यत्वनिष्ठप्रतियोगितावच्छेदकत्वसाधिका भविष्यति । अतः साधकाभावरूपहेतुः असिद्धः इति आशङ्का ।

 समाधत्ते - तथापीत्यादिना (पृ.798) । \`

महानसीयः'

इत्याकारकात् महानसीयत्वप्रकारकात् ज्ञानात् \`

वह्निः'

इत्याकारकात् वह्नित्वप्रकारकात् ज्ञानाच्च महानसीयवह्निर्नास्तीति बुद्धिर्नोदेति । अतः \`

महानसीयवह्निर्नास्ति'

इति बुद्धइं प्रति सामान्यतः सप्रकारकंप्रतियोगिज्ञानं कारणं इति वक्तुं न शक्यते । किन्तु महानसीयत्वावच्छिन्नत्वेन वह्निनिष्ठप्रतियोगितावगाहिन्यां \`

महानसीयवह्निर्नास्ति'

इत्याकारकाभावबुद्धौ वह्नित्वावच्छिन्नविशेष्यकमहानसीयत्वप्रकारकं \`

वह्निमहानसीय'

इत्याकारकं एवं ज्ञानं हेतुः । स्वतन्त्रयोः महानसीयत्ववह्नित्वप्रकारकज्ञानयोः वह्नित्वावच्छिन्नविशेषकमहानसीयत्व - प्रकारकत्वविरहात् तादृशज्ञानाभ्यां महानसीयवह्निर्नास्ति इति बुद्धिर्न भवति । एवमेव \`

समवायित्वेन वाच्यत्वं नास्ति'

इत्याकारिकायां सामवायित्वावच्छिन्नत्वेन वाच्यत्वनिष्ठप्रतियोगितावगाहिन्यां बुद्धौ वाच्यत्वत्वावच्छिन्नधर्मिकसमवायित्वप्रकारकज्ञानं \`

वाच्यत्वं समवायि'

इत्याकारकं हेतुः । तच्च ज्ञानं \`

वाच्यत्वं न समवायि'

इति विशेषदर्शनदशायां य भवितुमर्हति । वाच्यत्वत्वावच्छिन्नधर्मिकसमवायित्वप्रकारकबुद्धिं प्रति वाच्यत्वत्वावच्छिन्नधर्मिकसमवायित्वाभावप्रकारकज्ञानस्य प्रतिबन्धकत्वात् । अतः \`

समवायित्वेन वाच्यत्वं नास्ति'

इति साधकप्रतीतेः अभावात्'

इति सुष्टूक्तमिति भावः ।

 ननु \`

समवायितया वाच्यत्वं नास्ति'

इति प्रतीतिः वाच्यत्वे समवायित्वाभावम् अवगाहते । अतः ईदृशी प्रतीतिः विशेषदर्शनदशायामपि भवितुमर्हतीत्याशङ्क्य तथा सति व्यधिकरणधर्मस्य अवच्छेदकत्वं न सिद्ध्येत् इत्याह---तत्र तस्या (पृ.798) इत्यादिना । \</

140\>

\<

141.1\>

मिश्रानुसारिव्याख्याने अनुपपत्तिशङ्का ।

 विवरणम्



 अस्मिन् मिश्रव्याख्याने अनुपपत्तिमुद्भाव्य तत्र समाधानं वक्ष्यन् आदौ विस्तरेण अनुपपत्तिमनुवदति - अत्र इयमनुपपत्तिरवतरति (पृ.801) इत्यादिना । तद्धर्मावच्छिन्नतन्निष्ठप्रतियोगिताकाभावबुद्धिं प्रति तद्धर्मप्रकारकतद्विशेष्यकज्ञानं हेतुरिति कार्यकारणभावः न संभवति । घटत्वप्रकारेण यत्किञ्चिद्घटज्ञानादपि \`

घटो नास्ति'

इत्याकारकयावद्घटाभावविषयकवुद्धेरुत्पत्या घटत्वप्रकारकयावद्घटज्ञानरूपहेत्वभावेन व्यतिरेकव्यभिचारात् । उक्तकार्यकारणभावस्य संभवेऽपि \`

वाच्यत्वं न समवायि'

इति विशेषदर्शनकाले किञ्चिद्धर्मानवच्छिन्नवाच्यत्वनिष्ठविशेष्यतानिरूपितसमवायित्वनिष्ठप्रकारताशालिंभ्रमस्य संभवेन तद्वलात् \`

समवायितया वाच्यत्वं नास्ति'

इति प्रतीतेः संभवात् । तादृशकार्यकारणभावस्य अकिंचित्करत्वात् ।

 न च वह्नित्वधर्मितावच्छेदककेति (पृ.801) । निर्धर्मितावच्छेदककमहानसीयत्वप्रकारकज्ञानात् \`

महानसीयवह्निर्नास्ति'

इति बुद्धेरनुत्पत्या तद्धर्मसमानाधिकरण - तद्धर्मांवच्छिन्नप्रतियोगिताकाभावबुद्धिं प्रति तद्धर्मावच्छिन्नधर्मिकतद्धर्मप्रकारकज्ञानं कारणमिति वक्तव्यम् । वन्हित्वसमानाधिकरणमहानसीयत्वावच्छिन्नप्रतियोगिताकाभावबुद्धौ वह्नित्वावच्छिन्नविशेष्यक - महानसीयत्व - प्रकारकज्ञानस्य हेतुत्वात् \`

वह्निर्महानसीयः'

इत्याकारकज्ञानं विना विशृंखलात् \`

महानसीय'

इति ज्ञानात् \`

महानसीयवह्निर्नास्ति'

इति बुद्धेः नापत्तिः । एवं च वाच्यत्वत्वसमानाधिकरणा समवायित्वावच्छिन्ना या प्रतियोगिता तन्निरूपकाभावबुद्धिं प्रति वाच्यत्वत्वावच्छिन्न - धर्मिक - समवायित्वप्रकारकज्ञानस्य अपेक्षितत्वात् विशेषदर्शनदशायां तादृशज्ञानस्य असंभवात् कथं समवायितया वाच्यत्वं नास्तीति बुद्धिर्भवितुमर्हति इति भावः ।

 विशृंखलेति (पृ.801) । निर्धर्मितावच्छेदककेत्यर्थः । तद्धर्मसमानाधिकरणेति (पृ.801) प्रतियोगितायाम् (पृ.801) अन्वेति । तद्धर्मसमानाधिकरणा तद्धर्मावच्छिन्ना या प्रतियोगिता तन्निरूपकाभावबुद्धौ इत्यर्थः ।

 समाधत्ते---महानसीयवह्नित्वाद्यवच्चिन्नेति (पृ.802) । उक्तकार्यकारणभावोऽपि न संभवति । महानसीयवह्निर्नास्तीति या बुद्धिः सा महानसीयत्वावच्छिन्नप्रतियोगिताकाभावं विषयीकरोति । तस्यां च प्रतियोगितायां वह्नित्वसमानाधिकरणत्ववत् द्रव्यत्वसमानाधिकरणत्वमपि वर्तते । अतः सा बुद्धिः द्रव्यत्वसमानाधिकरणमहानीसयत्वावच्छिन्नप्रतियोगिताकाभावविषयिणी इति द्रव्यत्वावच्छिन्नधर्मिकमहानसीयत्वप्रकारकज्ञानमपि तादृशबुद्धौ अपेक्षणीयं स्यात् । तथा च तद्धर्मसमानाधिकरणतद्धर्मावच्छिन्नप्रतियोगिताकाभावबद्धौ तद्धर्मावच्छिन्नधर्मिकतद्धर्मप्रकारकज्ञानं कारणमिति कार्यकारणभावः न संभवति । किन्तु पूर्वोक्तरीत्यैव कार्यकारणभावः । तत्र च अनुपपत्तिः अस्त्येवेति भावः । \</

141.1\>

\<

141.2\>

मिश्रानुसारिव्याख्याने अनुपपत्तिशङ्का ।

 विवरणम्



 पुनःशङ्कते अथ तद्धर्मवद्वृत्तित्वेनेति (पृ.803) । तद्घर्मवद्वृत्तित्वेन भासमानायां प्रतियोगितायां तद्धर्मावच्छिन्नत्वावगाहिनी या अभावबुद्धिः तां प्रति तद्धर्मावच्छिन्नधर्मिक-तद्धर्मप्रकारकज्ञानं हेतुरिति कार्यकारणभावः । \`

महानसीयवह्निर्नास्ति'

इत्यत्र प्रतियोगिविशेषणतापन्नस्य महानसीयत्वस्य स्वावच्छिन्नवन्हिवृत्तिप्रतियोगिताकत्वसंबन्धेन नञर्थाभावेऽन्वयात् वन्हित्ववद्वृत्तित्वेन संसर्गघटकतया भासमानायां प्रतियोगितायां महानसीयत्वावच्छिन्नत्वं अवगाहते इयं बुद्धिः । न तु द्रव्यत्ववद्वृत्तित्वेन भासमानप्रतियोगितायाम् । संसर्गघटकप्रतियोगितायां द्रव्यत्ववद्वृत्तित्वस्य अभानात् । तथा च \`

महानसीयवह्निर्नास्ति'

इति बुद्धौ वह्नित्वावच्छिन्नधर्मिकमहानसीयत्वप्रकारकज्ञानमेवापेक्षितम् । न तु द्रव्यत्वावच्छिन्नधर्मिकमहानसीयत्वप्रकारकज्ञानम् । अतो न पूर्वोक्ता अनुपपत्तिः । \`

समवायितया वाच्यत्वं नास्ति'

इति बुद्धौ तृतीयार्थस्य अवच्छिन्नत्वस्य वाच्यत्वत्ववद्वृत्तित्वेन भासमानायां प्रतियोगितायामेव भानात् वाच्यत्वत्वावच्छिन्नधर्मिकसमवायित्वप्रकारकज्ञानमपेक्षितमिति भावः ।

 धर्मान्तरविशेषितेति (पृ.804) । द्रव्यत्वविशेषितेत्यर्थः । तर्हि इत्यादि । (पृ.804) \`

तद्धर्मवद्वृत्तित्वेन'

इत्यादिना प्रदर्शितं बुद्धिविशेषं प्रत्येव तादृशज्ञानस्य कारणत्वात् अभावप्रत्यक्षसामान्यं प्रति तस्य अकारणत्वात् प्रतियोगितावच्चेदकप्रकारकज्ञानं विनापि अभावप्रत्यक्षसामान्यापत्तिः इति दोषः । किंच प्रतियोगिविशिष्टाभावबुद्धिं प्रति प्रतियोगितावच्छेदकप्रकारकज्ञानस्य न स्वातन्त्र्येण कारणत्वम्,

किंतु विशिष्टबुद्धिं प्रति विशेषणतावच्छेदकप्रकारकज्ञानविधयैव कारणत्वम् ।

 अस्तु वा इत्यादि (पृ.804) । \`

महानसीयवह्निर्नास्ति'

इति बुद्धी प्रतियोगित्वे वह्नित्वसामानाधिकरण्यं भासते इति तदनुरोधेन तद्धर्मवद्वृत्तित्वेन भासमानप्रतियोगित्वे तद्धर्मावच्छिन्नावगाहिबुद्धिं प्रति तद्धर्मधर्मितावच्छेदककतद्धर्मप्रकारकज्ञानं हेतुः इति कार्यकारणभावः अस्तु नाम । \`

समवायित्वेन वाच्यत्वं नास्ति'

इत्यत्र तु सः कार्यकारणभावः न कल्प्यते । संबन्धघटकतया भासमाने प्रतियोगित्वे वाच्यत्वत्ववद्वृत्तित्वस्य भानं नास्ति इति वक्तुं शक्यत्वात् इति भावः । स्वावच्छिन्नप्रतियोगिताया इति (पृ.804) । समवायित्वावच्छिन्नप्रतियोगिताया इत्यर्थः । \</

141.2\>

\<

142\>

मिश्रानुसारिव्याख्याने अनुपपत्तिशङ्कायाः समाधानम् ।

 विवरणम्



 अत्रेदं समाधानमवधेयमिति (पृ.805) । तदुभयधर्मावच्छिन्नप्रतियोगिताकाभावबुद्धिं प्रति तदुभयैकतरधर्मावच्छिन्नविशेष्यकतदितरप्रकारकज्ञानं कारणम् । यथा महानसीयवन्हिः नास्ति'

इत्याकारिकायां महानसीयत्ववन्हित्वोभयावच्छिन्नप्रतियोगिताकाभावबुद्धौ तदेकतरवह्नित्वावच्छिन्नविशेष्यकतदितरमहानसीयत्वप्रकारकज्ञानं कारणम् । अतः विशृङ्खलमहानसीयत्वप्रकारकज्ञानात् \`

महानसीयवह्निर्नास्ति'

इति बुद्धेः नापतिः । \`

समवायितया वाच्यत्वं नास्ति'

इति प्रतीतौ व्यधिकरणे समवायित्वे समानाधिकरणे वाच्यत्वत्वे च उभयत्र प्रतियोगितावच्छेदकत्वं पर्याप्तमिति वक्तव्यम् । यदि समवायित्वमात्रं प्रतियोगितावच्छेदकं स्यात्,

वाच्यत्वत्वप्रकारकज्ञानं विनापि \`

समवायितया वाच्यत्वं नास्ति'

इति प्रतीत्यापत्तिः ।

 किं अत्र \`

समवायितया वाच्यत्वं नास्ति'

इति प्रतीतेः \`

समवायिवाच्यत्ववदिदम्'

इत्याकारकभ्रमात्मकज्ञानं प्रति प्रतिबन्धकत्वमिष्टम् । तच्च समवायित्व - वाच्यत्वत्व - उभयोः प्रतियोगितावच्छेदकत्वपर्याप्त्यवगाहने एव उपपद्यते । केवलं समवायित्वनिष्ठप्रतियोगितावच्छेदकताकाभावबुद्धेः तादृशभ्रमप्रतिबन्धकत्वे \`

समवायितया प्रमेयत्ववाच्यत्वोभयं नास्ति'

इति निश्चयस्यापि प्रतिबन्धकत्वप्रसङ्गात् । एवं च \`

समवायितया वाच्यत्वं नास्ति'

इति समवायित्व-वाच्यत्वत्व-उभयावच्छिन्नप्रतियोगिताकाभावबुद्धौ वाच्यत्वत्वावच्छिन्नधर्मिकसमवायित्वप्रकारकज्ञानस्य हेतुत्वेन \`

वाच्यत्वं न समवायि'

इति विशेषदर्शनदशायां तादृशज्ञानरूपकारणाभावात् \`

समवायितया वाच्यत्वं नास्ति'

इति प्रतीतेरसंभवात् सा प्रतीतिः कथं व्यधिकरणधर्मस्य प्रतियोगितावच्छेदकत्वसाधिका स्यात् इति भावः ।

 न च विलक्षणवाच्यत्वप्रकारतेति (पृ.806) । प्रकारताया एव पर्याप्तिः अङ्गीक्रियते माघवात् । न तु प्रतियोगिविशेषणे अवच्छेदकतापि । तत्संबन्धस्वीकारे गौरवात् । एवं च \`

समवायिवाच्यत्ववदिदं'

इति बुद्धिं प्रति वाच्यत्वपर्याप्तप्रकारतानिरूपकसमवायित्वनिष्ठावच्छेदकताकाभावबुद्धिः प्रतिबन्धिका । \`

समवायितया प्रमेयत्व-वाच्यत्व-उभयं नास्ति'

इति प्रतीतौ अभावांशे प्रमेयत्व-वाच्यत्वयोः उभयोः प्रकारत्वात् वाच्यत्वपर्याप्तप्रकारताकत्वं तादृशप्रतीतेः नास्तीति न तस्याः समवायिवाच्यत्ववदिदमिति भ्रमप्रतिबन्धकत्वं इति न च वाच्यम् । यतः तद्धर्मे अभावप्रतियोगितावच्छेदकत्वपर्याप्तिः तदवच्चिन्नस्य अभावविरोधित्वप्रयोजिका । अतः तद्धर्मे अभावप्रतियोगितावच्छेदकत्वावगाहित्वमेव अभावबुद्धेः तदवच्छिन्नविशिष्टज्ञानं प्रति प्रतिबन्धकतायां तन्त्रम् । यथा महानसीयत्ववह्नित्वयोः अभावप्रतियोगितावच्छेदकत्वावगाहित्वात् \`

महानसीयवह्निर्नास्ति'

इति प्रतीतेः सा महानसीयत्ववन्हित्व - उभयविशिष्टवत्ताज्ञानं प्रति प्रतिबन्धका भवति । \`

समवायितया वाच्यत्वं नास्ति'

इति प्रतीतिः समवायित्वमात्रे प्रतियोगिताव्चछेदकत्वम् अवगाहते । न तु वाच्यत्वत्वेऽपि इत्युक्तौ \`

समवायितया वाच्यत्व-प्रमेयत्व-उभयं नास्ति'

इति प्रतीतेः \`

समवायितया वाच्यत्वं नास्ति'

इति प्रतीतेश्च विशेषाभाववात् \`

समवायितया वाच्यत्व नास्ति'

इति प्रतीतिरेव \`

समवायिवाच्यत्ववदिदम्'

इति बुद्धिप्रतिबन्धिका । न तु \`

समवायितया वाच्यत्वप्रमेयत्वोभयं नास्ति'

इति प्रतीतिरिति कथं वक्तुं शक्यते । केवलं प्रकारताख्यविषयतावैचित्र्यात् इति तु न युक्तम् । तथा सति समानाधिकरणधर्मावच्छिन्नाभावविषयिण्याः \`

घटो नास्ति'

इत्यादिबुद्धेरपि घटत्वांशे प्रतियोगितावच्छेदकावगाहित्वं विलीयेत । तादृशबुद्धेः घटत्वविशिष्टवत्ताबुद्धिप्रतिबन्धकत्वानुरोधादेव प्रतियोगितावच्छेदकतावमाहित्वम् । प्रकारताविशेषस्य प्रतिबन्धकताबीजत्वे सति \`

कपालसमवेतद्रव्यं नास्ति', \`

नीलघटो नास्ति'

इत्यादिप्रतीतिव्यावृत्तः यः घटत्वविशिष्ट-घटनिष्ठप्रकारताविशेषः तस्यैव घटत्वविशिष्टवत्ताबुद्धिप्रतिबन्धकताप्रयोजकत्वसंभवेन घटत्वस्य प्रतियोगितावच्छेदकत्वं अप्रयोजकमिति \`

घटो नास्ति'

इति प्रतीतेः घटत्वे प्रतियोगितावच्छेदकत्वावगाहित्वं न स्यात् । एवं च \`

घटो नास्ति'

इति बुद्धेः प्रतिबन्धकत्वानुसारेण घटत्वे प्रतियोगितावच्छेदकत्वावगाहित्ववत् \`

समवायितया वाच्यत्वं नास्ति'

इति बुद्धेरपि \`

समवायिवाच्यत्ववदिदम्'

इति बुद्धिप्रतिबन्धकत्वानुसारेण वाच्यत्वत्वांशे प्रतियोगितावच्छेदकत्वावगाहित्वं आवश्यकमिति \`

समवायितया वाच्यत्वं नास्ति'

इति बुद्धेः समवायित्व - वाच्यत्वत्व - उभयावच्छिन्नप्रतियोगिताकाभावविषयकतया तादृशबुद्धिं प्रति वाच्यत्वत्वावच्छिन्नधर्मिक-समवायित्वप्रकारकज्ञानस्य अपेक्षिततया विशेषदर्शनकाले तादृशज्ञानासंभवेन \`

समवायितया वाच्यत्वं नास्ति'

इति बुद्धिरपि न संभवति इति भावः । \</

142\>

\<

143\>

प्रतियोगिविशेषणतापन्नस्यैव प्रतियोगितावच्छेदकत्वमिति निरूपणम् ।

 विवरणम्



 अथ यत्त्वतत्वाननुगमेनेत्यादि । यत्तच्छब्दघटितकार्यकारणभावस्थले यत्तच्छब्दार्थयोः व्यक्तिविशेषविश्रान्तत्त्वेन सर्वसाधारण्येन कार्यकारणभावो न संभवतीति प्रतियोगितावच्छेदकभेदेन प्रतियोगितावच्छेदकप्रकारकज्ञानस्य भिन्नभिन्नैव कार्यकारणभावः वक्तव्यः । तथा च महानसीयत्ववह्नित्व-उभयरूपसमानाधिकरणधर्मावच्छिन्नप्रतियोगिताकाभावविषयकप्रत्यक्षं प्रत्येव वह्नित्वावच्छिन्नविशेष्यक - महानसीयत्वप्रकारकज्ञानत्वेन कारणत्वम् । व्यधिकरणसमवायित्वसमानाधिकरण वाच्यत्वत्व - उभयावच्छिन्नप्रतियोगिताकाभावबुद्धिं प्रति तु वाच्यत्वत्वावच्छिन्नधर्मिकसमवायित्वप्रकारकज्ञानत्वेन कारणत्वं न कल्प्यते । \`

समवायी नास्ति'

इति प्रतीतिसिद्धसमवायित्वावच्छिन्नप्रतियोगिताकाभावप्रत्यक्षत्वावच्छिन्नं प्रति क्लृप्तं यत् समवायित्वप्रकारकज्ञानत्वेन कारणत्वम् तेनैव \`

समवायितया वाच्यत्वं नास्ति'

इति प्रत्यक्षस्यापि उपपत्तेः वाच्यत्वत्वावच्छिन्नविशेष्यकसमवायित्वप्रकारकज्ञानस्य अपेक्षा नास्तीति प्रश्यः ।

 समाधानं तु---प्रतियोगिविशेषणतापन्नस्य धर्मस्यैव प्रतियोगितावच्छेदकत्वं अभावप्रतीत्या विषयीक्रियते । न तु स्वातन्त्र्येण भासमानस्य धर्मस्य इति नियमेव व्यधिकरणधर्मावच्छिन्नाभावप्रतीतिरपि \`

सयवायिवाच्यत्वं नास्ति'

इत्याकारिकैव - इति वक्तव्यम् । तस्याश्च प्रतीतेः सयवायित्वविशिष्टवाच्यत्ववैशिष्ट्यावगाहितया विशिष्टवैशिष्ट्यावगाहिबुद्धौ विशेषणतावच्छेदकप्रकारकविशेषणविशेष्यकज्ञानस्यैव कारणत्वेन विशेषणतावच्छेदकसमवायित्व-वाच्यत्वत्व-प्रकारकाभ्यां विशकलितज्ञानाभ्यां \`

समवायि वाच्यत्वं नास्ति'

इत्यावारिकायाः समवायित्वविशिष्टवाच्यत्वत्वावच्छिन्नवैशिष्ट्यावमाहिबुद्धेः अनुपपत्या तदानीं तादृशबुद्ध्यापत्तिवारणाय \`

समवायिवाच्यत्वं नास्ति'

इति प्रत्यक्षं प्रत्यपि वाच्यत्वत्वावच्छिन्नधर्मिक-समवायित्वप्रकारकज्ञानस्य हेतुतायाः आवश्यकत्वात् विशेषदर्शपदश्चायां तादृशहेतुविरहेण \`

समवायिवाच्यत्वं नास्ति'

इति प्रतीतेरसंभवात् सा प्रतीतिः व्यदिकरणधर्मस्य व प्रतियोगितावच्छेदकत्वासाधिका इति भावः । \</

143\>

\<

144.1\>

विशेषणतावच्छेदकप्रकारकज्ञानस्य विशिष्टवैशिष्ट्यधीहेतुत्वनिरूपणम् ।

 विवरणम्



 तद्विशिष्टज्ञानस्य अभावधीहेतुत्वात् (पृ.789) इति मणिग्रन्थस्य प्रतियोगितावच्छेदकविशिष्टप्रतियोगिज्ञानस्य अभावप्रत्ययहेतुत्वात् इत्येव यथाश्रुतार्थः । तं परित्यज्य \`

विशेषणतावच्छेदकविशिष्टज्ञानस्य विशिष्टवैशिष्ट्यप्रत्ययहेतुत्वात्'

इति दीधितिकृतां व्याख्यानं अनुचितम् इत्याशङ्क्य तथा व्याख्यानस्य औचित्यं प्रदर्शयति---अत्र चेत्यादिना । विशिष्टवैशिष्ट्यावगाहिबोधं प्रति विशेषणतावच्छेदकप्रकारकज्ञानस्य हेतुत्वं ये नाङ्गीकुर्वन्ति,

तेषां मते घटत्वप्रकारकज्ञानं विनापि घटत्वनिर्विकल्पकात् \`

घटो नास्ति'

इति प्रतीतिः यथा भवति,

तथा निर्धर्मितावच्छेदकसमवायित्वप्रकारक \`

समवायि'

इत्यादि ज्ञानादपि समवायित्वावच्छिन्न-वाच्यत्वाभावविषयकः \`

समवायि वाच्यत्वं नास्ति'

इति प्रत्ययः भवितुमर्हति । अतः वाच्यत्वत्वावच्छिन्नधर्मिंकसमवायित्वप्रकारकज्ञानत्वेन प्रतियोगिज्ञानस्य अभावप्रत्यक्षहेतुत्वं न सिद्ध्यतीति विशिष्टवैशिष्ट्यबोधे विशेषणतावच्छेदकप्रकारकज्ञानस्य हेतुत्वं अङ्कीकुर्वतां मतं अवलम्ब्यैव मणिग्रन्थः प्रवृत्तः । तदनुसारेण अभावलौकिकप्रत्यक्षं प्रति प्रतियोगितावच्छेदकविशिष्टप्रतियोगिज्ञानस्य कारणत्वात् तादृशकारणविरहपरतयैव मूलग्रन्थो व्याख्यातव्यः । तथा व्याख्यानमपि अभावप्रत्यक्षत्वावच्छिन्नं प्रति प्रतियोगितावच्छेदकविशिष्टप्रतियोगिताज्ञानं कारणं इति विशेषकार्यकारणभावस्य उपजीव्यः यः विशिष्टवैशिष्ट्यबोधत्वावच्छिन्नं प्रति विशेषणतावच्छेदकविशिष्टज्ञानं कारणमिति सामान्यकार्यकारणभावः तद्बाधप्रदर्शनेनैव निर्वहति । अतः \`

अभावधीहेतुत्वात्'

इत्यस्य अभावधिया अपेक्षणीयत्वात् इत्यर्थः । तथा च प्रतियोगितावच्छेदकविशिष्टप्रतियोगिज्ञानस्य अभावधिया अपेक्षणे विशिष्टवैशिष्ट्यबोधे विशेषणतावच्छेदकविशिष्टविशेषणज्ञानस्य हेतुत्वमेव हेतुः इत्याशयेन दीधितौ विशेषणतावच्छेदकविशिष्टज्ञानस्य विशिष्टवैशिष्ट्यप्रत्ययहेतुत्वात् इत्युक्तम् । अत्र कार्यतावच्छेदककोटौ अभावविषयकत्वं अविवक्षितम् । अभावधीनिष्ठा या विशिष्टवैशिष्ट्यबोधत्वावच्छिन्ना जन्यता तन्निरूपितजनकताश्रयस्य विशेषणतावच्छेदकप्रकारकज्ञानस्याभावात् \`

समवायितया वाच्यत्वं नास्ति'

इति प्रतीतेः व्यधिकरणधर्मावच्छिन्नाभावावगहित्वं न संभवतीति मूलग्रन्थस्य तात्पर्यम् । न तु विशिष्टवैशिष्ट्यबोधनिरूपितहेतुत्वं उपजीव्य कल्पनीयः यः अभावबुद्धिप्रतियोगिज्ञानयोः कार्यकारणभावः तत्परतया मूलव्याख्यानं उचितमिति दीधितिकाराशयः ।

 इदमत्राकूतम्---\`

तद्विशिष्टज्ञानस्य'

इत्यादि मणिग्रन्थात् अभावविषयकबुद्धित्वावच्छिन्नं प्रति प्रतियोगितावच्छेदकविशिष्टप्रतियोगिविषयकज्ञानत्वेन पृथक् कार्यकारणभावः अस्तीति प्रतीयते,

तत्तु न युक्तम् । विशिष्टवैशिष्ट्यावगाहिबुद्धित्वावच्छिन्नं प्रति विशेषणतावच्छेदकप्रकारकज्ञानत्वेन सामान्यकार्यकारणभावस्य आवश्यकत्वात् तद्बलादेव प्रतियोगितावच्छेदकप्रकारकप्रतियोगिज्ञानशून्यकाले अभावबुद्धेः वारणसंभवात् । अतः मणिग्रन्थस्यापि सामान्यकार्यिकारणभावे एव तात्पर्यम् । प्रतियोगिता वच्छेदकविशिष्टप्रतियोगिज्ञानस्य विशेषणतावच्छेदकविशिष्टविशेषणज्ञानत्वेनैव कारणत्वम् । अभावधीहेतुत्वात् (पृ.789) इति प्रकृते प्रकृताभिप्रायम् । न तु अभावविषयकत्वस्य कार्यतावच्छेदकत्वाभिप्रायम् इति । \</

144.1\>

\<

144.2\>

विशेषणतावच्छेदकप्रकारकज्ञानस्य विशिष्टवैशिष्ट्यधीहेतुत्वनिरूपणम् ।

 विवरणम्



 भवतु प्रतियोगितावच्छेदकविशिष्टज्ञानस्य विशेषणतावच्छेदकप्रकारकज्ञानत्वेनैव अभावधीहेतुत्वम् । तावता \`

समवायिवाच्यत्वं नास्ति'

इति व्यधिकरणधर्मावच्छिन्नाभावबुद्धौ \`

समवायिवाच्यत्वं'

इति ज्ञानस्य कारणत्वं कथं सिद्ध्यतीति शङ्कायामाह---अयं भाव इति । (पृ.814) वाच्यत्वं समवायि इति ज्ञानं विना \`

समवायि वाच्यत्ववान् अयम्'

इति समवायित्वविशिष्टवाच्यत्ववैशिष्ट्यावगाहिज्ञानं नोत्पद्यते । तदनुसारेण वाच्यत्वत्वविशिष्टनिरूपितत्वेन भासमाने वैशिष्ट्ये समवायित्वावच्छिन्ननिरूपितत्वावगाहिज्ञानं प्रति वाच्यत्वत्वावच्छिन्नधर्मिंकसमवायित्वप्रकारकज्ञानं कारणम् इति कार्यकारणभावो वक्तव्यः । \`

समवायिवाच्यत्वत्ववान् अयम्'

इति ज्ञाने वाच्यत्वत्वविशिष्टनिरूपितत्वं मतुबर्थे वैशिष्ट्ये भासते । अत्रैव समवायित्वविशिष्टनिरूपितत्वमपि भासते । अतः तत्र \`

वाच्यत्वं समवायि'

इत्याकारकज्ञानस्य अपेक्षा । तथैव \`

समवायि वाच्यत्वं नास्ति'

इति बुद्धौ अभावनिष्ठे अनुयोगितारूपे वैशिष्ट्ये वाच्यत्वत्वविशिष्टनिरूपितत्वेन भासमाने समवायित्वविशिष्टनिरूपितत्वावगाहिन्यां बुद्धावपि \`

वाच्यत्वं समवायि'

इत्याकारकं ज्ञानं अवश्यमपेक्षितम् । तादृशज्ञानविरहात् \`

समवायि वाच्यत्वं नास्ति'

इति बुद्धिरपि नोत्पतुमर्हति इति । \</

144.2\>

\<

145.1\>

अभावबद्धेर्विशिष्टवैशिष्ट्यावगाहित्वसमर्थनम् ।

 विवरणम्



 \`

वैशिश्ट्यांशे'

इत्यस्य समवायित्वावच्छिन्नप्रतियोगिताकत्वेऽन्वयः । \`

समवायिवाच्यत्वंनास्ति'

इति यदि व्यधिकरणधर्मावच्छिन्नाभावावगाहि बुद्धिः स्यात्,

तदा तादृशबुद्धौ वाच्यत्वत्वस्य समवायित्वधर्मितावच्छेदकतया भानात्,

वाच्यत्वत्वावच्छिन्ने विशेषणतया समवायित्वभानात् वाच्यत्वत्वनिष्ठा या धर्मितावच्छेदकता तन्निरूपके वाच्यत्वे विशेषणतापन्नं यत् समवायित्वं तदवच्छिन्नप्रतियोगिताकत्वस्य अनुयोगितारूपवैशिष्ट्ये भानात् तादृशबुद्धिं प्रति वाच्यत्वत्वावच्छिन्नधर्मिकसमवायित्वप्रकारकज्ञानस्य अपेक्षा स्यात् । अस्माभिस्तु व्यधिकरणधर्मावच्छिन्नाभावबुद्धिः \`

समवायितया वाच्यत्वं नास्ति'

इत्याकारिकैव स्वीक्रियते । अस्यां बुद्धौ वाच्यत्वत्वावच्छिन्ने समवायित्वं विशेषणतया न भासते;

किन्तु तद्विशेषणतानापन्नमेव समवायित्वं स्वावच्छिन्नप्रतियोगिताकत्वसंबन्धेन अभावे विशेषणतया भासते इत्यङ्गीक्रियते ।

 अथवा वाच्यत्वस्य अभावांशे संसर्गरूपायां प्रतियोगितायां समवायित्वावच्छिन्नत्वं भासते । अतः कीदृशबुद्धेः समवायित्वविशिष्टवाच्यत्ववैशिष्ट्यावगाहित्वाभावात् एतादृशबुद्धिं प्रति \`

वाच्यत्वं समवायि'

इति ज्ञानं नापेक्षितम् इति आशङ्कायां अभावप्रत्ययो हि (पृ.811) इति दीधितिग्रन्थः प्रवृत्त इति भावः ।

 अभावप्रत्ययः सर्वोऽपि प्रतियोगिविशेषणतापन्नस्यैव धर्मस्य प्रतियोगितावच्छेदकत्वं अवगाहते । न तु प्रतियोगिविशेषणतानापन्नस्य । \`

घटो नास्ति'

इत्येव प्रतीतेः । \`

घटत्वेन घटो नास्ति'

इति स्वातन्त्र्येण अभावांशे घटत्ववैशिष्ट्योल्लेखरहिततया एव प्रतीतेः इति यावत् ।

 एवं च स्वातन्त्र्येण समवायित्ववैशिष्ट्योल्लेखवती \`

समवायितया वाच्यत्वं नास्ति'

इति अभावप्रतीतिः नास्त्येव । यदि स्यात् सा व्यधिकरणधर्मस्य प्रतियोगितावच्छेदकत्वं साधयेत् । \`

समवायिवाच्यत्वं नास्ति'

इति प्रतीतिस्तु \`

वाच्यत्वं समवायि'

इति ज्ञानं विना न भवितुमर्हति । अतः साधकाभावात् व्यधिकरणधर्मस्य अभावप्रतियोगितावच्छेदकत्वं नास्तीति तात्पर्यम् । \</

145.1\>

\<

145.2\>

अभावबद्धेर्विशिष्टवैशिष्ट्यावगाहित्वसमर्थनम् ।

 विवरणम्



 अथ व्यधिकरणधर्मस्येत्यादि (पृ.811) । व्यधिकरणधर्मावच्छिन्नाभावबुद्धावपि व्यधिकरणधर्मस्य प्रतियोगिविशेषणतयैव बानमङ्गीक्रियते,

न तु स्वातन्त्र्येण । न च तथा सति तादृशबुद्धेः समवायित्वरूप - व्यधिकरणधर्मविशिष्ट - वाच्यत्ववैशिष्ट्यावगाहितया तां प्रति विशेषणतावच्छेदकसमवायित्वप्रकारकवाच्यत्वविशेषणज्ञानस्य कारणत्वात् तादृशज्ञानं विना कथं व्यधिकरणधर्मावच्छिन्नबुद्धिः इति वाच्यम् । प्रमात्मकस्य \`

वाच्यत्वं समवायि'

इत्याकारकस्य विशेषणतावच्छेदकप्रकारकस्य ज्ञानस्य संभवात् तद्दशायामेव व्यदिकरणधर्मावच्छिन्नबुद्धेः अङ्गीकारात् ।

 न च---\`

वाच्यत्वं न समवायि'

इति विशेषणदर्शनकाले \`

वाच्यत्वं समवायि'

इति भ्रमः कथं भवितुमर्हति । विशेषदर्शनस्य तादृशभ्रमप्रतिबन्धकत्वात् - इति वाच्यम् । बाधके विशेषदर्शने सत्यपि आहार्यस्य भ्रमस्य संभवात् । न च अनाहार्यमेव विशेषणतावच्छेदकप्रकारकज्ञानं विशिष्टवैशिष्ट्यप्रत्यये हेतुः । अतः आहार्यविशेषणतावच्छेदकप्रकारकभ्रमात् कथं व्यधिकरणधर्मावच्छिन्नाभावबुद्धिः भवितुमर्हतीति वाच्यम् । तर्हि विशेषदर्शनकालीनायाः \`

समवायि वाच्यत्वं नास्ति'

इति भ्रमजन्यायाः \`

समवायि वाच्यत्वं नास्ति'

इति प्रतीतिरेव समवायित्वस्य प्रतियोगितावच्छेदकत्वे प्रमाणम् । अस्याः प्रतीतेः विशिष्टवैशिष्ट्यावगाहितया विशेषणे समवायित्वे प्रतियोगितावच्छेदकत्वावगाहितायाः सर्वसंमतत्वात् ।

 न च - इयमपि प्रतीतिः वाच्यत्वे समवायित्वाभावम् अवगाहते । न तु समवायित्वावच्छिन्नवाच्यत्वाभावम् इति - वाच्यम् । तथा सति ततः पूर्वं \`

वाच्यत्वं समवायि'

इति भ्रमस्य अनावश्यकत्वात् इत्याशङ्कय अथ अवगाहते,

तर्हि भ्रम एव (पृ.811) इति दीधितौ उक्तम ।

 वास्तविकं प्रतियोगिविशेषणतापन्नधर्मवैशिष्ट्यं यस्याम अभावबुद्धौ भासते,

सैव बुद्धिः प्रमात्मकतया प्रतियोगिविशेषणतापन्ने धर्मे प्रतियोगितावच्छेदकत्वं साधयेत् । \`

समवायि वाच्यत्वं नास्ति'

इति बुद्धौ तु प्रतियोगिनि अविद्यमानस्य समवायित्वस्य अविद्यमानं वैशिष्ट्यम् अवगाहते इति भ्रमरूपतया न समवायित्वस्य अवच्छेदकत्वसाधिका ।

 एवं च तन्निष्ठ - प्रतियोगितावच्छेदकतायाः तदनुयोगिकवैशिष्ट्यप्रतियोगिताकव्याप्यत्वात् वाच्यत्वानुयोगिकवैशिष्ट्यप्रतियोगिताशून्यस्य समवायित्वस्य वाच्यत्वनिष्ठप्रतियोगितावच्छेदकत्वं न संभवतीति भावः । \</

145.2\>

\<

145.3\>

अभावबद्धेर्विशिष्टवैशिष्ट्यावगाहित्वसमर्थनम् ।

 विवरणम्



 न चैवं गवि शशशृङ्गं नास्तीत्यादि (पृ.820) । व्यधिकरणधर्मस्य अभावप्रतियोगितानवच्छेदकत्वे \`

गवि शशशृङ्गं नास्ति'

इति प्रतीतेरसिद्धिः कथम् उपयोगिनी ?

तादृशप्रतीतिः शृङ्गांशे शशीयत्वं अवगाहते वा न वा ?

यद्यवगाहते तदभावशशोयत्वाभाववति शृङ्गे शशीयत्वप्रकारकतया भ्रमरूपैव सा प्रतीतिः । तस्याश्च विषयासाधकतया शशीयत्वावच्छिन्नशृङ्गाभावासाधकत्वात् तादृशप्रतीतिनिराकरणं प्रकृतोपयोगि न भवति । यदि शृङ्गांशे शशीयत्वं न अवगाहते,

तदा शृङ्गनिष्ठप्रतियोगितावच्छेदकमपि शशीयत्वे न अवगाहते । प्रतियोगिविशेषणतापन्ने धर्म एव अभावप्रतियोगितावच्छेदकत्वावगाहनसंभवात् । उभयथापि \`

गवि शशशृङ्गं नास्ति'

इति प्रतीतेरसिद्धिरिति मूलग्रन्थः असङ्गत इति शङ्का ।

 समाधानं तु---अभ्रान्ता अपि \`

गवि शशशृङ्गं नास्ति'

इति प्रयुञ्जते । शब्दप्रयोगस्तु अर्थज्ञानं विना न संभवति । "अर्थं बुद्ध्वा शब्दरचना" इति न्यायात् । तथा च \`

गवि शशशृङ्गं नास्ति'

इति शब्दस्य मूलभूतं यत् ज्ञानं तदेव शशीयत्वावच्छिन्नशृङ्गाभावावगाहितया व्यधिकरणधर्मावच्छिन्नाभावसाधकम् । \`

गवि शशशृङ्गं नास्ति'

इति प्रतीतः गोशृङ्गाधिकरणकशशीयत्वाभावावगाहित्वावगमे तस्याः गवाधिकरणकाभावावगाहित्वानुभवविरोध इत्याशङ्कां उत्थाप्य तादृशप्रतितिरेव अभ्रान्तानां नास्ति । शृङ्गे शशीयत्वावगाहित्वेन भ्रमत्वावश्यकत्वात् ।

 ननु अभ्रान्तानां \`

गवि शशशृङ्गं नास्ति'

इति प्रतीतिः मा भूत्, \`

शशशृङ्गं नास्ति'

इति प्रतीतिस्तु भवितुमर्हति । अस्यां गवाधिकरणकत्वाभावात् । सर्वेषामेव पुरुषाणां \`

शशशृङ्गं नास्ति'

इति प्रयोगस्य दर्शनात् इत्याशङ्कायां \`

शशशृङ्गं नास्ति'

इति प्रयोगस्य दर्शनात् इत्याशह्कायां "शशशृह्गं नास्ति इति च शशेशृङ्गाभाव" इत्यर्थः इति मणिग्रन्थः प्रवृत्तः । तथा च \`

शशशृङ्गं नास्ति'

इति प्रतीतिः शृङ्गे शशीयत्वाभावमवगहते,

न तु शशीयत्वरूपव्यधिकरणधर्मावच्छिन्नशृङ्गनिष्ठप्रतियोगितकाभावम् । अतः सा प्रतीतिरपि न व्यधिकरणधर्मावच्छिन्नाभावसाधिका इति भावः ।

 ननु \`

शशशृङ्गं नास्ति'

इति शब्देन शृङ्गानुयोगिकशशीयत्वप्रतियोगिकाभावं कथं बोधयितुं शक्यते । अनुयोगिवाचकशृङ्गपदोत्तरं सप्तमीविभक्तिविरहेण आकाङ्क्षाविरहात् । सप्तम्यन्तपदसमभिव्याहृतनञ एव सप्तम्यन्तार्थानुयोगिकाभावबोधकत्वात् इति शङ्कते---यद्यपीति (पृ.820) ।

 समाधत्ते --- तथापीति (पृ.821) \`

शशशृङ्गं नास्ति'

इति वाक्यघटकपदैः तत्तत्पदार्थानामुपस्थितौ सत्यां मानस एव शृङ्गाधिकरणकशशीयत्वाभावविषयकः बोधः जायते । न तु शाब्दबोध इत्याशयः । \</

145.3\>

\<

146\>

प्रतियोगिविशेषणतापन्नस्यैव प्रतियोगितावच्छेदकत्वधीरिति नियमखण्डनम् ।

 विवरणम्



 यदि पुनः आनुभाविकः इति दीधितिग्रन्थं अवतारयति---ननु घटत्वेन घटो नास्तीत्यादिना (पृ.822) । पूर्वं प्रतियोगिविशेषणतापन्नस्यैव प्रतियोगितावच्छेदकत्वं अभावप्रत्ययः अवगाहते इति नियममवलम्ब्य व्यधिकरणधर्मस्य प्रतियोगितावच्छेदकत्वं निराकृतम् । अथ तादृशनिमय एव नास्ति इत्याक्षिप्य समाधते --- यदि पुनः इत्यादिना । तथाहिसमानाधिकरणधर्मावच्छिन्नाभावावगाही प्रत्ययः यथा \`

घटो नास्ति'

इत्याकारकः तथा \`

घटत्वेन घटो नास्ति'

इत्याकारकोऽपि अनुभवसिद्धः । तेन प्रत्ययेन प्रतियोगिविशेषणतानापन्ने तृतीयोल्लिखिते घटत्वेऽपि प्रतियोगितावच्छेदकत्वं विषयीक्रियते । तथैव \`

समवायितया वाच्यत्वं नास्ति', \`

घटत्वेन घटा नास्ति'

इत्यादि प्रत्ययोऽपि प्रतियोगिविशेषणतानापन्ने समवायित्वघटत्वादिरूपे व्यधिकरणधर्मे प्रतियोगितावच्छेदकत्वम् अवगाहते । तथा च तादृशप्रतीत्या व्यधिकरणधर्मावच्छिन्नाभावः सिद्ध्यति ।

 न च \`

घटत्वेन पटो नास्ति'

इति प्रतीतेः घटत्वावच्छिन्नपटाभावावगाहित्वे व्यधिकरणधर्मावच्छिन्नाबावः अतिरिक्तः कल्पनीय इति गौरवं स्यात् । तद्भयात् \`

घटत्वेन पटो नास्ति'

इति प्रत्ययः पटाधिकरणकं घटत्वाभावम् अवगाहते इति वाच्यम् । असति बाधके तच्छब्दोल्लेखिनी प्रतीतिः तच्छब्दप्रतिपाद्यार्थविषयिणीति नियमात् \`

घटत्वेन पटो नास्ति'

इति शब्देनोल्लिख्यमाना प्रतीतिः तादृशशब्दप्रतिपाद्यं अर्थमेव विषयीकुर्यात् । पटाधिकरणकघटत्वाभावस्तु तादृशशब्देन कथमपि प्रतिपादयितुं न शक्यते । अनुयोगिवाचकपदोत्तरं सप्तम्याः प्रतियोगिवाचकपदोत्तरं प्रथमायाश्व विरहात् । किन्तु घटत्वावच्छिन्नपटनिष्ठप्रतियोगिताकाभावमेव \`

घटत्वेन पटो नास्ति'

इति शब्दः प्रतिपादयितुं शक्नोति । तदुल्लिखिता प्रतीतिरपि तमेव अभावं बोधयेत् । नतु पटाधिकरणकपठत्वाभावमिति ।

 न च प्रतियोगितावच्छेदकविशिष्टप्रतियोगिज्ञानरूपकारणविरहात् \`

घटत्वेन पटो नास्ति'

इति प्रतीतिः कथं स्यादिति वाच्यम् । प्रतियोगितावच्छेदकविशिष्टप्रतियोगिवैशिष्ट्यम् अभावेऽवगाहमानायां बुद्धावेव प्रतियोगितावच्छेदकविशिष्टप्रतियोगिज्ञानं कारणम् । \`

घटत्वेन पटो नास्ति'

इति बुद्धिः न घटत्वविशिष्टपटवैशिष्ट्यम् अवगाहते । घटत्वावच्छिन्नत्नस्य स्वातन्त्र्येण प्रतियोगितायां अन्वयात् । तता च पटत्वावच्छिन्नविशेष्यकघटत्वप्रकारकज्ञानं विनैव \`

घटत्वेन पटो नास्ति'

इत्याकारकस्य अभावप्रत्यक्षस्य संभवात् तादृशप्रत्यक्षमेव व्यदिकरणधर्मावच्छिन्नाभावसाधकमिति भावः । \</

146\>

\<

147.1\>

प्रतियोगितावच्छेदकविशिष्टप्रतियोगिज्ञानस्याभावधीहेतुत्वखण्डनपूर्वकं व्यधिकरणधर्मावच्छिन्नाभावसाधनम् ।

 विवरणम्



 वस्तुतस्तु कुत्राप्यभावबुद्धावित्यादि (पृ.825) । कुत्राप्यभावबुद्धौ प्रतियोगितावच्छेदकविशिष्टप्रतियोगिज्ञानस्य स्वातन्त्र्येण हेतुत्वं नास्ति । न च - तस्य अहेतुत्वे प्रतियोगिज्ञानशून्यकाले \`

नास्ति'

इत्याकारकं प्रतियोग्यविषयकं अभावप्रत्यक्षं स्यात् । एवं घटत्वनिर्विकल्पकानन्तरं \`

विशिष्ये विशेषणम्'

इति रीत्या घटाभावप्रत्यक्षं स्यात् । तस्य हेतुत्वे तु तदानीम् प्रतियोगितावच्छेदकविशिष्टप्रतियोगिज्ञानविरहादेव न आपतिरिति वाच्यम् । \`

प्रतियोगिज्ञानं हेतुः'

इति स्वीकारेऽपि अभावे प्रतियोगितासबंन्धेन घटरूपप्रतियोगिभानस्य प्रतिबन्धकं यत् \`

अभावः प्रतियोगितासंबन्धेन घटाभाववान्'

इत्याकारकं बाधज्ञानं तत्काले प्रतियोग्यविषयकं अभावज्ञानं स्यात् । यद्यपि तदानीं अभावत्वावाच्छिन्ने घटरूपप्रतियोगिविषयकज्ञानं न भवितुमर्हति,

तथापि निर्धर्मितावच्छेदककप्रतिगोगिप्रकारकज्ञानं भवितुमर्हति । तथा च प्रतियोग्यविषयकः अभावप्रत्ययः न आपादयितुं शक्यते । तथापि पूर्वोंक्तबाधज्ञानदशायां प्रतियोगिधर्मितावच्छेदकतानापन्नं यत् अभावत्वं,

तत्प्रकारकस्य स्वातन्त्र्येण प्रतियोगिविषयकस्य च \`

नास्ति,

घटीयश्च'

इत्याकारकस्य समूहालम्बनप्रत्यक्षस्य आपतिः । अभावत्वावच्छिन्नधर्मिकप्रतियोग्यभावप्रकारकबाधज्ञानस्य तदवच्छिन्नधर्मिकप्रतियोगिप्रकारकबुद्धिं प्रत्येव प्रतिबन्धकत्वात् इति भावः । \</

147.1\>

\<

147.2\>

प्रतियोगितावच्छेदकविशिष्टप्रतियोगिज्ञानस्याभावधीहेतुत्वखण्डनपूर्वकं व्यधिकरणधर्मावच्छिन्नाभावसाधनम् ।

 विवरणम्



 एवं घटत्वावच्छिन्नप्रतियोगिताकाभावस्येत्यादि (पृ.826) । प्रतियोगितावच्छेदकविशिष्टप्रतियोगिज्ञानस्य अभावबुद्धिं प्रति हेतुत्वस्वीकारेऽपि यदा घटत्वावच्छिन्नप्रतियोगिताकाभावः अभावप्रत्यक्षे भासते,

तदानीं निर्विकल्पकज्ञानविषयीकृतस्य द्रव्यत्वस्य विशेष्ये विशेषणं तत्रापि विशेषणान्तरमिति रीत्या घटांशे भानप्रसङ्गः ।

 न च द्रव्यत्वप्रकारकज्ञानं विना कथं घटांशे द्रव्यत्वभानं इति वाच्यम् । द्रव्यत्वावच्छिन्नप्रतियोगिताकाभावविषयकप्रत्यक्षे एव द्रव्यत्वप्रकारकज्ञानस्य अपेक्षितत्वात् । घटत्वावच्छिन्नप्रतियोगिताकाभावप्रत्यक्षे निर्विकल्पकोपस्थितद्रव्यत्वस्य घटांशे भानापतिः दुर्वारा । तत्र घटत्वरूपप्रतियोगितावच्छेदकविशिष्टघटरूपप्रतियोगिज्ञानस्य कारणस्य सत्वेन कारणाभावात् नापत्तिः इति वक्तुं न शक्यते इति भाव;

।

 एतादृशापत्तिद्वयं वारयितुं शङ्कते --- यदि च यादृशेत्यातिना (पृ.826) । \`

घटो नास्ति'

इति बुद्धौ अभावांशे घटः प्रकारः घटांशे घटत्वं प्रकारः । घटत्वनिष्ठा या घटनिरूपिता प्रकारता तदवच्छिन्नः य धर्मः घटत्वम् । तत्र स्वावच्छिन्नप्रतियोगिताकत्वसंबन्धावच्छिन्ना स्वावच्छिन्नप्रतियोगितानिरूपितानुयोगितासंबन्धावच्छिन्ना अभावरूपधर्म्यन्तरनिरूपित प्रकारता अस्ति,

तदन्या या प्रकारता द्रव्यत्वनिष्ठा प्रकारता तन्निरूपितविशेष्यतापन्नं विशेषणं घटः तन्निष्ठविषयतानिरूपितसंसर्गतासंबन्धेन घटत्वावच्छिन्नप्रतियोगितानिरूपितानुयोगितायाः भानं प्रति अभावनिष्ठा अनुयोगिताभेदः कारणम् । अनेन इदं फलितम् अभावभीन्ने यत् विशेषणं तत्रैव विशेष्ये यत विशेषणं तत्रापि विशेषणान्तरमितिरीत्या द्रव्यत्वादिधर्मान्तरस्य भानं भवितुमर्हतीति । अतः अभावविशेषणे घटे घटत्वातिरिक्तस्य द्रव्यत्वादेर्भानं नापादयितुं शक्यते ।

 एवं प्रतियोगिनिष्ठप्रकारतानिरूपितधर्मितावच्छेदकतापन्नावृत्तिप्रकारताविशेषसंबन्धेन लौकिकप्रत्यक्षं प्रति अभावत्वभेदः कारणम् । तेन प्रतियोगिज्ञानशून्यकाले प्रतियोग्यविषयकस्य \`

नास्ति'

इत्याकारस्य अभावत्वप्रकारकप्रत्यक्षस्य नापत्तिः । तादृशप्रत्यक्षनिरूपिता या प्रकारता सा प्रतियोगिघटादिनिष्ठप्रकारतानिरूपितधर्मितावच्छेदकतानापन्ने अभावत्वे वर्तत इति धर्मितावच्छेदकतापन्नावृत्तिरेव । अभावत्वे च अभावत्वभेदो नास्तीति तादृशप्रकारतासंबन्धेन प्रत्यक्षं नापादयितुं शक्यत इति । एवं चाभावत्वान्यधर्म एव किञ्चिन्निष्ठप्रकारतानिरूपितविशेष्यतावच्छेदकतानापन्नः सन् प्रकारतया भासितुमर्हति,

यथा \`

समवायि'

इत्याद्याकारकप्रत्यये समवायित्वादिकमिति भावः । समाधतेतदा तावतैवेति (पृ.827) । \</

147.2\>

\<

147.3\>

प्रतियोगितावच्छेदकविशिष्टप्रतियोगिज्ञानस्याभावधीहेतुत्वखण्डनपूर्वकं व्यधिकरणधर्मावच्छिन्नाभावसाधनम् ।

 विवरणम्



 नचैवमित्यादि (पृ.829) । प्रतियोगितावच्छेदकविशिष्टप्रतियोगिज्ञानस्य अभावप्रत्यक्षं प्रति हेतुत्वानङ्गीकारे प्रतियोगिज्ञानं विनापि प्रतियोग्यविषयकं अभावत्वाप्रकारकं अभावत्वाप्रकारकं \`

इदम्'

इत्याद्याकारकं अभावप्रत्यक्षं स्यात् इति न च वाच्यम् । प्रतियोगिज्ञानं विना इदंत्वरूपविशेषणज्ञानसत्वे प्रतियोग्यविषयकं इदन्त्वप्रकारकं अभावविशेष्यकं प्रत्यक्षम् इष्टमेव । इदंत्वरूपविशेषज्ञानासत्त्वे अभावविषयकस्य निर्विकल्पकस्य इष्टत्वात् न कोऽपि दोषः ।

 निष्प्रकारकं अभावनिर्विकल्पकं यदि नाङ्गीक्रियते,

तदा प्रतियोगिज्ञआनं हेतुरिति स्वीकारेऽपि इदन्त्वप्रकारकाभावप्रत्यक्षं प्रसजति । न च अभावत्वप्रकारकप्रत्यक्षं प्रत्येव प्रतियोगिज्ञानं हेतुः । तदनुसारेण विशेषणानवच्छिन्नविषयतासंबन्धेन प्रत्यक्षं प्रति अभावभेदः हेतुरिति स्वीक्रियते । अतः अभावनिर्विकल्पकम् आपादयितुं न शक्यते --- इति वाच्यम् । तथा सति मयापि तादृशहेतुतास्वीकारेण अभावनिविकल्पकस्य वारणीयत्वात् । \</

147.3\>

\<

147.4\>

प्रतियोगितावच्छेदकविशिष्टप्रतियोगिज्ञानस्याभावधीहेतुत्वखण्डनपूर्वकं व्यधिकरणधर्मावच्छिन्नाभावसाधनम् ।

 विवरणम्



 प्रतियोगितावच्छेदकविशिष्टप्रतियोगिज्ञानस्य कुत्राप्यभावबुद्धौ स्वातन्त्र्येण हेतुता नास्ति इति प्रकारान्तरेण साधयति---वस्तु तस्तु इत्यादिना (पृ.830) । प्रतियोगितावच्चेदकविशिष्टप्रतियोगिज्ञानस्य स्वातन्त्र्येण अभावप्रत्यक्षं प्रति हेतुत्वाकल्पने प्रतियोगिज्ञानशून्यकाले \`

नास्ति'

इत्याकारकप्रतियोग्यविषयकप्रत्यक्षस्यापत्तिः पूर्वमाशङ्किता । इदानीं आपाद्यस्य प्रत्यक्षस्य कुत्राप्यप्रसिद्ध्यव आपतिः कर्तुं न शक्यते ।

 प्रसिद्धायाः घटो नास्तीति बुद्धेः घटत्वविशिष्टवैशिष्ट्यावगाहिन्याः प्रतियोगितावच्छेदकविशिष्टप्रतियोगिज्ञानशून्यकाले तादृशज्ञानस्य अहेतुत्वे आपत्तिः इत्यपि वक्तुं न शक्यते । विशिष्टवैशिष्ट्यावगाहिबुद्धिं प्रति विशेषणतावच्छेदकप्रकारकज्ञानस्य हेतुतया प्रतियोगितावच्छेदकघटत्वप्रकारकज्ञानशून्यकाले विशेषणतावच्छेदकघटत्वप्रकारकज्ञानस्य कारणस्य विरहात् ।

 एवं च \`

घटत्वेन घटो नास्ति'

इति प्रत्ययवत् \`

घटत्वेन पटो नास्ति'

इति प्रत्ययोऽपि स्वातन्त्र्येण घटत्वस्य प्रतियोगितावच्छेदकत्वं साधयितुं शक्नोतीति व्यधिकरणधर्मावच्छिन्नाभावसिद्धिः निष्प्रत्यूहैवेति आक्षेपः स्थितः । \</

147.4\>

\<

148\>

मिश्रोक्तव्यधिकरणधर्मावच्छिन्नाभावनिराकरणप्रकारस्य खण्डनपूर्वकं तादृशाभावस्थापनम् ।

 विवरणम्



 व्यधिकरणधर्मांवच्छिन्नाभावनिराकरणपरं मार्गान्तरमपि अनूद्य दूषयति - यस्तु इत्यादिना ।

 विशेष्यतासंबन्धेन अभावप्रतीतिं प्रति अनाहार्यंप्रतियोगितावच्छेदकविशिष्टप्रतियोगिप्रकारकोपलम्भनिष्ठविशेष्यतासंबन्धावच्छिन्नप्रतियोगिताकाभावो हेतुः । यथा \`

भूतलं घटाभाववत्'

इत्याकारकप्रतीतिः विशेष्यतासंबन्धेन भूतले जायते । तत्र ततः पूर्वं \`

भूतलं घटवत्'

इत्याकारकः प्रतियोगितावच्छेदकघटत्वविशिष्टघटप्रकारकोपलम्भः अनाहार्यः विशेष्यतासंबन्धेन नास्ति । प्रकृते यस्य पुरुषस्य समवायित्वविशिष्टवाच्यत्वप्रकारकः "समवायि वाच्यत्ववदिदम्" इत्याकारकः अनाहार्यभ्रमः अप्रसिद्धः,

तस्य पुरुषस्य यः \`

समवायितया वाच्यत्वं नास्ति'

इत्याकारकः प्रत्ययः सः न व्यधिकरणसमवायित्वावच्छिन्नवाच्यत्वाभावं अवगाहितुं शक्नोति । तत्र विशेष्यतासंबन्धेन समवायित्वविशिष्टवाच्यत्वप्रकारकोपलंभरूपस्य प्रतियोगिनः अप्रसिद्ध्या तदभावरूपस्य अभावप्रत्यक्षकारणस्य अप्रसिद्धेः । तथा च तत्पुरुषीयः \`

समवायितया वाच्यत्वं नास्ति'

इत्याकारकः प्रत्ययः वाच्यत्वानुयोगिकसमवायित्वाभावमेव अवगाहते । न तु समवायित्वाच्छिन्नवाच्यत्वाभावमिति अवश्यं वक्तव्यम् ।

 एवं सति सर्वेषामपि पुरुषाणां समवायितया जायमानः \`

समवायितया वाच्यत्वं नास्ति'

इति प्रत्ययः वाच्यत्वानुयोगिकसमवायित्वाभावमेव विषयोकरोति इति स्वीक्रियताम् । एकाकारप्रतीतेः पुरुषभेदेन अभावभेदविषयकतायाः अनुचितत्वात् । अतः व्यधिकरणधर्मावच्छिन्नाभावः निष्प्रमाणकः इति मिश्रोक्तः व्यधिकरणधर्मावच्छिन्नाभावनिराकरणमार्गः सोऽपि न युक्तः । अभावबुद्धौ स्वप्रतियोगितावच्छेदकविशिष्टस्वप्रतियोगिप्रकारकोपलम्भाभावः कारणमिति एककार्यकारणभावः वक्तुं न शक्यते । स्वत्वस्य अननुगतत्वात् । अतः विशिष्येव अननुगतकार्यकारणभावः कल्पनीयः । एवं च यत्र अनाहार्यप्रतियोगितावच्छेदकविशिष्टप्रतियोग्युपलम्भः प्रसिद्धः,

तत्र तादृशोपलम्भानन्तरं अभावप्रत्ययस्य वारणाय तादृशोपलम्भाभावः अभावप्रत्ययहेतुः इति उपगम्यते । तादृशोपलम्भस्य अप्रसिद्धिस्थले तु तदभावस्य कारणत्वमपि नाङ्गीक्रियते । एवञ्च यस्य पुरुषस्य समवायित्वविशिष्टवाच्यत्वप्रकारकः अनाहार्यभ्रमः प्रसिद्धः तस्य पुरुषस्य तादृशभ्रमाभावदशायां जायमानः \`

समवायितया बाच्यत्वं नास्ति'

इति प्रत्ययः समवायित्वावच्छिन्नवाच्यत्वाभावम् अवगाहितुमीष्टे इति स एव प्रत्ययः व्यधिकरणधर्मावच्छिन्नभावसाधकः इत्याशङ्क्य स्वातन्त्र्येण अवच्छेदकत्वावगाही प्रत्ययः आनुभाविकश्वेत् तत्सिद्धं व्यधिकरणधर्मावच्छिन्नाभावं गीर्वाणकुरुरपि वारयितुं न शक्नोति इति दीधितावुक्तम् ।

 \`

यदि' \`

तदा' \`

स्वरसवाही'

इत्यादि शब्दैः स्वातन्त्र्येण घटत्वादौ प्रतियोगितावच्छेदकत्वावगाहिप्रतीतेः आनुभविकत्वे विवादं प्रदर्शयद्भिः व्यधिकरणधर्मावच्छिन्नाभावः प्रमाणविरहात् अपारमार्थिकः इति दीधितिकारैः सूचितम् । तदाह --- यदि तदेत्यनेनेति (पृ.831) । \</

148\>



चतुर्दशानामपि लक्षणानां

व्याप्तेः कृता या खलु सुप्रसिद्धा ।

गदाधरेणातिगभीरटीका

रामानुजस्तां व्यवृणोद् गुरुक्त्या ॥



गदाधरकृता व्याख्या दीधितेः सुगमा भवेत् ।

जिज्ञासूनां हि सर्वेषामित्युद्देश्यं कृतेर्मम ॥



विवरणमेतद्विततं यदपूर्यताल्पके काले ।

कारणमत्र गुरुणामनिमित्तकं हि कारुण्यम् ॥

इति पण्डितराजस्य श्रीशलवंशजलधिकौस्तुभस्य श्रीकृष्णताताचार्यस्य तनयेन

तर्कवाचस्पति-पण्डितरत्न-दर्शनसार्वभौम-चतुश्शास्त्रप्रवीणादिविरुदालंकृतेन महामहोपाध्यायेन

रामानुजताताचार्येण

विरचितं चतुर्दशलक्षणोगादाधरीविवरणं सम्पूर्णम् ।

------------\*\*\*\*\*\*\*\*\*\*\*\*\*------------









![](include/loader.gif) **Please Wait....**

**End Of Book**

\]
