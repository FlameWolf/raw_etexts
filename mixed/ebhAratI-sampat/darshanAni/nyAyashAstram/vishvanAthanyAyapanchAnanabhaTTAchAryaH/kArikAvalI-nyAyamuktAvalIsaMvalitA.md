+++
title = "कारिकावली-न्यायमुक्तावलीसंवलिता"
author = "विश्वनाथन्यायपञ्चाननभट्टाचार्यः"
domain = "दर्शनानि"
sub-domain = "न्यायशास्त्रम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"primary commentator" = "विद्यानिवासभट्टाचार्य"
"commentary name" = "सिद्धान्तमुक्तावली"
"serial no." = "Ebharati-3638"
source_url = "https://www.ebharatisampat.in/readbook3.php?bookid=NjMyMTM5OTIzNDMyOTQz&pageno=MjI0MjQyNjk5NTk="

+++
[[कारिकावली-न्यायमुक्तावलीसंवलिता	Source: [EB](https://www.ebharatisampat.in/readbook3.php?bookid=NjMyMTM5OTIzNDMyOTQz&pageno=MjI0MjQyNjk5NTk=)]]

\[

**॥श्रीः॥**

**श्रीविश्वनाथन्यायपञ्चाननभट्टाचार्यप्रणीता**

**कारिकावली-न्यायमुक्तावलीसंवलिता**

**दिनकरी-रामरुद्धीव्याख्योभ्यांच सनाथीकृता**

भूमिकेयम्‌

श्रीदत्तो विजयते।

 अयि महाशयाः! विदितमेवैचच्छ्रीमताम्‌ यत्सकलप्राणिसमभिलषितायामात्यन्तिकदुःखनिवृत्तावात्मतत्तवसाक्षात्कारस्यैव साधन भावं प्रतिपादयन्ति "आत्मा वाऽरे द्रष्टव्यः श्रोतव्यो मन्तव्यो निदिध्यासितव्य" इत्यादयः सकलप्रमाणमौलिभूताः श्रुतय इति। तत्र च दर्शनमनूद्य विहितेषु श्रवणमनननिदध्यासनेष्वसंभावनादिसकलधीदोषनिरासफलकं मननमेवाभ्यर्हिततमम्‌। मननं चेदं सपरिकरैर्हेतुभिरनुमानमेव। तच्चेदमनुमानं यथा चिरन्तनैः कणादगौतमादिभिर्महर्षिभिर्नव्यैश्च गङ्गे शोपाध्यायप्रभृतिभिः कुशाग्रधिषणैर्व्युत्पादितं नैवमन्यैः कैश्चिदपि तन्त्रकारैरित्यत्रान्तरङ्गमेव विदुषां प्रमाणमिति न तदुपन्यासे प्रयोजनं किञ्चिदपि। अयमेव हि न्यायशास्त्रस्यास्य शास्त्रान्तरेभ्यो विशेषो यत्खलु सर्वविचारमूलभूतस्यानुमानयाथात्म्यस्य प्रकाशकत्वं नाम। नही तादृशमिह जगति किमपि तन्त्र नाम

यदुताधिगतन्यायशास्त्रार्थयाथात्म्यः स्वकीययैव प्रज्ञया समालोचयतुं न शक्नुयात्‌। अत एवोक्तम्‌---'काणाद पाणिनीयं च सर्वशास्त्रोपकारक"मित्यनुभवसिद्धार्थबोधकं वचनं कैश्चित्‌। तत्र पाणिनीयं शास्त्रं पदज्ञानद्वारा यथा सर्वशास्त्रप्रविविक्षुमुपकरोति तथा काणादपदेन विवक्षित न्यायशास्त्रमपि पदार्थवाक्यार्थानुमानतत्त्वप्रबोधनद्वारा तमुपकरोतीति। तत्राप्यभ्यर्हिततया न्यायशास्त्रस्य श्लोकार्धे तद्वाचककाणादपदस्य प्रथमं प्रवेशः। तच्चेदं सर्वशास्त्रोपकारकं न्यायशास्त्रमनेकसूक्ष्मतरविचारप्रतपादकग्रन्थसंकलं महासागराय माणमालोक्य तत्र प्रबिविक्षणां स्थूलबुद्धीनां प्रवेशाय न्यायवैशेष्कशास्त्रपदार्थप्रतिपादनद्वारा प्रवेशयोग्यतापादकबुद्धिसौक्ष्म्यतामाधातुं राजीवतत्सदृशास्मदादिवशंवदः श्रीमान्‌ विश्वनाथन्यायपञ्चाननभट्टाचार्यः संक्षेपतोऽनेकार्थाभिधायिनीं भाषापरिच्छेदापराभिधानां कारकावलीं प्रणिनाय। अस्याश्च बह्वर्थसूचकाल्पपदयुततया सूत्ररूपतामनन्यसाधारणतां चाकलय्य तत एव स्वाभिमतसकलार्थप्रकाशनाय तद्भाष्यकल्पां मुक्त्तावल्यभिधानां तट्टीकामपि स्वयमेव निर्माय कारिकावल्याख्यसूत्रसहितां तां मुक्तावलीं "थत्करोषी"त्यादिभगवद्गीतावचनानुसारेण विष्णोर्वक्षसि समर्प्य शभाशुभफलं कर्मबन्धं विमुच्य च स कृतकृत्यो बभूव। मुक्तावली चेयं तत्त्वचन्तामण्यादृतया नवीनया विचारशैल्या पदार्थान्‌ प्रतिपादयन्ती व्याख्यानमन्तरेण नैव मन्दमतीनामन्तेवासिनां तादृगुपकारायेत विचार्य भारद्वाजकुलाम्बुधिपूर्णचन्द्रो बालकृष्णभट्टात्मजः श्रीमान्‌ महादेवभट्टस्तां व्याख्यातुमारेभे। परंतु नानेन सा संपूर्णतया व्याख्याता। किंतु शब्दखण्डान्तमेवेति तावत्पर्यन्तमेवोपलब्धया रामरुद्र्या वाराणस्यां प्रचलतया तादृश्या किंवदन्त्या चावगम्यते। मनोनिरुपणमारभ्याऽऽसमाप्ति पुनस्या व्याख्यानं महादेवभट्टात्मजो दिनकरभट्ट एव स्वपित्राज्ञानुसारेण चाकरेति "भानु प्रणम्य परिभाव्य च शास्त्रसार मुक्तावलीकिरण एष पिपृप्रदिष्टः। सद्युक्तिभिर्दिनकरेण करेण सोऽयं नीतः प्रकाशपदवीं सुधियां मुदेऽस्तु" इति ग्रन्थान्ते परिदृश्यमानश्लोकात्‌ "इति श्रीमहादेवभट्टतनूजदिनकरभट्टविरचिते" इतिवाक्याच्चावगम्यते। अतो "दिनकरभटटो दिनकरीं प्रणिनाय। अस्य पिता बालकृष्णभट्ट" इति केषांचिद्वाक्यमाद्यन्तश्लोकानालोचनमूलकभ्रान्तजन्यमेवेति प्रतिभाति। अस्याश्च मुक्तावलीप्रकाशापराभिधानाया दिनकर्या अतिगूढार्थायाः काठिन्यमवलोक्य महापण्डितेन रामरुद्रभट्टेन रामरुद्रीति स्वनामाङ्किता व्याख्या निरमायि। साचेय कारिकावली मुक्तावली-दिनकरी-रामरुद्रीसहिता पूर्वं निर्णयसागरयंत्रालये मुद्रिताऽपि शब्दखण्डीयरामरुद्रीरहता शोधकाद्यनवधानादनाऽशुद्धिबहुला विद्यार्थिनामध्ययनाय नालं बभूवेति तामिमां त्रुटिं परिजिहीर्षु भिः शुद्धपुस्तकनिर्माणे बद्धपरिकरैः सकलमुद्रायत्रादर्शभूतनिर्णयसागरयंत्रालयाधिपतिभिर्वेदशास्त्रसंपन्नानां स्वकीयप्रधानपण्डितानां पणशीकरोपाह्ववासुदेवशास्त्रिणामनुमत्या शुद्धपुस्तकनिर्माणरूपेऽस्मिन्‌ कार्ये नियुक्तोऽहम्‌। मया च बालमनोरमामुद्राक्षरशालायां मुद्रितमेकं चौखम्बासंस्कृतसीरीजयंत्रे मुद्रितमपरं चेति पुस्तकद्वयं संगृह्य यावद्वुद्धिबलोदयं च सावधानतया समालोच्य शब्दखण्डीयरामरुद्रीं चात्र निवेश्य प्रभादिटीकातः काश्चनात्यावश्यकीभूताष्टिप्पणिकाश्चात्र संयोज्यानुपयुक्ता भ्रामिकाश्च पूर्वपुस्तकस्थास्ता निष्कास्य महता परश्रमेण यथेदं पुस्तकं शुद्धं विद्यार्थिनामुपयोगि च स्यात्तथा प्रयतितम्‌। एवं कृतेऽप्यत्र मेऽनवधानतः सीसकाक्षरयोजकदोषेण वा मन्मतिमाद्याद्वा यदि किंचिदशुद्धमवशिष्टं समुपलभ्येत तदा तत्क्षन्तुमर्हन्त्येव गुणैकपक्षपातिनः सुधिय इति शिवम्‌।

भवदीयः

महामहोपाध्याय-

श्रीमद्वामाचरणभट्टाचार्यचरणान्तेवासी---

आत्मारामशर्मा

विषयानुक्रमणिका

 विषयः
पृष्ठं

 1 प्रत्यक्षखण्डम्‌ 1-283

मङ्गलवादः 1

उद्देशग्रन्थः
40

 मीमांसकमते शक्तिसादृश्यर्वपूपज्ञः 48

शक्तिखण्डनम्‌ 52

सादृश्यखण्डनम्‌ 55

 द्रव्यविभागः
61

तमोविषयकपूर्वपक्षः
67

तमःखण्डनम्‌ 69

गुणविभागः 72

कर्मविभागः 73

सामान्यनिरूपणम्‌ 74

विशेषपदार्थनिरूपणम्‌ 80

 समवायनिरूपणम्‌
85

अभावविभागः 91

साधर्म्यनिरूपणम्‌
101

कारणत्वनिरूपणम्‌ 107

अन्यथासिद्धिनिरूपणम्‌
117

वैधर्म्यनिरूपणम्‌
136

 द्रव्येषु पृथिव्यादिप्रत्येकवृत्तिगुणानांपरिगणनम्‌
140

पृथिवीनिरूपणम्‌
142

जलनिरूपणम्‌ 164

तेजोनिरूपणम्‌
173

 वायुनिरूपणम्‌
183

आकाशनिरूपणम्‌ 189

कालनिरूपणम्‌ 198

दिड्निरूपणम्‌
203

आत्मनिरूपणम्‌
204

प्रासङ्गकबुद्धिनिरूपणम्‌
232

अनुभूतिविभागनिरूपणम्‌
233

प्रत्यज्ञनिरूपणम्‌
240

अलौककप्रत्यज्ञनिरूपणम्‌
272

  2 अनुमानखण्डम्‌ 284-250

अनुमितिवयुत्पादनम्‌
284

परामर्शनिरूपणम्‌
287

पूर्वपक्षव्याप्तिनिरूपणम्‌
295

 सिद्धान्तव्याप्तिनिरूपणम्‌
297

पक्षतानिरूपणम्‌
308

हेत्वाभासनिरूपणम्‌
318  

 3 उपमानखण्डम्‌ 351-355

उपमितिव्युत्पादनम्‌
351

 4 शब्दखण्डम्‌ 356-430

शक्तिविचारः
356

 लक्षणानिरूपणम्‌
366

आसत्तिनिरूपणम्‌
409

योग्यतानिरूपणम्‌
419

 आकाङ्क्षातात्पर्यंनिरूपणम्‌
423

 5 स्मृतिनिरूपणम्‌-431-432

  6 मनोनिरूपणम्‌ 433-434

 7 गुणनिरूपणम्‌ 435-539

मूर्तवृत्तित्वादभेदनिरूपणम्‌
437

 रूपनिरूपणम्‌
436

रसनिरूपणम्‌ 445

गन्धनिरूपणम्‌ 449

 स्पर्शनिरूपणम्‌
449

संख्यानिरूपणम्‌ 450

परिमाणनिरूपणम्‌ 466

पृथक्त्वनिरूपणम्‌
468

संयोगनिरूपणम्‌
470

विभागनिरूपणम्‌ 471

परत्वापरत्वनिरूपणम्‌
474

 बुद्धिनिरूपणम्‌
475

प्रामाण्यवचारनिरूपणम्‌
480

व्याप्तिग्रहोपायनिरूपणम्‌
492

 उपाधिविचारः
494

वैशेषिकमतखण्डनम्‌ 496

अनुमानविभागः 498

व्यतिरेकव्याप्तिनिरूपणम्‌
501

अर्थापत्त्यादीनामतिरिक्तप्रमाणतानिरासः
501

सुखनिरूपणम्‌ 502

दःखनिरूपणम्‌ 502

 इच्छानिरूपणम्‌
503

द्वेषनिरूपणम्‌
506

प्रयत्ननिरूपणम्‌
506

गुरुत्वनिरूपणम्‌
527

द्रवत्वनिरूपणम्‌
527

स्नेहनिरूपणम्‌ 529

संस्कारनिरूपणम्‌ 529

 धर्माधर्मनिरूपणम्‌
531

शब्दनिरूपणम्‌
537

श्रीः।

सिद्धान्तमुक्तावली।

-----------

दिनकरी-रामरुद्रीभ्यां संवलिता।

प्रत्यक्षखण्डम्‌।

मङ्गलम् \<1-1\>

"चूडामणीकृतविधुर्वलयीकृतवासुकिः। 1

2 भवो भवतु भव्याय लीलाताण्डवपण्डितः"॥ 1 ॥

"निजनिर्मितकारिकावलीमतिसंक्षिप्तचिरन्तनोक्तिभिः।

1 विशदीकरवाणि 2 कौतुकान्ननु राजीवदयावशंवदः"॥ 2॥

"सद्रव्या गुणगुम्फिता सुकृतिनां सत्कर्मणां ज्ञापिका

सत्सामान्यविशेषनित्यमिलताभावप्रकर्षोज्ज्वला।

विष्णोर्वक्षसि विश्वनाथकृ1तिना सिद्धान्तमुक्तावली

विन्यस्ता मनसो मुदं वितनुतां सद्युक्तिरेषा चिरम्‌"॥ 3॥

मङ्गलम् 1-1\>

कारिकावली

"नूतनजलधररुचये गोपवधू1टीदुकूलचौराय। "

मङ्गलवादः \<1-2\>

विघ्नविधाताय कृतं मङ्गलं शिष्यशिक्षायै निबध्नाति-"नूतनेति"।

 ननु 1 मङ्गलं न विघ्नध्वंसं प्रति न वा समाप्तिं प्रति कारणं विनापि मङ्गलं नास्तिकादीनां ग्रन्थे निर्विघ्नपरिसमाप्तिदर्शनादिति चेन्न। अविगीतशिष्टाचारविषयत्वेन मङ्गलस्य सफलत्वे सिद्धे तत्र फलजिज्ञासायां संभवति दृष्टफलकत्वे अदृष्टफलकल्पनाया अन्या1य्यत्वात्‌ उपस्थितत्वाच्च समाप्तिरेव फलं कल्प्यते। इत्थंच यत्र मङ्गलं न दृश्यते तत्रापि जन्मान्तरीयं तत्कल्प्यते, यत्र च सत्यपि मङ्गले समाप्तिर्न दृश्यते तत्र बलवत्तरो विघ्नो विघ्नप्राचुर्यं वा बोध्यम्‌। प्रचुरस्यास्यैव बलवत्तरविघ्ननिवारणे कारणत्वं विघ्नध्वंसस्तु मङ्गलस्य द्वारमित्याहुः प्राञ्चः।

 नव्यास्तु मङ्गल्य विघ्नध्वंस एव फलं समाप्तिस्तु बुद्धिप्रतिभादिकारणकलापात्‌। न चैवं स्वतःसिद्धविघ्नविरहवता कृतस्य मङ्गलस्य निष्फलत्वापत्तिरिति वाच्यम्‌। इष्टापत्तेः, विघ्नशङ्कया तदाचरणात्‌। तथैव शिष्टाचारात्‌। नच तस्य निष्फलत्वे 1तद्बोधकवेदाप्रामाण्यापत्तिरिति वाच्यम्‌। सति विघ्ने तन्नाशस्यैव वेदबोधितत्वात्‌। अतएव पापभ्रमेण कृतस्य प्रायश्चित्तस्य निष्फलत्वेपि न तद्बोधकवेदाप्रामाण्यम्‌। मङ्गलं च विघ्नध्वंसविशेषे कारणम्‌। विघ्नध्वंसविशेषे च विनायकस्तवपाठादि;क्वचिच्च विघ्नात्यन्ताभाव एव समाप्तिसाधनं प्रतिबन्धकसंसर्गाभावस्यैव कार्यजनकत्वात्‌। इत्थं च नास्तिकादीनां

ग्रन्थेषु जन्मान्तरीयमङ्गलजन्यदुरितध्वंसः स्वतःसिद्धविघ्नात्यन्ताभावो वास्तीति न व्यभिचार इत्याहुः॥

1-2\>

?ईश्वरवादः \<1-3\>

"तस्मै कृष्णाय नमः संसारमहीरुहस्य बीजाय"॥1॥

"संसारमहीरुहस्य बीजायेति।" संसार एव महीरुहो वृक्षस्तस्य बीजाय निमित्तकारणायेत्यर्थः। एतेन ईश्वरे प्रमाणं दर्शितं भवति।

तथाहि। यथा घटादिकार्यं कर्तृजन्यं तथा क्षित्यङ्कुरादिकमपि।

नच तत्कर्तृत्वमस्मदादीनां सम्भवतीत्यतस्त1त्कर्तृत्वेनेश्वरसिद्धिः।

नच शरीराजन्यत्वेन कर्त्रजन्यत्वसाधकेन सत्प्रतिपक्ष इति वाच्यं, अप्रयोजकत्वात्‌। मम तु कर्तृत्वेन कार्यत्वेन कार्यकारणभाव एवानुकूलस्तर्कः, 'द्यावाभूमी जनयन्‌ देव एकः' 'विश्वस्य कर्ता भुवनस्य गोप्ता' इत्यादय आगमा अप्यनुसंधेयाः॥ 1॥

1-3\>

पदार्थनिरूपणम्

\<1-4\>

"द्रव्यं गुणस्तथा कर्म सामान्यं सविशेष1कम्‌।

समवायस्तथाभावः पदार्थाः सप्त कीर्तिताः॥ 2॥ "

पदार्थान्विभज2ते। 3द्रव्यमिति। 4अत्र सप्तमस्याभावत्वकथनादेवषण्णां भावत्वं प्राप्तं तेन पृथगुपन्यासो न कृतः। एते च पदार्थाः वैशेषिके प्रसिदाः नैयायिकानामप्यविरुद्धाः, प्रतिपादितं चैवमेन भाष्ये। अत एवोपमानचिन्तामणौ सप्तपदार्थभिन्नतया शक्तिसादृश्यादीनामतिरिक्तपदार्थत्वमाशंकितम्। 1-4\>

शक्तिवादः \<1-5\>

ननु कथमेत एव पदार्थाः शक्तिसादृश्यादीनामप्यतिरिक्तपदार्थत्वात्‌।

तथाहि, मण्यादिसमवहितेन वह्निना दाहो न जन्यते तच्छून्येन तु जन्यते तत्र मण्यादिना वह्नौ दाहानुकूला शक्तिनाश्यते उत्तेजकेन मण्याद्यपसारणेन च

जन्यते इति कल्प्यते। एवं सादृश्यमप्यतिरिक्तः पदार्थः,

तद्धि न षट्‌सु भावेष्वन्तर्भवति सामान्येऽपि सत्वात्‌ यथा गोत्वं नित्यं तथाश्वत्वमपि नित्यमिति सादृश्यप्रतीतेः।

नाप्यभावे, सत्त्वेन प्रतीयमानत्वादिति चेन्न। मण्याद्यभावविशिष्टवह्न्यादेर्दाहादिकं प्रति स्वातन्त्र्येण मण्यभावादेरेव वा हेतुत्वं कल्पते, अनेनैव सामञ्जस्येऽनन्तशक्तितत्प्रागभावध्वंसकल्पनानौचित्यात्‌। नचोत्तेजके सति प्रतिबन्धकसद्भावेपि कथं दाह इति वाच्यं, उत्तेजकाभावविशिष्टमण्यभावस्य कारणत्वात्‌।

1-5\>

सादृश्यस्य न पदार्थान्तरत्वम् \<1-6\>

सादृश्यमपि न पदार्थन्तरं किंतु तद्भिन्नत्वे सति तद्गतभूयोधर्मवत्त्वम्‌,

यथा चन्द्रभिन्नत्वे सति चन्द्रगताह्लादकत्वादिमत्त्वं मुखे चन्द्रसादृश्यमिति॥ 2॥

1-6\>

द्रव्यनिरूपणम् \<1-7\>

"क्षित्यप्तेजोमरुद्य्वोमकालदिग्देहिनो मनः।

?"द्रव्याणि"

?द्रव्याणि विभजते - "क्षितिः"- पृथिवी। "आपो" - जलानि।

"तेजो"- वह्निः। "मरुत्" - वायुः। "व्योम"- आकाशः। "कालः"- समयः।

?""दिग्"- आशा। "देही"- आत्मा। मनः। एतानि नव द्रव्याणीत्यर्थः।

1-7\>

द्रव्यत्वजातिः \<1-8\>

ननु द्रव्यत्वजातौ किं मानं नहि तत्र प्रत्यक्षं प्रमाणं घृतजतुप्रभृतिषु

?द्रव्यत्वाग्रहादति चेन्न। कार्यसमवायिकारणतावच्छेदकतया

संयोगस्य विभागस्य वा समवायिकारणतावच्छेदकतया

द्रव्यत्वसिद्धेरिति। 1-8\>

तमसोऽतिरिक्तद्रव्यत्वसाधनम् \<1-9\>

 ननु दशमं द्रव्यं तमः कुतो नोक्तं तद्धि प्रत्यक्षेण गृह्यते तस्य च रूपवत्त्वात्कर्मवत्त्वाच्च द्रव्यत्वम्‌। तद्धि गन्धशून्यत्वान्न पृथिवी, नीलरूपवत्त्वाच्च न जलादिकं। तत्प्रत्यक्षे चालोकनिरपेक्षं चक्षुः कारणमिति चेन्न। आवश्यकतेजोभावेनैवोपपत्तौ द्रव्यान्तरकल्पनाया अन्याय्यत्वात्‌। रूपवत्ताप्रतीतिस्तु भ्रमरूपा कर्मवत्ताप्रतीतिरप्यालोकापसारणौपाधिकी भ्रान्तिरेव। तमसोतिरिक्तद्रव्यत्वे अनन्तावयवादिकल्पनागौरवं च स्यात्‌। सुवर्णस्य यथा तेजस्यन्तर्भावस्तथाग्रे वक्ष्यते॥ 3॥

1-9\>

गुणविभागः \<1-10\>

"अथ गुणा रूपं रसो गन्धस्ततः परम्‌॥ 3॥

स्पर्शः संख्या परिमितिः पृथक्त्वं च ततः परम्‌।

?संयोगश्च विभागश्च परत्वं चापरत्वकम्‌॥ 4॥

?बुद्धिः सुखं दुःखमिच्छा द्वेषो यत्नो गुरुत्वकम्‌।

द्रवत्वं स्नेहसंस्कारावदृष्टं शब्द एव च"॥ 5॥

गुणान्विभजते---"अथ गुणा इति"। एते गुणाश्चतुर्विंशतिसंख्याकाः कणादेन कण्ठतश्चशब्देन च दर्शिताः। तत्र गुणत्वजातिसिद्धिरग्रे वक्ष्येते॥ 4॥ 5॥

1-10\>

कर्मविभागः \<1-11\>

"उत्क्षेपणं ततोऽपक्षेपणमाकुञ्चनं तथा।

प्रसारणं च गमनं कर्माण्येतानि पञ्च च॥ 6॥

भ्रमणं रेचनं स्यन्दनोर्ध्वज्वलनमेव च।

तिर्यग्गमनमप्यत्र गमनादेव लभ्यते"॥ 7॥

कर्माणि विभजते----उत्क्षेपणमिति। कर्मत्वजातिस्तु प्रत्यक्षसिद्धा एवमुत्क्षेपणत्वादिकमपि॥ ननु भ्रमणादिकमपि पृथक्कर्म अधिकतया कुतो नोक्तमत आह---भ्रमणमिति॥ 6॥ 7॥

1-11\>

सामान्यनिरूपणम् \<1-12\>

"सामान्यं द्विविधं प्रोक्तं परं चापरमेव च।

द्रव्यादित्रिकवृत्तिस्तु सत्तवा परतयोच्यते"॥ 8॥

सामान्यं निरूपयति---सामान्यमिति।

तल्लक्षणं तु नित्यत्वे सत्यनेकसमवेतत्वम्‌। अनेकसमवेतत्वं संयोगादीनामप्यस्तीत्यत उक्तं नित्यत्वे सतीति। नित्यत्वे सति समवेतत्वं गगनपरिमाणादीनामप्यस्तीत्यत उक्तमनेकेति। नित्यत्वे सत्यनेकवृत्तित्वमत्यन्ताभावस्याप्यस्ति। अतो वृत्तित्वसामान्यं विहाय समवेतत्वमुक्तम्‌। 1-12\>

जातिबाधकनिरूपणम् \<1-13\>

एकव्यक्तिमात्रवृत्तिस्तु न जातिः। तथाचोक्तम्‌।

\`व्यक्तेरभेदस्तुल्यत्वं संकरोऽथानवस्थितिः।

रूपहानिरसंबन्धो जातिबाधकसंग्रहः'।

1-13\>

?

सत्ताजातिसाधनम् \<1-14\>

"परभिन्ना तु या जातिः सैवापरतयोच्यते।

द्रव्यत्वादिकजातिस्तु परापरतयोच्यते॥ 1॥

व्यापकत्वात्परापि स्याद्‌व्याप्यत्वादपरापि च।"

1परत्वमधिकदेशवृत्तित्वमपरत्वमल्पदेशवृत्तित्वं,

सकलजात्यपेक्षया सत्ताया अधिकदेशवृत्तित्वात्परत्वं

तदपेक्षया चान्यासां जातीनामपरत्वम्‌। पृथिवीत्वाद्यपेक्षया

द्रव्यत्वस्याधिकदेशवृत्तित्वाद्‌व्यापकत्वात्परत्वं सत्तापेक्षयाल्पदेशवृत्तित्वाद्‌व्याप्यत्वादपरत्वम्‌। तथाच धर्मद्वयसमावेशादुभयमविरुद्धम्‌॥ 8॥ 9॥

1-14\>

विशेषनिरूपणम् \<1-15\>

"अन्त्यो नित्यद्रव्यवृत्तिर्विशेषः परिकीर्तितः"॥ 10॥

विशेषं निरूपयति-"अन्त्य इति।" अन्तेऽवसाने वर्तत इति अन्त्यः। यदपेक्षया विशेषो नास्तीत्यर्थः। घटादीनां द्व्यणुकपर्यन्तानां तत्तदवयवभेदात्परस्परं भेदः परमाणूनां परस्परं भेदको विशेष एव स तु स्वत एव व्यावृत्तस्तेन तत्र विशेषान्तरापेक्षा नास्तीत्यर्थः॥ 10॥

?\<1-15\>

समवायनिरूपणम् \<1-16\>

"घटादीनां कपालादौ द्रव्येषु गुणकर्मणोः।

तेषु जातेश्च संबन्धः समवायाः प्रकीर्तितः"॥ 11॥

समवायं1 दर्शयति-"घटादीनामिति"॥ अवयवावयविनोर्जातिव्यक्त्योर्गुणगुणिनोः क्रियाक्रियावतोर्नित्यद्रव्यविशेषयोश्च यः संबन्धः स समवायः, समवायत्वं नित्यसंबन्धत्वम्‌।2 तत्र प्रमाणं तु 1गुणक्रियादिविशिष्टबुद्धिर्विशेषणविशेष्यसंबन्धविषया 2 विशिष्टबुद्धित्वाद्दण्डी पुरुष इति विशिष्टबुद्धिवदित्यनुमानम्‌। 3 एतेन संयोगादिबाधात्समवायसिद्धिः। नच स्वरूपसंबन्धेन सिद्धसाधनमर्थान्तरं वा अनन्तस्वरूपाणां संबन्धत्वकल्पने गौरवाल्लाघवादेकसमवायसिद्धिः। नच समवायस्यैकत्वे वायौ रूपवत्ताबुद्धिप्रसङ्गः, तत्र रूपसमवायसत्वेपि रूपाभावात्‌। नचैवमभावस्यापि वैशिष्ट्यं संबन्धान्तरं सिध्येदिति वाच्यम्‌, तस्य नित्यत्वे भूतले घटानयनानन्तरमपि घटाभावबुद्धिप्रसङ्गात् घटाभावस्य तत्र सत्वात्‌ तस्य च नित्यत्वात्‌ अन्यथा देशान्तरेपि घटाभावप्रतीतिर्न स्यात्‌ वैशिष्ट्यस्य च तत्र सत्वात्‌'

मम1 तु घटे पाकरक्ततादशायां श्यामरूपस्य नष्टत्वान्न तद्वत्ताबुद्धिः, वैशिष्ट्यस्यानित्यत्वे त्वनन्तवैशिष्ट्यकल्पने तवैव गौरवम्‌। एवं च तत्तत्कालीनं तत्तद्भूतलादिकं तत्तदभावानां संबन्धः॥ 11॥

1-16\>

अभावविभागः\<1-17\>

?""अभावस्तु द्विधा संसर्गान्योन्याभावभेदतः।

?प्रागभावस्तथा ध्वंसोप्यत्यन्ताभाव एव च"॥ 12॥

एवं त्रैविध्यमापन्नः संसर्गाभाव इष्यते।

अभावं विभजते-"अभावस्त्विति"। अभावत्वं द्रव्यादिषट्कान्योन्याभाववत्त्वम्‌। संसर्गाभावान्योन्याभावभेदादित्यर्थः।

अन्योन्याभावस्यैकविधत्वात्तद्विभागाभावात्‌ संसर्गाभावं विभजते-"प्रागभाव इति"॥ संसर्गाभावत्वमन्योन्याभावभिन्नाभावत्वं। अन्योन्याभावत्वं तादात्म्यसंबन्धावच्छिन्नप्रतियोगिताकाभावत्वं।

विनाश्यभावत्वं प्रागभावत्वम्‌। जन्याऽभावत्वं ध्वंसत्वम्‌। नित्यसंसर्गाभावत्वमत्यन्ताभावत्वम्‌। यत्र तु भूतलादौ घटादिकमपसारितं पुनरानीतं च तत्र घटकालस्य संबन्धाघटकत्वादत्यन्ताभावस्य नित्यत्वेपि घटकाले न घटात्यन्ताभावबुद्धिः।

तत्रोत्पादविनाशशाली चतुर्थोऽयमभाव इति केचित्‌। अत्र ध्वंसप्रागभावाधिकरणे नात्यन्ताभाव इति प्राचां मतं, श्यामघटे रक्तो नास्ति रक्तघटे श्यामो नास्तीति घीश्च प्रागभावं ध्वंसं चावगाहते न तु तदत्यन्ताभावं तयोर्विरोधात्‌। नव्यास्तु----तत्र विरोधे मानाभावात्‌ ध्वंसादिकालावच्छेदनाप्यत्यन्ताभावो वर्तत इत्याहुः।

नन्वस्त्वभावानामधिकरणात्मकत्वं

लाघवादिति चेन्न। अन्ताधिकरणात्मकत्वकल्पनापेक्षयातिरिक्तयातिरिक्तकल्पनाया एव लघीयस्त्वात्‌। एवंचाधाराधेयभावोप्युपपद्यते। एवंच तत्तच्छब्दगन्धरसाद्यभावानां प्रत्यक्षत्वमुपपद्यते। अन्यथा तत्तदधिकरणानां तत्तदिन्द्रियाग्राह्यत्वात्प्रत्यक्षत्वं न स्यात्‌। एतेन ज्ञान1विशेषकाल2विशेषाद्यात्मकत्वमभावस्येति प्रत्युक्तं, अप्रत्यक्षत्वाप्त्तेः॥ 12 ॥

1-17\>

सप्तपदार्थसाधर्म्यनिरूपणम्\<1-18\>

"सप्तानामपि साधर्म्यं ज्ञेयत्वादिकमुच्यते"॥ 13 ॥

इदानीं पदा1र्थानां साधर्म्यं वैध्यर्म्यं च वक्तुं प्रक्रमते-"सप्तानामिति"। समानो धर्मो येषां ते सधर्माणस्तेषां भावः साधर्म्यं समानो धर्म इति फलितोर्थः। एवं विरुद्धो धर्मो येषां ते विधर्माणस्तेषां भावो वैधर्म्यं विरुद्धो धर्म इति फलितोर्थः। ज्ञेयत्वं ज्ञानविषयता सा च सर्वत्रैवास्ति ईश्वरज्ञानविषयतायाः केवलान्वयित्वात्‌। एवमभिधेयत्वप्रमेयत्वादिकं बोध्यम्‌॥ 13॥

1-18\>

पञ्चपदार्थसाधर्म्यकथनम् \<1-19\>

"द्रव्यादयः पञ्च भावा अनेके समवायिनः"॥

"द्रव्यापद इति"॥ द्रव्यगुणकर्मसामान्यविशेषाणां साधर्म्यमनेकत्वं समवायित्वं च। यद्यप्यनेकत्वमभावेप्यस्ति तथाप्य1नेकत्वे सति भावत्वं पञ्चानां साधर्म्यम्‌। तथाचानेकभाववृत्तिपदार्थविभाजकोपाधिमत्वमिति फलितोर्थः। तेन प्रत्येकं घटादावाकाशादौ च नाव्याप्तिः। समवायित्वं च समवायसंबन्धेन संबन्धि1त्वं नतु समवा2यवत्वं सामान्यादावभावात्‌॥

1-19\>

आद्यपदार्थत्रयसाधर्म्यकथनम्\<1-20\>

"सत्तावन्तस्त्रयस्त्वाद्या "

"सत्तावन्त इति"॥ द्रव्यगुणकर्मणां सत्तावत्त्वमित्यर्थः॥

1-20\>

गुणादिषट्‌पदार्थसाधर्म्यकथनम्\<1-21\>

"गुणादिर्निर्गुणक्रियः"॥ 14 ॥

"गुणादिरिति"॥ यद्यपि गुणक्रियाशून्यत्वमाद्यक्षणे घटादावतिव्याप्तं

क्रियाशून्यत्वं च गगनादावतिव्याप्तं तथापि गुणवदवृत्तिधर्मवत्त्वं कर्मवदवृत्तिपदार्थविभाजकोपाधिमत्त्वं च तदर्थः। नहि घटत्वादिकं द्रव्यत्वादिकं वा गुणवदवृत्ति कर्मव1दवृत्ति वा किंतु गुणत्वादिकं तथा, आकाशत्वादिकं तु न पदार्थविभाजकोपाधिः॥ 14॥

1-21\>

सामान्यादिपदार्थचतुष्टयसाधर्म्यकथनम्\<1-22\>

"सामान्यपरिहीनास्तु सर्वे जात्यादयो मताः"।

"सामान्येति"। सामान्यानधिकरणत्वं सामान्यादीनामित्यर्थः॥

1-22\>

पारिमाण्डल्यभिन्नपदार्थसाधर्म्यकथनम् \<1-23\>

"पारिमाण्डल्यभिन्नानां कारणत्वमुदाहृतम्‌"॥ 15॥

"पारिमाण्डल्येति"॥ पारिमाण्डल्यमणुपरिमाणं। कारणत्वं तद्भिन्नानामित्यर्थः। अणुपरिमाणं तु न कस्यापि कारणं। तद्धि 1स्वाश्रयारब्धद्रव्यपरिमाणारम्भकं भवेत्‌। तच्च न सम्भवति। परिमाणस्य स्वसमानजातीयोत्कृष्टपरिमाणजनकत्वनियमात्‌। महदारब्धस्य महत्तरत्ववदणुजन्यस्याणुतरत्वप्रसङ्गात्‌। एवं परममहत्परिमाणमतीन्द्रियसामान्यं विशेषाश्च बोध्याः। इद2मपि योगिप्रत्यक्षे विषयस्य न कारणत्वम्‌। ज्ञायमानं सामान्यं न 3प्रत्यासत्तिः। ज्ञायमानं लिङ्गं नानुमितिकरणमित्यभिप्रायेणोक्तम्‌। आत्ममानसप्रत्यक्षे आत्मपरममहत्त्वस्य कारणत्वात्परममहत्परिमाणमाकाशादेर्बोध्यम्‌। तस्यापि न कारणत्वमित्याचार्याणामाशय इत्यन्ये। तन्न, ज्ञानातिरिक्तं प्रत्येंवाकारणताया आचार्यैरुक्तत्वात्‌॥ 15॥

1-23\>

प्रासङ्गिककारणत्वनिरूपणम्\<1-24\>

"अन्यथासिद्धिशून्यस्य नियता पूर्ववर्तिता।

?कारणत्वं भवेत्तस्य त्रैविध्यं परिकीर्तितम्‌॥ 16॥

समवायिकारणत्वं ज्ञेयमथाप्यसमवायिहेतुत्वम्‌।

एवं न्यायनयज्ञैस्तृतीयमुक्तं निमित्तहेतुत्वम्‌"॥ 17॥

ननु कारणत्वं किमत आह-"अन्यथासिद्धीति"॥

तस्य कारणत्वस्य॥ 16॥ 17॥

1-24\>

समवायिकारणनिरूपणम्\<1-25\>

"यत्समवेतं कार्यं भवति ज्ञेयं तु समवायिजनकं तत्‌"।

1-25\>

असवायिकारणनिरूपणम्\<1-26\>

"तत्रासन्नं जनकं द्वितीयं "

"तत्रेति"। समवायिकारणे प्रत्यासन्नं कारणं द्वितीयमसमवायिकारणमित्यर्थः।

अत्र यद्यपि 1तुरीतन्तुसंयोगे पटासमवायिकरणत्वं

?स्यात्‌ वेगादीनामभिघाताद्यसमवायिकारणत्वं स्यात्‌ एवं ज्ञानादीनामपीच्छाद्यसमवायिकारणत्वं स्यात्‌ तथापि तटासमवायिकारणलक्षणे तुरीतन्तुसंयोगभिन्नत्वं देयम्‌, 1तुरीतन्तुसंयोगस्तु तुरीपटसंयोगं प्रत्यसमवायिकारणं भवत्येव एवं वेगादिकमपि वेगस्पन्दाद्यसमवायिकारणं भवत्येवेति तत्तत्कार्यासमवायिकारणलक्षणे तत्तद्भिन्नत्वं देयम्‌। आत्मविशेषगुणानां तु कुत्राप्यसमवायिकारणत्वं नास्ति तेन 2तद्भिन्नत्वं सामान्यलक्षणे देयमेव। अत्र समवायिकारणे प्रत्यासन्नं द्विविधं कार्यैकार्थप्रत्यासत्त्या3 कारणैकार्थप्रत्यासत्त्या च, 4आद्यं यथा घटादिकं प्रति कपालसंयोगादिकमसमवायिकारणं 5तत्र कार्येण घटेन सह कारणस्य कपालसंयोगस्य एकस्मिन्‌ कपाले प्रत्यासत्तिरस्ति, 6द्वितीयं यथा घटरूपं प्रति कपालरूपमसमवायिकारणं स्वगतरूपादिकं प्रति समवायिकारणं घटस्तेन सह कपालरूपस्यैकस्मिन्‌ कपाले प्रत्यासत्तिरस्ति तथा च क्वचित्समवायसंबन्धेन क्वचित्स्वसमवायिसमवेतत्वसंबन्धेनेति फलितोर्थः। इत्थंच कार्यैकार्थकारणैकार्थान्यतरप्रत्यासत्त्या समवायिकारणे प्रत्यासन्नं कारणं ज्ञानादिभिन्नमसमवायिकारणमिति सामान्यलक्षणं पर्यवसितम्‌।

1-26\>

निमित्तकारम्\<1-27\>

"आभ्यां परं तृतीयं स्यात्‌"॥ 18॥

"आभ्यां" समवायिकारणासमवायिकारणाभ्यां परं भिन्नं "कारणं"- तृतीयं निमित्तकारणमित्यर्थः॥ 18॥

1-27\>

प्रधमान्यथासिद्धनिरूपणम्\<1-28\>

"येन सह पूर्वभावः "

इदानीमन्यथासिद्धत्वमेव कियतां तदाह-"येनेति"। यत्कार्यं प्रति कारणस्य पूर्ववृत्तिता येन रूपेण गृह्यते तत्कार्यं प्रति तद्रूपमन्यथासिद्धमित्यर्थः। यथा घटं प्रति दण्डत्वमिति।

1-28\>

द्वितीयमन्यथासिद्धनिरूपणम्\<1-29\>

"कारणमादाय वा यस्य"।

द्वितीयमन्यथासिद्धमाह-"कारणमिति"। यस्य स्वातन्त्र्येणान्वयव्यतिरेकौ न स्तः किं तु कारणमादायैवान्वयव्यतिरेकौ गृह्येते तदन्यथासिद्धम्‌। यथा दण्डरूपम्‌।

1-29\>

तृतीयमन्यथासिद्धनिरूपणम्\<1-30\>

"अन्यं प्रति पूर्वभावे ज्ञाते यत्पूर्वभावविज्ञानम्‌"॥ 19॥

तृतीयमाह-"अन्यं प्रतीति"। अन्यं प्रति पूर्ववृत्तित्वं गृहीत्वैव यस्य यत्कार्यं प्रति पूर्ववृत्तित्वं गृह्यते तस्य तत्कार्यं प्रत्यन्यथासिद्धत्वम्‌। यथा घटादिकं प्रत्याकाशस्य। तस्य हि घटादिकं प्रति कारणत्वमाकाशत्वेनैव स्यात्तद्धि शब्दसमवायिकारणत्वं। एवं च तस्य शब्दं प्रति कारणत्वं गृहीत्वैव घटादिकं प्रति जनकत्वं ग्राह्यमतस्तदन्यथासिद्धम्‌। ननु शब्दाश्रयत्वेन तस्य कारणत्वे कान्यथासिद्धिरिति चेत्‌ पञ्चमीति गृहाण। नन्वाकाशस्य शब्दं प्रति जनकत्वे किमवच्छेदकमिति चेत्‌, कवत्त्वादिकं विशेष1पदार्थो वेति।

1-30\>

चतुर्थान्यथासिद्धनिरूपणम्\<1-31\>

"जनकं प्रति पूर्ववृत्तितामपरिज्ञाय न यस्य गृह्यते"।

चतुर्थमन्यथासिद्धमाह-"जनकं प्रतीति"। यत्कार्यजनकं प्रति पूर्ववृत्तित्वं गृहीत्वैव यस्य यत्कार्यं प्रति पूर्ववृत्तित्वं गृह्यते तस्य तत्कार्यं प्रत्यन्यथासिद्धत्वम्‌। यथा कुलालपितुर्घटं प्रति, तस्य हि कुलालपितृत्वेन घटं प्रति जनकत्वेऽन्यथासिद्धिः कुलालत्वेन रूपेण जनकत्वे त्विष्टापत्तिः कुलालमात्रस्य घटं प्रति जनकत्वात्।

1-31\>

पञ्चमान्यथासिद्धनिरूपणम्\<1-32\>

"अतिरिक्तमथापि यद्भवेन्नियतावश्यकपूर्ववर्तिनः॥ 20॥

एते पञ्चान्यथासिद्धा दण्डत्वादिकमादिमम्‌।

घटादौ दण्डरूपादि द्वितीयमपि दर्शितम्‌॥ 21॥

तृतीयं तु भवेद्व्योम कुलालजनकोपरः।

पञ्चमो रासभादि स्याद्‌ एतेष्वावश्यकस्त्वसौ"॥ 22॥

पञ्चममन्यथासिद्धमाह-"अतिरिक्तमिति"। अवश्यक्लृप्तनियतपूर्ववर्तिन

एव कार्यसंभवे तद्भिन्नमन्यथासिद्धमित्यर्थः। 1अतएव प्रत्यक्षे महत्त्वं कारणमनेकद्रव्यत्वमन्यथासिद्धम्‌। तत्र2 हि महत्त्वमवश्यक्लृप्तं तेनानेकद्रव्यत्वमन्यथासिद्धम्‌। नच वैपरीत्ये किं विनिगमकमिति वाच्यम्‌। महत्त्वत्वजातेः कारणतावच्छेदकत्वे लाघवात्‌। "रासभादिरिति"। यद्धटव्यक्तिं प्रति रासभस्य नियतपूर्ववृत्तित्वमस्ति तत्रापि तद्धटजातीयं प्रति सिद्धकारणभावैर्दण्डादिभिरेव तद्व्यक्तेरपि संभवे रासभोऽन्यथासिद्ध इति भावः। "एतेषु"- पञ्चस्वन्यथासिद्धेषु मध्ये पञ्चमोऽन्यथासिद्ध आवश्यकः तेनैव परेषां चरितार्थत्वात्‌। तथाहि दण्डादिभिरवश्यक्लृप्तनियतपूर्ववर्तिभिरेव कार्यसंभवे दण्डत्वादिकमन्यथासिद्धम्‌। नच वैपरी1त्ये किं विनिगमकमिति वाच्यम्‌। दण्डत्वस्य कारणत्वे दण्डघटितायाः परम्प2रायाः संबन्धत्वकल्पने गौरवात्‌। एवमन्येषामप्यनेनैव चरितार्थत्वं संभवति॥ 19॥ 20॥ 21॥ 22॥

1-32\>

समवाय्यसमवायिकारणत्वरूपसाधर्म्यद्वयकथनम्\<1-33\>

"समवायिकारणत्वं द्रव्यस्यैवेति विज्ञेयम्‌।

गुणकर्ममात्रवृत्ति ज्ञेयमथाप्यसमवायिहेतुत्वम्‌"॥ 23॥

"समवायीति"॥ स्पष्टम्‌॥ "गुणेति"॥ असमवायिकारणत्वं गुणकर्मभिन्नानां वैधर्म्यं न तु गुणकर्मणोः साधर्म्यमित्यत्र तात्पर्यम्‌। अथ वाऽसमवायिकारणवृत्तिसत्ताभिन्नजातिमत्त्वं तदर्थस्तेन ज्ञानादीनामसमवायिकारणत्वविरहेपि नाव्याप्तिः॥ 23॥

1-33\>

नित्यद्रव्यातिरिक्तसाधर्म्यकथनम्\<1-34\>

"अन्यत्र नित्यद्रव्येभ्य आश्रितत्वमिहोच्यते"।

"अन्यत्रेति"॥ निद्रव्याणि - परमाण्वाकाशादीनि विहायाश्रितत्वं साधर्म्यमित्यर्थः। आश्रितत्वं तु समवायादिसंबन्धेन वृत्तिमत्त्वं विशेषणतया नित्यानामपि कालादौ वृत्तेः॥

1-34\>

द्रव्यमात्रसाधर्म्यकथनम्\<1-35\>

"क्षित्यादीनां नवानां तु द्रव्यत्वं गुणयोगिता"॥ 24॥

इदानीं द्रव्यस्यैव विशिष्य साधर्म्यं वक्तुमारभते-"क्षित्यादीनामिति"॥ स्पष्टम् ॥24॥

1-35\>

क्षित्यप्तेजोवायुमनसां साधर्म्यकथनम्\<1-36\>

"क्षितिर्जलं तथा तेजः पवनो मन एव च।

परापरत्वमूर्तत्वक्रियावेगाश्रया अमी"॥ 25॥

"?क्षितिरिति"॥ पृथिव्यप्तेजोवायुमनसां परत्वापरत्ववत्त्वं मूर्तत्वं वेगवत्त्वं कर्मवत्त्वं च साधर्म्यम्‌। नच यत्र घटादौ परत्वमपरत्वं वा नोत्पन्नं तत्राव्याप्तिरिति वाच्यम्‌। परत्वादिसमानाधि1करणद्रव्यत्वव्याप्यजातिमत्त्वस्य विवक्षितत्वात्‌। मूर्तत्वमपकृष्टपरिमाणवत्त्वम्‌ तच्चैषामेव गगनादिपरिमाणस्य कुतोप्यपकृष्टत्वाभावात्‌। पूर्ववत्कर्मवत्त्वं कर्मसमानाधिकरणद्रव्यत्वव्याप्यजातिमत्त्वं। वेगवत्त्वं वेगवद्वृत्तिद्रव्यत्ववयाप्यजातमत्त्वं च बोध्यम्‌ ॥25॥

1-36\>

कालाकाशात्मदिशां साधर्म्यकथनम्\<1-37\>

"कालखात्मदिशां सर्वगतत्वं परमं महत्‌"।

"कालेति"॥ कालाकाशात्मदिशां सर्वगतत्वं। "सर्वगतत्वं" सर्मूर्तसंयोगित्वं, ?परममहत्त्वं च। परमहत्त्वत्वं जातविशेषः अपकर्षानाश्रयपरिमाणवत्त्वं वा॥

1-37\>

क्षित्यप्तेजोवाय्वाकाशसाधर्म्यकथनम्\<1-38\>

"?क्षित्यादि पञ्च भूतानि "

"क्षित्यदीति"॥ पृथिव्यप्तेजोवाय्वकाशानां भूतत्वम्‌। तच्च बहिरिन्द्रियग्राह्यविशेषगुणवत्त्वम्‌। अत्र ग्राह्यत्वं लौकिकप्रत्यक्षस्वरूपयोग्यत्वं बोध्यम्। तेन ज्ञातो घट इति प्रत्यक्षे ज्ञानस्याप्युपनीतभानविषयत्वात्तद्वत्यात्मनि नातिव्याप्तिः। नवा प्रत्यक्षाविषयरूपादिमति परमाण्वादावव्याप्तिः तस्यापि स्वरूपयोग्यत्वात्‌ महत्त्वलक्षणकारणान्तरासन्निधानाच्च न प्रत्यक्षत्वम्‌। अथवाऽऽत्मावृत्तिविशेषगुणवत्त्वम्‌॥

1-38\>

क्षित्यप्तेजोवायूनां साधर्म्यकथनम्\<1-39\>

"चत्वारि स्पर्शवन्ति हि"॥ 26॥

"द्रव्यारम्भश्चतुर्षु स्यात्‌ "

"चत्वारीति"। पृथिव्यप्तेजोवायूनां स्पर्शवत्त्वम्‌॥ 26॥

"द्रव्यारम्भ इति"। पृथिव्यप्तेजोवायुषु चतुर्षु द्रव्यारम्भकत्वम्‌। नच द्रव्यानारम्भके घटादावव्याप्तिः। 1द्रव्यसमवायिकारणवृत्तिद्रव्यत्वव्याप्यजातिमत्त्वस्य विवक्षितत्वात्‌॥

1-39\>

आकाशात्मनोः साधर्म्यकथनम्\<1-40\>

अथाकाशशरीरीणाम्‌।

"अव्याप्यवृत्तिक्षणिको विशेषगुण इष्यते"॥ 27॥

"अथाकाशेति"॥ आकाशात्मनामव्याप्यवृत्तिक्षणिकविशेषगुणवत्त्वं साधर्म्यमित्यर्थः।

आकाशस्य विशेषगुणः शब्दः स चाव्याप्यवृत्तिः। यदा किंचिदवच्छेदेन शब्द उत्पद्यते तदान्यावच्छेदेन तदभावस्यापि सत्त्वात्‌। क्षणिकत्वं च तृतीयक्षणवृत्तिध्वंसप्रतियोगित्वम्‌। योग्यविभुविशेषगुणानां स्वोत्तरवृत्तिविशेषगुणनाश्यत्वात्प्रथमशब्दस्य?द्वितीयशब्देन नाशः। एवं ज्ञानादीनामपि। ज्ञानादिकं यदात्मनि विभौ शरीरावच्छेदेनोत्पद्यते तदा घटाद्यवच्छेदेन तदभावोस्त्येव। एवं ज्ञानादिकमपि क्षणद्वयावस्थायि। इत्थंचाव्याप्यवृत्तिविशेषगुणवत्त्वं क्षणिकविशेषगुणवत्त्वं चार्थः। पृथिव्यादौ रूपादिर्विशेषगुणोऽस्तीत्यतोऽव्याप्यवृत्तीत्युक्तम्‌। पृथिव्यादावव्याप्यवृत्तिः संयोगादिरस्तीति "विशेगुणेत्युक्तम्‌"। नच रूपादीनामपि कदाचित्तृतीयक्षणे नाशसंभवात्‌ क्षणिकविशेषगुणवत्त्वं क्षित्यादावतिव्याप्तमिति वाच्यम्‌। चतुःक्षणवृत्तिजन्यावृत्तिजातिमद्विशेषगुणवत्त्वस्य तदर्थत्वात्‌। अपेक्षाबुद्धिः क्षणत्रयं तिष्ठति क्षणचतुष्टयं तु न किमपि जन्यज्ञानादिकं तिष्ठति रूपत्वादिकं तु क्षणचतुष्टयस्थायिन्यपि रूपादौ वर्तते इति तद्व्युदासः। ईश्वरज्ञानस्य चतुःक्षणवृत्तित्वाज्ज्ञानत्वस्य तद्वृत्तित्वाज्जन्येत्युक्तम्‌। यद्याकाशजीवात्मनोः साधर्म्यं तदा जन्येति न देयं द्वेषत्वादिकमादाय लक्षणसमन्वयात्‌ परममहत्त्वस्य तादृशगुणत्वाच्चतुर्थक्षणे द्वित्वादीनां नाशाभ्युपगमाद्‌ द्वित्वादीनामपि तथात्वात्तद्वारणाय "विशेषेति"। त्रिक्षणवृत्तित्वं वा वक्तव्यम्‌। इच्छात्वादिकमादायात्मनि लक्षणसमन्वयः॥ 27॥

\<1-40\>

पृथिव्यप्तेजसां साधर्म्यकथनम्\<1-41\>

"रूपद्रवत्वप्रत्यक्षयोगिनः प्रथमास्त्रयः"।

"रूपद्रवत्वेति"। पृथिव्यप्तेजसां रूपवत्त्वं द्रवत्ववत्त्वं प्रत्यक्षविषयत्वं चेत्यर्थः। न च चक्षुरादीनां भर्जनकपालस्थवह्नेरूष्मणश्च रूपवत्त्वे किं मानमिति वाच्यम्‌। तत्रापि तेज1स्त्वादिना रूपानुमानात्‌। एवं वाय्वानीतपृथिवीजलतेजोभागानामपि

पृथिवीत्वादिना रूपानुमानं बोध्यम्‌। न च घटादौ द्रुतसुवर्णादिभिन्ने तेजसि च द्रवत्ववत्तवमव्याप्तमिति वाच्यम्‌। द्रव1त्ववद्वृत्तिद्रव्यत्वव्याप्यजातिमत्त्वस्य विवक्षितत्वात्‌। घृतजतुप्रभृतिषु पृथिवीषु जलेषु द्रुतसुवर्णादौ तेजसि च द्रवत्वसत्त्वात्तत्र च पृथिवीत्वादिसत्त्वात्तदादाय सर्वत्र लक्षणसमन्वयः। न च प्रत्यक्षविषयत्वं परमाण्वादावव्याप्तं, अतिव्याप्तं च रूपादाविति वाच्यम्‌। चाक्षुषलौकिकप्रत्यक्षविषयवृत्तिद्रव्यत्वव्याप्यजतिमत्त्वस्य विवक्षितत्वात्‌। आत्मन्यतिव्याप्तिवरणआय "चाक्षुषेति"।

1-41\>

पृथिवीजलयोः साधर्म्यकथनम्\<1-42\>

"गुरुणी द्वे रसवती "

"गुरुणी इति"। गुरुत्ववत्त्वं रसवत्त्वं च पृथ्वीजलयोरित्यर्थः। नच घ्राणेन्द्रियादीनां वाय्वानीतपार्थिवादिभागानां च रसदिमत्त्वे किंमानमिति वाच्यं। तत्रापि पृथ्वीत्वादिना तदनुमानात्‌।

1-42\>

पृथिवीतेजसोः साधर्म्यकथनम्\<1-43\>

"द्वयोर्नैमित्तिको द्रवः"॥28॥

"द्वयोरिति"। पृथिवीतेजसोरित्यर्थः। नच नैमित्तिकं द्रवत्वं घटादौ वह्न्यादौ चाव्याप्तमिति वाच्यम्‌। नैमित्ति1कद्रवत्वसमानाधिकरणद्रव्यत्वव्याप्यजातिमत्त्वस्य विवक्षितत्वात्‌॥ 28॥

1-43\>

भूतात्मनोः साधर्म्यकथनम्\<1-44\>

"आत्मानो भूतवर्गाश्च विशेषगुणयोगिनः"।

"आत्मान इति"। पृथिव्यप्तेजोवाय्वाकाशात्मनां विशेषगुणवत्त्वमित्यर्थः।

1-44\>

वैधर्म्यनिरूपणम्\<1-45\>

"यदुक्तं यस्य साधर्म्यं वैधर्म्यमितरस्य तत्‌"॥ 29॥

"यदुक्तमिति"। ज्ञेयत्वादिकं विहायेति बोध्यम्‌। तत्तु न कस्यापि वैधर्म्यं केवलान्वयित्वात्‌॥ 29॥

1-45\>

सामान्यतो द्रव्यगुणकथनम्\<1-46\>

"स्पर्शादयोऽष्टौ वेगाख्यः संस्कारो मरुतो गुणाः।

स्पर्शाद्यष्टौ रूपवेगौ द्रवत्वं तेजसो गुणाः॥ 30॥

स्पर्शादयोऽष्टौ वेगश्च द्रवत्वं च गुरुत्वकम्‌।

रूपं रसस्तथा स्नेहो वारिण्येति चतुर्दश॥ 31॥

स्नेहहीना गन्धयुता क्षितावेते चतुर्दश।

बुद्ध्यादिषट्कं संख्यादिपञ्चकं भावना तथा॥ 32॥

धर्माधर्मौ गुणा एत आत्मनः स्युश्चतुर्दश।

संख्यादिपञ्चकं कालदिशोः शब्दश्च ते च खे॥ 33॥

संख्यादिपञ्चकं बुद्धिरिच्छा यत्नेपि चेश्वरे।

परापरत्वे संख्याद्याः पञ्च वेगश्च मानसे"॥ 34॥

"स्पर्शादय इति"। ते च "खे"- आकाशे ॥ 30॥ 31॥ 32॥ 33॥ 34॥

1-46\>

पृथिवीलक्षणकथनम्\<2-1\>

"तत्र क्षितिर्गन्धहेतुर्नानारूपवती मता।

षङ्विधस्तु रसस्तत्र गन्धस्तु द्विविधो मतः॥ 35॥

स्पर्शस्तस्यास्तु विज्ञेयो ह्यनुष्णाशीतपाकजः"।

साधर्म्यवैधर्म्ये निरू1प्य संप्रति प्रत्येकं पृथिव्यादिकं निरूपयति---"तत्रेति"॥

"गन्धहेतुरिति"। गन्धसमवायिकारणमित्यर्थः। यद्यपि गन्धवत्त्वमात्रं पृथिव्या लक्षणमुचतितम्, तथापि पृथिवीत्वजातौ प्रमाणोपन्यासाय कारणत्वमुपन्यस्तम्‌। तथाहि पृथिवीत्वं हि गन्धसमवायिकारणतावच्छेद1कतया सिध्यति अन्यथा

गन्धत्वावच्छिन्नस्याकस्मिकत्वापत्तेः। न च पाषणादौ गन्धाभावाद्‌ गन्धवत्त्वमव्याप्तमिति वाच्यम्‌। तत्रापि गन्धसत्त्वात्‌ अनुपलब्धिस्त्वनुत्कटत्वेनाप्युपपद्यते कथमन्यथा तद्भस्मनि गन्ध उपलभ्यते। भस्मनो हि पाषाणध्वंसजन्यत्वात्‌ पाषाणोपादानोपादेयत्वं सिध्यति यद्द्रव्यं यद्द्रव्यध्वंसजन्यं तत्तदुपादानोपादेयमिति व्याप्तेः। दृष्टं चैतत्‌ खण्डपटे महापटध्वंसजन्ये। इत्थंच पाषाणपरमाणोः पृथीवीत्वात्तज्जन्यपाषाणस्यापि पृथिवीत्वं तथाच तस्यापि गन्धवत्त्वे बाधका भावः। "नानेति"। शुक्लनीलादिभेदेन नानाजातीयं रूपं पृथिव्यामेव वर्तते, न तु जलादौ, तत्र शुक्लस्यैव सत्त्वात्‌, पृथिव्यां त्वेकस्मिन्नपि धर्मिणि पाकवसेन नानारूपसंभवात्‌। न च यत्र नानारूपं नोत्पन्नं तत्राव्याप्तिरिति वाच्यम्। रूपद्वयवद्वृत्तिद्रव्यत्वव्याप्यजातिमत्त्वस्य विवक्षितत्वात्‌। रूपनाशवद्वृत्तिद्रव्यत्वव्याप्यजातिमत्त्वस्य वा वाच्यत्वात्‌। वैशेषिकनये पृथिवीपरमाणौ रूपनाशस्य रूपान्तरस्य च सत्त्वात्‌ न्यायनये घटादावपि तत्सत्त्वाल्लक्षणसमन्वयः॥ "षङ्विध इति"॥ मधुरादिभेदेन यः षङ्विधरसः स पृथिव्यामेव। जले मधुर एव रसः। अत्रापि पूर्ववद्रसद्वयवद्वृत्तिद्रव्यत्वव्याप्यजातिमत्त्वं लक्षणार्थोऽवसेयः। द्विविध इति वस्तुस्थितिमात्रं न तु द्विविधगन्धवत्त्वं लक्षणं द्विविधत्वस्य व्यर्थत्वात्‌। द्वैविध्यं च सौरभासौरभभेदेन बोध्यम्॥ 35॥ "स्पर्श इति"। तस्याः पृथिव्याः। अनुष्णाशीतस्पर्शवत्त्वं वायावपि वर्तत इत्युक्तं "पाकज इति"। इत्थं च पृथिव्याः स्पर्शोनुष्णाशीत इति ज्ञापनार्थं तदुक्तं पाकजस्पर्शवत्त्वमात्रं तु लक्षणं अधिकस्य वैयर्थ्यात्‌। यद्यपि पाकजस्पर्शः पटादौ नास्ति तथापि पाकजस्पर्शवद्वृत्तिद्रव्यत्वव्याप्यजातिमत्त्वमर्थो बोध्यः।

2-1\>

नित्यपृथिवीविभागः\<2-2\>

"नित्यानित्या च सा द्वेधा नित्या स्यादणुलक्षणा" ॥36॥

"नित्येति"। सा पृथिवी द्विविधा नित्यानित्या चेत्यर्थः। "अणुलक्षणा"- परमाणुरूपा पृथिवी नित्या॥ 36॥

2-2\>

अनित्यपृथिवीविभागः\<2-3\>

"अनित्या तु तदन्या स्यात्‌ सैवावयवयोगिनी।"

"तदन्या"- परमाणुभिन्ना पृथिवी द्व्यणुकादिरूपा सर्वाप्यनित्येत्यर्थः। सैवअनित्यापृथिव्यवयववतीत्यर्थः।

2-3\>

अवयवानुमानम्\<2-4\>

नन्ववयविनि किं मानं, परमाणुपुञ्जैरेवोपपत्तेः। न च परमाणूनामतीन्द्रियत्वाद् घटादीनां प्रत्यक्षं न स्यादिति वाच्यम्। एकस्य परमाणोरप्रत्यक्षत्वेऽपि तत्समूहस्य प्रत्यक्षत्वसंभवात् यथैकस्य केशस्य दूरेऽप्रत्यक्षत्वेपि तत्समूहस्य प्रत्यक्षत्वम्। न चैको घटः स्थूलइति बुद्धेरनुपपत्तिरिति वाच्यम्। एको महान् धान्यराशिरितिवदुपपत्तेः। मैवं। परमाणोरतीन्द्रियत्वेन तत्समूहस्यापि प्रत्यक्षत्वायोगात् दूरस्थकेशस्तु नातीन्द्रियः सन्निधाने तस्यैव प्रत्यक्षत्वात्‌। नच तदा1नीं दृश्यपरमाणुपुञ्जस्य उत्पन्नत्वान्न प्रत्यक्षत्वेऽपि विरोध इति वाच्यम्‌। अदृश्यस्य दृश्यानुपदानत्वात् अन्यथा चक्षुरूष्मादिसन्ततेः कदाचिद्दृश्यत्वप्रसङ्गात्‌। नचातितप्रतैलादौ कथमदृश्यदहनसन्ततेर्द्दश्यदहनोत्पत्तिरिति वाच्यम्‌। तत्र तदन्तःपातिभिर्दृश्यदहनावयवैः स्थूलदहनोत्पत्तेरुपगमात्‌। न चादृश्येन द्व्यणुकेन कथं दृश्यत्रसरेणोरुत्पत्तिरिति वाच्यं। यतो न दृश्यत्वमदृश्यत्वं वा कस्यचित्स्वभावादाचक्ष्महे किं तु महत्त्वोद्भूतरूपादिकारणसमुदायवतो दृश्यत्वम्‌ तदभावे चादृश्यत्वम्‌। तथाच त्रसरेणोर्महत्त्वात्प्रत्यक्षत्वं न तु द्व्यणुकादेस्तदभावात्‌। नहि त्वन्मतेऽपि संभवतीदं परमाणौ महत्त्वाभावात्‌। इत्थं चावयविशिद्धौ तेषामुत्पादविनाशयोः प्रत्यक्षसिद्धत्वादनित्यत्वम्‌।

2-4\>

परमाणुसाधनम्\<2-5\>

 तेषां चावयवधाराया अनन्तत्वे मेरुसर्पपयोरपि साम्यप्रसङ्‌गः अतः क्वचिद्विश्रामो वाच्यः। यत्र तु विश्रामस्तस्यानित्यत्वेऽसमवेतकर्योत्पत्तिप्रसङ्गात्तस्य नित्यत्वम्‌। महत्परिमाणतारतम्यस्य गगनादौ विश्रान्तत्वमिवाणुपरिमाणतारतम्यस्यापि क्वचिद्विश्रान्तत्वमस्तीति तस्य परमाणुत्वसिद्धिः। नच त्रसरेणावेव विश्रामोस्त्विति वाच्यं। त्रसरेणुः सावयवः चाक्षुषद्रव्यत्वाद्‌ घटवदित्यनुमानेन तदवयवसिद्धौ त्रसरेणोरवयवाः सावयवाः महदारम्भकत्वात्कपालवदित्यनुमानेन तदवयवसिद्धेः। नचेदमप्रयोजकं, अपकृष्टमहत्त्वं प्रत्यनेकद्रव्यवत्त्वस्य प्रयोजकत्वात्‌। नचैवं क्रमेण तदवयवधारापि सिद्ध्येदिति वाच्यं। अन्वस्थाभयेन तदसिद्धेरिति।

2-5\>

पार्थिवशरीरनिरूपणम्\<2-6\>

"सा च त्रिधा भवेद्देहमिन्द्रियं विषयस्तथा॥ 37॥

योनिजादिर्भवेद्देह "

"सा चेति"। "सा"- कार्यरूपा पृथिवी "त्रिविधा"- शरीरेन्द्रियविषयभेदादित्यर्थः॥ 37॥

तत्र देहमुदाहरति- "योनिजादीति"। योनिजमयोनिजं चेत्यर्थः। योनिजमपि द्विविधं जरायुजमण्डजं चेति। जरायुजं मानुषादीनाम्‌। अण्डजं सर्पादीनाम्‌। अयोनिजं स्वेदजोद्भिञ्जादिकम्‌। स्वेदजाः कृमिदंशाद्याः। उद्भिञ्जास्तरुगुल्माद्याः। नारकिणां शरीरमप्ययोनिजम्। नच मानुषादिशरीराणां पार्थिवत्वे किं मानमिति वाच्यम्‌। गन्धादिमत्त्वस्यैव प्रमाणत्वात्‌। नच क्लेदोष्मादेरुपलम्भादाप्यत्वादिकमपि स्यादिति वाच्यम्। तथा सति जलत्वपृथिवीत्वादिना संकरप्रसङ्गात्‌। नच तर्हि जलीयत्वादिकमेवास्तु नतु पार्थिवत्वमिति वाच्यम्‌। क्लेदादीनां विनाशेपि शरीरत्वेन प्रत्यभिज्ञानाद्गन्धाद्युपलब्धेश्च पृथिवीत्वसिद्धेः तेन पार्थिवादिशरीरे जलादीनां निमित्तत्वमात्रं बोध्यम्‌। शरीरत्वं न जातिः पृथिवीत्वादिना साङ्कर्यात्‌। किंतु चेष्टाश्रयत्वं, वृक्षादीनामपि चेष्टाश्रयत्वान्नाव्याप्तिः। नच वृक्षादेः शरीरत्वे किं मानमिति वाच्यम्‌। आध्यात्मिकवायुसंबन्धस्य प्रमाणत्वात्‌। तत्रैव किं मानमिति चेत्‌, भग्नक्षतसंरोहणादिना तदु1न्नयनात्‌। यदि हस्तादौ शरीरव्यवहारो न भवति तदान्त्यावयवित्वेन विशेषणीयम्‌। नच यत्र शरीरे चेष्टा न जाता तत्राव्याप्तिरिति वाच्यम्‌। तादृशे प्रमाणाभावात्‌। अथवा
चेष्टावदन्त्यावयविवृत्तिद्रव्यत्वव्याप्यजातिमत्त्वं अन्त्यावयविमात्रवृत्तिचेष्टावद्वृत्तिजातिमत्त्वं वा तत्‌। मानुषत्वचैत्रत्वादिजातिमादाय लक्षणसमन्वयः। न च नृसिंहशरीरे कथं लक्षणसमन्वयः तत्र नृसिंहत्वस्यैकव्यक्तिवृत्तितया जातित्वाभावात्‌ जलीयतैजसशरीरवृत्तितया देवत्वस्यापि जातित्वाभावादिति वाच्यम्‌। कल्पभेदेन नृसिंहशरीरस्य नानात्वेन नृसिंहत्वजात्या लक्षणसमन्वयात्‌।

2-6\>

पार्थिवेन्द्रियनिरूपणम्\<2-7\>

"इन्दियं घ्राणलक्षणम्‌"।

"इन्द्रियमिति"। घ्राणेन्दियं पार्थिवमित्यर्थः। पार्थिवत्वं कथमिति चेदित्थम्‌। घ्राणेन्द्रियं पार्थिवं रूपादिषु मध्ये गन्धस्यैवाभिव्यञ्जकत्वात्‌ कुङ्कुमगन्धाभिव्यञ्जकगोघृतवत्‌। न च दृष्टान्ते स्वीयरूपादिव्यञ्जकत्वादसिद्धिरिति वाच्यं। परकीयरूपाद्यव्यञ्जकत्वस्य तदर्थत्वात्‌। न च नवशरावगन्धव्यञ्जकजलेऽनैकान्तिकत्वमिति वाच्यम्‌। तस्य सक्तुरसाभिव्यञ्जकत्वात्‌। यद्वा परकीयेति न देयम्‌, वायूपनीतसुरभिभागानां दृष्टान्तत्वसंभवात्‌। न च घ्राणेन्द्रियसन्निकर्षस्य गन्धमात्राभिव्यञ्जकत्वात्तत्र व्यभिचार इति वाच्यम्‌। द्रव्यत्वे सतीति विशेषणात्‌।

2-7\>

पार्थिवविषयनिरूपणम्\<2-8\>

"विषयो द्व्यणुकादिश्च ब्रह्माण्डान्त उदाहृतः" ॥ 38॥

विषयमाह-"विषय इति"। उपभोगसाधनं विषयः। सर्वमेव कार्यजातमदृष्टाधीनम्‌। यत्कार्यं यददृष्टाधीनं तत्तदुपभोगं साक्षात्परम्परया वा जनयत्येव। नहि बीजप्रयोजनाभ्यां विना कस्यचिदुत्पत्तिरस्ति, तेन द्व्यणुकादिब्रह्माण्डान्तं सर्वमेव विषयो भवति। शरीरेन्द्रिययोर्विषयत्वेपि प्रकारान्तरेणोपन्यासः शिष्यबुद्धिवैशद्यार्थः॥ 38॥ 2-8\>

जललक्षणकथनम्\<2-9\>

"वर्णः शुक्लो रसस्पर्शौ जले मधुरशीतलौ।

स्नेहस्तत्र द्रवत्वं तु सांसिद्धिकमुदाहृतम्‌"॥ 39॥

जलं निरूपयति-"वर्णः शुक्ल इति"। स्नेहसमवायिकारणतवच्छेदकतया जलत्वजातिसिद्धिः यद्यपि स्नेहत्वं नित्यानित्यवृत्तितया न कार्यतावच्छेदकं तथापि जन्यस्नेहत्वं तथा बोध्यम्‌। अथ परमाणौ जलत्वं न स्यात्‌ तत्र जन्यस्नेहाभावात्‌ तस्य च नित्यस्य स्वरूपयोग्यत्वे फलावश्यंभावनियमादिति चेन्न। जन्यस्नेहजनकतावच्छेदिकाया जन्यजलत्वजातेः सिद्धौ तदवच्छिन्नजनकतावच्छेदकतया जलत्वजातिसिद्धिः। शुक्लरूपमेव जलस्येति दर्शयितुमुक्तं वर्णः शुक्ल इति। नतु शुक्लरूपवत्त्वं लक्षणम्‌। अथवा नैमित्तिकद्रवत्ववदवृत्तिरूपद्वृत्तिद्रव्यत्वसाक्षाद्व्याप्यजातिमत्त्वम्‌। अभास्वरशुक्लेतररूपासमानाधिकरणरूपवद्वृत्तिद्रव्यत्वसाक्षाद्व्याप्यजातिमत्त्वं वा तदर्थः। "रसस्पर्शाविति"। जलस्य मधुर एव रसः। सीत एव स्पर्शः। तिक्तावृत्तिमधुरवद्वृत्तिद्रव्यत्वसाक्षाद्व्याप्यजातिमत्त्वं तदर्थः। ननु शुक्लरूपमेवेति कुतः कालिन्दीजलादौ नीलिमोपलब्धेरिति चेन्न। नीलजनकतावच्छेदिकायाः पृथिवीत्वजातेरभावाज्जले नीलरूपासंभवात्‌ कालिन्दीजले नीलत्वप्रतीतस्त्वाश्रयौपाधिकी। अत एव वियति विक्षेपि धवलिमोपलब्धिः। अथ जले माधुर्ये किं मानम्‌, नहि प्रत्यक्षेण कोऽपि रसस्तत्रानुभूयते नच नारिकेलजलादौ माधुर्यमुपलभ्यत एवेति वाच्यं तस्याश्रयौपाधिकत्वात्‌ अन्यथा जम्बीरजलादावाम्लादिरसोपलब्धेराम्लादिमत्त्वमपि स्यादिति चेन्न। हरीतक्यादिभक्षणस्य जलरसव्यञ्जकत्वात्‌।

नच हरीतक्यामेव जलोष्मसंयोगाद्रसान्तरोत्पत्तिरिति वाच्यम्‌। कल्पनागौरवात्‌। पृथिवीत्वस्याम्लादिजनकतावच्छेदकत्वाच्च जले नाम्लादिकम्‌। जम्बीररसादौ त्वाश्रयौपाधिकी तथाप्रतीतिः। एवं जन्यशीतस्पर्शजनकतावच्छेदकं जन्यजलत्वं तदवच्छिन्नजनकतावच्छेदकं जलत्वं बोध्यम्‌। घृष्टचन्दनादौ तु शैत्योपलब्धिश्चन्दनान्तर्वर्तिशीततरसलिलस्यैव। तेजःसंयोगाज्जले उष्णप्रतीतिरौपाधिकी स्फुटैव तत्र पाकासंभवात्‌। "स्नेहस्तत्रेति"। घृतादावपि तदन्तर्वर्तिजलस्यैव स्नेहः जलस्य स्नेहसमवायिकारणत्वात्‌। तेन जलएव स्नेह इति मन्तव्यम्‌। "द्रवत्वमिति"। सांसिद्धिकद्रवत्वत्वं जातिविशेषः प्रत्यक्षसिद्धः तदवच्छिन्नजनकतावच्छेदकमपि तदेवेति भावः। तैलादवपि जलस्यैव द्रवतवं स्नेहप्रकर्षेण च दहनानुकूल्यमिति वक्ष्यति॥ 39॥

2-9\>

जलीयशरीरनिरूपणम्\<2-10\>

"नित्यतादि प्रथमवत्किंतु देहमयोनिजम्‌"।

"प्रथमवदिति"। पृथिव्या इवेत्यर्थः। तथाहि जलं द्विविधं नित्यमनित्यं च। परमाणुरूपं नित्यं द्व्यणुकादिसर्वमनित्यमवयवसमवेतं च। अनित्यमपि त्रिविधं शरीरेन्द्रियविषयभेदात्। पृथिवीतो यो विशेषस्तमाह-"किंत्विति"। देहमयोनिजं अयोनिजमेवेत्यर्थः। जलीयं शरीरमयोनिजं वरुणलोके प्रसिद्धम्।

2-10\>

जलीयेन्द्रियनिरूपणम्\<2-11\>

"इन्द्रियं रसनं

"इन्द्रियमिति"। जलीयमित्यर्थः। तथाहि रसनं जलीयं गन्धाद्यव्यञ्जकत्वे सति रसव्यञ्जकत्वात्‌ सक्तुरसाभिव्यञ्जकोदकवत्‌। रसनेन्द्रियसंनिकर्षे व्यभिचारवारणाय द्रव्यत्वं देयम्‌।

2-11\>

जलीयविषयनिरूपणम्\<2-12\>

"सिन्धुहिमादिर्विषयो मतः"॥ 40॥

विषयं दर्शयति-"सिन्धुरिति"। सिन्धुः समुद्रः। हिमं तुषारः। आदिपदात्सरित्कासारकरकादिः सर्वोऽपि ग्राह्यः। नच हिमकरकयोः कठिनत्वात्पार्थिवत्वमिति वाच्यं। ऊष्मणा विलीनस्य तस्य जलत्वस्य प्रत्यक्षसिद्धत्वात्‌। यद्द्रव्यं यद्द्रव्यध्वंसजन्यमिति व्याप्तेर्जलोपादानोपादेयत्वसिद्धेः। अदृष्टविशेषेण द्रवत्वप्रतिरोधात्‌ करकायाः काठिन्यप्रत्ययस्य भ्रान्तित्वात्‌॥40॥

2-12\>

तेजोलक्षणकथनम्\<2-13\>

"उष्णः स्पर्शस्तेजसस्तु स्याद्रूपं शुक्लभास्वरम्‌"।

"नैमित्तिकं द्रवत्वं तु नित्यतादि च"

तेजो निरूपयति-"उष्ण इति"। उष्णत्वं स्पर्शनिष्ठो जातिविशेषः प्रत्यक्षसिद्धः। इत्थं च जन्योष्णस्पर्शसमवायिकारणतावच्छेदकं तेजस्त्वं जातिविशेषः।

तस्य परमाणुवृत्तित्वं तु जलत्वस्योवानुसन्धेयम्‌। नचोष्णस्पर्शवत्त्वं चन्द्रकिरणादावव्याप्तमिति वाच्यं। तत्राप्युष्णस्य सत्त्वात्‌ किंतु तदन्तःपातिजलस्पर्शेनाभिभवादग्रहः। एवं रत्नकिरणादौ च पार्थिवस्पर्शेनाभिभवात्‌ चक्षुरादौ चानुद्भूतत्वादग्रहः। "रूपमित्यादि"। वैश्वानरे मरकतकिरणादौ च पार्थिवरूपेणाभिभवात्‌ शुक्लरूपाग्रहः। अथ तद्रूपाग्रहे धर्मिणोऽपि चाक्षुषत्वं न स्यादिति चेन्न। अन्यदीयरूपेणैव धर्मिणो ग्रहसंभवात्‌ शङ्खस्येव पित्तपीतिम्ना। वह्नेस्तु शुक्लं रूपं नाभिभूतं किंतु तदीयं शुक्लत्वमभिभूतमित्यन्ये। "नैमत्तिकमिति"। सुवर्णादिरूपे तेजसि तत्सत्त्वात्‌। नच नैमित्तिकद्रवत्वं दहनादावव्याप्तं घृतादावतिव्याप्तं चेति वाच्यं। पृथिव्यवृत्तिनैमित्तिकद्रवत्ववद्वृत्तिद्रव्यत्वसाक्षाद्व्याप्यजातिमत्त्वस्य विवक्षितत्वात्‌।

2-13\>

तैजसशरीरनिरूपणम्\<2-14\>

"पूर्ववत्‌"॥ 41॥

"पूर्ववदिति"। जलस्येवेत्यर्थः। तथाहि तत्‌ द्विविधं नित्यमनित्यं च। नित्यं परमाणुरूपं तदन्यदनित्यमवयवि च। तच्च त्रिधा शरीरेन्द्रियविषयभेदात्‌ शरीरमयोनिजमेव तच्च सूर्यलोकादौ प्रसिद्धम्‌॥ 41॥

2-14\>

तैजसेन्द्रियनिरूपणम्\<2-15\>

"इन्द्रियं नयनं"

अत्र यो विशेषस्तमाह-"इन्द्रियमिति"। ननु चक्षुषस्तैजसत्वे किं मानमिति चेत्‌ चक्षुस्तैजसं परकीयस्पर्शाद्यव्यञ्जकत्वे सति परकीयरूपव्यञ्जकत्वात्‌ प्रदीपवत्‌। प्रदीपस्य स्वीयस्पर्शव्यञ्जकत्वादत्र दृष्टान्तेऽव्याप्तिवारणाय प्रथमं परकीयेति। घटादेः स्वीयरूपव्यञ्जकत्वाद्व्यभिचारवारणाय द्वितीयं परकीयेति। अथवा प्रभाया दृष्टान्तत्वसंभवादाद्यं परकीयेति न देयम्‌। चक्षुः-संनिकर्षे व्यभिचारवारणाय द्रव्यत्वं देयम्‌।

2-15\>

तैजसविषयनिरूपणम्\<2-16\>

"वह्नि स्वर्णादिर्विषयो मतः"।

विषयं दर्शयति-"वह्नीति"। ननु सुवर्णस्य तैजसत्वे किं मानमिति चेत्‌। न। सुवर्णं तैजसं असति प्रतिबन्धकेऽत्यन्तानलसंयोगेसत्यप्यनुच्छिद्यमानद्रवत्वात्‌ यन्नैवं तन्नैवं यथा पृथीवीति। नचाप्रयोजकं पृथिवीद्रवत्वस्य जन्यजलद्रवत्वस्यात्यन्ताग्निसंयोगनाश्यत्वात्‌।

ननु पीतिमगुरुत्वाश्रयस्यापि तदानीं द्रुतत्वात्तेन व्यभिचार इति चेन्न। जलमध्यस्थमषीक्षोदवत्तस्याद्रुतत्वात्‌। अपरे तु पीतिमाश्रयस्यात्यन्ताग्निसंयोगेपि पूर्वरूपापरावृत्तिदर्शनात्तत्प्रतिबन्धकं विजातीयद्रवद्रव्यं कल्प्यते। तथाहि अत्यन्ताग्निसंयोगी पीतिमगुरुत्वाश्रयः विजा1तीयरूपप्रतिबन्धकद्रवद्रव्यसंयुक्तः अत्यन्ताग्निसंयोगे सत्यपि पूर्वरूपविजातीयरूपानधिकरणत्वात्‌ जलमध्यस्थपीतपटवत्‌। तस्य च पृथिवीजलभिन्नस्य तेजस्त्वनियमात्‌।

2-16\>

वायुनिरूपणे वायुत्वजातौ प्रमाणकथनम्\<2-17\>

"अपाकजोऽनुष्णाशीतस्पर्शस्तु पवने मतः"॥ 42॥

"तिर्यग्गमनवान्"

वायुं निरूपयति-"अपाकज इति"। अनुष्णाशीतस्पर्शस्य पृथिव्यामपि सत्वादुक्तमपाकज इति।अपाकजस्पर्शस्य जलादावपि सत्वादुक्तमनुष्णाशीतेति। एतेन वायवीयो विजातीयस्पर्शो दर्शितः। तज्जनकतावच्छेदकं वायुत्वमिति भावः। 42॥

2-17\>

वायुनिरूपणे वायौ प्रमाणकथनम्\<2-18\>

"एषः ज्ञेयः स्पर्शादिलिङ्गकः"।

"एष"- वायुः। "स्पर्शादिलिङ्गकः"। वायुर्हि स्पर्शशब्दधृतिकम्पैरनुमीयते विजातीयस्पर्शेन विलक्षणशब्देन तृणादीनां धृत्या शाखादीनां कम्पनेन च वायोरनुमानात्‌। यथाच वायुर्न प्रत्यक्षस्तथाग्रे वक्ष्यते।

2-18\>

वायवीयशरीरनिरूपणम्\<2-19\>

"पूर्ववन्नित्यताद्युक्तं "

"पूर्ववदिति"। वायुर्द्विविधो नित्योऽनित्यश्च परमाणुरूपो नित्यस्तदन्योऽनित्योऽवयवसमवेतश्च। सोपि त्रिविधः शरीरेन्द्रियविषयभेदत्‌। तत्र शरीरमयोनिजं पिशाचादीनाम्‌ परन्तु जलीयतैजसवायवीयशरीराणां पार्थिवभागोपष्टम्भादुपभोगक्षमत्वं जलादीनां

प्राधान्याञ्जलीयत्वादिकमिति।

2-19\>

वायवीयेन्द्रियनिरूपणम्\<2-20\>

"देहव्यापि त्वगिन्दियम्‌"॥ 43॥

अत्र यो विशेषस्तमाह-"देहव्यापीति"। शरीरव्यापकं स्पर्शग्राहकमिन्द्रियं त्वक्‌ तच्च वायवीयं रूपादिषु मध्ये स्पर्शस्यैवाभिव्यञ्जकत्वात्‌ अङ्गसङ्गिसलिलशैत्याभिव्यञ्जकव्यजनपवनवत्‌॥43॥

2-20\>

वायवीयविशयनिरूपणम्\<2-21\>

प्राणादिस्तु महावायुपर्यन्तो विषयो मतः।

विषयं दर्शयति---प्राणादिरिति। यद्यप्यनित्यो वायुश्चतुर्विघस्तस्य चतुर्थी विधा प्राणादिरित्युक्तमाकरे तथापि संक्षेपादेव त्रैविध्यमुक्तम्‌। प्राणस्त्वेक एव हृदादिनानास्थानवशान्मुखनिर्गमनादिनानाक्रियाभेदाच्च नानासंज्ञां लभते।

2-21\>

?आकाशे प्रमाणकथनम्\<2-22\>

"आकाशस्य तु विज्ञेयः शब्दो वैशेषिको गुणः"॥ 44॥

आकाशं निरूपयति-"आकाशस्येति"। आकाशकालदिशामेकैकव्यक्तिकत्वादाकाशत्वादिकं न जातिः किंतु आकाशत्वं शब्दाश्रयत्वम्‌। वैशेषिक इति कथनं तु विशेषगुणान्तरव्यवच्छेदाय। एतेन प्रमाणमपि दर्शितं। तथा हि शब्दो गुणश्चक्षुर्ग्रहणायोग्यबहिरिन्द्रियग्राह्यजातिमत्त्वात्‌ स्पर्शवत्‌ शब्दो द्रव्यसमवेतः गुणत्वात्‌ संयोगवदित्यनुमानेन शब्दस्य द्रव्यसमवेतत्वे सिद्धे शब्दो न स्पर्शवद्विशेषगुणः अग्निसंयोगासमवायिकारणकत्वाभावे सति अकारणगुणपूर्वकप्रत्यक्षत्वात्‌ सुखवत्‌। पकजरूपादौ व्यभिचारवारणाय सत्यन्तम्। पटरूपादौ व्यभिचारवारणायाकारणगुणपूर्वकेति। जलपरमाणुरूपादौ व्यभिचारवारणाय प्रत्यक्षेति। शब्दो न दिक्कालमनसां गुणः विशेषगुणत्वात्‌ रूपवत्‌। नात्मविशेषगुणः बहिरिन्द्रिययोग्यत्वात्‌ रूपवत्‌। इत्थं च शब्दाधिकरणं नवमं द्रव्यं गगनात्मकं सिद्ध्यति। नच वाय्ववयवेषु सूक्ष्मशब्दक्रमेण वायौ कारणगुणपूर्वकः शब्दः उत्पद्यतामिति वाच्यम्‌। अयावद्द्रव्यभावित्वेन वायोर्विशेषगुणत्वाभावात्‌॥ 44॥

2-22\>

आकाशेन्द्रियनिरूपणम्\<2-23\>

"इन्द्रियं तु भवेच्छ्रोत्रमेकः सन्नप्युपाधितः"।

तत्र च शरीरस्य विषयस्य चाभावादिन्द्रियं दर्शयति-"इन्द्रियमिति"। नन्वाकाशं लाघवादेकं सिद्धं श्रोत्रं पुरुषभेदाद्भिन्नं कथमाकाशं स्यादिति चेत्तत्राह-"एकेति"। आकाश एकः सन्नपि उपाधेः कर्णशष्कुलीभेदाद्भिन्नं श्रोत्रात्मकं भवतीत्यर्थः।

2-23\>

कालक्षणकथनम्\<2-24\>

"जन्यानां जनकः कालो "

कालं निरूयति-"जन्यानामिति"।

2-24\>

कालप्रमाणनिरूपणम्\<2-25\>

जगतामाश्रयो मतः॥ 45॥

"परापरत्वधीहेतुः "

तत्र प्रमाणं दर्शयितुमाह-"जगतामाश्रय इति"।

इदानीं घट इत्यादिप्रतीतिः सूर्यपरिस्पन्दादिकं

यदा विषयीकरोति तदा सूर्यपरिस्पन्दादिना घटादेः संबन्धो वाच्यः, स च संबन्धः, संयोगादिर्न संभवतीति काल एव संबन्धघटकः कल्प्यते। इत्थं च तस्याश्रयत्वमेव सम्यक्‌॥45॥ प्रमाणान्तरं दर्शयति-"परापरत्वेति"। परत्वापरत्वादिबुद्धेरसाधारणं निमित्तं काल एव। परत्वापरत्वयोरसमवायिकारणसंयोगाश्रयो लाघवादतिरिक्तः काल एव कल्प्यत इति भावः।

2-25\>

कालस्य एकत्वव्यवस्थापनम्2-26\>

"क्षणादिः स्यादुपाधितः"।

नन्वेकस्य कालस्य सिद्धौ क्षणदिनमासवर्षादिसमयभेदो न स्यादित्यत आह-"क्षणादिः स्यादुपाधित इति"। कालस्त्वेकोऽप्युपाधिभेदात्‌ क्षणादिव्यवहारविषयः। उपाधिस्तु स्वजन्यविभागप्रागभावावच्छिन्नं कर्म पूर्वसंयोगावच्छिन्नविभागो वा पूर्वसंयोगनाशावच्छिन्नोत्तरसंयोगप्रागभावो वा उत्तरसंयोगावच्छिन्नं कर्म वा। नचोत्तरसंयोगानन्तरं

क्षणव्यवहारो न स्यादिति वाच्यम्‌। कर्मान्तरस्यापि सत्त्वादिति। महाप्रलये क्षणादिव्यवहारो यद्यस्ति तदा ध्वंसेनैवोपपादनीय इति। दिनादिव्यवहारस्तु तत्तत्क्षणकूटैरिति॥

2-26\>

दिशि प्रमाणकथनम्\<2-27\>

"दूरान्तिकादिधीहेतुरेका नित्या दिगुच्यते" ॥ 46॥

दिशं निरूपयति-"दूरान्तिकेति"। दुरत्वमन्तिकत्वं च दैशिकं परत्वमपरत्वं बोध्यम्। तद्बुद्धेरसाधारणं बीजं? दिगेव। दैशिकपरत्वापरत्वयोरसमवायिकारणसंयोगाश्रयतया लाघवादेका दिक्‌ सिद्ध्यतीति भावः॥ 46॥

2-27\>

दिशि एकत्वव्यवस्थापनम्\<2-28\>

"?उपाधिभेदादेकापि प्राच्यादिव्यपदेशभाक्‌"।

ननु यद्येकैव दिक्‌ तदा प्राचीप्रतीच्यादिव्यवहारः कथमुपपद्यत इत्यत आह-"उपाधिभेदादिति"। यत्पुरुषस्योदयगिरिसन्निहिता या दिक्‌ सा तत्पुरुषस्य प्राची। एवमुदयगिरिव्यवहिता या दिक्‌ सा प्रतीची। एवं यत्पुरुषस्य सुमेरुसन्निहिता या दिक्‌ सोदीची। तद्व्यवहिता त्ववाची। सर्वेषामेव वर्षाणां मेरुरुत्तरतः स्थित इति नियमात्‌॥

2-28\>

आत्मत्वजातै प्रमाणकथनम्\<2-29\>

"आत्मेन्द्रियाद्यधिष्ठाता करणं हि सकर्तृकम्‌"॥ 47॥

आत्मानं निरूपयति-"आत्मेन्द्रियाद्यधिष्ठातेति"। आत्मत्वजातिस्तु सुखदुःखादिसमवायिकारणतावच्छेदकतया सिध्यति। ईश्वरेऽपि सा जातिरस्त्येव अदृष्टादिरूपकारणाभावान्न सुखदुःखाद्युत्पत्तिः नित्यस्य स्वरूपयोग्यस्य फलावश्यम्भावनियम इत्यस्याप्रयोजकत्वात्। परेतु ईश्वरे सा जातिर्नास्त्येव प्रमाणाभावात्‌। नच दशमद्रव्यत्वापत्तिः ज्ञानवत्त्वेन विभजनादित्याहुः।

2-29\>

आत्मनि प्रमाणकथनम्\<2-30\>

"इन्द्रियाद्यधिष्ठाता"- इन्द्रियाणां शरीरस्य च परम्परया चैतन्यसंपादकः। यद्यप्यात्मनि अहं सुखी दुःखीत्यादिप्रत्यक्षविषयत्वमस्त्येव तथापि विप्रतिपन्नं प्रति प्रथमत एव शरीरादिभिन्नस्तत्प्रतीतिगोचर इति प्रतिपादयितुं न शक्यते इत्यतः प्रमाणान्तरं दर्शयति-"करणमिति"। वास्यादीनां छिदादिकरणानां कर्तारमन्तरेण फलानुपधानं दृष्टम्‌, एवं चक्षुरादीनां ज्ञानकरणानामपि फलोपधानं कर्तारमन्तरेण नोपद्यत इत्यतिरिक्तः कर्ता कल्प्यते॥ 47॥

2-30\>

शरीरात्मवादिचार्वाकमतखण्डनम्\<2-31\>

"शरीरस्य न चैतन्यं मृतेषु व्यभिचारतः"।

ननु शरीरस्यैव कर्तृत्वमस्त्वत आह-"शरीरस्येति"। ननु चैतन्यं ज्ञानादिकमेव मुक्तात्मनां त्वन्मत इव मृतशरीराणामपि तदभावे का क्षतिः प्राणाभावेन ज्ञानाभावस्य सिद्धेरिति चेन्न। शरीरस्य चैतन्ये बाल्ये विलोकितस्य स्थाविरे स्मरणानुपपत्तेः। शरीराणामवयवोपचयापचयैरुत्पादविनाशशालित्वात्‌। नच पूर्वशरीरोत्पन्नसंस्कारेण द्वितीयशरीरे संस्कार उत्पाद्यत इति वाच्यम्‌। अनन्तसंस्कारकल्पने गौरवात्‌। एवं शरीरस्य चैतन्ये बालकस्य स्तन्यपाने प्रवृत्तिर्न स्यात्‌ इष्टसाधनताज्ञानस्य तद्धेतुत्वात्‌ तदानीमिष्टसाधनत्वानुभावकाभावात्‌ मन्मते तु जन्मान्तरानुभूतेष्टसाधनत्वस्य तदानीं स्मरणादेव प्रवृत्तिः। नच जन्मान्तरानुभूतमन्यदपि स्मर्यतामिति वाच्यं। उद्बोधकाभावात्‌ अत्र त्वनायत्या जीवनादृष्टमेवोद्बोधकं कल्प्यते इत्थं च संसारस्यानादितया आत्मनोऽनादित्वसिद्धावनादिभावस्य नाशासम्भवान्नित्यत्वं संभवतीति बोध्यम्‌॥

2-31\>

इन्द्रियात्मवादिखण्डनम्\<2-32\>

"तथात्वं चेदिन्द्रियाणामुपघाते कथं स्मृतिः"॥ 48॥

ननु चक्षुरादीनामेव ज्ञानादिकं प्रति करणत्वं कर्तृत्वं चास्तु विरोधे साधकाभावादत?

आह-"तथात्वमिति"। "तथात्वं"- चैतन्यं। "उपघाते"- नाशे सति। अर्थाच्चक्षुरादीनामेव। "कथं स्मृतिः"? पूर्वं चक्षुषा साक्षात्कृतानां चक्षुरभावे स्मरणं न स्यात्‌ अनुभवितुरभावात्‌ अन्येनानुभूतस्यान्येन स्मरणासंभवात्‌ अनुभवस्मरणयोः सामानाधिकरण्येन कार्यकारणभावादिति भावः॥ 48॥

2-32\>

मनआत्मवादिखण्डनम्\<2-33\>

"मनोऽपि न तथा ज्ञानाद्यनध्यक्षं तदा भवेत्‌"।

ननु चक्षुरादीनां चैतन्यं मास्तु मनसस्तु नित्यस्य चैतन्यं स्यादत आह-"मनोऽपीति"। न तथा न चेतनं। ज्ञानादीति। मनसोऽणुत्वात्प्रत्यक्षे महत्त्वस्य हेतुत्वात्‌। मनसि ज्ञानसुखादिसत्त्वे तत्प्रत्यक्षानुपपत्तिरित्यर्थः। यथा च मनसोऽणुत्वं तथाग्रे वक्ष्यते॥

2-33\>

क्षणिकविज्ञानात्मवादिबौद्धमतखण्डनम्\<2-34\>

नन्वस्तु विज्ञानमेवात्मा तस्य स्वतः प्रकाशरूपत्वाच्चेतनत्वम्‌। ज्ञानसुखादिकं तु तस्यैवाकारविशेषः। तस्यापि भावत्वादेव क्षणिकत्वं। पूर्वपूर्वविज्ञानस्योत्तरोत्तरविज्ञानहेतुत्वात्‌ सुष्टप्त्यवस्थायामप्यालयविज्ञानधारा निराबाधैव मृगमदवासनावासितवसन इव पूर्वपूर्वविज्ञानजनितसंस्काराणामुत्तरोत्तरविज्ञाने संक्रान्तत्वान्नानुपपत्तिः स्मरणादेरिति चेन्न। तस्य जगद्विषययकत्वे सर्वज्ञत्वापत्तिः। यत्किंचिद्विषयकत्वे विनिगमनाविरहः। सुषुप्तावपि विषयावभासप्रसङ्गाच्च। ज्ञानस्य सविषयत्वात्‌। तदानीं निराकारा चित्सन्ततिरनुवर्तत इति चेन्न। तस्याः प्रकाशत्वे प्रमाणाभावात्। अन्यथा घटादीनामपि ज्ञानत्वापत्तिः। नचेष्टापत्तिः विज्ञानव्यतिरिक्तवस्तुनोऽभावादिति वाच्यम्‌। घटादेरनुभूयमानस्यापलपितुमशक्यत्वात्‌। आकारविशेष एवायं विज्ञानस्येति चेन्न। किमयमाकरोऽतिरिच्यते विज्ञानात्तर्हि समायातं विज्ञानव्यतिरिक्तेन। नातिरिच्यते चेत्तर्हि समूहालम्बने नीलाकारोऽपि पीताकारः स्यात्‌। स्वरूपतो विज्ञानस्याविशेषात्। अपोहरूपो नीलत्वादिर्विज्ञानधर्म इति चेन्न। नीलत्वादीनां विरुद्धानामेकस्मिन्नसमावेशात्‌। इतरथा विरोधावधारणस्यैव

दुरुपपादत्वात्‌। नवा वासनासंक्रमः संभवति। मातृपुत्रयोरपि वासनासंक्रमप्रसङ्गात्‌। न चोपादानोपादेयभावो नियामक इति वाच्यं। वासनायाः संक्रमासंभवात्‌। उत्तरस्मिन्नुत्पत्तिरेव संक्रम इति चेन्न। तदुत्पादकाभावात्‌। ?चितामेवोत्पादकत्वे संस्कारानन्त्यप्रसङ्गः। क्षणिकविज्ञानेष्वतिशयविशेषः कल्प्यत इति चेन्न। मानाभावात् कल्पनागौरवात्‌।

2-34\>

क्षणिकशरीरात्मबादिमतखण्डनम्\<2-35\>

एतेन क्षणिकशरीरेष्वेव चैतन्यं प्रत्युक्तं गौरवादतिशये मानाभावाच्च। बीजादावपि सहकारिसमवधानासमवधानाभ्यामेवोपपत्तेः। कुर्वद्रूपत्वाकल्पनात्‌॥

2-35\>

नित्यविज्ञानान्मवादिवेदान्तिमतखण्डनम्\<3-36\>

अस्तु तर्हि क्षणिकविज्ञाने गौरवात्‌ नित्यविज्ञानमेवात्मा \`अविनाशी वारेऽयमात्मा' \`सत्यं ज्ञानमनन्तं ब्रह्मे'त्यादिश्रुतेश्चेति चेन्न। तस्य सविषयत्वासंभवस्य दर्शितत्वान्निर्विषयस्य ज्ञानत्वे मानाभावात्‌ सविषयकत्वस्याप्यननुभवादतो विज्ञानादिभिन्नो नित्य आत्मेति सिद्धम्‌। सत्यं ज्ञानमिति ब्रह्मपरं जीवे तु नोपयुज्यते ज्ञानाज्ञानसुखित्वादिभिर्जीवानां भेदसिद्धौ सुतरामीश्वरभेदः अन्यथा बन्धमोक्षव्यवस्थानुपपत्तेः। योऽपीश्वराभेदबोधको वेदः सोऽपि तदभेदेन तदीयत्वं प्रतिपादयंस्तौति अभेदभावनयैव यतितव्यमिति वदति। अत एव \`सर्वे आत्मानः समर्पिता' इति श्रूयते। मोक्षदशायामज्ञाननिवृत्तावभेदो जायते इत्यपि न। भेदस्य नित्यत्वेन नाशासंभवात्‌। भेदनाशेऽपि, व्यक्तिद्वयं स्थास्यत्येव। नच द्वित्वमपि नश्यतीति वाच्यं। तव निर्धर्मके ब्रह्मणि सत्यत्वाभावेऽपि सत्यस्वरूपं तदितिवद् द्वित्वाभावेऽपि व्यक्तिद्वयात्मकौ ताविति सुवचत्वात्‌। मिथ्यात्वाभावोऽधिकरणात्मकस्तत्र सत्यत्वमिति चेत्‌। एकत्वाभावो व्यक्तिद्वयात्मको द्वित्वमित्यप्युच्यताम्‌। प्रत्येकमेकत्वेपि पृथिवीजलयोर्न गन्ध इतिवदुभयं नैकमित्यस्य सर्वजनसिद्धत्वात्‌। योऽपि तदानीमभेदप्रतिपादको वेदः सोऽपि निर्दुःखत्वादिना साम्यं प्रतिपादयति संपदाधिक्ये पुरोहितोऽयं रजा संवृत्त इतिवत्। अतएव 'निरञ्जनः परमं साम्यमुपैती'ति श्रूयते। ईश्वरोऽपि न ज्ञानसुखात्मा किंतु ज्ञानाद्याश्रयः 'नित्यं विज्ञानमानन्दं ब्रह्मे'त्यादौ विज्ञानपदेन ज्ञानाश्रय एवोक्तः 'यः सर्वज्ञः स सर्ववि'दित्याद्यनुरोधात्‌। आनन्दमित्यस्याप्यानन्दवदित्यर्थः। अर्शआदित्वान्मत्वर्थीयोऽचूप्रत्ययः। अन्यथा पूंलिङ्गत्वापत्तेः। आनन्दोऽपि दुःखाभावे उपचर्यते भाराद्यपगमे सुखी संवृत्तोहमितिवत्‌। अस्तुवा तस्मिन्नानन्दो न त्वसावानन्दः 'असुख'मिति श्रुतेः। न विद्यते सुखं यस्येति कुतो नार्थ इति चेन्न। क्लिष्टकल्पनापत्तेः प्रकरणविरोधादानन्दमित्यत्र मत्वर्थीयाच्‌प्रत्ययविरोधाच्चेति संक्षेपः॥

2-36\>

सांख्यमतखण्डनम्\<2-37\>

एतन प्रकृतिः कर्त्री पुरुषस्तु पुष्करपलाशवन्निर्लेपः किंतु चेतनः कार्यकारणयोरभेदात्‌ कार्यनाशे सति कार्यरूपतया तन्नाशोऽपि न स्यादित्यकारणत्वं तस्य बुद्धिगतचैतन्याभिमानान्यथानुपपत्त्या तत्कल्पनम्‌। बुद्धिश्च प्रकृतेः परिणामः सैव महत्तत्वमन्तःकरणमित्युच्यंते तत्सत्वासत्वाभ्यां पुरुषस्य संसारापवर्गौ तस्या एवेन्द्रियप्रणालिकया परिणतिर्ज्ञानरूपा घटादिना संबन्धः। पुरुषे कर्तृत्वाभिमानो बुद्धौ चैतन्याभिमानश्च भेदाग्रहात्। ममेदं कर्तव्यमिति मदंशः पुरुषोपरागो बुद्धेः स्वच्छतया तत्प्रतिबिम्बादतात्त्विको दर्पणस्येव मुखोपरागः। इदमिति विषयोपरागः इन्द्रियप्रणालिकया परिणतिभेदस्तात्त्विको निःश्वासाभिहतदर्पणस्येव मलिनिमा। कर्तव्यमिति व्यापारांशः। तेनांशत्रयवती बुद्धिः। तत्परिणामेन ज्ञानेन पुरुषस्यातात्त्विकः संबन्धः दर्पणस्य मलिनिम्नेव मुखस्योपलब्धिरुच्यते। ज्ञानवत्सुखदुःखेच्छाद्वेषधर्माधर्मा अपि बुद्धेरेव। कृतिसामानाधिकरण्येन प्रतीतेः। नच बुद्धिश्चेतना परिणामित्वात्‌ इति मतमपास्तम्‌। कृत्यदृष्टभोगानामिव चैतन्यस्यापि सामानाधिकरण्यप्रतीतेः तद्भिन्नेमानाभावाच्च। चेतनोऽहं करोमीति चैतन्यांशे भ्रम इति चेत्‌, कृत्यंशेपि किं नेष्यते। अन्यथा बुद्धेर्नित्यत्वे मोक्षाभावोऽनित्यत्वे तत्पूर्वमसंसारापत्तिः। नन्वचेतनायाः प्रकृतेः कार्यत्वात्‌ बुद्धेरचेतनत्वम्। कार्यकारणयोस्तादात्म्यादिति चेन्न। असिद्धेः, कर्तुर्जन्यत्वे मानाभावात्‌। वीतरागजन्मादर्शनादनादित्वम्‌। अनार्दर्नाशासंभवान्नित्यत्वम्‌ तत्किं प्रकृत्यादिकल्पनेन। नच 'प्रकृतेः क्रियमाणानि गुणैःकर्माणि सर्वशः। अहंकारविमूढात्मा कर्ताहमिति मन्यत' इत्यनेन विरोध इति वाच्यम्‌। प्रकृतेरदृष्टस्य गुणैरदृष्टडजन्यैरिच्छादिभिः कर्ताहमेवेत्यस्य तदर्थत्वात्‌। 'तत्रैवं सति कर्तारमात्मानं केवलं तु य' इत्यादिवदता भगवता प्रकटीकृतोयमुपरिष्टादाशय इति संक्षेपः।

2-37\>

आत्मनि प्रमाणकथनम्\<2-38\>

"धर्माधर्माश्रयोऽध्यक्षो विशेषगुणयोगतः"॥ 49॥

"धर्माधर्मेति"। आत्मेत्यनुषज्यते। शरीरस्य तदाश्रयत्वे देहान्तरकृतकर्मणां देहान्तरे भोगानुपपत्तेः। "विशेषेति"। योग्यविशेषगुणस्य ज्ञानसुखादेः संबन्धेनात्मनः प्रत्यक्षत्वं संभवति न त्वन्यता। अहं जानेऽहं करोमीत्यादिप्रतीतेः॥ 49॥

2-38\>

परदेहादावात्मनि प्रमाणकथनम् \<2-39\>

"प्रवृत्त्याद्यनुमेयोऽयं रथगत्येव सारथिः।

"प्रवृत्त्येति"। अयं आत्मा परदेहादौ प्रवृत्त्यादिनाऽनुमीयते। प्रवृत्तिरत्र चेष्टा। ज्ञानेच्छाप्रयत्नादीनां देहेऽभावस्योक्तप्रायत्वात्‌ चेष्टायाश्च प्रयत्नसाध्यत्वाच्चेष्टया प्रयत्नवानात्मानुमीयत इति भावः। अत्र दृष्टान्तमाह-"रथेति"। यद्यपि रथकर्म चेष्टा न भवति तथापि तेन कर्मणा सारथिर्यथानुमीयते तथा चेष्टात्मकेन कर्मणा परात्मानुमीयत इति भावः।

2-39\>

आत्मस्वरूपकथनम्\<2-40\>

"अहङ्कारस्याश्रयोऽयं मनोमात्रस्य गोचरः"॥ 50॥

विभुर्बुद्ध्यादिगुणवान्‌ "

"अहङ्कारस्येति"। अहङ्कारोऽहमिति प्रत्ययः तस्याश्रयो विषय आत्मा न शरीरादिरिति। "मन इति"। मनोभिन्नेन्द्रियजन्यप्रत्यक्षाविषयः मानसप्रत्यक्षविषयश्चेत्यर्थः। रूपाद्यभावेनेन्द्रियान्तरायोग्यत्वात्‌॥ 50॥

"विभुरिति"। विभुत्वं परममहत्परिमाणवत्त्वम्‌। तच्च पूर्वमुक्तमपि स्पष्टार्थमुक्तम्‌। बुद्ध्यादिगुणवानिति। बुद्धिसुखदुःखेच्छादयश्चतुर्दशगुणाःपूर्वमुक्तावेदितव्याः।

2-40\>

बुद्धिनिरूपणम्\<3-1\>

"बुद्धिस्तु द्विवीधा मता।

अनुभूतिः स्मृतिश्च स्यादनुभूतिश्चतुर्विधा"॥ 51॥

अत्रैव प्रसङ्गात्कतिपयं बुद्धेः प्रपञ्चं दर्शयति-"बुद्धिस्त्विति"।

प्रत्यक्षमप्यनुमितिस्तथोपमितिशब्दजे।

द्वैविध्यं व्युत्पादयति-"अनुभूतिरिति"। एतासां चतसृणां करणानि चत्वारि प्रत्यक्षानुमानोपमानशबदाः प्रमाणानीति सूत्रोक्तानि वेदितव्यानि।

3-1\>

प्रत्यक्षादि प्रमाणलक्षणकथनम्\<3-2\>

इन्द्रियजन्यं ज्ञानं प्रत्यक्षम्‌। यद्यपि मनोरूपेन्दियजन्यं सर्वमेव ज्ञानं?

तथापीन्द्रियत्वेन रूपेणेन्द्रियाणां यत्र ज्ञाने करणत्वं तत्प्रत्यक्षमिति विवक्षितम्‌। ईश्वरप्रत्यक्षं तु न लक्ष्यम्‌। \`इन्द्रियार्थसन्निकर्षोत्पन्नं ज्ञानमव्यपदेश्यमव्यभिचारि व्यवसायात्मकं प्रत्यक्ष'मितिसूत्रे तथैवोक्तत्वात्‌। अथवा ज्ञानाकरणकं ज्ञानं प्रत्यक्षम्‌। अनुमितौ व्याप्तिज्ञानस्य उपमितौ सादृश्यज्ञानस्य शाब्दबोधे पदज्ञानस्य स्मृतावनुभवस्य करणत्वात्तत्र नातिव्याप्तिः। इदं लक्षणमीश्वरप्रत्यक्षसाधारणम्‌। परामर्शजन्यं ज्ञानमनुमितिः। यद्यपि परामर्शप्रत्यक्षादिकं परामर्शजन्यं तथापि परामर्शजन्यं हेत्वविषयकं ज्ञानमनुमितिः। नच कादाचित्कहेतुविषयकानुमितावव्याप्तिरिति वाच्यम्‌। तादृशज्ञानवृत्त्यनुभवत्वव्याप्यजातिमत्त्वस्य विवक्षितत्वात्‌। अथवा व्याप्तिज्ञानकरणकं ज्ञानमनुमितिः। एवं सादृश्यज्ञानकरणकं

ज्ञानमुपमितिः। पदज्ञानकरणकं ज्ञानं शाबदबोधः। वस्तुतो यां काचिदनुमितिव्यक्तिमादाय तद्व्यक्तिवृत्तिप्रत्यावृत्तिजातमत्त्वमनुमितित्वम्‌। एवं यत्किंचित्प्रत्यक्षादिकमादाय तद्व्यक्तिवृत्त्यनुमित्यवृत्तिजातिमत्त्वं प्रत्यक्षत्वादिकं वाच्यमिति।

3-2\>

चाक्षुषादिप्रत्यक्ष-चक्षुर्विषयादिकथनम् \<3-3\>

"घ्राणजादिप्रभेदेन प्रत्यक्षं षड्‌विधं मतम्‌॥ 52॥

घ्राणस्य गोचरो गन्धो गन्धत्वादिरप स्मृतः।

तथा रसो रसज्ञायास्तथा शब्दोऽपि च श्रुतेः॥ 53॥

उद्भूतरूपं नयनस्य गोचरो द्रव्याणि तद्वन्ति पृथकत्वसंख्ये।

विभागसंयोगपरापरत्व स्नेहद्रवत्वं परिमाणयुक्तम्‌॥ 54॥

क्रियां जातिं योग्यवृत्तिं समवायं च तादृशम्‌।

गृह्णाति चक्षुःसंबन्धादालोकोद्भूतरूपयोः॥55॥

उद्भूतस्परशवद्द्रव्यं गोचरः सोऽपि च त्वचः।

रूपान्यच्चक्षुषो योग्यं रूपमत्रापि कारणम्‌"॥ 56॥

जन्यप्रत्यक्षं विभजते-"घ्राणजादीति"। घ्राणजं रासनं चाक्षुषं स्पार्शनं श्रौत्रं मानसमिति ष़ड्‌विधं प्रत्यक्षम्‌। नचेश्वरप्रत्यक्षस्याविभजनान्न्यूनत्वं, जन्यप्रत्यक्षस्यैव निरूपणीयत्वादुक्तसूत्रानुसारात्‌॥ 51॥ 52॥

"गोचर इति"। ग्राह्य इत्यर्थः। गन्धत्वादिरित्यादिपदात्सुरमित्वादिपरिग्रहः। गन्धस्य प्रत्यक्षत्वात्तद्वृत्तिजातिरपि प्रत्यक्षा गन्धाश्रयग्रहणे तु घ्राणस्यासामर्थ्यमिति बोध्यम्। "तथा रस इति"। रसत्वादिसहित इत्यर्थः। "तथा शब्दोऽपि" शब्दत्वादिसहितः। गन्धो रसश्चोद्भूतो बोध्यः॥ 53॥

"उद्भूतरूपमिति"। ग्रीष्मोष्मादावनुद्भूतरूपमिति न तत्प्रत्यक्षम्‌।

"तद्वन्ति"- उद्भूतरूपवन्ति। "योग्येति"। पृथक्त्वादिकमपि योग्यवृत्तितया बोध्यम्‌। "तादृशं"- योग्यव्यक्तिवृत्तिम्‌। चक्षुर्योग्यत्वमेव कथं तदाह-"गृह्णातीति"। आलोकसंयोग उद्भतरूपं च चाक्षुषप्रत्यक्षे कारणम्‌। तत्र द्रव्यचाक्षुषं प्रति तयोः समवायसंबन्धेन कारणत्वं द्रव्यसमवेतरूपादिप्रत्यक्षे स्वाश्रयसमवायसंबन्धेन द्रव्यसमवेतसमवेतस्य रूपत्वादेः प्रत्यक्षे स्वाश्रयसमवेतसमवायसंबन्धेनेति॥ 54॥ 55॥

"उद्भूतेति"। उद्भूतस्पर्शवद्द्रव्यं त्वचो गोचरः। "सोपि" उद्भूतस्पर्शोऽपि स्पर्शत्वादिसहितः। "रूपान्यदिति"। रूपभिन्नं रूपत्वादिभिन्नं यच्चक्षुषो योग्यं तत्‌ त्वगन्द्रियस्यापि ग्राह्यम्‌। तथाच पृथक्त्वसंख्यादयो ये चक्षुर्ग्राह्या उक्ता एवं क्रियाजातयो योग्यवृत्तयः त्वचो ग्राह्या इत्यर्थः। "अत्रापि"- त्वगिन्द्रियजन्यद्रव्यप्रत्यक्षेऽपि रूपं कारणम्‌। तथाच बहिरिन्द्रियजन्यद्रव्यप्रत्यक्षे रूपं कारणम्‌।

नवीनास्तु बहिरिन्द्रियजन्यद्रव्यप्रत्यक्षमात्रे न रूपं कारणं, प्रमाणाभावात्‌, किंतु चाक्षुषप्रत्यक्षे रूपं, स्पार्शनप्रत्यक्षे स्पर्शः कारणम्‌, अन्वयव्यतिरेकात्‌। बहिरिन्द्रियजन्यद्रव्यप्रत्यक्षमात्रे किं कारणमिति चेत्‌, न किञ्चित्‌, आत्मावृत्तिशब्दभिन्नविशेषगुणवत्त्वं वा प्रयोजकमस्तु। रूपस्य कारणत्वे लाघवमिति चेन्न। वायोस्त्वागिन्द्रियेणाग्रहणप्रसङ्गात्‌। इष्टापत्तिरिति चेत्‌। उद्भूतस्पर्श एव लाघवात्कारणमस्तु। प्रभाया अप्रत्यक्षेत्विष्टापत्तिरित्येव किन्नस्यत्‌? तस्मात्प्रमां पश्यामीतिवत्‌ वायुं स्पृशामीति प्रत्ययसम्भवात्‌ वायोरपि प्रत्यक्षत्वं सम्भवत्येव, बहिरिन्द्रियजन्यद्रव्यप्रत्यक्षमात्रे न रूपस्य नवा स्पर्शस्य हेतुत्वम्‌। वायुप्रभयोरेकत्वं गृह्यत एव, क्वचिद्द्वत्वादिकमपि,

क्वचित्‌ संख्यापरिमाणाद्यग्रहो दोषादित्याहुः॥ 56॥

3-3\>

त्वङ्‌मनःसंयोगाभावान्न त्वाचप्रत्यक्षमिति\<3-4\>

"द्रव्याध्यक्षे त्वचो योगो मनसा ज्ञानकारणम्‌"।

"त्वचोयोग इति"। त्वङ्भनःसंयोगो ज्ञानसामान्येकारणमित्यर्थः। किं तत्र प्रमाणं? सुषुप्तिकाले त्वचं त्यक्त्वा पुरीततिवर्तमानेन मनसा ज्ञानाजननमिति। ननु सुषुप्तिकाले किं ज्ञानं भविष्यति, अनुभवरूपं समरणरूपं वा? नाद्यः, अनुभवसामग्र्यभावात्‌। तथाहि प्रत्यक्षे चक्षुरादिना मनःसंयोगस्य हेतुत्वात्तदभावादेव न चाक्षुषादिप्रत्यक्षम्‌। ज्ञानादेरभावादेव न मानसं प्रत्यक्षं, ज्ञानाद्यभावे च आत्मनोपि न प्रत्यक्षमिति। व्याप्तिज्ञानाभावादेव नानुमितिः, सादृश्यज्ञानाभावान्नोपमितिः, पदज्ञानाभावान्न शाब्दबोधः, इत्यनुभवसामग्र्यभावान्नानुभवः। उद्बोधकाभावाच्च न स्मरणम्‌। मैवम्‌। सुषुप्तिप्राक्कालोत्पन्नेच्छादिव्यक्तेस्तत्संबन्धेनात्मनश्च प्रत्यक्षत्वप्रसङ्गात्‌, तदतीन्द्रियत्वे मानाभावात्‌ सुषुप्तिप्राक्काले निर्विकल्पकमेव नियमेन जायते इत्यत्रापि प्रमाणाभावात्‌।

अथ ज्ञानमात्रे त्वङ्मनः संयोगस्य यदि कारणत्वं तदा रासनचाक्षुषादिप्रत्यक्षकाले त्वाचप्रत्यक्षं स्यात्‌ विषयत्वक्संयोगस्य त्वङ्भनःसंयोगस्य च सत्त्वात्‌ परस्परप्रतिबन्धादेकमपि वा न स्यादिति। "अत्र" केचित्‌ पूर्वोक्तयुक्त्या त्वङ्भनःसंयोगस्य ज्ञानहेतुत्वे सिद्धे चाक्षुषादिसामग्र्याः स्पार्शनादिप्रतिबन्धकत्वमनुभवानुरोधात्कल्प्यते इति। अन्येतु सुषुप्त्यनुरोधेन चर्ममनःसंयोगस्य ज्ञानहेतुत्वं कल्प्यते चाक्षुषादिप्रत्यक्षकाले त्वङ्भनःसंयोगाभावान्न त्वाचप्रत्यक्षमिति॥

3-4\>

?

मनोग्राह्यविशयनिरूपणम् \<3-5\>

"मनोग्राह्यं सुखं दुःखमिच्छा द्वेषो मतिः कृतिः"॥ 57॥

"मनोग्राह्यमिति"। मनोजन्यप्रत्यक्षविषय इत्यर्थः। "मतिः"- ज्ञानम्‌। "कृति" - यत्नः। एवं सुखत्वदुःखत्वादिकमपि मनोग्राह्यम्‌। एवमात्मापि मनोग्राह्यः किंतु मनोमात्रस्य गोचर इत्यनेन पूर्वमुक्तत्वादत्र नोक्तः॥ 57॥

3-5\>

निर्विकल्पकप्रत्यक्षनिरूपणम् \<3-6\>

"ज्ञानं यन्निर्विकल्पाख्यं तदतीन्द्रियमिष्यते"।

चक्षुःसंयोगाद्यनन्तरं घट इत्याकारकं घटत्वादिविशिष्टं ज्ञानं न संभवति पूर्वं विशेषणस्य घटत्वादेर्ज्ञानाभावात्‌ विशष्टबुद्धौ विशेषणज्ञानस्य कारणत्वात्‌। तथाच प्रथमतः घटघटत्वयोर्वैशिष्ट्यानवगाह्येव ज्ञानं जायते तदेव निर्विकल्पकं तच्च न प्रत्यक्षम्‌।

3-6\>

निर्विकल्पकस्याऽतीन्दियनिरूपणम्\<3-7\>

तथाहि-वैशिष्ट्यानवगाहिज्ञानस्य प्रत्यक्षं न भवति। घटमहं जानामीति प्रत्ययात्‌। तत्रात्मनि ज्ञानं प्रकारीभूय भासते, ज्ञाने घटः, तत्र घटत्वं, यः प्रकारः स एव विशेषणमित्युच्यते विशेषणे यद्विशेषणं यद्विशेषणं तद्विशेषणतावच्छेदकमित्युच्यते विशेषणतावच्छेदकप्रकारकं ज्ञानं विशिष्टवैशिष्ट्यज्ञाने कारणं निर्विकल्पके च घटत्वादिकं न प्रकारस्तेन घटत्वादिविशिष्टघटादिवैशिष्ट्यभानं ज्ञाने न संभवति घटत्वाद्यप्रकारकं च घटादिविशिष्टज्ञानं न संभवति जात्यखण्डोपाध्यतिरिक्तपदार्थज्ञानस्य किंचिद्धर्मप्रकारकत्वनियमात्‌।

3-7\>

महत्त्वस्य प्रत्यक्षहेतुत्वव्यवस्थापनम्\<3-8\>

"महत्तवं षड्‌विधे हेतुः

"महत्त्वमिति"। द्रव्यप्रत्यक्षे महत्त्वं समवायसंबन्धेन कारणम्‌। द्रव्यसमवेतानां गुणकर्मसामान्यानां प्रत्यक्षे स्वाश्रयसमवायसंबन्धेन, द्रव्यसमवेतसमवेतानां गुणत्वकर्मत्वादीनां प्रत्यक्षे स्वाश्रयसमवेतसमवायसंबन्धेन कारणमिति।

3-8\>

इन्द्रियनिरूपणम्\<3-9\>

"इन्द्रियं करणं मतम्‌"॥ 58॥

"इन्द्रियमिति"। अत्रापि षड्‌विध इत्यनुषज्यते। इन्द्रियत्वं न जातिः, पृथिवीत्वादिना सांकर्यात्‌। किंतु शब्देतरोद्भूतविशेषगुणानाश्रयत्वे सति ज्ञानकारणमनःसंयोगाश्रयत्वमिन्द्रियत्वम्‌। आत्मादिवारणाय सत्यन्तम्‌। उद्भूतविशेषगुणस्य श्रोत्रे सत्वाच्छब्देतरेति। ?विशेषगुणस्य रूपादेश्चक्षुरादावपि सत्वादुद्भूतेति। उद्भूतत्वं न जातिः, शुक्लत्वादिना साङ्कर्यात्‌। न च शुक्लत्वादिव्याप्यं नानैवोद्भूतत्वमिति वाच्यम्‌। उद्भूतरूपत्वादिना चाक्षुषादौ जनकत्वानुपपत्तेः। किंतु शुक्लत्वादिव्याप्यं नानैवानुद्भूतत्वं तदभावकूटश्चोद्भूतत्वं तच्च संयोगादावप्यस्ति तथाच शब्देतरोद्भूतगुणः संयोगादिश्चक्षुरादावप्यस्त्यतो विशेषेति। कालादिवारणाय विशेष्यदलम्‌। इन्द्रियावयवविषयसंयोगस्यापि प्राचां मते प्रत्यक्षजनकत्वादिन्द्रियावयववारणाय, नवीनमते कालादौ रूपाभावप्रत्यक्षे सन्निकर्षघटकतया कारणीभूतचक्षुःसंयोगाश्रयस्य कालादेर्वारणाय मनःपदम्‌। ज्ञानकारणमित्यपि तद्वारणायैव। करणमिति। असाधारणं कारणं करणम्‌। असाधारणत्वं व्यापारवत्त्वम्॥58॥

3-9\>

लौकिकसन्निकर्षनिरूपणम्\<3-10\>

"विषयेन्द्रियसंबन्धो व्यापारः सोऽपि षड्‌विधः।

द्रव्यग्रहस्तु संयोगात्संयुक्तसमवायतः॥ 59॥

द्रव्येषु समवेतानां तथा ततसमवायतः।

तत्रापि समवेतानां शब्दस्य समवायतः॥ 60॥

तद्वृत्तीनां समवेतसमवायेन तु ग्रहः।

विशेषणतया तद्वदभावानां ग्रहो भवेत्‌॥ 61॥

यदि स्यादुप्रलभ्येतेत्येवं यत्र प्रसज्यते।

प्रत्यक्षं समवायस्य विशेषणतय भवेत्‌"॥ 62॥

"विषयेन्द्रियसंबन्ध इति"। "व्यापारः"- संनिकर्षः। षड्विधं संनिकर्षमुदाहरणद्वारा प्रदर्शयति-"द्रव्यग्रह इति"। द्रव्यप्रत्यक्षमिन्द्रियसंयोगजन्यम्‌। द्रव्यसमवेतप्रत्यक्षमिन्द्रियसंयुक्तसमवायजन्यम्‌। एवमग्रेऽपि। वस्तुतस्तु द्रव्यचाक्षुषं प्रति चक्षुःसंयोगः कारणं, द्रव्यसमवेतचाक्षुषं प्रति चक्षुःसंयुक्तसमवायः कारणं, द्रव्यसमवेतसमवेतचाक्षुषं प्रति चक्षुःसंयुक्तसमवेतसमवायः, एवमन्यत्रापि विशिष्यैव कार्यकारणभावः। परंतु पृथिवीपरमाणुनीले नीलत्वं, पृथिवीपरमाणौ पृथिवीत्वं च चक्षुषा कथं न गृह्यते? तत्र परम्परयोद्भूतरूपसंबन्धस्य महत्त्वसंबन्धस्य च सत्वात्‌। तथाहि नीले नीलत्वजातिरेकैव घटनीले परमाणुनीले च वर्तते तथाच महत्त्वसंबन्धो घटनीलमादाय वर्तते उद्भूतरूपसंबन्धस्तूभयमादायैव वर्तते। एवं पृथिवीत्वेपि घटादिकमादाय महत्त्वसंबन्धो बोध्यः। एवं वायौ तदीयस्पर्शादौ च सत्तायाश्चाक्षुषप्रत्यक्षं स्यात्‌, तस्मादुद्भूतरूपावच्छिन्नमहत्त्वावच्छिन्नचक्षुःसंयुक्तसमवायस्य द्रव्यसमवेतचाक्षुषे कारणत्वं वाच्यम्‌। इत्थंच परमाणुनीलादौ न नीलत्वादिग्रहः परमाणौ चक्षुःसंयोगस्य महत्त्वावच्छिन्नत्वाभावात्‌। एवं वाय्वादौ न सत्तादिचाक्षुषं तत्र चक्षुःसंयोगस्य रूपावच्छिन्नत्वाभावात्‌। एवं यत्र घटस्य पृष्ठावच्छेदेनालोकसंयोगः चक्षुःसंयोगस्त्वग्रावच्छेदेन तत्र घटप्रत्यक्षाभावादालोकसंयोगावच्छिन्नत्वं चक्षुःसंयोगे विशेषणं देयम्‌। एवं द्रव्यस्पार्शनप्रत्यक्षे त्वक्संयोगः कारणम्‌। द्रव्यसमवेतस्पार्शनप्रत्यक्षे त्वक्संयुक्तसमवायः। द्रव्यसमवेतसमवेतस्पार्शनप्रत्यक्षे त्वक्संयुक्तसमवेतसमवायः। अत्रापि महत्त्वावच्छिन्नत्वमुद्भूतस्पर्शावच्छिन्नत्वं च पूर्ववदेव बोध्यम्‌। एव गन्धप्रत्यक्षे घ्राणसंयुक्तसमवायः, गन्धसमवेतस्य घ्राणजप्रत्यक्षे घ्राणसंयुक्तसमवेतसमवायः। रासनप्रत्यक्षे रसनासंयुक्तसमवायः, रससमवेतरासनप्रत्यक्षे रसनासंयुक्तसमवेतसमवायः कारणम्‌। शब्दप्रत्यक्षे श्रोत्रावच्छिन्नसमवायः, शब्दसमवेतश्रावणप्रत्यक्षे श्रोत्रावच्छिन्नसमवेतसमवायः कारणम्‌। अत्र सर्वं प्रत्यक्षं लौकिकं बोध्यम्‌। वक्ष्यमाणमलौकिकप्रत्यक्षमिन्द्रियसंयोगादिकं विनापि संभवति। एवमात्मप्रत्यक्षे मनःसंयोगः, आत्मसमवेतमानसप्रत्यक्षे मनःसंयुक्तसमवायः, आत्मसमवेतसमवेतमानसप्रत्यक्षे मनःसंयुक्तसमवेतसमवायः कारणम्‌। अभावप्रत्यक्षे समवायप्रत्यक्षे चेन्द्रियसंबद्धविशेषणता हेतुः वैशेषिकमते तु समवायो न प्रत्यक्षः। अत्र यद्यपि विशेषणतानानाविधा, तथा हि भूतलादौ घटाद्यभावः संयुक्तविशेषणतया गृह्यते। संख्यादौ रूपाद्यभावः संयुक्तसमवेतविशेषणतया संख्यात्वादौरूपाद्यभावः संयुक्तसमवेतसमवेतविशेषणतया, शब्दाभावः केवलश्रोत्रावच्छिन्नविशेषणतया, कादौ खत्वाद्यभावः श्रोत्रावच्छिन्नसमवेतविशेषणतया एवं कत्वाद्यवच्छिन्नाभावे गत्वाभावादिकं श्रोत्रावच्छिन्नविशेषणविशेषणतया, घटाभावादौ पटाभावः

चक्षुःसंयुक्तविशेषणविशेषणतया, एवमन्यत्राप्यूह्यं, तथापि विशेषणतात्वेन एकैवसा गण्यते, अन्यथा षोढा सन्निकर्ष इति प्राचां प्रवादो व्याहन्येतेति।

3-10\>

योग्यानुपलब्धिनिरूपणम् \<3-11\>

अत्राभावप्रत्यक्षे योग्यानुपलब्धिः कारणम्‌। तथाहि भूतलादौ घटादिज्ञाने जाते घटाभावादिकं न ज्ञायते तेनाभावोपलम्भे प्रतियोग्युपलम्भाभावः कारणम्‌। तत्र योग्यताप्यपेक्षिता, सा च प्रतियोगिसत्त्वप्रसंजनप्रसंजितप्रतियोगिकत्वरूपा, तदर्थश्च प्रतियोगिनो घटादेः सत्त्वप्रसक्त्याप्रसंजित उपलम्भरूपः प्रतियोगी यस्य सोऽभावप्रत्यक्षे हेतुः, तथा हि---यत्रालोकसंयोगादिकं वर्तते तत्र यद्यत्र घटः स्यात्तर्ह उपलभ्येतित्यापादयितुं शक्यते तत्र घटाभावादेः प्रत्यक्षं भवति, अन्धकारे तु नापादयितुं शक्यते, तेन घटाभावादेरन्धकारे न चाक्षुषप्रत्यक्षं, स्पार्शनप्रत्यक्षं तु भवत्येव, आलोकसंयोगं विना स्पार्शनप्रत्यक्षस्यापादयितुं शक्यत्वात्‌। गुरुत्वादिकं यदयोग्यं तदभावस्तु न योग्यः, तत्र गुरुत्वादिप्रत्यक्षस्यापादयितुमशक्यत्वात्‌, वायावुद्भूतरूपाभावः, पाषाणे सौरभाभावः, गुडे तिक्ताभावः, वह्नावनुष्णत्वाभावः, श्रोत्रे शब्दाभावः, आत्मनि सुखाद्यभावः, एवमादयस्तत्तदिन्द्रियैर्गृह्यन्ते तत्तत्प्रत्यक्षस्यापादयितुं शक्यत्वात्‌। संसर्गाभावप्रत्यक्षे प्रतियोगिनो योग्यता, अन्योन्याभावप्रत्यक्षेऽधिकरणयोग्यतापेक्षिता अतस्तम्भादौ पिशाचादिभेदोऽपि चक्षुषा गृह्यते॥ 59॥ 60॥ 61॥ 62॥

3-11\>

?

सामान्यलक्षणाप्रत्यासत्तिनिरूपणम् \<3-12\>

"अलौकिकस्तु व्यापारस्त्रिविधः परिकीर्तितः।

सामान्यलक्षणो ज्ञानलक्षणो योगजस्तथा"॥ 63॥

एवं प्रत्यक्षं लौकिकालौकिकभेदेन द्विविधं, तत्र लौकिकप्रत्यक्षे षोढासंनिकर्षो वर्णितः अलौकिकसंनिकर्षस्त्विदानीमुच्यते-"अलौकिकस्त्विति"। "व्यापारः"- सन्निकर्षः। "सामान्यलक्षण इति"। सामान्यं लक्षणं यस्येत्यर्थः। तत्र लक्षणपदेन यदि स्वरूपमुच्यते तदा सामान्यस्वरूपा प्रत्यासत्तिरित्यर्थो लभ्यते, तच्चेन्द्रियसंबद्धविशेष्यकज्ञानप्रकारीभूतं बोध्यं, तथा हि---यत्रेन्द्रियसंयुक्तो धूमादिस्तद्विशेष्यकं धूम इति ज्ञानं यत्र जातं तत्र ज्ञाने धूमत्वं प्रकारस्तत्र धूमत्वेन संनिकर्षेण धूमा इत्येवं रूपं सकलधूमविषयकं ज्ञानं जायते। अत्र यदीन्द्रियसंबद्धप्रकारीभूतमित्येवोच्यते तदा धूलीपटले धूमत्वभ्रमानन्तरं सकलधूमविषयकं ज्ञानं न स्यात्‌ तत्र धूमत्वेन सह इन्द्रियसंबन्धाभावात्‌। मन्मते त्विन्द्रियसंबद्धं धूलीपटलं तद्विशेष्यकं धूम ?इति ज्ञानं तत्र प्रकारीभूतं धूमत्वं प्रत्यासत्तिः। इन्द्रियसंबन्धश्च लौकिको ग्राह्यः। इदंच बहिरिन्द्रियस्थले, मानसस्थले तु ज्ञानप्रकारीभूतं सामान्यं प्रत्यासत्तिः॥ 63॥

"आसत्तिराश्रयाणां तु सामान्यज्ञानमिष्यते।

तदिन्द्रियजतद्धर्मबोधसामग्र्यपेक्ष्यते"॥64॥

परन्तु समानानां भावः सामान्यं तच्च क्वचिन्नित्यं धूमत्वादि क्वचिच्चानित्यं घटादि यत्रैको घटः संयोगेन भूतले समवायेन कपाले वा ज्ञातस्तदनन्तरं सर्वेषामेव तद्धटादिमतां भूतलादीनां कपालादीनां वा ज्ञानं भवति, तत्रेदं बोध्यम्‌। परन्तु सामान्यं येन सम्बन्धेन ज्ञायते, तेन सम्बन्धेनाऽधिकरणानां प्रत्यासत्तिः। किन्तु यत्र तद्धटवतः स्मरणं जातं, तत्र सामान्यलक्षणया सर्वेषां तद्‌घटवतां भानं न स्यात्, सामान्यस्य तदानीमभावात्। किञ्चेन्द्रियसम्बद्धविशेष्यकं घट इति ज्ञानं यत्र जातं, तत्र परदिने इन्द्रियसम्बन्धं विनाऽपि तादृशज्ञानप्रकारीभीतसामान्यस्य सत्त्वात् तादृशज्ञानं कुतो न जान्यते? तस्मात् सामान्यविषयकं ज्ञानं प्रत्यासत्तिः, न तु सामान्यमित्याह-"आसत्तिरिति"। आसत्तिः-"प्रत्यासत्तिरित्यर्थः"। तथा च \`सामान्यलक्षणः' इत्यत्र \`लक्षण'शब्दस्य विषयोऽर्थः, तस्मात् सामान्यविषयकंज्ञानंप्रत्यासत्तिरित्यर्थोलभ्यते। ननु चक्षुःसंयोगादिकं विनाऽपि सामान्यज्ञानं यत्र वर्तते, तत्र सकलघटादीनां चाक्षुषप्रत्यक्षं स्यादत आह-"तदिति"। अस्याऽर्थः-यदा बहिरिन्द्रियेण सामान्यलक्षणया ज्ञानं जननीयं, तदा यत्किञ्चिद्धर्मिणि तत्सामान्यस्य तदिन्द्रियजन्यज्ञानस्य सामाग्र्यपेक्षिता, सा च सामग्री चक्षुःसंयोगालोकसंयोगादिकं, तेनाऽन्धकारादौ चक्षुरादिना तादृशं ज्ञानं न जन्यते॥64॥

3-12\>

text 276

ज्ञानलक्षणाप्रत्यासत्तिनिरूपणम्\<3-13\>

"विषयी यस्य तस्यैव व्यापारो ज्ञानलक्षणः"।

ननु ज्ञानलक्षणाप्रत्यासत्तिर्यदि ज्ञानरूपा सामान्यलक्षणापि ज्ञानरूपा तदा तयोर्भेदो न स्यादत आह-"विषयीति"। सामान्यलक्षणाप्रत्यासत्तिर्हि तदाश्रयस्य ज्ञानं जनयति ज्ञानलक्षणाप्रत्यासत्तिस्तु यद्धिषयकं ज्ञानं तस्यैव प्रत्यासत्तिः। अत्रायमर्थः-प्रत्यक्षे सन्निकर्षं विना भानं न संभवति तथाच सामान्यलक्षणां विना धूमत्वेन सकलधूमानां वह्नित्वेन सकलवह्नीनां च भानं कथं भवेत्‌ तदर्थं सामान्यलक्षणा स्वीक्रियते। नच सकलवह्निधूमभानाभावे का क्षतिरिति वाच्यम्‌। प्रत्यक्षधूमे वह्निसंबन्धस्य गृहीतत्वात्‌ अन्यधूमस्य चानुपस्थितत्वात्‌ धूमो वह्निव्याप्यो नवेति संशयानुपपत्तेः। मन्मते तु सामान्यलक्षणया सकलधूमोपस्थितौ कालान्तरीयदेशान्तरीयधूमे वह्निव्याप्यत्वसंदेहः संभवति। न च सामान्यलक्षणास्वीकारे प्रमेयत्वेन सकलप्रमेयज्ञाने जाते सार्वज्ञापत्तिरिति वाच्यम्‌। प्रमेयत्वेन सकलप्रमेयज्ञाने जातेऽपि विशिष्य सकलपदार्थानामज्ञातत्वेन सार्वज्ञ्याभावात्‌। एवं ज्ञानलक्षणाया अस्वीकारे सुरभिचन्दनमिति ज्ञाने सौरभस्य ज्ञानं कथं स्यात्‌। यद्यपि सामान्यलक्षणयापि सौरभस्य भानं संभवति तथापि सौरभत्वस्य भानं ज्ञानलक्षणया। एवं यत्र धूमत्वेन धूलीपटलं ज्ञातं तत्र धूलीपटलस्यानुव्यव1साये भानं ज्ञानलक्षणया।

3-13\>

योगजप्रत्यासत्तिः\<3-14\>

"योगजो द्विविधः प्रोक्तो युक्तयुञ्जानभेदतः॥ 65॥

युक्तस्य सर्वदा भानं चिन्तासहकृतोऽपरः"।

"योगज इति"। योगाभ्यासजनितो धर्मविशेषः श्रुतिस्मृतिपुराणादिप्रतिपाद्य इत्यर्थः। युक्तयुञ्जानरपयोगिद्वैविध्याद्धर्मस्यापि द्वैविध्यमिति भावः॥65॥

"युक्तस्येति"। युक्तस्य तावद्योगजधर्मसहायेन मनसा आकाशपरमाण्वादिनिखिलपदार्थगोचरं ज्ञानं सर्वदैव भवितुमर्हति द्वितीयस्य चिन्ताविशेषोऽपि सहकारीति॥ इति श्रीविश्वनाथपञ्चाननभट्टाचार्यविरचितायां सिद्धान्तमुक्तावल्यां प्रत्यक्षपरिच्छेदः॥1॥

3-14\>

अथानुमानखण्डम्‌ 2

अनुमितिकारणनिरूपणम् \<4-1\>

"व्यापारस्तु परामर्शः करणं व्याप्तिधीर्भवेत्‌"॥66॥

 अनुमितिं व्युत्पादयति---व्यापारस्त्विति। अनुमायां अनुमितौ व्याप्तिज्ञानं करणं परामर्शे व्यापारः। तथाहि---येन पुरुषेण महानसादौ धूमे वह्निव्याप्तिर्गृहीता पश्चात्‌ स एव पुरुषः क्वचित्पर्वतादावविच्छिन्नमूलां धूमरेखां पश्यति तदनन्तरं धूमो वह्निव्याप्य इत्येवरूपं व्याप्तिस्मरणं तस्य भवति पश्चाच्च वह्निव्याप्यधूमवानयमिति ज्ञानं भवति स एव परामर्श इत्युच्यते तदनन्तरं पर्वतो वह्निमानित्यनुमितिर्जायते।

4-1\>

न्यायमानलिङ्गस्यानुमितिहेतुत्वखण्डनम्\<4-2\>

"अनुमायां ज्ञायमानं लिङ्गं तु करणं नहि।

अनागतादिलिङ्गेन न स्यादनुमितिस्तदा"॥ 67॥

अत्र प्राचीनास्तु-व्याप्यत्वेन ज्ञायमानं लिङ्गमनुमितिकरणमिति

वदन्ति तद्दूषयति-"ज्ञायमानमिति"। लिङ्गस्यानुमित्यकरणत्वे युक्तिमाह-"अनागतादीति"। यद्यनुमितौ लिङ्गं करणं स्यात्तदानागतेन लिङ्गेन विनष्टेन चानुमितिर्न स्यादनुमिति करणस्य लिङ्गस्य तदानीमभावादिति॥66॥67॥

4-2\>

परामर्शनिरूपणम्\<4-3\>

"व्याप्यस्य पक्षवृत्तित्वधीः परामर्श उच्यते"।

"व्याप्यस्येति"। व्याप्तिविशिष्टस्य पक्षेण सह वैशिष्ट्यावगाहिज्ञानमनुमितौ जनकम्‌। तच्च पक्षे व्याप्य इति ज्ञानं पक्षो व्याप्यवानिति ज्ञानं वा। अनुमितिस्तु पक्षे व्याप्य इति ज्ञानात्‌ पक्षे साध्यमित्याकारिका पक्षो व्याप्यवानिति ज्ञानात्‌ पक्षः साध्यवानित्याकारिका। द्विविधादपि परामर्शात्‌ पक्षः साध्यवानित्येवानुमितिरित्यन्ये।

ननु वह्निव्याप्यधूमवान्पर्वत इति ज्ञानं विनापि यत्र पर्वतो धूमवानिति प्रत्यक्षं ततो वह्निव्याप्यो धूम इति स्मरणं तत्र ज्ञानद्वयादेवानुमितेर्दर्शनात्‌ व्याप्तिविशिष्टवैशिष्ट्यावगाहिज्ञानं सर्वत्र न कारणं किंतु व्याप्यतावच्छेदकप्रकारकपक्षधर्मताज्ञानत्वेन कारणत्वस्यावश्यकत्वात्‌ तत्र विशिष्टज्ञानकल्पने गौरवाच्चेति चेन्न। व्याप्यतावच्छेदकाज्ञानेऽपि वह्निव्याप्यवानिति ज्ञानादनुमित्युत्पत्तेर्लाघवाच्च व्याप्तिप्रकारकपक्षधर्मताज्ञानत्वेन हेतुत्वम्‌। किंच धूमवान्‌ पर्वत इति ज्ञानादनुमित्यापत्तिः व्याप्यतावच्छेदकीभूतधूमत्वप्रकारकस्य पक्षधर्मताज्ञानस्य सत्त्वात्‌। नच गृह्यमाणव्याप्यतावच्छेदकप्रकारकपक्षधर्मताज्ञानस्य हेतुत्वमिति वाच्यम्‌। चैत्रस्य व्याप्तिग्रहे मैत्रस्य पक्षधर्मताज्ञानात्‌ अनुमितिः स्यात्‌। यदि तत्पुरुषीयगृह्यमाणव्याप्यतावच्छेदकप्रकारकं तत्पुरुषीयपक्षधर्मताज्ञानं तत्पुरुषीयानुमितौ हेतुरित्युच्यते तदानन्तकार्यकारणभावः। मन्मते तु समवायसंबन्धेन व्याप्तिप्रकारकपक्षधर्मताज्ञानं समवायसंबन्धेनानुमितिं जनयतीति नानन्तकार्यकरणभावः। यदि तु व्याप्तिप्रकारकं पक्षधर्मताज्ञानं च स्वतन्त्रं कारणमित्युच्यते तदा कार्यकारणभावद्वयम्‌, वह्निव्याप्यो धूमः आलोकवान्‌ पर्वत इति ज्ञानादप्यनुमितिः स्यात्‌। इत्थंच यत्र ज्ञानद्वयं तत्रापि विशिष्टज्ञानं कल्पनीयं फलमुखगौरवस्यादोषत्वात्।

4-3\>

पूर्वपक्षव्याप्तिनिरूपणम्\<4-4\>

"व्याप्तिः साध्यवद1न्यस्मिन्नसंबन्ध उदाहृतः"॥ 68॥

व्याप्यो नाम व्याप्त्याश्रयः तत्र व्याप्तिः केत्यत आह-"व्याप्तिरिति"। वह्निमान्‌ धूमादित्यादौ साध्यो वह्निः साध्यवान्‌

महानसादिस्तदन्यो जलह्रदादिस्तदवृत्तित्वं धूमस्येति लक्षणसमन्वयः। धूमवान्‌ वह्नेरित्यादौ साध्यवदन्यस्मिंस्तप्तायःपिण्डादौ वह्नेः सत्त्वान्नातिव्याप्तिः। अत्र येन संबन्धेन साध्यं तेन संबन्धेन साध्यवान्‌ बोध्यः। अन्यथा समवायसंबन्धेन वह्निमान्वह्नेरवयवस्तदन्यो महानसादिस्तत्र धूमस्य विद्यमानत्वादव्याप्तिप्रसङ्गात्। साध्यवदन्यश्च साध्यवत्त्वावच्छिन्नप्रतियोगिताकभेदावान्‌ बोध्यः। तेन यत्किंचिद्वह्निमतो महानसादेर्भिन्ने पर्वतादौ धूमसत्त्वेऽपि न क्षतिः। येन संबन्धेन हेतुता तेनैव संबन्धेन साध्यवदन्यावृत्तित्वं बोध्यम्। तेन साध्यवदन्यस्मिन्‌ धूमावयवे धूमस्य समवायसंबन्धेन सत्त्वेऽपि न क्षतिः। साध्यवदन्यावृत्तित्वं च साध्यवदन्यवृत्तित्वत्वावच्छिन्नप्रतियोगिताकाभावः। तेन धूमवान्‌ वह्नेरित्यत्र साध्यवदन्यजलह्रदादिवृत्तित्वाभावेऽपि नातिव्याप्तिः। अत्र यद्यपि द्रव्यं गुणकर्मान्यत्वविशिष्टसत्त्वादित्यादौ विशिष्टसत्तायाः शुद्धसत्तायाश्चैक्यात्‌ साध्यवदन्यस्मिन्‌ गुणादाववृत्तित्वं नास्ति तथापि हेतुतावच्छेदकरूपेणावृत्तित्वं वाच्यम्‌ हेतुतावच्छेदकं वृत्तितानवच्छेदकमिति फलितोऽर्थः॥ 68॥

4-4\>

सिद्धान्तव्याप्तिनिरूपणम्\<4-5\>

"अथ वा हेतुमन्निष्ठविर1हाप्रतियोगिना।

?साध्येन हेतोरैकाधिकरण्यं व्याप्तिरुच्येते"॥ 69॥

ननु केवलान्वयिनि ज्ञेयत्वादौ साध्ये साध्यवदन्यस्याप्रसिद्धत्वादव्याप्तिः। किंच सत्तावान् जातेरित्यादौ साध्यवदन्यस्मिन्‌ सामान्यादौ हेतुतावच्छेदकसंबन्धेन समवायेन वृत्तेरप्रसिद्धत्वादत आह-"अथवेति"। हेतुमति निष्ठा वृत्तिर्यस्य स तथा विरहोऽभावः तथा च हेत्वधिकरणवृत्तिर्योऽभावस्तदप्रतियोगिना साध्येन सह हेतोः सामानाधिकरण्यं व्याप्तिरुच्यते। अत्र यद्यपि वह्निमान्‌ धूमादित्यादौ

हेत्वधिकरणपर्वतादिवृत्त्यभावप्रतियोगित्वं तत्तद्वह्न्यादेरस्तीत्यव्याप्तिः। नच समानाधिकरणवह्निधूमयोरेव व्याप्तिरिति वाच्यम्‌। तत्तद्वह्न्यादेरप्युभयाभावसत्त्वादेकसत्त्वेपि द्वयं नास्तीति प्रतीतेः गुणवान्‌ द्रव्यत्वादित्यादावव्याप्तिश्च। तथापि प्रतियोगितानवच्छेदकं यत्‌ साध्यतावच्छेदकं तदवच्छिन्नसामानाधिकरण्यं व्याप्तिरिति वाच्यम्‌। ननु रूपत्वव्याप्यजातिमद्वान्‌ पृथिवीत्वादित्यादौ साध्यतावच्छेदिका रूपत्वव्याप्यजातयस्तासां च शुक्लत्वादिजातीनां नीलघटादिवृत्त्यभावप्रतियोगितावच्छेदकत्वमस्तीत्यव्याप्तिरिति चेन्न। तत्र परम्परया रूपत्वव्याप्यजातित्वस्यैव साध्यतावच्छेदकत्वात्‌। नहि तादृशधर्मावच्छिन्नाभावः क्वापि पृथिव्यामस्ति रूपत्वव्याप्यजातिमान्नास्तीति बुद्ध्यापत्तेः। साध्यादिभेदेन व्याप्तेर्भेदात्‌ तादृशस्थले साध्यतावच्छेदकतावच्छेदकं प्रतियोगितावच्छेदकतानवच्छेदकमित्येव लक्षणघटकमित्यपि वदन्ति। हेत्वधिकरणं च हेतुतावच्छेदकविशिष्टाधिकरणं वाच्यं। तेन द्रव्यं गुणकर्मान्यत्वविशिष्टसत्त्वादित्यादौ शुद्धसत्ताधिकरणगुणादिनिष्ठाभावप्रतियोगित्वेपि द्रव्यत्वस्य नाव्याप्तिः। हेतुतावच्छेदकसंबन्धेन हेत्वधिकरणं बोध्यं। तेन समवायेन धूमाधिकरणतदवयवनिष्ठाभावप्रतियोगित्वेऽपि वह्नेर्नाव्याप्तिः। अभावश्च प्रतियोगिव्यधिकरणो बोध्यः। तेन कपिसंयोगी एतद्वृक्षत्वादित्यत्र मूलावच्छेदेनैतद्वृक्षवृत्तिकपिसंयोगाभावप्रतियोगित्वेऽपि कपिसंयोगस्य नाव्याप्तिः। नच प्रतियोगिव्यधिकरणत्वं यदि प्रतियोग्यनधिकरणवृत्तित्वं तदा तथैवाव्याप्तिः, प्रतियोगिनः कपिसंयोगस्यानधिकरणे गुणादौ वर्तमानो योऽभावस्तस्यैव वृक्षे मूलावच्छेदेन सत्त्वात्‌। यदि तु प्रतियोग्यधिकरणावृत्तित्वं तदा संयोगी सत्त्वादित्यादावतिव्याप्तिः, सत्ताधिकरणे गुणादौ यः संयोगाभावस्तस्य प्रतियोग्यधिकरणद्रव्यवृत्तित्वादिति वाच्यं। हेत्वधिकरणे प्रतियोग्यनधिकरणवृत्तित्वविशिष्टस्य विवक्षितत्वात्‌। स्वप्रतियोग्यनधिकरणीभूतहेत्वधिकरणवृत्त्यभाव इति निष्कर्षः। प्रतियोग्यनधिकरणत्वं प्रतियोगितावच्छेदकावच्छिन्नानधिकरणत्वं वाच्यं। तेन विशिष्टसत्तावान्‌ जातेरित्यादौ जात्यधिकरणगुणादौ विशिष्टसत्ताभावप्रतियोगिसत्ताधिकरणत्वेऽपि न क्षतिः। अत्र साध्यतावच्छेदकसंबन्धेन प्रतियोग्यनधिकरणत्वं बोध्यं। तेन ज्ञानवान्‌ सत्त्वादित्यादौ सत्तधिकरणघटादेर्विषयतया ज्ञानाधिकरणत्वेऽपि न क्षतिः। इत्थंच वह्निमान्‌ धूमादित्यादौ धूमाधिकरणे समवायेन वह्निविरहसत्त्वेऽपि न क्षतिः।

ननु प्रतियोगितावच्छेदकावच्छिन्नस्य यस्यकस्यचित्प्रतियोगिनोऽनधिकरणत्वं तत्सामान्यस्य वा यत्किंचित्प्रतियोगितावच्छेदकावच्छिन्नानधिकरणत्वं वा विवक्षितम्‌। आद्ये कपिसंयोगी एतद्वृक्षत्वादित्यत्र तथैवाव्याप्तिः कपिसंयोगाभावप्रतियोगितावच्छेदकावच्छिन्नो वृक्षावृत्तिकपिसंयोगोऽपि भवति तदनधिकरणं वृक्ष इति। द्वितीये तु प्रतियोगिव्यधिकरणाभावाप्रसिद्धिः सर्वस्यैवाभावस्य पूर्वक्षणवृत्तित्वविशिष्टस्वाभावात्मकप्रतियोगिसमानाधिकरणत्वात्‌। नच वह्निमान्‌ धूमादित्यादौ घटाभावादेः पूर्वक्षणवृत्तित्वविशिष्टस्वाभावात्मकप्रतियोग्यधिकरणत्वं यद्यपि पर्वतादेस्तथापि साध्यतावच्छेदकसंबन्धेन तत्प्रतियोग्यनधिकरणत्वमस्त्येवेति कथं प्रतियोगिव्यधिकरणाभावाप्रसिद्धिरिति वाच्यं। घटाभावे यो वह्न्यभावस्तस्य घटाभावात्मकतया घटाभावस्य वह्निरपि प्रतियोगी तदधिकरणं च पर्वतादिरित्येवं क्रमेण प्रतियोगिव्यधिकरणस्याप्रसिद्धत्वात्‌। यदि घटाभावादौ वह्न्यभावादिर्भिन्न इत्युच्यते तथापि धूमाभाववान्‌ वह्न्यभावादित्यादावव्याप्तिः, तत्र साध्यतावच्छेदकसंबन्धः स्वरूपसंबन्धस्तेन सर्वस्यैवाभावस्य पूर्वक्षणवृत्तित्वविशिष्टस्वाभावात्मकप्रतियोग्यधिकरणत्वं हेत्वधिकरणस्येति। तृतीये तु कपिसंयोगाभाववानात्मत्वादित्यादावव्याप्तिः, तत्रात्मवृत्तिः कपिसंयोगाभावाभावः कपिसंयोगस्तस्य गुणत्वात्तत्प्रतियोगितावच्छेदकं गुणसामान्याभावत्वमपि तदवच्छिन्नानधिकरणत्वं हेत्वधिकरणस्यात्मन इति। मैवम्‌। यादृशप्रतियोगितावच्छेदकावच्छिन्नानधिकरणत्वं हेतुमतस्तादृशप्रतियोगितानवच्छेदकत्वस्य विवक्षितत्वात्‌।

ननु कालो घटवान्‌ कालपरिमाणादित्यत्र प्रतियोगिव्यधिकरणाभावाप्रसिद्धिः हेत्वधिकरणस्य महाकालस्य जगदाधारतया सर्वेषामेवाभावानां साध्यतावच्छेदकसंबन्धेन

कालिकविशेषणतया प्रतियोग्यधिकरणत्वात्‌। अत्र केचित्‌ महाकालभेदविशिष्टघटाभावस्तत्र प्रतियोगिव्यधिकरणः महाकालस्य घटाधारत्वेऽपि महाकालभेदविशिष्टघटानाधारत्वात्‌ महाकाले महाकालभेदाभावात्‌। वस्तुतस्तु प्रतियोगितावच्छेदकसंबन्धेन प्रतियोग्यनधिकरणीभूतहेत्वधिकरणवृत्त्यभावप्रतियोगितासामान्ये यत्संबन्धावच्छिन्नत्वयद्धर्मावच्छिन्नत्वोभयाभावस्तेन संबन्धेन तद्धर्मावच्छिन्नस्य तद्धेतुव्यापकत्वं बोध्यम्‌। इत्थंच कालो घटवान्‌ कालपरिमाणादित्यादौ संयोगसंबन्धेन घटाभावप्रतियोगिनोऽपि घटस्यानधिकरणे हेत्वधिकरणे महाकाले वर्तमानः स एव संयोगेन घटाभावस्तस्य प्रतियोगितायां कालिकसंबन्धावच्छिन्नत्वघटत्वावच्छिन्नत्वोभयाभावसत्वान्नाव्याप्तिः। ननु प्रमेयवह्निमान्धूमादित्यादौ प्रमेयवह्नित्वावच्छिन्नत्वमप्रसिद्धं गुरुधर्मस्यानवच्छेदकत्वादिति चेन्न। कम्बुग्रीवादिमान्नास्तीति प्रतीत्या कम्बुग्रीवादिमत्त्वावच्छिन्नप्रतियोगिताविषयीकरणेन गुरुधर्मस्याप्यवच्छेदकत्वस्वीकारादिति संक्षेपः॥ 69॥

4-5\>

पक्षतानिरूपणम्\<4-6\>

"सिषाधयिषया शून्या सिद्धिर्यत्र न तिष्ठति।

स पक्षस्तत्र वृत्तित्वज्ञानादनुमितिर्भवेत्‌"॥ 70॥

 पक्षवृत्तित्वमित्यत्र पक्षत्वं किं तदाह-"सिषाधयिषयेति"। सिषाधयिषाविरहविशिष्टसिद्ध्यभावः पक्षता, तद्वान्‌ पक्ष इत्यर्थः। सिषाधयिषामात्रं न पक्षता, विनापि सिषाधयिषां घनगर्जितेनमेघानुमानात्‌। अतएव साध्यसंदेहोऽपि न पक्षता, विनापि साध्यसंदेहं तदनुमानात्‌। सिद्धौ सत्यामपि सिषाधयिषासत्त्वेऽनुमितिर्भवत्येव। अतः सिषाधयिषाविरहविशिष्टत्वं सिद्धौ विशेषणं। तथाच यत्र सिद्धिर्नास्ति तत्र सिषाधयिषायां सत्यामसत्यामपि पक्षता। यत्र सिषाधयिषास्ति तत्र सिद्धौ सत्यामसत्यामपि पक्षता। यत्र सिद्धिरस्ति सिषाधयिषा च नास्ति तत्र न पक्षता, सिषाधयिषाविरहविशिष्टसिद्धेः सत्त्वात्‌।

ननु यत्र परामर्शनन्तरं सिद्धिः ततः सिषाधयिषा तत्र सिषाधयिषाकाले परामर्शनाशान्नानुमितिः यत्र सिद्धिपरामर्शसिषाधयिषाः क्रमेण भवन्ति तत्र सिषाधयिषाकाले सिद्धेर्नाशात्प्रतिबन्धकाभावादेवानुमितिः, यत्र सिधाधयिषासिद्धिपरामर्शास्तत्र परामर्शकाले सिषाधयिषैव नास्ति, एवमन्यत्रापि सिद्धिकाले परामर्शकाले च न सिषाधयिषा, योग्यविभुगुणानां यौगपद्यनिषेधात्‌, तत्कथं सिषाधयिषाविरहविशिष्टत्वं सिद्धेर्विशेषणमिति चेन्न। यत्र वह्निव्याप्यधूमवान्‌ पर्वतो वह्निमानिति प्रत्यक्षं स्मरणं वा ततः सिषाधयिषा तत्र पक्षतासंपत्तये तद्विशेषणस्यावश्यकत्वात्‌।

इदंतु बोध्यम्‌-यादृशयादृशसिषाधयिषासत्त्वे सिद्धिसत्त्वे यल्लिङ्गकानुमितिस्तादृशतादृशसिषाधयिषाविरहविशिष्टसिद्ध्यभावस्तल्लिङ्गकानुमितौ पक्षता। तेन सिद्धिपरामर्शसत्त्वे यत्किंचित्‌ ज्ञानं जायतामितीच्छायामपि नानुमितिः। वह्निव्याप्यधूमवान्‌ पर्वतो वह्निमानिति प्रत्यक्षसत्वे प्रत्यक्षातिरिक्तं ज्ञानं जायतामितीच्छायां तु भवत्येव। एवं धूमपरामर्शसत्वे आलोकेन वह्निमनुमिनुयामितीच्छायामपि नानुमितिः। सिषाधयिषाविरहकाले यादृशसिद्धिसत्वे नानुमितिस्तादृशी सिद्धिर्विशिष्यैव तत्तदनुमितिप्रतिबन्धिका वक्तव्या। तेन पर्वतस्तेजस्वी पाषाणमयो वह्निमानिति ज्ञानसत्वेप्यनुमितेर्न विरोधः। परंतु पक्षतावच्छेदकसामानाधिकरणेयन साध्यसिद्धावपि तदवच्छेदेनाननुमितेर्दर्शनात्‌ पक्षतावच्छेदकावच्छेदेनानुमितिं प्रति पक्षतावच्छेदकावच्छेदेन साध्यसिद्धिरेव प्रतिबन्धिका, पक्षतावच्धेदकसामानाधिकरण्येनाऽनुमितिं प्रति तु सिद्धिमात्रं विरोधि।

इदंतु बोद्यम्‌-यत्रायं पुरुषो न वेति संशयानन्तरं पुरुषत्वव्याप्यकरादिमानयमिति ज्ञानं तत्रासत्यामनुमित्सायां पुरुषस्य प्रत्यक्षं भवति न त्वनुमितिः अतोऽनुमित्साविरहविशिष्टसमानविषयकप्रत्यक्षसामग्री कामिनीजिज्ञासादिवत्स्वातन्त्र्येण प्रतिबन्धिका। एवं परामर्शानन्तरं विना प्रत्यक्षेच्छां पक्षादेः प्रत्यक्षानुत्पत्तेः प्रत्यक्षेच्छाविरहविशिष्टानुमितिसामग्री भिन्नविषयकप्रत्यक्षे प्रतिबन्धिकेति संक्षेपः॥ 70॥

4-6\>

हेत्वाभाससामान्यनिरूपणम् \<4-7\>

"अनैकान्तो विरुद्धश्चाप्यसिद्धः प्रतिपक्षितः।

कालात्ययापदिष्टश्च हेत्वाभासाश्च पञ्चधा"॥ 71॥

हेतु1प्रसङ्गाद्धेत्वाभासान्विभजते-"अनैकान्त इत्यादि"।

तल्लक्षणं तु यद्विषयकत्वेन ज्ञानस्यानुमितिविरोधित्वं तत्त्वम्‌। तथा हि-व्यभिचारादिविषयकत्वेन ज्ञानस्याऽनुमितिविरोधित्वात्ते दोषाः। यद्विषयकत्वं च यादृशविशिष्टविषयकत्वं। तेन बाधभ्रमस्यानुमितिविरोधित्वेपि न क्षतिः। तत्र पर्वतो वह्न्यभाववानिति विशिष्टस्याप्रसिद्धत्वान्न हेतुदोषः।

नच वह्न्यभावव्याप्यपाषाणमयत्ववानिति परामर्शकाले वह्निव्याप्यधूमस्याभासत्वं न स्यात्‌ तत्र वह्न्यभावव्याप्यवान्‌ पक्ष इति विशिष्टस्याप्रसिद्धत्वादिति वाच्यम्। इष्टापत्तेः। अन्यथा बाधस्यानित्यदोषत्वापत्तेः। तस्मात्तत्र वह्न्यभावव्याप्यपाषाणमयत्ववानिति परामर्शकाले वह्निव्याप्यधूमस्य नाभासत्वम्‌ भ्रमादनुमिति प्रतिबन्धमात्रं हेतुस्तु न दुष्टः। इत्थंच साध्याभाववद्वृत्तिहेत्वादिकं दोषः तद्वत्वं च हेतौ येन केनापि संबन्धेनेति नव्याः। परेतु यद्विषयकत्वेन ज्ञानस्यानुमितिविरोधित्वं तद्वत्त्वं हेत्वाभासत्वं सत्प्रतिपक्षे विरोधिव्याप्त्यादि कमेव तथा तद्वत्त्वं च हेतोर्ज्ञानरूपसंबन्धेन। नचैवं वह्निमान्‌ धूमादित्यादौ पक्षे बाधभ्रमस्य साध्याभावविषयकत्वेनानुमितिविरोधित्वात्‌ ज्ञानरूपसंबन्धेन तद्वत्त्वस्यापि सत्त्वात्‌ तद्धेतोरपि बाधितत्वापत्तिरिति वाच्यम्‌। तत्र ज्ञानस्य संबन्धत्वाकल्पनात्‌। अत्र सत्प्रतिपक्षित इति व्यवहारेण तत्कल्पनात्‌ तत्र बाधित इति व्यवहाराभावादित्याहुः। अनुमितिविरोधित्वं चानुमितितत्करणान्यतरविरोधित्वं तेन व्यभिचारिणि नाव्याप्तिः। दोषज्ञानं च यद्धेतुविषयकं तद्धेतुकानुमितौ प्रतिबन्धकं तेनैकहेतौ व्यभिचारज्ञाने हेत्वन्तरेणानुमित्युत्पत्तेः तदभावाद्यनवगाहित्वाच्च व्यभिचारज्ञानस्यानुमितिविरोधित्वाभावेपि न क्षतिरिति संक्षेपः। यादृशसाध्यपक्षहेतौ पक्षहेतौ यावन्तो दोषास्तावदन्यान्यत्वं तत्र हेत्वाभासत्वम्‌। पञ्चत्वकथनं तत्संभवस्थलाभिप्रायेण।

4-7\>

हेत्वाभासविशेषनिरूपणम्\<4-8\>

एवंच साधारणाद्यन्यतमत्वमनैकान्तिकत्वम्‌। साधारणः साध्यवदन्यवृत्तिः, तेन च व्याप्तिज्ञानप्रतिबन्धः क्रियते। असाधारणः साध्यासमानाधिकरणो हेतुः तेन साध्यसामानाधिकरण्यग्रहः प्रतिबध्यते। अन्येतु सपक्षावृत्तिरसाधारणः, सपक्षश्च निश्चितसाध्यवान्‌ इत्थंच शब्दोऽनित्यः शब्दत्वादित्यादौ यदा पक्षे साध्यनिश्चयस्तदा नासाधारण्यं तत्र हेतोर्निश्चयादिति वदन्ति। अनुपसंहारी च अत्यन्ताभावाप्रतियोगिसाध्यकादिः, अनेन व्यतिरेकव्याप्तिग्रहप्रतिबन्धः क्रियते। विरुद्धस्तु साध्यव्यापकीभूताभावप्रतियोगी अयं साध्याभावग्रहसामग्रीत्वेन प्रतिबन्धकः। सत्प्रतिपक्षे तु प्रतिहेतुः साध्याभावसाधकः अत्र हेतुरेक एवेति विशेषः साध्याभावसाधक एव हेतुः साध्यसाधकत्वेनोपन्यस्त इत्यशक्तिविशेषोपस्थापकत्वाच्च विशेषः। सत्प्रतिपक्षः साध्याभावव्याप्यवान्‌ पक्षः। अगृहीताप्रामाण्यकसाध्यव्याप्यवत्त्वोपस्थितिकालीनाऽगृहीताप्रामाण्यकतदभावव्याप्यवत्त्वोपस्थितिविषयस्तथेत्य-

न्ये। अत्र च परस्पराभावव्याप्यवत्ताज्ञानात्‌ परस्परानुमितिप्रतिबन्धः फलम्‌। अत्र केचित्‌ यथा घटाभावव्याप्यवत्ताज्ञानेऽपि घटचक्षुःसंयोगे सति घटवत्ताज्ञानं जायते यथाच शङ्खे सत्यपि पीतत्वाभावव्याप्यशङ्खत्ववत्ताज्ञाने सति पित्तादिदोषे पीतः शङ्ख इति धीरेवं कोटिद्वयव्याप्यदर्शनेऽपि कोटिद्धयस्य प्रत्यक्षरूपः संशयो भवति तथा सत्प्रतिपक्षस्थले संशयरूपानुमितिर्भवत्येव। यत्र चैककोटिव्याप्यदर्शनं तत्राधिकबलतया द्वितीयकोटिभानप्रतिबन्धान्न संशयः फलबलेन चाधिकबलसमबलभावः कल्प्यत इत्याहुः। तन्न। तदभावव्याप्यवत्ताज्ञाने सति तदुपनीतभानविशेषशाब्दबोधादेरनुदयाल्लौकिकसन्निकर्षाजन्यदोषविशेषाजन्यज्ञानमात्रे तस्य प्रतिबन्धकता लाघवान्नतूपनीतभानविशेषे शाब्दबोधे च पृथक्‌ प्रतिबन्धकता। गौरवात्‌। तथाच प्रतिबन्धकसत्वात्‌ कथमनुमितिः। नहि लौकिकसन्निकर्षस्थले प्रत्यक्षमिव सत्प्रतिपक्षस्थले संशयाकारानुमितिः प्रामाणिकी येनानुमितिभिन्नत्वेनापि विशेषणीयम्‌। यत्र च कोटिद्वयव्याप्यवत्ताज्ञानं तत्रोभयत्राऽप्रामाण्यज्ञानात्् संशयो नान्यथाऽगृहीताप्रामाण्यकस्यैव विरोधिज्ञानस्य प्रतिबन्धकत्वादिति। असिद्धिस्तु

आश्रयासिद्ध्याद्यन्यतमत्वम्‌। आश्रयासिद्धिः पक्षे पक्षतावच्छेदकस्याभावः। यत्र काञ्चनमयः पर्वतो वह्निमानिति साध्यते तत्र पर्वतो न काञ्चनमय इति ज्ञाने विद्यमाने काञ्चनमये पर्वते परामर्शप्रतिबन्धः फलम्‌। स्वरूपासिद्धिस्तु पक्षे व्याप्यत्वाभिमतस्याभावः। तत्र च ह्रदो द्रव्यं धूमादित्यादौ पक्षे व्याप्यत्वाभिमतस्य हेतोरभावे ज्ञाते पक्षे साध्यव्याप्यहेतुमत्ताज्ञानरूपस्य परामर्शस्य प्रतिबन्धः फलम्‌। साध्याप्रसिद्ध्यादयस्तु व्याप्यत्वासिद्धिमध्येऽन्तर्भूताः। साध्ये साध्यतावच्छेदकस्याभावः साध्याप्रसिद्धिः। एतज्ज्ञाने जाते काञ्चनमयवह्निमानित्यादौ साध्यतावच्छेदकविशिष्टसाध्यपरामर्शप्रतिबन्धः फलम्‌। एवं हेतौ हेतुतावच्छेदकाभावः साधनाप्रसिद्धिः यथा काञ्चनमयधूमादित्यादौ। अत्र हेतुतावच्छेदकविशिष्टहेतुज्ञानाभावात्‌ तद्धेतुकव्याप्तिज्ञानादेरभावः फलम्‌। एवं वह्निमान्नीलधूमादीत्यादौ गुरुतया नीलधूमत्वस्य हेतुतानवच्छेदकत्वमपि व्याप्यत्वासिद्धिरित्यपि वदन्ति। बाधस्तु पक्षे साध्याभावादिः एतस्य त्वनुमितिप्रतिबन्धः फलम्‌। तद्धर्मिकतदभावनिश्चयो लौकिकसन्निकर्षाजन्यदोषविशेषाजन्यतद्धर्मिकतज्ज्ञानमात्रे विरोधीति। नतु संशयसाधारणं पक्षे साध्यसंसृष्टत्वज्ञानमनुमितिकारणं तद्विरोधितया च बाधसत्प्रतिपक्षयोर्हेत्वाभासत्वमिति युक्तम्‌। अप्रसिद्धसाध्यकानुमित्यनापत्तेः साध्यसंशयादिकं विनाप्यनुमित्युत्पत्तेश्च। एवं साध्याभावज्ञाने प्रमात्वज्ञानमपि न प्रतिबन्धकं मानाभावाद्गौरवाच्च। अन्यथा सत्प्रतिपक्षादावपि तदभावव्याप्यवत्ताज्ञाने प्रमात्वविषयकत्वेन प्रतिबन्धकतापत्तेः। किंतु भ्रमत्वज्ञानानास्कन्दितबाधबुद्धेः प्रतिबन्धकता। तत्र भ्रमत्वशङ्काविघटनेन प्रामाण्यज्ञानं क्वचिदुपयुच्यते। नच बाधस्थले पक्षे हेतुसत्वे व्यभिचारः पक्षे हेत्वभावे स्वरूपासिद्धिरेव दोष इति वाच्यम्‌। बाधज्ञानस्य व्यभिचारज्ञानादेर्भेदात्‌। किंच यत्र परामर्शानन्तरं बाधबुद्धिस्तत्र व्यभिचारज्ञानादेरकिंचित्करत्वाद्बाधस्यानुमितिप्रतिबन्धकत्वं वाच्यम्‌। एवं यत्रोत्पत्तिक्षणावच्छिन्ने घटादौ गन्धव्याप्यपृथिवीत्ववत्ताज्ञानं तत्र बाधस्यैव प्रतिबन्धकत्वं वाच्यम्‌। नच पक्षे घटे गन्धसत्वात्‌ कथं बाध इति वाच्यम्‌। पक्षतावच्छेदकदेशकालावच्छेदेनानुमितेरनुभवसिद्धत्वादिति। बाधतद्व्याप्यभिन्ना ये हेत्वाभासास्तद्व्याप्या अपि तन्मध्य एवान्तर्भवन्ति अन्यथा हेत्वाभासाधिक्यप्रसङ्गात्‌। बाधव्याप्यसत्प्रतिपक्षो भिन्न एव स्वतन्त्रेच्छेन मुनिना पृथगुपदेशात्‌ सत्प्रतिपक्षव्याप्यस्तु न प्रतिबन्धक इति प्रघट्टकार्थः॥71॥72॥

4-8\>

अनैकांतिकनिरूपणम्\<4-9\>

"आद्यः साधारणस्तु स्यादसाधारणकोऽपरः।

तथैवानुपसंहारी त्रिधाऽनैकान्तिको भवेत्‌"॥ 72॥

4-9\>

साधारणनिरूपणम्\<4-10\>

"यः सपक्षे विपक्षत्रे च भवेत्साधारणस्तु सः"।

"यः सपक्ष इति"। सपक्षविपक्षवृत्तिः साधारण इत्यर्थः। सपक्षो निश्चितसाध्यवान्‌। विपक्षः साध्यवद्भिन्नः। विरुद्धवारणाय सपक्षवृत्तित्वमुक्तम्‌। वस्तुतो विपक्षवृत्तित्वमेव वाच्यम्‌ विरुद्धस्य साधारणत्वेपि दूषकताबीजस्य भिन्नतया तस्य पार्थक्यत्‌।

4-10\>

असाधारणनिरूपणम्\<4-11\>

"यस्तूभयस्माद्व्यावृत्तः सत्वसाधारणो मतः"॥ 73॥

"यस्तूभयस्मादिति"। सपक्षविपक्षव्यावृत्त इत्यर्थः। सपक्षः साध्यवत्तया निश्चितः। विपक्षः साध्यशून्यतया निश्चितः। शब्दोऽनित्यः शब्दत्वादित्यादौ यदा शब्देऽनित्यत्वस्य संदेहस्तदा सपक्षत्वं घटादीनामेव तद्व्यावृत्तं च शब्दत्वमिति तदा तदसाधारणम्‌। यदा तु शब्देऽनित्यत्वनिश्चयस्तदा नासाधारणम्‌। इदं तु प्राचां मतम्‌। नवीनमतं तु पूर्वमुक्तम्‌॥ 73॥

4-11\>

अनुपसंहारिनिरूपणम् \<4-12\>

"तथैवानुपसंहारी केवलान्वयिपक्षकः"।

"केवलान्वयीति"। सर्वमभिधेयं प्रमेयत्वादित्यादौ सर्वस्यैव पक्षत्वात्‌ सामानाधिकरण्यग्रहस्थलान्तराभावान्नानुमितिः। इदं तु न सम्यक्‌पक्षैकदेशे सहचारग्रहेपि क्षतेरभावात्‌। अस्तु वा सहचाराग्रहः तावताप्यज्ञानरूपासिद्धिरेव न हेत्वाभासत्वं तस्य तथापि केवलान्वयिसाध्यकत्वं तत्त्वमित्युक्तम्‌।

4-12\>

विरुधनिरूपणम्\<4-13\>

"यः साध्यवति नैवास्ति स विरुद्ध उदाहृतः"॥ 74॥

"यः साध्यवतीति"। एवकारेण साध्यवत्त्वावच्छेदेन हेत्वभावो बोधितः तथाच साध्यव्यापकीभूताभावप्रतियोगित्वं तदर्थः॥ 74॥

4-13\>

असिद्धिनिरूपणम्\<4-14\>

"आश्रयासिद्धिराद्या स्यात्‌ स्वरूपासिद्धिरप्यथ।

व्याप्यत्वासिद्धिरपरा स्यादसिद्धिरतस्त्रिधा॥ 75॥

पक्षासिद्धिर्यत्र पक्षो भवेन्मणिमयो गिरिः।

ह्रदो द्रव्यं धूमवत्त्वादत्रासिद्धिरथापरा॥ 76॥

व्याप्यत्वासिद्धिरपरा नीलधूमादिके भवेत्‌"।

असिद्धिं विभजते-"आश्रयासिद्धिरित्यादि"। "पक्षासिद्धिरिति"। आश्रयासिद्धिरित्यर्थः। "अपरेति"। स्वरूपासिद्धिरित्यर्थः। "नीलधूमादिक इति"। नीलधूमत्वादिकं गुरुतया न हेतुतावच्छेदकं स्वसमानाधिकरणव्याप्यतावच्छेदकधर्मान्तराघटितस्यैव

व्याप्यतावच्छेदकत्वात्‌ धूमप्रागभावत्वसंग्रहाय- "स्वसमानाधिकरणेति"।

4-14\>

सत्प्रतिपक्षनिरूपणम् \<4-15\>

"विरुद्धयोः परामर्शे हेत्वोः सत्प्रतिपक्षता"॥ 77॥

"विरुद्धयोरिति"। कपिसंयोगतदभावव्याप्यवत्तापरामर्शेपि न सत्प्रतिपक्षत्वमत

उक्तं "विरुद्धयोरिति"। तथा च स्वसाध्यविरुद्धसाद्याभावव्याप्यवत्तापरामर्शकालीनसाध्यव्याप्यवत्तापरामर्शविषय इत्यर्थः।

4-15\>

बाधनिरूपणम्\<4-16\>

"साध्यशून्यो यत्र पक्षस्त्वसौ बाध उदाहृतः।

उत्पत्तिकालीनघटे गन्धादिर्यत्र साध्यते"॥ 78॥

"साध्यशून्य इति"। पक्षः पक्षतावच्छेदकविशिष्ट इत्यर्थः। तेन घटे गन्धसत्त्वेपि न क्षतिः। एवं मूलावच्छिन्नो वृक्षः कपिसंयोगीत्यत्रापि बोध्यम्‌॥ 75॥ 76॥ 77॥ 78॥ इति श्रीविश्वनाथपञ्चाननभट्टाचार्यविरचितायां सिद्धान्तमुक्तावल्यामनुमानखण्डम्‌॥

4-16\>

उपमितिखण्डम्‌ \<5-1\>

"ग्रीमीणस्य प्रथमतः पश्यतो गवयादिकम्।

सादृश्यधीर्गवादीनां या स्यात्सा करणं मतम्‌"॥ 79॥

वाक्यार्थस्तातिदेशस्य स्मृतिर्व्यापार उच्यते।

गवयादिपदानां तु शक्तिधीरुपमाफलम्‌॥ 80॥

 उपमितिं व्युत्पादयति-"ग्रामीणस्येति"। यत्रारण्यकेन केनचिद्ग्रामीणायोक्तं गोसदृशो गवयपदवाच्य इति पश्चाद्‌ ग्रामीणेन क्वचिदरण्यादौ गवयो दृष्टः तत्र गोसादृश्यदर्शनं यज्जातं तदुपमितिकरणं तदनन्तरं गोसदृशो गवयपदवाच्य इत्यतिदेशवाक्यार्थस्मरणं यज्जायते तदेव व्यापारः। तदनन्तरं गवयो गवयपदवाच्य इति ज्ञानं यज्जायते तदुपमितिः न त्वयं गवयपदवाच्य इत्युपमितिः गवयान्तरे शक्तिग्रहाभावप्रसङ्गात्‌॥ 79॥ 80॥

5-1\>

इति श्रीविश्वनाथपञ्चाननभट्टाचार्यविरचितायां सिद्धान्तमुक्तावल्यामुपमानखण्डम्‌॥

शब्दखण्डम्‌ 4

पदज्ञानं तु करणं द्वारं तत्र पदार्थधीः।

  शाब्दबोधः फलं तत्र शक्तिधीः सहकारिणी॥ 81॥

 शाब्दबोधप्रकारं दर्शयति---पदज्ञानं त्विति। नतु ज्ञायमानं पदं करणम्‌। पदाभावेपि मौनि1श्लोकादौ शाब्दबोधात्‌। पदार्थधीरिति। पदजन्यपदार्थस्मरणं व्यापारः। अन्यथा पदज्ञानवतः प्रत्यक्षादिना पदार्थोपस्थितावपि शाब्दबोधापत्तेः। तत्रापि वृत्त्या पदजन्यत्वं बोध्यम्‌। अन्यथा घटादिपदात्‌ समवायसंबन्धेनाकाशस्मरणे जाते आकाशस्यापि शाब्दबोधापत्तेः। वृत्तिश्च शक्तिलक्षणान्यतरसंबन्धः। अत्रैव शक्तिज्ञानस्योपयोगः। पूर्वं शक्तिग्रहाभावे पदज्ञानेऽपि तत्संबन्धेन तत्स्मरणानुत्पत्तेः। पदज्ञानस्य हि एकसंबन्धिज्ञानविधया पदार्थोपस्थापकत्वम्‌। शक्तिश्च पदेन सह पदार्थस्य संबन्धः सा चास्माच्छब्दादयमर्थो बोद्धव्य इतीश्वरेच्छारूपा आधुनिके नाम्नि शक्तिरस्त्येव एकादशेऽहनि पिता नाम कुर्यादितीश्वरेच्छायाः सत्त्वात्‌ आधुनिकसङ्केतिते तु न शक्तिरिति संप्रदायः। नव्यास्तु ईश्वरेच्छा न शक्तिः

किंत्विच्छैव तेनाधुनिकसङ्केतितेपि शक्तिरस्त्येवेत्याहुः। शक्तिग्रहस्तु व्याकरणादितः। तथाहि----

 "शक्तिग्रहं व्याकरणोपमान-

कोशाप्तवाक्याद्व्यवहारतश्च।

  वाक्यस्य शेषाद्विवृतेर्वदन्ति

  सान्निध्यतः सिद्धपदस्य वृद्धाः"।

धातुप्रकृतिप्रत्ययादीनां शक्तिग्रहो व्याकरणाद्भवति। क्वचित्‌ सति बाधके त्यज्यते। यथा वैयाकरणैराख्यातस्य कर्तरि शक्तिरुच्यते। चैत्रः पचतीत्यादौ कर्त्रा सह चैत्रस्याभेदान्वयः। तच्च गौरवात्‌ त्यज्यते। किंतु कृतौ शक्तिर्लाघवात्‌। कृतिश्चैत्रादौ प्रकारीभूय भासते। नच कर्तृरनभिधानाच्चैत्रपदोत्तरं तृतीया स्यादिति वाच्यम्‌। कर्तृसंख्यानभिधानस्य तत्र तन्त्रत्वात्‌। संख्याभिधानयोग्यश्च कर्मत्वाद्यनवरुद्धः प्रथमान्तपदोपस्थाप्यः। कर्मत्वादीत्यस्येतरविशेषणत्वेन तात्पर्याविषयत्वमर्थः। तेन चैत्र इव मैत्रो गच्छतीत्यादौ न चैत्रे संख्यान्वयः। यत्र कर्मादौ न विशेषणत्वे तात्पर्यं तद्वारणाय प्रथमान्तेति। यद्वा धात्वर्थातिरिक्ताविशेषणत्वं प्रथमदलार्थः। तेन चैत्र इव मैत्रो गच्छतीत्यत्र चैत्रादेर्वारणम्‌। स्तोकं पचतीत्यादौ स्तोकादेर्वारणाय द्वितीयदलम्‌। तस्य द्वितीयान्तपदोपस्थाप्यत्वाद्वारणमिति। एवं व्यापारेपि न शक्तिर्गौरवात्‌। रथो गच्छतीत्यादौ तु व्यापारे आश्रयत्वे वा लक्षणा। जानातीत्यादौ त्वाश्रयत्वे नश्यतीत्यादौ तु प्रतियोगित्वे निरूढलक्षणा। उपमानाद्यथा शक्तिग्रहस्तथोक्तम्‌। एवं कोशादपि शक्तिग्रहः। सति बाधके क्वचित्त्यज्यते। यथा नीलादिपदानां नीलरूपादौ नीलविशिष्टे च शक्तिः कोशेन व्युत्पादिता तथापि लाघवान्नीलादावेव शक्तिः नीलादिविशेष्टे तु लक्षणेति। एवमाप्तवाक्यादपि। यथा कोकिलः पिकशब्दवाच्य इत्यादिशब्दात्‌ पिकादिशब्दानां कोकिले शक्तिग्रहः। एवं व्यवहारादपि। यथा प्रयोजकवृद्धेन घटमानयेत्युक्तं तच्छ्रुत्वा प्रयोज्यवृद्धेन घट आनीतस्तदवधार्यपार्श्वस्थो बालो घटानयनरूपं कार्यं घटमानयेतिशब्दप्रयोज्यमित्यवधारयति। ततश्च घटं नय गामानयेत्यादिवाक्यादावापोद्वापाभ्यां घटादिपदानां कार्यान्वितघटादौ शक्तिं गृह्णाति। इत्थंच भूतले नीलो घट इत्यादिशब्दान्न शाब्दबोधः। घटादिपदानां कार्यान्वितघटादिबोदे सामर्थ्यावधारणात्‌ कार्यताबोधं प्रति च लिङ्गादीनां सामर्थ्यात्तदभावान्न शाब्दबोध इति केचित्‌। तन्न। प्रथमतः कार्यान्वितघटादौ शक्त्यवधारणेऽपि लाघवेन पश्चात्तस्य परित्यागौचित्यात्‌। अतएव चैत्र पुत्रस्ते जातः कन्या ते गर्भिणीत्यादौ मुखप्रसादमुखमालिन्याभ्यां सुखदुःखे अनुमाय तत्कारणत्वेन परिशेषाच्छाब्दबोधं निर्णीय तद्धेतुतया तं शब्दमवधारयति। तथाच व्यभिचारान्न कार्यान्विते शक्तिः। नच तत्र तं पश्येत्यादिशब्दान्तरमध्याहार्यं मानाभावाकत्‌ चैत्र पुत्रस्ते जातो मृतश्चेत्यादौ तदभावाच्च। इत्थंच लाघवादन्वितघटेपि शक्तिं त्यक्त्वा घटपदस्य घटमात्रै शक्तिमवधारयति। एवं वाक्यशेषादपि शक्तिग्रहः। यथा यवमयश्चरुर्भवतीत्यत्र यवपदस्य दीर्घशूकविशेषे आर्याणां प्रयोगः कङ्गौ तु म्लेच्छानाम्‌। तत्र हि "अथान्या ओषधयो म्लायन्तेऽथैते मोदमानास्तिष्ठन्ति। वसन्ते सर्वसस्यानां जायते पत्रशातनम्‌। मोदमानाश्च तिष्ठन्ति यवाः कणिशशालिन" इति वाक्यशेषाद्दीर्घशूके शक्तिर्निर्णीयते कङ्गौ तु शक्तिभ्रमात्‌ प्रयोगः। नानाशक्तिकल्पने गौरवात्‌। हर्यादिपदे तु विनिगमकाभावान्नानाशक्तिकल्पनम्‌। एवं विवरणादपि शक्तिग्रहः। विवरणं तु तत्समानार्थकपदान्तरेण तदर्थकथनं। यथा घटोस्तीत्यस्य कलशोस्तीत्यनेन विवरणात्‌ घटपदस्य कलशे शक्तिग्रहः। एवं पचतीत्यस्य पाकं करोतीत्यनेन विवरणात्‌ आख्यातस्य यत्नार्थकत्वं कल्प्यते। एवं प्रसिद्धपदस्य सान्निध्यादपि शक्तिग्रहः। यथा इह सहकारतरौ मधुरं पिको रौतीत्यादौ पिकशब्दस्य कोकिले शक्तिग्रह इति। तत्र जातावेव शक्तिग्रहः, नतु व्यक्तौ, व्यभिचारादानन्त्याच्च व्यक्तिं विना जातिभानस्यासम्भवाद्‌ व्यक्तेरपि भानमिति केचित्‌। तन्न। शक्तिं विना व्याक्तिभानानुपपत्तेः। नच व्यक्तौ लक्षणा। अनुपपत्तिप्रतिसन्धानं विनापि व्यक्तिबोधात्‌। नच व्यक्तिशक्तावानन्त्यम्‌। सकलव्यक्तावेकस्या एव शक्तेः स्वीकारात्‌। नचाननुगमः। गोत्वादेरेवानुगमकत्वात्‌। किंच गौः शक्येतिशक्तिग्रहो यदि तदा व्यक्तौ शक्तिः। यदि तु गोत्वं शक्यमिति शक्तिग्रहस्तदा गोत्वप्रकारकपदार्थस्मरणं शाब्दबोधश्च न स्यात्‌

समानप्रकारकत्वेन शक्तिज्ञानस्य पदार्थस्मरणं शाब्दबोधं प्रति च हेतुत्वात्‌। किंच गोत्वे यदि शक्तिस्तदा गोत्वत्वं शक्यतावच्छेदकं वाच्यम्‌। गोत्वत्वं तु गवेतरासमवेतत्वे सति सकलगोसमवेतत्वम्‌। तथाच गोव्यक्तीनां शक्यतावच्छेदकेऽनुप्रवेशात्‌ तवैव गौरवम्‌। तस्मात्‌ तत्तज्जात्याकृतिविशिष्टतत्तद्व्यक्तिबोधानुपपत्त्या कल्प्यमाना शक्तिर्जात्याकृतिविशिष्टव्यक्तावेव विश्राम्यतीति। शक्तं पदम्‌। तच्चतुर्विधम्‌। क्वचिद्यौगिकं क्वचिद्रूढं क्वचिद्योगरूढं क्वचिद्यौगिकरूढम्‌। तथाहि---यत्रावयवार्थ एव बुध्यते तद्यौगिकम्‌। यथा पाचकादिपदम्‌। यत्रावयवशक्तिनिरपेक्षया समुदायशक्त्या गृह्यते तद्रूढम्‌। यथा गोमण्डलादिपदम्‌। यत्र तु अवयवशक्तिविषये समुदायशक्तिरप्यस्ति तद्योगरूढम्‌। यथा पङ्कजादिपदम्‌। तथाहि----पङ्कजपदमवयवशक्त्या पङ्कजनिकर्तृरूपमर्थं बोधयति समुदायशक्त्या च पद्मत्वेन रूपेण पद्मं बोधयति। नच केवलया अवयवशक्त्या कुमुदेऽपि प्रयोगः स्यादिति वाच्यम्‌। रूढज्ञानस्य केवलयौगिकार्थबुद्धौ प्रतिबन्धकत्वादिति प्राञ्चः। वस्तुतस्तु समुदायशक्त्युपस्थितपद्मेऽवयवार्थपङ्कजनिकर्तुरन्वयो भवति सान्निध्यात्‌। यत्र तु रूढर्थस्य बाधः प्रतिसन्धीयते तत्र लक्षणया कमुदादेर्बोधः। यत्र तु कुमुदत्वेन रूपेण बोधे न तात्पर्यज्ञानं पद्मत्वस्य च बाधस्तत्र चावयवशक्तिमात्रेण निर्वाह इत्याहुः।

लक्षणा शक्यसंबन्धस्तात्पर्यानुपपत्तितः।

आसत्तिर्योग्यताकाङ्क्षातात्पर्यज्ञानमिष्यते॥ 82॥

यत्र स्थलपद्मादाववयवार्थबाधस्तत्र समुदायशक्त्या पद्मत्वेन रूपेण बोधः। यदि तु स्थलपद्मं विजातीयमेव तदा लक्षणयैवेति। यत्र तु यौगिकार्थरूढ्यर्थयोः स्वातन्त्रेण बोधस्तद्यौगिकरूढम्‌। यथोद्भिदादिपदम्‌। तत्र हि उद्भेदनकर्ता तरुगुल्मादिर्बुध्यते यागविशेषोऽपीति॥ 81॥ लक्षणा शक्यसंबन्ध इति। गङ्गायां घोष इत्यादौ गङ्गापदस्य शक्यार्थे प्रवाहरूपे घोषस्यान्वयानुपपत्तिस्तात्पर्यानुपपत्तिर्वा यत्र प्रतिसन्धीयते तत्र लक्षणया तीरस्य बोध इति। सा च शक्यसंबन्धरूपा। तथाहि---प्रवाहरूपशक्यार्थसंबन्धस्य तीरे गृहीतत्वात्‌ तीरस्य स्मरणम्‌। ततः शाब्दबोधः। परंतु यद्यन्वयानुपपत्तिर्लक्षणाबीजं स्यात्तदा यष्टीः प्रवेशयेत्यादौ लक्षणा न स्यात्‌। यष्टिषु प्रवेशान्वयस्यानुपपत्तेरभावात्‌। तेन तत्प्रवेशे भोजनतात्पर्यानुपपत्त्या यष्टिधरेषु लक्षणा। एवं काकेभ्यो दधि रक्ष्यतामित्यादौ काकपदस्य दध्युपघातके लक्षणा सर्वतो दधिरक्षायास्तात्पर्यविषयत्वात्‌। एवं छत्रिणो यान्तीत्यादौ छत्रिपदस्यैकसार्थवाहित्वे लक्षणा। इयमेवाजहत्स्वार्था लक्षणेत्युच्यते। एकसार्थवाहित्वेन रूपेम छत्रिपदन्ययोर्बोधात्‌। यदि चान्वयानुपपत्तिर्लक्षणाबीजं स्यात्‌ तदा क्वचिद्‌ गङ्गापदस्य तीरे क्वचिद्धोषपदस्य मत्स्यादौ लक्षणेति नियमो न स्यात्‌। इदं तु बोध्यम्‌---शक्यार्थसंबन्धो यदि तीरत्वेन रूपेण गृहीतस्तदा तीरत्वेन तीरबोधः। यदि तु गङ्गातीरत्वेन रूपेण गृहीतस्तदा तेनैव रूपेण स्मरणम्‌। अतएव लक्ष्यतावच्छेदके न लक्षणा। तत्प्रकारकबोधस्य तत्र लक्षणा विनाप्युपपत्तेः। परं त्वेवंक्रमेण शक्यतावच्छेदकेऽपि शक्तिर्न स्यात्‌ तत्प्रकारकशक्यार्थस्मरणं प्रति तत्पदस्य सामर्थ्यमित्यस्य सुवचत्वादिति विभावनीयम्‌। यत्रतु शक्यार्थस्य परम्परासंबन्धरूपा लक्षणा सा लक्षितलक्षणेत्युच्यते। यथा द्विरेफादिपदे रेफद्वयसंबन्धो भ्रमरपदे ज्ञायते भ्रमरपदस्य च संबन्धो भ्रमरे ज्ञायते तत्र लक्षितलक्षणा। किंतु लाक्षणिकं पदं नानुभावकम्‌। लाक्षणिकार्थस्य शाब्दबोधे तु पदान्तरं कारणम्‌। शक्तिलक्षणान्यतरसंबन्धेनेतरपदार्थान्वितस्वशक्यार्थशाब्दबोधं प्रति पदानां सामर्थावधारणात्‌। वाक्येति शक्तेरभावात्‌ शक्यसंबन्धरूपा लक्षणापि नास्ति। यत्र गभीरायां नद्यां घोष इत्युक्तं तत्र नदीपदस्य नदीतीरे लक्षणा, गभीरपदार्थस्य नद्या सहाऽभेदेनान्वयः, क्वचिदेकदेशान्वयस्यापि स्वीकृतत्वात्‌। यदि तत्रैकदेशान्वयो न स्वीक्रियते तदा नदी पदस्य गभीरनदीतीरे लक्षणा गभीरपदं तात्पर्यग्राहकम्‌। बहुव्रीहावप्येवम्‌। तत्र हि चित्रगुपदादौ यद्येकदेशान्वयः स्वीक्रियते तदा गोपदस्य गोस्वामिनि लक्षणा गवि चित्राऽभेदान्वयः। यदि त्वेकदेशान्वयो न स्वीक्रियते तदा गोपदस्य चित्रगोस्वामिनि लक्षणा, चित्रपदं तात्पर्यग्राहकम्‌। एवमारूढवानरो वृक्ष इत्यत्र वानरपदे वानरारोहकर्मणि लक्षणा, आरूढपदं च

तात्पर्यग्राहकम्‌। एवमन्यत्रापि। तत्पुरुषे तु पूर्वपदे लक्षणा। तथाहि----राजपुरुषादिपदे राजपदार्थेन पुरुषादिपदार्थस्य साक्षान्नान्वयो निपातातिरिक्तनामार्थयोर्भेदेनान्वयबोधस्याव्युत्पन्नत्वात्‌। अन्यथा राजा पुरुष इत्यत्रापि तथान्वयबोधः स्यात्‌। पटो न घट इत्यादौ घटपटाभ्यां नञः साक्षादेवान्वयान्निपातातिरिक्तेति। नीलो घट इत्यादौ लुप्तविभक्तेः स्मरणं कल्प्यमिति वाच्यम्‌। अस्मृतविभक्तेरपि ततो बोधोदयात्‌। तस्माद्‌ राजपदादौ राजसंबन्धिनि लक्षणा तस्य च पुरुषेण सहाभेदान्वयः। द्वन्द्वे तु धवखदिरौ छिन्धीत्यादौ धवः खदिरश्च विभक्त्यर्थ द्वित्वप्रकारेण बुध्यते तत्र न लक्षणा। नच साहित्ये लक्षणेति वाच्यम्‌। साहित्यशून्ययोरपि द्वन्द्वदर्शनात्‌। नचैकक्रियान्व यित्वरूपं साहित्यमस्तीति वाच्यम्‌। क्रियाभेदे धवखदिरौ पश्य छिन्धीत्यादिदर्शनात्‌ साहित्यस्याननुभवाच्च। तस्मात्‌ साहित्यादिकं नार्थः। अतएव राजपुरोहितौ सायुज्यकामौ यजेयातामित्यत्र लक्षणाभावाद्‌ द्वन्द्व आश्रीयते। किंतु वास्तवो भेदो यत्र तत्र द्वन्द्वः। नच नीलघटयोरभेद इत्यादौ कथमिति वाच्यम्‌। तत्र नीलपदस्य नीलत्वे घटपदस्य घटत्वे लक्षणा। अभेद इत्यस्य चाश्रयाभेद इत्यर्थात्‌ समाहारद्वन्द्वे तु यदि समाहारोप्यनुभूयत इत्युच्यते तदाऽहिनकुलमित्यादौ परपदेऽहिनकुलसमाहारे लक्षणा। पूर्वपदं तात्पर्यग्राहकम्‌। नच भेरीमृदङ्गं वादयेत्यत्र कथं समाहारस्यान्वयः। अपेक्षाबुद्धिविशेरूपस्य तस्य वादनासंभवादिति वाच्यम्‌। परम्परासंबन्धेन तदन्वयात्‌। एवं पञ्चमूलीत्यादावपि। परे त्वहिनकूलमित्यादावहिर्नकुलश्च बुध्यते प्रत्येकमेकत्वान्वयः। समाहारसंज्ञा च यत्रैकत्वं नपुंसकत्वं च प्राणितूर्येत्यादि सूत्रेणोक्तं तत्रैव। अन्यत्रैकवचनमसाध्विति वदन्ति। पितरौ श्वशुरावित्यादौ पितृपदे जनकदम्पत्योः श्वशुरपदे स्त्रीजनकदम्पत्योर्लक्षणा। एवमन्यत्रापि। घटा इत्यागदौ तु न लक्षणा। घटत्वेन रूपेणा नानाघटोपस्थितिसंभवात्‌। कर्मधारयस्थले तु नीलोत्पलमित्यादावभेदसंबन्धेन नीलपदार्थ उत्पलपदार्थे प्रकारस्तत्र च न लक्षणा। अतएव निषादस्थपतिं याजयेदित्यत्र न तत्पुरुषो लक्षणापत्तेः, किंतु कर्मधारयो लक्षणाभावात्‌। नच निषादस्य सङ्करजातिविशेषस्य वेदानधिकाराद्‌ याजनासंभव इति वाच्यम्‌। निषादस्य विद्याप्रयुक्तेस्तत एव कल्पनात्। लाघवेन मुख्यार्थस्यान्वये तदनुपपत्त्या कल्पनायाः फलमुखगौरवतयाऽदोषत्वादिति। उपकुम्भमर्धपिप्पलीत्यादौ परपदे तत्संबन्धिनि लक्षणा, पूर्वपदार्थप्रधानतया चान्वयबोध इति। इत्थं च समासे न क्वापि शक्तिः। पदशक्त्यैव निर्वाहादिति। आसत्तिरित्यादि। आसत्तिज्ञानं योग्यताज्ञानमाकाङ्क्षाज्ञानं तात्पर्यज्ञानं च शाब्दबोधे कारणम्‌। तत्रासत्तिपदार्थमाह---संनिधानंत्विति। अन्वयप्रतियोग्यनुयोगि पदयोरव्यवधानमासत्तिः, तज्ज्ञानं शाब्दबोधे कारणम्‌। क्वचिद्व्यवहितेऽप्यव्यवधानभ्रमाच्छब्दबोधादिति केचित्‌। वस्तुतस्त्वव्यवधानज्ञानस्यानपेक्षितत्वात्‌ यत्पदार्थेन यत्पदार्थस्यान्वयोऽपेक्षितस्तयोरव्यवधानेनोपस्थितिः शाब्दबोधे कारणम्‌। तेन गिरिर्भुक्तमग्निमान्‌ देवदत्तेनेत्यादौ न शाब्दबोधः। नीलो घटो द्रव्यं पट इत्यादावासत्तिभ्रमाच्छाब्दबोधः। आसत्तिभ्रमाच्छाब्दभ्रमाभावेऽपि न क्षतिः। ननु यत्र छत्री कुण्डली वासस्वी देवदत्त इत्युक्तं तत्रोत्तरपदस्मरणेन पूर्वपदस्मरणस्य नाशादव्यवधानेन तत्तत्पदस्मरणासंभव इति चेन्न। प्रत्येकपदानुभवजन्यसंस्कारैश्चरमस्य तावत्पदविषयकस्मरणस्याव्यवधानेनोत्पत्तिः। नानासंनिकर्षैरेकप्रत्यक्षस्येव नानासंस्कारैरेकस्मरणोत्पत्तेरपि संभवात्‌। तावत्पदसंस्कारसहितचरमवर्णज्ञानस्योद्बोधकत्वात्‌। कथमन्यथा नानावर्णैरेकपदस्मरणम्‌। परंतु तावत्पदार्थानां स्मरणादेकदैव स्वलेकपोतन्यायात्‌ तावत्पदार्थानां क्रियाकर्मभावेनान्वयबोधरूपः शाब्दबोधो भवतीति केचित्‌। "वृद्धा युवानः शिशवः कपोताः खले यथामी युगपत्पतन्ति। तथैव सर्वे युगपत्पदार्थाः परस्परेणान्वयिनो भवन्ति"। अपरे तु "यद्यदाकाङ्क्षितं योग्यं संनिधानं प्रपद्यते। तेन तेनान्वितः स्वार्थः पदैरेवावगम्यते।" तथाच खण्डवाक्यार्थबोधानन्तरं तथैव पदार्थस्मृत्या महावाक्यार्थबोध इत्यप्याहुः। एतेन तावद्वर्णाभिव्यङ्ग्यः पदस्फोटोऽपि निरस्तः। तत्तद्वर्णसंस्कारसहितचरमवर्णोपलम्भेन तद्व्यञ्जकेनैवोपपत्तेरिति। इदं तु बोध्यम्‌। यत्र द्वारमित्युक्तं तत्र पिधेहीति पदस्य ज्ञानादेव बोधः नतु पिधानादिरूपार्थज्ञानात्‌। पदजन्यतत्तत्पदार्थोपस्थितेस्तत्तच्छाब्दबोधे हेतुत्वात्‌। किंच क्रियाकर्मपदानां तेन

तेनैव रूपेणाकाङ्क्षितत्वात्‌ तेन क्रियापदं विना कथं बोधः स्यात्‌। तथा पुष्पेभ्य इत्यादौ स्पृहयतीत्यादिपदाध्याहारं विना चतुर्थ्यनुपपत्तेः पदाध्याहार आवश्यकः। योग्यतां निर्वक्ति----पदार्थ----इति।

कारणं सन्निधानं तु पदस्यासत्तिरुच्यते।

  पदार्थे तत्र तद्वत्ता योग्यता परिकीर्तिता॥ 83॥

एकपदार्थेऽपरपदार्थसंबन्धो योग्यतेत्यर्थः। तज्ज्ञानाभावाच्च वह्निना सिञ्चतीत्यादौ न शाब्दबोधः। नन्वेतस्या योग्यताया ज्ञानं शाब्दबोधात्‌ प्राक्‌ सर्वत्र न संभवति वाक्यार्थस्यापूर्वत्वादिति चेन्न। तत्तत्पदार्थस्मरणे सति क्वचित्संशयरूपस्य क्वचिन्निश्चयरूपस्य योग्यताया ज्ञानस्य संभवात्। नव्यास्तु योग्यताज्ञानं न शाब्दबोधहेतुः। वह्निना सिञ्चतीत्यादौ सेके वह्निकरणकत्वाभावरूपायोग्यतानिश्चयेन प्रतिबन्धान्न शाब्दबोधः। तदभावनिश्चयस्य लौकिकसन्निकर्षाजन्यदोषविशेषाजन्यतद्भानमात्रे

यत्पदेन विना1 यस्याननुभावकता भवेत्‌।

 आकाङ्क्षा वक्तुरिच्छा तु तात्पर्यं परिकीर्तितम्‌॥ 84॥

दोषविशेषाजन्यतद्भानमात्रे प्रतिबन्धकत्वात्‌ शाब्दबोधं प्रत्यपि प्रतिबन्धकत्वं सिद्धम्‌। योग्यताज्ञानविलम्बाच्च शाब्दबोधविलम्बोऽसिद्ध इत्याहुः॥ 82॥ 83॥ आकाङ्क्षां निर्वक्ति----यत्पदेनेत्यादि। येन पदेनविना यत्पदस्यान्वयाननुभावकत्वं तेन पदेन सह तस्याकाङ्क्षेत्यर्थः। क्रियापदं विना कारकपदं नान्वयबोधं जनयति तेन तस्याकाङ्क्षा। वस्तुतस्तु क्रियाकारकपदानां संनिधानमासत्त्या चरितार्थम्‌। परंतु घटकर्मताबोधं प्रति घटपदोत्तरद्वितीयारूपाकाङ्क्षाज्ञानं कारणम्‌। तेन घटः कर्मत्वमानयनं कृतिरित्यादौ न शाब्दबोधः। अथमेति पुत्रो राज्ञः पुरुषोऽपसार्यतामित्यादौ तु पुत्रेण सह राजपदस्य तात्पर्यग्रहसत्वात्तेनैवान्वयबोधः। पुरुषेण सह तात्पर्यग्रहे तु तेन सहान्वयबोधः। स्यादेव। तात्पर्यं निर्वक्ति----वक्तुरिच्छेति। यदि तात्पर्यज्ञानं कारणं न स्यात्‌ तदा सैन्धवमानयेत्यादौ क्वचिदश्वस्य क्वचिल्लवणस्य बोध इति न स्यात्‌। नच तात्पर्यग्राहकाणां प्रकरणादीनां शाब्दबोधे कारणत्वमस्त्विति वाच्यम्‌। तेषामननुगमात्‌। तात्पर्यज्ञानजनकत्वेन तेषामनुगमे तु तात्पर्यज्ञानमेव लाघवात्‌ कारणमस्तु। इत्थंच वेदस्थलेऽपि तात्पर्यज्ञानार्थमीश्वरः कल्प्यते। नच तत्राध्यापकतात्पर्यज्ञानं कारणमिति वाच्यम्‌। सर्गादावध्यापकाभावात्‌। नच प्रलय एव नास्ति कुत्र सर्गादिरिति वाच्यम्‌। प्रलयस्यागमेषु प्रतिपाद्यत्वात्‌। इत्थंच शुकवाक्येऽपीश्वरीयतात्पर्यज्ञानं कारणम्‌। विसंवादिशुकवाक्ये तु शिक्षयितुरेव तात्पर्यज्ञानं कारणं वाच्यम्‌। अन्येतु नानार्थादौ क्वचिदेव तात्पर्यज्ञानं कारणं तथा च शुकवाक्ये विनैव तात्पर्यज्ञानं शाब्दबोधः। वेदे त्वनादिमीमांसापरिशोधिततर्कैरर्थावधारणमित्याहुः॥ 84॥ इति श्रीवश्वनाथपञ्चाननभट्टाचार्यविरचितायं सिद्धान्तमुक्तावल्यां शब्दखण्डं समाप्तम्‌॥ 4॥

स्मरणनिरूपणम्‌ 5

 पूर्वमनुभवस्मरणभेदाद्वृद्धेर्द्वैविध्यमुक्तं तत्रानुभवप्रकारा दर्शिताः स्मरणं तु सुगमतया न दर्शितं तत्र हि पूर्वानुभवः कारणम्‌। अत्र केचित्‌ अनुभवत्वेन न कारणत्वं किंतु ज्ञानत्वेनैव, अन्यथा स्मरणोत्तरं स्मरणं न स्यात्‌ समानप्रकारकस्मरणेन पूर्वसंस्कारस्य विनष्टत्वात्‌। मन्मते तु तेनैव स्मरणेन संस्कारान्तरद्वारा स्मरणान्तरं जन्यत इत्याहुः। तन्न। यत्र समूहालम्बनोत्तरं घटपटादीनां क्रमेण स्मरणमजनिष्ट सकलविषयकस्मरणं तु नाभूत्‌ तत्र फलस्य संस्कारनाशकत्वाभावात्‌ कालस्य रोगस्य वा चरमफलस्य वा संस्कारनाशकत्वं वाच्यम्‌। तथाच न क्रमिकस्मरणानुपपत्तिः। नच पुनः पुनः स्मरणाद्‌ दृढतरसंस्कारानुपपततिरिति वाच्यम्‌। झटित्युद्बोधकसमवधानस्य दार्ढ्यपदार्थत्वात्‌। नच विनिगमनाविरहादेव ज्ञानत्वेनापि जनकत्वं स्यादिति वाच्यम्‌। विशेषधर्मेम व्यभिचाराज्ञाने सामान्यधर्मेणान्यथासिद्धत्वात्‌। कथमन्यथा दण्डस्य भ्रमिद्वारा द्रव्यत्वेन रूपेम न कारणत्वम्‌। नचान्तरालिकस्मरणानां संस्कारनाशकत्वसंशयाद्व्यभिचारसंशय इति वाच्यम्‌। अनन्तसंस्कारतन्नाशकल्पनापेक्षया चरमस्मरणस्यैव संस्कारनाशकत्वकल्पनेन व्यभिचारसंशयाभावात्॥

इति स्मृतिप्रक्रिया॥ 5॥

मनोनिरूपणम्‌ 6

साक्षात्कारे सुखादीनां करणं मन उच्यते।

 अयौगपद्याज्ज्ञानानां तस्याणुत्वमिहोच्यते॥ 85॥

 इदानीं क्रमप्राप्तं मनो निरूपयितुमाह---साक्षात्कार इति। एतेन मनसि प्रमाणं दर्शितम्‌। तथाहि---सुखसाक्षात्कारः सकरणकः जन्यसाक्षात्कारत्वात्‌ चाक्षुषसाक्षात्कारवदित्यनुमानेन मनसः करणत्वसिद्धिः। नचैवं दुःखादिसाक्षात्काराणामपि करणान्तराणि स्युरिति वाच्यम्‌। लाघवादेकस्यैव सकलसाक्षात्कारकरणतया सिद्धेः। एवं सुखादीनामसमवायिकारणसंयोगाश्रयतया मनसः सिद्धिर्बोद्धव्या। तत्र मनसोऽणुत्वे प्रमाणमाह---अयौगपद्यादिति। ज्ञानानां चाक्षुषरासनादीनामयौगपद्यमेककालोत्पत्तिर्नास्तीत्यनुभवसिद्धम्‌। तत्र नानेन्द्रियाणां सत्यपि विषयसन्निधाने यत्संबन्धादेकेनेन्द्रियेण ज्ञानं जन्यते यदसंबन्धाच्च परैर्ज्ञानं नोत्पाद्यते तन्मनसो विभुत्वे चासंनिधानं न संभवतीति न विभु मनः। नच तदानीमदृष्टविशेषोद्बोधकविलम्बादेव तज्ज्ञानविलम्ब इति वाच्यम्‌। तथा सति चक्षुरादीनामप्यकल्पनापत्तेः। नच दीर्घशष्कुलीभक्षणादौ नानावधानभाजां च कथमेकदानेकेन्द्रियजन्यज्ञानमिति वाच्यम्‌। मनसोऽतिलाघवाद्‌ झटिति नानेन्द्रियसंबन्धान्नानाज्ञानोत्पत्तेः उत्पलशतपत्रभेदादिव यौगपद्यप्रत्ययस्य भ्रान्तत्वात्‌। नच मनसः सङ्कोचविकासशालित्वादुभयोपपत्तिरिति वाच्यम्‌। नानावयवतन्नाशादिकल्पने गौरवाल्लाघवान्निरवयवस्याणुरूपस्यैव मनसः कल्पनादिति संक्षेपः॥ इति द्रव्यपदार्थो व्याख्यातः॥ 85॥

गुणनिरूपणम्‌ 7

अथ द्रव्याश्रिता ज्ञेया निर्गुणा निष्क्रिया गुणाः।

 द्रव्यं निरूप्य1 गुणान्‌ निरूपयति---अथेत्यादिना। गुणत्वजातौ किं मानमिति चेत्‌, द्रव्यकर्मभिन्ने सामान्यवति या कारणता सा किंचिद्धर्मावच्छिन्ना निरवच्छिन्नकारणताया असंभवात्‌। नहि रूपत्वादिकं सत्ता वा तत्रावच्छेदिका न्यूनाधिकदेशवृत्तित्वादतश्चतुर्विशत्यनुगतं किंचिद्वाच्यं तदेव गुणत्वमिति। द्रव्याश्रिता इति। यद्यपि द्रव्याश्रितत्वं न लक्षणं कर्मादावतिव्याप्तेः तथापि द्रव्यत्वव्यापकतावच्छेदकसत्ताभिन्नजातिमत्त्वं तदर्थः। भवति हि गुणत्वं द्रव्यत्वव्यापकतावच्छेदकं तद्वत्ता च गुणानामिति। द्रव्यत्वं कर्मत्वं वा न द्रव्यत्वव्यापकतावच्छेदकं गगनादौ द्रवयकर्मणोरभावात्‌ द्रव्यत्वत्वं सामान्यत्वादिकं वा न जातिरिति तद्व्युदासः। निर्गुणा इति। यद्यपि निर्गुणत्वं कर्मादावपि तथापि सामान्यवत्त्वे सति कर्मान्यत्वे च सति निर्गुणत्वं बोध्यम्‌। जात्यादीनां न सामान्यवत्त्वं कर्मणो न कर्मान्यत्वं द्रव्यस्य न निर्गुणत्वमिति तत्र नातिव्याप्तिः। निष्क्रिया इति स्वरूपकथंन नतु लक्षणं

 रूपं रसः स्पर्शगन्दौ परत्वमपरत्वकम्‌॥ 86॥

   द्रवत्वं स्नेहवेगाश्च मता मूर्तगुणा अमी।

 धर्माधर्मौ भावना च शब्दो बुद्ध्यादयोऽपि च 87

 एतेऽमूर्तगुणाः सर्वे विद्वद्भिः परिकीर्तिताः।

 संख्यादयो विभागान्ता उभयेषां गुणा मताः 88

गगनादावतिव्याप्तेः। रूपमिति। वेगा इति। वेगेन स्थितिस्थापकोप्युपलक्षणीयः। मूर्तगुणा इति। अमूर्तेषु न वर्तन्त इत्यर्थः। लक्षणं तु तावदन्यान्यत्वमेवमग्रेऽपि। अमूर्तगुणा इति।

 संयोगश्च विभागाश्च संख्या द्वितावादिकास्तथा।

 द्विपृथक्त्वादयस्तद्वदेतेऽनेकाश्रिता गुणाः॥ 89॥

 अतः शेषगुणाः सर्वे मता एकैकवृत्तयः।

 वुद्ध्यादिषट्कं स्पर्शान्ताः स्नेहः सांसिद्धिको द्रवः 90

 अदृष्टभावनाशब्दा अमी वैशेषिका गुणाः।

 संख्यादिरपरत्वान्तो द्रवोऽसांसिद्धिकस्तथा॥ 91॥

मूर्तेषु न वर्तन्त इत्यर्थः। उभयेषामिति। मूर्तामूर्तगुणा इत्यर्थः॥ 86॥ 87॥ 88॥ अनेकाश्रिता इति। संयोगविभागद्वित्वादीनि द्विवृत्तीनि त्रित्वचतुष्ट्वादिकं त्रिचतुरादिवृत्तीति बोध्यम्‌॥ 89॥ अत इति। रूपरसगन्धस्पर्शैकत्वपरिमाणैकपृथक्त्वपरत्वापरत्वबुद्धिसुखदुःखेच्छाद्वेष प्रयत्नगुरुत्वद्रवत्वस्नेहसंस्कारादृष्टशब्दा इत्यर्थः। बुद्ध्यादीति। बुद्धिसुखदुःखेच्छाद्वेषप्रयत्ना इत्यर्थः। स्पर्शान्ताः रूपरसगन्धस्पर्शा इत्यर्थः। द्रवो द्रवत्वम्‌। वैशेषिकाः विशेषा एव

गुरुत्ववेगौ सामान्यगुणा एते प्रकीर्तिताः।

 संख्यादिरपरत्वान्तो द्रवत्वं स्नेह एव च॥ 92॥

 एते तु द्वीन्द्रियग्राह्य अत स्पर्शान्तशब्दकाः।

 बाह्यैकैकेन्द्रियग्राह्य गुरुत्वादृष्टभावनाः॥ 93॥

वैशेषिकाः स्वार्थे ठक्‌। विशेषगुणा इत्यर्थः। संख्येति। संख्यापरिमाणपृथक्त्वसंयोगीभागपरत्वापरत्वानीत्यर्थः।

अतीन्द्रिया विभूनां तु ये स्युर्वैशेषिका गुणाः।

 अकारणगुणोत्पन्ना एते तु परिकीर्तिताः॥ 94॥

द्वीन्द्रियेति। चक्षुषा त्वचापि ग्रहणयोग्यत्वात्‌। बाह्येति। रूपादीनां चक्षुरादिग्राह्यत्वात्‌। विभूनामिति। बुद्धिसुखदुःखेच्छाद्वेषप्रयत्नधर्माधर्मभावनाशब्दा इत्यर्थः। कारणगुणेन

अपाकजास्तु स्पर्शान्ता द्रवत्वं च तथाविधम्‌।

  स्नेहवेगगुरुत्वैकपृथकत्वपरिमाणकम्‌॥ 95॥

कार्ये ये गुणा उत्पाद्यन्ते ते कारणगुणपूर्वका रूपादयो वक्ष्यन्ते बुद्ध्यादयस्तु न तादृशा आत्मादेः कारणाभावात्‌॥ 90॥

 स्थितिस्थापक इत्येते स्तुः कारणगुणोद्भवाः।

 संयोगश्च विभागश्च वेगश्चैते तु कर्मजाः॥ 96॥

 स्पर्शान्तपरिमाणैकपृथक्त्वस्नेहशब्दके।

 भवेदसमवायित्वमथ वैशेषिके गुणे॥ 97॥

॥ 91॥ 92॥ 93॥ 94॥ अपाकजास्त्विति। पाकजरूपादीनां कारणगुणपूर्वकत्वाभावादपाकजा इत्युक्तम्‌। तथाविधमपाकजम्‌। तथैकत्वमपि बोध्यम्‌। संयोगश्चेति। कर्मजन्यत्वं यद्यपि न साधर्म्यं घटादावतिव्याप्तेः। संयोगजसंयोगेऽव्याप्तेश्च

आत्मनः स्यान्निमित्तत्वमुष्णस्पर्शगुरुत्वयोः।

 वेगेऽपि च द्रवत्वे च संयोगादिद्वये तथा॥ 98॥

 विधैव कारणत्वं स्यादथ प्रादेशिको भवेत्‌।

 वैशेषिको विभुगुणः संयोगादिद्वयं तथा॥ 99॥

संयोगेऽव्याप्तेश्च तथापि कर्मजन्यवृ1त्तिगुणत्वव्याप्यजातिमत्त्वं बोध्यम्‌। एवमन्यत्राप्यूह्यम्‌॥ 95॥ 96॥ पृथक्त्वेत्यत्र त्वप्रत्ययस्य प्रत्येकमन्वयादेकत्वं पृथकत्वं च ग्राह्यम्‌। पृथक्त्वपदेन चैकपृथक्त्वम्‌। भवेदसमवायित्वमिति। घटादिरूपरसगन्धस्पर्शाः कपालादिरूपरसगन्धस्पर्शेभ्यो भवन्ति एवं कपालादिपरमाणादीनां घटादिपरिमाणाद्यसमवायिकारणत्वं शब्दस्यापि द्वितीयशब्दं प्रति एवं स्थितिस्थापकैकपृथक्त्वयोरपि ज्ञेयम्‌। निमित्तत्वमिति। बुद्ध्यादीनामिच्छादिनिमित्तत्वादिति भावः। द्विधैवेति। असमवायिकारणत्वं निमित्तकारणत्वं च। तथा हि उष्णस्पर्श उष्णस्पर्शस्यासमवायिकारणं पाकजे निमित्तम्‌। गुरुत्वं गुरुत्वपतनयोरसमवायिकारणमभिघाते निमित्तम्‌। वेगो वेगस्पन्दयोरसमवायी

अभिघाते निमित्तम्‌। द्रवत्वं द्रवत्वस्यान्दनयोरसमवायि संग्रहे निमित्तम्‌। भेरीदण्डसंयोगः शब्दे निमित्तं भेर्याकाशसंयोगोऽसमवायी। वंशदलद्वयविभागः शब्दे निमित्तं वंशदलाकाशविभागोऽसमवायीति। प्रादेशिकः अव्याप्यवृत्तिः॥ 97॥ 98॥ 99॥ चक्षुरति। रूपत्वजातिस्तु प्रत्यक्षसिद्धा। रूपशब्दोल्लेखनी प्रतीतिर्नास्तीति चेन्मास्तु रूपशब्दप्रयोगः तथापि नीलपीतादिष्वनुगतजातिविशेषोऽनुभवसिद्ध एव। रूपशब्दाप्रयोगेऽपि नीलो वर्णः पीतो वर्ण इति वर्णविशेषोल्लेखनी प्रतीतिरस्त्येव।

चक्षुर्गार्ह्यं भवेद्रूपं द्रव्यादेरुपलम्भकम्‌।

एवं नीलत्वादिकमपि प्रत्यक्षसिद्धम्‌। नचैकैका एव नीलरूपादिव्यक्तय इत्येकव्यक्तिवृत्तित्वान्नीलत्वादिकं न जातिरिति वाच्यम्‌। नीलो नष्टो रक्त उत्पन्न इत्यादिप्रतीतेर्नीलादेरुत्पादविनाशशालितया नानात्वात्‌। अन्यथा एकनीलनाशे जगदनीलतामापद्येत। नच नीलसमवायरक्तसमवाययोरेवोत्पादविनाशविषयकोऽसौ प्रत्यय इति वाच्यम्‌। प्रतीत्या समवायानुल्लेखात्‌। नच स एवायं नील इति प्रत्यक्षबलाल्लाघवाच्चैक्यमिति वाच्यम्‌। प्रत्यक्षस्य तज्जातीयविषयत्वात्‌ सैवेयं गुर्जरीतिवत्‌। लाघवं तु प्रत्यक्षबाधितम्‌। अन्यथा घटादीनामप्यैक्यप्रसङ्गात्‌। उत्पादविनाशबुद्धेः समवायालम्बनत्वापत्तेरिति। एतेन रसादिकमपि व्याख्यातम्‌। चक्षुर्ग्राह्यमिति। चक्षुर्ग्राह्यविशेषगुणत्वमित्यर्थः।

चक्षुषः सहकारि स्याच्छुक्लादिकमनेकधा॥ 100॥

एवमग्रेऽपि। द्रव्यादेरिति। उपलम्भकमुपलब्धिकारणम्‌। इदमेव विवृणोति चक्षुष इति। द्रव्यगुणकर्मसामान्यानां चाक्षुषप्रत्यक्षं प्रति उद्भूतरूपं कारणम्‌। शुक्लादिकमनेकधेति। तच्च रूपं शुक्लनीलपीतरक्तहरितकपिशकर्बुरादिभेदादनेकप्रकारकं भवति। ननु कथं कर्बुरमतिरिक्तं रूपं भवति। इत्थं नीलपीताद्यवयवारब्धोऽवयवी न तावन्नीरूपोऽप्रत्यक्षत्वप्रसङ्गात्‌। नापि व्याप्यवृत्तिनीलादिरूपमुत्पद्यते पीतावच्छेदेनापि व्याप्यवृत्तिजातीयगुणानामव्याप्यवृत्तित्वे विरोधात्‌। तस्मान्नानाजातीयरूपैरवयविनि विजातीयं चित्रं रूपमारभ्यते। अत एवैकं चित्ररूपमित्यनुभवोऽपि नानारूपकल्पने गौरवात्‌। इत्थं च नीलादीनां पीताद्यारम्भे प्रतिबन्धकत्वकल्पनादवयविनि न पीताद्युत्पत्तिः। एतेन स्पर्शोऽपि व्याख्यातः। रसादिकमपि नाव्याप्यवृत्ति किंतु नानाजातीयरसवदवयवैरारब्धेऽवयविनि रसाभावेऽपि न क्षतिः। तत्र रसनयावयवरस एव गृह्यते रसनेन्द्रियादीनां द्रव्यग्रहे सामर्थ्याभावात्‌ अवयविनो नीरसत्वेऽपि क्षतेरभावात्‌। नव्यास्तु तत्राव्याप्यवृत्त्येव नानारूपं नीलादेः पीतादिप्रतिबन्धकत्वकल्पने गौरवात्‌। अतएव "लोहितो यस्तु वर्णेन मुखे पुच्छेच पाण्डुरः। श्वेतः खुरविषाणाभ्यां स नीलो वृष

जलादिपरमाणौ तन्नित्यमन्यत्‌ सहेकतुम्‌।

 रसस्तु रसनाग्राह्यो मधुरादिरनेकधा॥ 101॥

उच्यते" इत्यादिशास्त्रमप्युपपद्यते। नच व्याप्याव्याप्यवृत्तिजातीययोर्द्वयोर्विरोधः मानाभावात्‌। नच लाघवादेकं रूपं अनुभवविरोधात्‌। अन्यथा घटादेरपि लाघवादैक्यं स्यात्। एतेन स्पर्शादिकमपि व्याख्यातमिति वदन्ति॥100॥ जलादीति जलपरमाणौ तेजःपरमाणौ च रूपं नित्यं पृथिवीपरमाणुरूपं तु न नित्यं तत्र पाकेन रूपान्तरोत्पत्तेः। नहि घटस्य पाकानन्तरं तदवयवोऽपक्व उपलभ्यते। नहि रक्तकपालस्य कपालिका नीलावयवा भवति। एवं क्रमेण परमाणावपि पाकसिद्धेः। अन्यत्‌ जलतेजः परमाणुरूपभिन्नं रूपं। सहेतुकं जन्यम्‌। रसं निरूपयति---रसस्त्विति। सहकारीति रासनज्ञाने रसः

सहकारीरसज्ञाया नित्यातादि च पूर्ववत्‌।

 घ्राणग्राह्यो भवेद्गन्धो घ्राणस्यैवोपकारकः॥ 102॥

 सौरभश्चासौरभश्च स द्वेधा परिकीर्तितः।

 स्पर्शस्त्वगिन्द्रियग्राह्यस्त्वचः स्यादुपकारकः 103

 अनुष्णाशीतशीतोष्णभेदात्स त्रिविधो मतः।

 काठिन्यादिक्षितावेव नित्यादि च पूर्ववत्‌॥ 104॥

 एतेषां पाकजत्वं तु क्षितौ नान्यत्र कुत्रचित्‌।

 तत्रापि परमाणो स्यात्पाको वैशेषिके नये॥ 105॥

कारणमित्यर्थः। पूर्ववदिति। जलपरमाणौ रसो नित्यः अन्यः सर्वोऽपि रसोऽनित्य इत्यर्थः। गन्धं निरूपयति---घ्राणग्राह्य इति। उपकारक इति। घ्राणजनयज्ञाने सहकारी स इत्यर्थः। सर्वोऽपि गन्धोऽनित्य एव। स्पर्शं निरूपयति----स्पर्श इति। उपकारक इति। स्पार्शनप्रत्यक्षे स्पर्शः कारणमित्यर्थः। अनुष्णाशीत इति। पृथिव्यां वायौ च स्पर्शोऽनुष्णाशीतः जेले शीतः तेजस्युष्ण- कठिनसुकुमारस्पर्शौ पृथिव्यामेवेत्यर्थः। कठिनत्वादिकं तु न संयोगगतो जातिविशेषः, चक्षुर्ग्राह्यत्वापत्तेः। पूर्ववदिति। जलतेजोवायुपरमाणुस्पर्शा नित्यास्तद्भिन्नास्त्वनित्या इतियर्थः॥ 101॥ 102॥ 103॥ 104॥ एतेषां रूपरसगन्धस्पर्शानाम्‌। नान्यत्रेति। पृथिव्यां हि रूपरसगन्धस्पर्शपरावृत्तिरग्निसंयोगादुपलभ्यते। नहि शतधापि ध्मायमाने जले रूपादिकं परावर्तते। नीरे सौरभमौष्ण्यं चान्वयव्यतिरेकाभ्यामौपाधिकमेवेति निर्णीयते पवनपृथिव्योः शीतस्पर्शादिवत्‌। तत्रापि पृथिवीष्यपि मध्ये परमाणावेव रूपादीनां पाक इति वैशेषिका वदन्ति। तेषामयमाशयः।

नैयायिकानां तु नये द्व्यणुकादावपीष्यते।

 गणनाव्यावहारे तु हेतुः संख्याभिधीयते॥ 106॥

अवयविनावष्टब्धेष्ववयवेषु पाको न संभवति परंतु वह्निसंयोगेनावयविषु विनष्टेषु स्वतन्त्रेषु परमाणुषु पाकः पुनश्च पक्वपरमाणुसंयोगाद्‌ द्व्यणुकादिक्रमेण पुनर्महावयविपर्यन्तमुत्पत्तिः तेजसामतिशयितवेगवशात्पूर्वव्यूहनाशो झटिति व्यूहान्तरोत्पत्तिश्चेति। अत्र द्व्यणुकादि स्वविनाशमारभ्य कतिभिः क्षणैः पुनरुत्पत्त्या रूपादिमद्भवतीति शिष्यबुद्धिवैशद्यार्थं क्षणप्रक्रिया। तत्र विभागजविभागानङ्गीकारे नवक्षणा। तदङ्गीकारे तु विभागः किंचित्सापेक्षो विभागं जनयेत्‌ निरपेक्षस्य तत्त्वे कर्मत्वं स्यात्‌ संयोगविभागयोरनपेक्षं कारणं कर्मेति हि वैशेषिकसूत्रं स्वोत्तरोत्पन्नभावनपेक्षत्वं तस्यार्थः। अन्यथा कर्मणोऽप्युत्तरसंयोगोत्पत्तौ पूर्वसंयोगनाशापेक्षणादव्याप्तिः स्यात्‌ तत्र यदि द्रव्यारम्भकसंयोगविनाशविशिष्टं कालमपेक्ष्य विभागजविभागः स्यात्‌ तदा दशक्षणा। अथ द्रव्यनाशविशिष्टं कालमपेक्ष्य विभागजविभागः स्यात्‌ तदैकादशक्षणा। तथाहि-अथ नवक्षणा। वह्निसंयोगात्‌ परमाणौ कर्म ततः परमाण्वन्तरेण विभागस्तत आरम्भकसंयोगनाशस्ततो द्व्यणुकनाशः 1 ततः परमाणौ श्यामादिनाशः 2 ततो रक्ताद्युत्पत्तिः 3 ततो द्रव्यारम्भानुगुणा क्रिया 4 ततो विभागः 5 ततः पूर्वसंयोगनाशः 6 ततः आरम्भकसंयोगः 7 ततो द्व्यणुकोत्पत्तिः 8 ततो रूपाद्युत्पत्तिः 9 इति नवक्षणा। ननु श्यामादिनाशक्षणे रक्तोत्पत्तिक्षणे वा परमाणौ द्रव्यारम्भानुगुणा क्रियाऽस्त्विति चेन्न। अग्निसंयुक्ते परमाणौ यत्कर्म तद्विनाशमन्तरेण गुणोत्पत्तिमन्तरेण च परमाणौ क्रियान्तराभावात्‌ कर्मवति कर्मान्तरानुत्पत्तेः निर्गुणे द्रव्ये द्रव्यारम्भानुगुणक्रियानुत्पत्तेश्च। तथापि परमाणौ श्यामादिनिवृत्तिसमकालं रक्ताद्युत्पत्तिः स्यादिति चेन्न। पूर्वरूपादिध्वंसस्यापि रूपान्तरे हेतुत्वात्‌। अथ दशक्षणा। साचारम्भकसंयोगविनाशविशिष्टं कालमपेक्ष्य विभागेन विभागजनने सति स्यात्‌। तथाहि वह्निसंयोगाद्‌ द्व्यणुकारम्भके परमाणौ कर्म ततो विभागः ततः आरम्भकसंयोगनाशस्ततो द्व्यणुकनाशविभागजविभागौ 1 ततः श्यामनाशपूर्वसंयोगनाशौ 2 ततो रक्तोत्पत्त्युत्तरसंयोगौ 3 ततो वह्निनोदनजन्यपरमाणुकर्मणो नाशः 4 ततोऽदृष्टवदात्मसंयोगाद्द्रव्यारम्भानुगुणा क्रिया 5 ततो विभागः 6 ततश्च पूर्वसंयोगनाशः 7 तत आरम्भकसंयोगः 8 ततो द्व्यणुकोत्पत्तिः 9 ततो रक्तोत्पत्तिः 10। अथैकादशक्षणा। वह्निसंयोगात्‌। परमाणौ कर्म ततो विभागस्ततो द्रव्यारम्भकसंयोगनाशः ततो द्व्यणुकनाशः 1 ततो द्व्यणुकनाशविशिष्टं कालमपेक्ष्य विभागजविभागश्यामनाशौ 2 ततः पूर्वसंयोगनाशरक्तोत्पत्ती 3 तत उत्तरदेशसंयोगः 4 ततो वह्निनोदनजन्यपरमाणुकर्मनाशः 5 ततोऽदृष्टवदात्मसंयोगाद्द्रव्यापम्भानुगुणा क्रिया 6 ततो विभागः 7 पूर्वसंयोगनाशः 8 ततो द्रव्यारम्भकोत्तरसंयोगः 9 ततो द्व्यणुकोत्पत्तिः 10 ततो रक्ताद्युत्पत्तिः 11। मध्यमशब्दवदेकस्मादग्निसंयोगान्न रूपनाशोत्पादौ तावत्कालमेकस्याग्रेरस्थिरत्वात्‌। किं च नाशक एव यद्युत्पादकस्तदा नष्टे रूपादावग्निनाशे नीरूपश्चिरं परमाणुः स्यात्‌। उत्पादकश्चेन्नाशकस्तदा रक्तोत्पत्तौ

तदग्नेर्नाशे रक्ततरता न स्यात्‌। अथ परमाण्वन्तरे कर्मचिन्तनात्‌ पञ्चमादिक्षणेऽपि गुणोत्पत्तिः। तथाहि एकत्र परमाणौ कर्म ततो विभागः तत आरम्भकसंयोगनाशपरमाण्वन्तरकर्मणी ततो द्व्यणुकनाशः परमाण्वन्तरकर्मजन्यविभाग इत्येकः कालः 1 ततः श्यामादिनाशो विभागाच्च पूर्वसंयोगनाशश्चेत्येकः 2 ततो रक्तोत्पत्तिर्द्रव्यारम्भकसंयोग इत्येकः कालः 3 अथ द्व्यणुकोत्पत्तिः 4 ततो रक्तोत्पत्तिरिति 5 पञ्चक्षणा। द्रव्यनाशसमकालं परमाण्वन्तरे कर्मचिन्तनात्‌ षष्ठे गुणोत्पत्तिः। तथा हि परमाणुकर्मणा परमाण्वन्तरविभागः तत आरम्भकसंयोगनाशः ततो द्व्यणुकनाशपरमाण्वन्तरकर्मणी 1 अथ श्यामादिनाशः ततो द्व्यणुकनाशपरमाण्वन्तरकर्मणी 1 अथ श्यामादिनाशः परमाण्वन्तरे कर्मजो विभागश्च 2 ततो रक्तोत्पत्तिः परमाण्वन्तरं पूर्वसंयोगनाशश्च 3 ततः परमाण्वन्तरसंयोगः 4 ततो द्व्यणुकोत्पत्तिः 5 अथ रक्तोत्पत्तिरिति 6। एवं श्यामनाशक्षणे परमाण्वन्तरे कर्मचिन्तनात्सप्तक्षणा। तथाहि परमाणौ कर्म ततः परमाण्वन्तरेण विभागः तत आरम्भकसंयोगनाशस्ततो द्व्यणुकनाशः 1 ततः श्यामादिनाशपरमाण्वन्तरकर्मणी 2 ततो रक्तोत्पत्तिः परमाण्वन्तरे कर्मजविभागश्च 3 ततः परमाण्वन्तरेण पूर्वसंयोगनाशः 4 ततः परमाण्वन्तरेण संयोगः 5 ततोद्व्यणुकोत्पत्तिः 6 ततो रक्तोत्पत्तिरिति 7। एवं रक्तोत्पत्तिसमकालं परमाण्वन्तरविभागः तत आरम्भकसंयोगनाशः ततो द्व्यणुकनाशः 1 ततः श्यामनाशः 2 ततो रक्तोत्पत्तिपरमाण्वन्तरकर्मणी 3 ततः परमाण्वन्तरकर्मजविभागः 4 ततः पूर्वसंयोगनाशः 5 ततः परमाणणअवन्तरसंयोग) 6 ततो द्व्यणुकोत्पत्तिः 7 अथ रक्तोत्पत्तिः 8 इत्यष्टक्षणा॥ 105॥ नैयायिकानां मते द्व्यणुकादाववयविन्यपि पाको भवति। तेषामयमाशयः। अवयविनां सच्छिद्रत्वाद्वह्नेः सूक्ष्मावयवैरन्तःप्रविष्टैरवयवेष्ववष्टब्धेष्वपि पाको न विरुद्ध्यते अनन्तावयवितन्नाशकल्पने गौरवम्‌।

नित्येषु नित्यमेकत्वमनित्येऽनित्यमिष्यते।

 द्वित्वादयः परार्धान्ता अपेक्षाबुद्धिजा मताः॥ 107॥

इत्थं च सोयं घट इत्यादिप्रत्यभिज्ञा सङ्गच्छेते यत्र तु न प्रत्यभिज्ञा तत्रावयविनाशोऽपि स्वीक्रियत इति॥ संख्यां निरूपयितुमाह---गणनेति। गणनाव्यवहारासाधारणं कारणं संख्येत्यर्थः॥ 106॥ नित्येष्विति। नित्येषु परमाण्वादिषु एकत्वं नित्यम्‌। अनित्ये घटादावेकत्वमनित्यमित्यर्थः। द्वित्वादयो व्यासज्यवृत्तिसंख्या अपेक्षाबुद्धिजन्याः॥ 107॥ अनेकेति।

 अनेकाश्रयपर्याप्ता एते तु परिकीर्तिताः।

 अपेक्षाबुद्धिनाशाच्च नाशस्तेषां निरूपितः॥ 108॥

यद्यपि द्वित्वादिसमवायः प्रत्येकं घटादावपि वर्तते तथापि एको द्वाविति प्रत्ययाभावात्‌ एको न द्वाविति प्रत्ययसद्भावाच्च द्वित्वादीनां पर्याप्तिलक्षणः कश्चित्संबन्धोऽनेकाश्रयोऽभ्युपेयते। प्रथममपेक्षाबुद्धिस्ततो द्वित्वोत्पत्तिः ततो विशेषणज्ञानं द्वित्वत्वनिर्विकल्पात्मकं ततो द्वित्वत्वविशिष्टप्रत्यक्षमपेक्षाबुद्धिनाशश्च ततो द्वित्वनाश इति। यद्यपि ज्ञानानां द्विक्षणमात्रस्थायित्वं योग्यविभुविशेषगुणानां स्वोत्तरवृत्तिगुणनाश्यत्वात्‌। तथाप्यपेक्षाबुद्धेस्त्रिक्षणावस्थायित्वं कल्प्यते। अन्यथा निर्विकल्पककालेऽपेक्षाबुद्धिनाशानन्तरं द्वित्वस्यैव नाशः स्यात्‌ न तु द्वित्पप्रत्यक्षं तदानीं विषयाभावा द्विद्यमानस्यैव चक्षुरादिना ज्ञानजननोपगमात्‌ तस्माद्द्वित्वप्रत्यक्षादिकमपेक्षाबुद्धेर्नाशकं कल्प्यते। नचापेक्षाबुद्धिनाशात्‌ कथं द्वित्वनाश इति वाच्यम्‌। कालान्तरे द्वित्वप्रत्यक्षाभावात्‌ अपेक्षाबुद्धिस्तदुत्पादिका तन्नाशात्तन्नाश इति कल्पनात्‌। अत एव तत्पुरुषीयापेक्षाबुद्धिजन्यद्वित्वादिकं तेनैव गृह्यत इति कल्प्यते। नचापेक्षाबुद्धेर्द्वित्वप्रत्यक्षे कारणत्वमस्त्विति वाच्यम्‌। लाघवेन द्वित्वं प्रत्येव कारणत्वस्यैवोचितत्वात्‌। अतीन्द्रिये द्व्यणुकादावपेक्षाबुद्धिर्योगिनां सर्गादिकालीनपरमाण्वादावीश्वरीयापेक्षाबुद्धिः

अनेकैकत्वबुद्धिर्या सापेक्षाबुद्धिरिष्यते।

  परिमाणं भवेन्मानव्यवहारस्य कारणम्‌॥ 109॥

ब्रह्माण्डान्तरवर्तियोगिनामपेक्षाबुद्धिर्वा द्वित्वादिकारणमिति॥ 108॥ अपेक्षाबुद्धिः केत्यत आह---अनेकैकत्वेति। अयमेकोऽयमेक इत्याकारिकेत्यर्थः। इदंतु बोध्यम्‌---यत्रानियतैकत्वज्ञानं तत्र

त्रित्वादिभिन्ना बहुत्वसंख्योत्पद्यते यथा सेनावनादाविति कन्दलीकारः। आचार्यास्तु----त्रित्वादिकमेव बहुत्वं मन्यन्ते तथा च त्रित्वत्वादिव्यापिका बहुत्वत्वजातिर्नातिरिच्यते सेनावनादावुत्पन्नेऽपि त्रित्वादौ त्रित्वत्वाद्यग्रहो दोषात्‌। इत्थं चेतो

 अणु दीर्घं महद्भस्वमिति तद्भेद ईरितः।

 अनित्ये तदनित्यं स्यान्नित्ये नित्यमुदाहृतम्‌॥ 110॥

 सङ्ख्यातः परिमाणाच्च प्रचयादपि जायते।

 अनित्यं, द्व्यणुकादौ तु संख्याजन्यमुदाहृतम्‌॥ 111॥

बहुतरेयं सेनेति प्रतीतिरुपपद्यते बहुत्वस्य संख्यान्तरत्वे तु तत्तारतम्याभावान्नोपपद्येतेत्यवधेयेम्‌। परिमाणं निरूपयति---परिमाणमिति। परिमितिव्यवहारासाधारणं कारणं परिमाणमित्यर्थः। तच्चतुर्विधम्‌----अणु महद्दीर्घं हस्वं चेति। तत्‌ परिमाणम्‌। नित्यमित्यत्र परिमाणमित्यनुषज्यते। जायत इत्यत्रापि परिमाणमित्यनुवर्तते अनित्यमिति पूर्वेणान्वितम्‌।

 परिमाणं घटादौ तु परिमाणजमुच्यते।

तथाचानित्यपरिमाणं संख्याजन्यं परिमाणजन्यं प्रचयजन्यं चेत्यर्थः। तत्र संख्याजन्यमुदाहरति----अनित्यमिति। द्व्यणुकस्य त्रसरेणोश्च परिमाणं प्रति परमाणुपरिमाणं द्व्यणुकपरिमाणं वा न कारणम्‌। परिमाणस्य स्वसमानजातीयोत्कृष्टपरिमाणजनकत्वाद्‌ द्व्यणुकस्याणुपरिमाणं तु परमाण्वणुत्वापेक्षया नोत्कृष्टम्‌ त्रसरेणुपरिमाणं तु न सजातीयमतः परमाणौ द्वित्वसंख्या द्व्यणुकपरिमाणस्य द्व्यणुके त्रित्वसंख्या च त्रसरेणुपरिमाणस्यासमवायिकारणमित्यर्थः॥ 109॥ 110॥ 111॥ परिमाणजन्यं परिमाणमुदाहरति----परिमाणं घटादाविति। घटादिपरिमाणं कपालादिपरिमाणजन्यम्‌।

प्रचयः शिथिलाख्यो यः संयोगस्तेन जन्यते॥ 112॥ परिमाणं तूलकादौ नाशस्त्वाश्रयनाशतः।

प्रचयजन्यमूदाहर्तुं प्रचयं निर्वक्ति----प्रचय इति॥ 112॥ परिमाणं चाश्रयनाशादेव नश्यतीत्याह---नाश इति। अर्थात्परिमाणस्यैव। नचावयविनाशः कथं परिमाणनाशकः सत्यप्यवयविनि त्रिचतुरादिपरमाणुविश्लेपे तदुपचये वावयविनः प्रत्यभिज्ञानेऽपि परिमाणान्तरस्य प्रत्यक्षसिद्धत्वादिति वाच्यम्‌। परमाणुविश्लेषे हि द्व्यणुकस्य नाशोऽवश्यमभ्युपेयः तन्नाशे च त्र्यणुकनाशः एवं क्रमेम महावयविनो नाशस्यावश्यकत्वात्‌। सति च नाशकेऽनभ्युपगममात्रेण नाशस्यापलपितुमशक्यत्वात्‌। शरीरादाववयवोपचये समवायिकारणनाशस्यावश्यकत्वादवयविनाश आवश्यकः।

 संख्यावत्तु पृथक्त्वं स्यात्पृथक्प्रत्ययकारणम्‌॥ 113॥

नच पटादिनाशेऽपि तन्त्वन्तरसंयोगात्परिमाणाधिक्यं न स्यादिति वाच्यम्‌। तत्रापि वेमाद्यभिघा तेनासमवायिकारणतन्तुसंयोगनाशात्‌ पटनाशस्यावश्यकत्वात्‌। किंच तन्त्वन्तरस्य तत्पटावयवत्वे पूर्वं तत्पट एव न स्यात्‌ तन्त्वन्तररूपकारणाभावात्‌, तन्त्वन्तरस्यावयवत्वाभावे च न तेन परिमाणाधिक्यं संयुक्तद्रव्यान्तरवत्‌। तस्मात्तत्र तन्त्वन्तरसंयोगे सति पूर्वं पटनाशस्ततः पटान्तरोत्पत्तिरित्यवश्यं स्वीकार्यम्‌। अवयविनः प्रत्यभिज्ञानं तु साजात्येन दीपकलिकादिवत्‌। नच पूर्वतन्तव एव तन्त्वन्तरसहकारात्पूर्वपटे सत्येव पटान्तरमारभन्तामिति वाच्यम्‌। मूर्तयोः समानदेशताविरोधात्‌ तत्र पटद्वयासंभवात्‌ एकदा नानाद्रव्यस्य तत्रोपलम्भस्य बाधितत्वाच्च। तस्मात्पूर्वस्य द्रव्यस्य प्रतिबन्धकस्य विनाशे द्रव्यान्तरोत्पत्तिरित्यस्यावश्यमभ्युपेयत्वात्‌॥ पृथक्त्वं निरूपयति---संख्यावदिति। पृथक्प्रत्ययासाधारणकारणं पृथक्त्वम्‌। तन्नित्यतादिकं संख्यावत्‌। तथाहि----नित्येष्वेकत्वं नित्यमनित्येष्वनित्यम्‌। अनित्यमेकत्वं तु आश्रयद्वितीयक्षणे चोत्पद्यते आश्रयनाशान्नश्यति तथैकपृथक्त्वमपि। द्वित्वादिवच्च द्विपृथक्त्वादिकमपीत्यर्थः॥113॥ नन्वयमस्मात्‌ पृथगित्यादावन्योन्याभावो भासते तत्कथं पृथक्त्वं गुणान्तरं स्वीक्रयते। नचास्तु पृथक्त्वं नत्वन्योन्याभाव इति वाच्यम्‌। रूपं न घट इति प्रतीत्यनापत्तेः। नहि रूपे घटावधिकं पृथक्त्वं गुणान्तरमस्ति न वा घटे

घटावधिकं पृथक्त्वमस्ति येन परम्परासंबन्धः कल्प्यत इत्यत आह---अस्मादिति। ननु शब्दवैलक्षण्यमेव नत्वर्थवैलक्षण्यमिति चेन्न। विनार्थभेदं घटात्पृथगितिवद्‌ घटो न पट इत्यत्रापि पञ्चमीप्रसङ्गात्‌। तस्माद्यदर्थयोगे पञ्चमी सोऽर्थो

 अन्योन्याभावतो नास्य चरितार्थत्वमिष्यते।

 अस्मात्पृथगिदं नेति प्रतीतिर्हि विलक्षणा॥ 114॥

 अप्राप्तयोस्तु या प्राप्तिः सैव संयोग ईरितः।

 कीर्तितस्त्रिविधस्त्वेष आद्योऽन्यतरकर्मजः॥ 115॥

 तथोभयस्पन्दजन्यो भवेत्संयोगजोऽपरः।

 आदिमः श्येनशैलादिसंयोगः परिकीर्तितः॥ 116॥

नञर्थान्योन्याभावतो भिन्नो गुणान्तरं कल्प्यत इति॥ 114॥ संयोगं निरूपयति----अप्राप्तयोरिति। तं विभजते---कीर्तित

 मेषयोः सन्निपातो यः स द्वितीय उदाहृतः।

 कपालतरुसंयोगात्संयोगस्तरुकुम्भयोः॥ 117॥

 तृतीयः स्यात्कर्मजोऽपि द्विधैव परिकीर्तितः।

 अभिघातो नोदनं च शब्दहेतुरिहादिमः॥ 118॥

 शब्दाहेतुर्द्वितीयः स्याद्विभागोऽपि त्रिधा भवेत्‌।

 एककर्मोद्भवस्त्वाद्यो द्वयकर्मोद्भवोऽपरः॥ 119॥

इति। एषः संयोगः। सन्निपातः संयोगः। द्वितीयः उभयकर्मजः। तृतीय इति। संयोगजसंयोग इत्यर्थः। तृतीयः स्यादिति पूर्वेणान्वितम्‌। आदिमः अभिघातः। द्वितीयो नोदनाख्यः संयोग इति। विभक्तप्रत्ययासाधारणकारणं विभागं निरूपयति---विभाग इति। एककर्मेति।

 विभागजस्तृतीयः स्यात्तृतीयोऽपि द्विधा भवेत्‌।

 हेतुमात्रविभागोत्थो हेत्वहेतुविभागजः॥ 120॥

तदुदाहरणं तु श्येनशैलविभागादिकं पूर्ववद्बोध्यम्‌। तृतीयोऽपि विभागजविभागः कारणमात्रविभागजन्यः कारणाकारणविभागजन्यश्चेति द्विविधः। आद्यस्तावद्यत्रैककपाले घटनाशस्ततस्तेनैव कपालविभागेन सकर्मणः कपालस्याकाशविभागो जन्यते तत आकाशसंयोगनाशः तत उत्तरदेशसंयोगस्ततः कर्मनाश इति। नच तेन कर्मणैव कथं देशान्तरविभागो न जन्यत इति वाच्यम्‌। एकस्य कर्मण आरम्भकसंयोगप्रतिद्वन्द्विविभागजनकत्वस्यानारम्भकसंयोगप्रतिद्वन्द्विविभागजनकत्वस्य च विरोधात्‌। अन्यथा विकसत्कमलकुङ्भलभङ्गप्रसङ्गात्‌। तस्माद्यदीदमनारम्भकसंयोगप्रतिद्वन्द्विविभागं जनयेत्तदारम्भकसंयोगप्रतिद्वन्द्विविभागं न जनयेत्‌। नच कारणविभागेनैव द्रव्यनाशात्‌ पूर्वं कुतो देशान्तरविभागो न जन्यत इति वाच्यम्‌। आरम्भकसंयोगप्रतिद्वन्द्विविभागवतोऽवयवस्य सति द्रव्ये देशान्तरविभागासंभवात्‌। द्वितीयस्तावद्यत्र हस्तक्रियय हस्ततरुविभागस्ततः शरीरेऽपि विभक्तप्रत्ययो भवति तत्र शरीरतरुविभागे हस्तक्रिया न कारणं व्यधिकरणत्वात्‌। शरीरे तु क्रिया नास्त्येव अवयविकर्मणो यावदवयवकर्मनियतत्वात्‌। अतस्तत्र

 परत्वं चापरत्वं च द्विविधं परिकीर्तितम्‌।

 दैशिकं कालिकं चापि मूर्त एव तु दैशिकम्‌ 121

कारणाकारणविभागेन कार्याकार्यविभागो जन्यत इति। अतएव विभागो गुणान्तरं अन्यथा शरीरे विभक्तप्रत्ययो न स्यात्‌ अतः संयोगनाशेन विभागो नान्यथासिदधो भवति॥ 115॥ 116॥ 117॥ 118॥ 119॥ 120॥ परापरव्यवहारनिमित्ते परत्वापरत्वे निरूपयति----परत्वं चेति। दैशिकमिति।

 परत्वं मूर्तसंयोगभूयस्त्वज्ञानतो भवेत्‌।

 अपरत्वं तदल्पत्ववुद्धितः स्यादितीरितम्‌॥ 122॥

 तयोरसमवायी तु दिक्संयोगस्तदाश्रये।

 दिवाकरपरिस्पन्दभूयस्त्वज्ञानतो भवेत्‌॥ 123॥

 परत्वमपरत्वं तु तदीयाल्पत्ववुद्धितः।

 अत्र त्वसमवायी स्यात्संयोगः कालपिण्डयोः124

 अपेक्षाबुद्धिनाशेन नाशस्तेषां निरूपितः।

 बुद्धेः प्रपञ्चः प्रागेव प्रायशो विनिरूपितः॥ 125॥

दैशिकपरत्वं बहूतरमूर्तसंयोगान्तरितत्वज्ञानादुत्पद्यते एवं तदल्पीयस्त्वज्ञानादपरत्वमुत्पद्यते अत्रावधित्वार्थं पञ्चम्यपेक्षा यथा पाटलिपुत्रात्‌ काशीमपेक्ष्य प्रयागः परः पाटलिपुत्रात्‌ कुरुक्षेत्रमपेक्ष्य प्रयागोऽपर इति॥ 121॥ 122॥ तयोः दैशिकपरत्वापरत्वयोः। असमवायी असमवायिकारणम्‌। तदाश्रये दैशिकपरत्वापरत्वाश्रये। दिवाकरेति। अत्र परत्वापरत्वं कालिकं ग्राह्यम्‌। यस्य सूर्यपरिस्पन्दापेक्षया यस्य सूर्यपरिस्पन्दोऽधिकः स ज्येष्ठः यस्य न्यूनः स कनिष्ठः। कालिकपरत्वापरत्वे जन्यद्रव्ये एव। अत्र कालिकपरत्वापरत्वयोः॥ 123॥ 124॥ तेषां कालिकदैशिकपरत्वापरत्वानाम्‌।

 अथावशिष्टोऽप्यपरः प्रकारः परिदर्श्यते।

 अप्रमा च प्रमा चेति ज्ञानं द्विविधमिष्यते॥ 126॥

 तच्छून्ये तन्मतिर्या स्यादप्रमा सा निरूपिता।

 तत्प्रपञ्चो विपर्यासः संशयोऽपि प्रकीर्तितः॥ 127॥

 आद्यो देहेष्वात्मबुद्धिः शङ्खादौ पीततामतिः।

 भवेन्निश्चयरूपा या संशयोथ प्रदर्श्यते॥ 128॥

 किंस्विन्नरो वा स्थाणुर्वेत्यादिबुद्धिस्तु संशयः।

 तदभावाप्रकारा धीस्तत्प्रकारा तु निश्चयः॥ 129॥

क्रमप्राप्तां बुद्धिं निरूपयति----बुद्धेरिति। तत्र अप्रमांनिरूपयति----तच्छून्य इति। तदभाववति तत्प्रकारकं ज्ञानं भ्रम इत्यर्थः। तत्प्रपञ्चः अप्रमाप्रपञ्चः॥ 125॥ 126॥ 127॥ आद्य इति। विपर्यास इत्यर्थः। शरीरादौ निश्चयरूपं यदात्मत्वप्रकारकं ज्ञानं गौरोऽहमित्याकारकम्‌। एवं शङ्खादौ पीतः शङ्क इत्याकारकं यद्‌ ज्ञानं निश्चयरूपं तद्‌ भ्रम इति। किंस्विदिति वितर्के। निश्यस्य लक्षणमाह---तदभावेति। तदभावाप्रकारकं तत्प्रकारकं ज्ञानं निश्चयः॥ 128॥ 129॥

 स संशयो मतिर्या स्यादेकत्राभावभावयोः।

 साधारणादिधर्मस्य ज्ञानं संशयकारणम्‌॥ 130॥

संशयं लक्षयति----स संशय इति। एकधर्मिकविरुद्धभावाभावप्रकारकं ज्ञानं संशय इत्यर्थः। साधारणेति। उभयसाधारणो यो धर्मस्तज्ज्ञानं संशयकारणम्‌। यथा उच्चैस्तरत्वं स्थाणुपुरुषसाधारणं ज्ञात्वाऽयं स्थाणुर्न वेति संदिग्धे। एवमसाधारणधर्मज्ञानं कारणम्‌। यथा शब्दत्वस्य नित्यानित्यव्यावृत्तत्वं गृहीत्वाशब्दो नित्यो न वेति संदिग्धे। विप्रतिपत्तिस्तु शब्दो नित्यो न वेत्यादिशब्दात्मिका न संशयकारणम्‌। शब्दव्याप्तिज्ञानादीनां निश्चयमात्रजनकत्वस्वाभाव्यात्‌ किंतु तत्र शब्देन कोटिद्वयज्ञानं जन्यते संशयस्तु मानस एवेति। एवं ज्ञानं प्रामाण्यसंशयाद्विषयसंशय इति। एवं व्याप्यसंशयादपि व्यापकसंशय इत्यादिकं बोध्यम्‌।

 दोषोऽप्रमाया जनकः प्रमायास्तु गुणो भवेत्‌।

 पित्तदुरत्वादिरूपो दोषो नानाविधो मतः॥ 131॥

कितु संशये धर्मिज्ञानं धर्मीन्द्रियसन्निकर्षो वा कारणमिति॥ 130॥ दोष इति। अप्रमां प्रति दोषः कारणं प्रमां प्रति तु गुणः कारणम्‌। तत्रापि पित्तादि रूपा दोषा अननुगताः, तेषां कारणत्वमन्वयव्यतिरेकाभ्यां सिद्धम्‌। गुणस्य प्रमाजनकत्वं त्वनुमानात्सिद्धम्‌। यथा प्रमाज्ञानसामान्यकारणभिन्नकारणजन्या जन्यज्ञानत्वादप्रमावत्‌। नच दोषाभाव एव कारणमस्त्विति वाच्यम्‌। पीतः शङ्क इति ज्ञानस्थलेऽपि

पित्तरूपदोषसत्वाच्छङ्खप्रमानुत्पत्तिप्रसङ्गात्‌। विनिगमनाविरहादनन्तदोषाभावकारणत्वमपेक्ष्य गुणस्य

 प्रत्यक्षे तु विशेष्येण विशेषणवता समम्‌।

 सन्निकर्षो गुणस्तु स्यादथ त्वनुमितौ पुनः॥ 132॥

 पक्षे साध्यविशिष्टे तु परामर्शो गुणो भवेत्‌।

 शक्ये सादृश्यबुद्धिस्तु भवेदुपमितौ गुणः॥ 133॥

 शाब्दबोधे योग्यतायस्तात्पर्यस्याथ वा प्रमा।

 गुणः स्याद्भ्रमभिन्नं तु ज्ञानमत्रोच्यते प्रमा॥ 134॥

 शाब्दबोधे योग्यतायास्तात्पर्यस्याथ वा प्रमा।

 गुणः स्याद्भ्रमभिन्नं तु ज्ञानमत्रोच्यते प्रमा॥ 134॥

कारणताया न्याय्यत्वात्‌। नच गुणसत्वेऽपि पित्तेन प्रतिबन्धाच्छङ्खेन श्वैत्यज्ञानमतः पित्तादिदोषाभावानां कारणत्वमवश्यं वाच्यं तथाच किं गुणस्य हेतुत्वकल्पनेनेति वाच्यम्‌। तथाप्यन्वयव्यतिरेकाभ्यां गुणस्यापि हेतुत्वसिद्धेः। एवं भ्रमं प्रति गुणाभावः कारणमित्यस्यापि सुवचत्वात्‌। तत्र दोषाः के इत्याकाङ्क्षायामाह---पित्तेति। क्वचित्‌ पीतादिभ्रमे पित्तं दोषः क्वचिच्चन्द्रादेः स्वल्पपरिमाणभ्रमे दूरत्वं दोषः क्वचिच्च वंशोरगभ्रमे मण्डूकवसाञ्जनमित्येवंरूपा दोषा अननुगता एव भ्रान्तिजनका इत्यर्थः॥ 131॥ अथ के गुणा इत्याकाङ्क्षायां प्रत्यक्षादौ क्रमेण गुणान्‌ दर्शयति---प्रत्यक्षेत्विति। प्रत्यक्षे विशेषणवद्विशेष्यसंनिकर्षो गुणः। अनुमितौ साध्यवति साध्यव्याप्यवैशिष्ट्यज्ञानं गुणः। एवमग्रेऽपि ज्ञेयम्‌। प्रमां

 अथ वा तत्प्रकारं यज्ज्ञानं तद्वद्विशेष्यकम्‌।

 तत्प्रमा न प्रमा नापि भ्रमः स्यान्निर्विकल्पकम्‌॥ 135॥

निरूपयति---भ्रमभिन्नमिति॥ 132॥ 133॥ 134॥ ननु यत्र शुक्तिरजतयोरिमे रजते इति ज्ञानं तत्र रजतांशेऽपि प्रमा न स्यात्‌। तज्ज्ञानस्य भ्रमभिन्नत्वाभावादत आह---अथवेति। तद्वद्विशेष्यकत्वे सति तत्प्रकारकं ज्ञानं प्रमेत्यर्थः। अथैवं स्मृतेरपि प्रमात्वं स्यात्ततः किमिति चेत्तथा सति तत्करणस्यापि प्रमाणान्तरत्वं स्यादिति चेन्न। यथार्थानुभवकरणस्यैव प्रमाणत्वेन विवक्षितत्वात्‌। इदं तु बोध्यं---येन संबन्धेन यद्वत्ता तेन संबन्धेन तद्वद्विशेष्यकत्वं तेन संबन्धेन तत्प्रकारकत्वं वाच्यम्‌। तेन कपालादौ संयोगादिना घटादिज्ञाने नातिव्याप्तिः। एवं सति निर्विकल्पकं प्रमा न स्यात्‌ तस्य सप्रकारकत्वाभावादत आह---न प्रमेति। ननु वृक्षे कपिसंयोगज्ञानं भ्रमः प्रमा च स्यादिति चेन्न। प्रतियोगिव्यधिकरणकपिसंयोगाभाववति संयोगज्ञानस्य भ्रमत्वात्‌। नच वृक्षे कपिसंयोगाभावावच्छेदेन संयोगज्ञानं भ्रमो न स्यात्‌ तत्र संयोगाभावस्य प्रतियोगिसमानाधिकरणत्वादिति वाच्यं। तत्र संयोगाभावावच्छेदेन संयोगज्ञानस्य भ्रमत्वाल्लक्ष्यस्याननुगमाल्लक्षणस्याननुगमेऽपि न क्षतिः॥

 प्रकारतादिशून्यं हि संबन्धानवगाहि तत्‌।

 प्रमा1त्वं न स्वतो ग्राह्यं संशयानुपपत्तितः॥ 136॥

प्रमात्वमिति। मीमांसका हि प्रमात्वं स्वतो ग्राह्यमिति वदन्ति। तत्र गुरूणां मते ज्ञानस्य स्वप्रकाशकत्वात्तज्ज्ञानप्रामाण्यं तेनैव गृह्यत इति। भट्टानां मते ज्ञानमतीन्द्रियं ज्ञानजन्यज्ञातता प्रत्यक्षा तया च ज्ञानमनुमीयते। मुरारिमिश्राणां मतेऽनुव्यवसायेन ज्ञानं गृह्यते। सर्वेषामपि मते तज्ज्ञानविषयकज्ञानेन तज्ज्ञानप्रामाण्यं गृह्यते विषयनिरूप्यं हि ज्ञानमतो ज्ञानवित्तिवेद्यो विषयः तन्मतं दूषयति---न स्वतो ग्राह्यमिति। संशयेति। यदि ज्ञानस्य प्रामाण्यं स्वतो ग्राह्यं स्यात्तदानभ्यासदशापन्नज्ञाने प्रामाण्यसंशयो न स्यात्‌। तत्र हि यदि ज्ञानं ज्ञातं तदाल त्वन्मते प्रामाण्यं ज्ञातमेवेति कथं संशयः। यदि तु ज्ञानं न ज्ञातं तर्हि धर्मिज्ञानाभावात्‌ कथं संशयस्तस्माद्‌ ज्ञाने प्रामाण्यमनुमेयम्‌। तथाहि इदं ज्ञानं प्रमा संवादिप्रवृत्तिजनकत्वात्‌ यन्नैवं तन्नैवं यथाऽप्रमा इदं पृथिवीत्वप्रकारकं ज्ञानं प्रमा गन्धवति पृथिवीत्वप्रकारकज्ञानत्वात्‌ एवमिदं जलत्वप्रकारकं ज्ञानं प्रमा स्नेहवति जलत्वप्रकारकज्ञानत्वात्‌। नच

हेतुज्ञानं कथं जातमिति वाच्यम्‌। पृथिवीत्वप्रकारकत्वस्य स्वतो ग्राह्यत्वात्‌ तत्र गन्धग्रहेण गन्धवद्विशेष्यकत्वस्यापि सुग्रहत्वात्‌। तत्प्रकारकत्वावच्छिन्नतद्वद्विशेष्यकत्वं परं न गृह्यते संशयानुरोधात्‌। ननु सर्वेषां ज्ञानानां यथार्थत्वात्‌ प्रमालक्षणे तद्वद्विशेष्यकत्वं विशेषणं व्यर्थम्‌। नच रङ्गे रजतार्थिनः प्रवृत्तिर्भ्रमजन्या न स्यात्तव मते भ्रमस्याभावादिति वाच्यम्‌। तत्र हि दोषाधीनस्य पुरोवर्तिनि स्वतन्त्रोपस्थितरजतभेदाग्रहस्य हेतुत्वात्‌। सत्यरजतस्थले तु विशिष्टज्ञानस्य सत्वात्तदेव कारणम्‌। अस्तु वा तत्रापि रजतभेदाग्रहः स एव कारणमिति। नचान्यथाख्यातिः संभवति रजतप्रत्यक्षकारणस्य रजतेन्द्रियसंनिकर्षस्याभावात्‌ रङ्गे रजतबुद्धेरनुपपत्तेरिति चेन्न। सत्यरजतस्थले प्रवृत्तिं प्रति विशिष्टज्ञानस्य हेतुतायाः क्लृप्तत्वात्‌ अन्यत्रापि तत्कल्पनात्‌। नच संवागदिप्रवृत्तौ तत्कारणं विसंवादिप्रवृत्तौ च भेदाग्रहः कारणमिति वाच्यम्‌। लाघवेन प्रवृत्तिमात्रे तस्य हेतुत्वकल्पनात्‌। इत्थंच रङ्गे रजतत्वविशिष्टबुद्ध्यनुरोधेन ज्ञानलक्षणप्रत्यासत्तिकल्पनेऽपि न क्षतिः फलमुखगौरवस्यादोषत्वात्‌। किंच यत्र रङ्गरजतयोरिमे रजते रह्गे वेति ज्ञानं जातं तत्र न कारणबोधोऽपि। अपिच यत्र रङ्गरजतयोरिमे रजतरङ्गे इति ज्ञानं तत्रोभयत्र युगपत्प्रवृत्तिनिवृत्ती स्याताम्‌। रङ्गे रङ्गभेदग्रहे रजते रजतभेग्रहे चान्यथाख्यातिभयात्‌ त्वन्मते दोषादेव रङ्गे रजतभेदाग्रहस्य रजते रङ्गभेदाग्रहस्य च सत्त्वात्‌। किंचानुमितिं प्रतिभेदाग्रहस्य हेतुत्वे जलह्रदे वह्निव्याप्यधूमवद्भेदाग्रहादनुमितिर्निराबाधा। यदिच विशिष्टज्ञानं कारणं तदाऽयोगोलके वह्निव्याप्यधूमज्ञानमनुमित्यनुरोधादापतितं सेयमुभयतःपाशारज्जुः।

 व्यभिचारस्याग्रहोत्थ सहचारग्रहस्तथा।

 हेतुर्व्याप्तिग्रहे तर्कः क्वचिच्छङ्कानिवर्तकः॥ 137॥

इत्थं चान्यथाख्यातौ प्रत्यक्षमेव प्रमाणं रङ्गं रजततयाऽवेदिषमित्यनुभवादिति संक्षेपः॥ 135॥ 136॥ पूर्वं व्याप्तिरुक्ता तद्गहोपायस्तु न दर्शित इत्यतस्तं दर्शयति----व्यभिचारेति। व्यभिचाराग्रहः सहचारग्रहश्च व्याप्तिग्रहे कारणम्‌। व्यभिचारग्रहस्य व्याप्तिग्रहे प्रतिबन्धकत्वात्तदभावः कारणमित्यर्थः। एवमन्वयव्यतिरेकभ्यां सहचारग्रहस्यापि हेतुता। भूयोदर्शनं तु न कारणं व्यभिचारास्फूर्त्तौ क्वचिद्व्याप्तिग्रहात्‌ क्वचिद्व्यभिचारशङ्काविधूननद्वारा भूयोदर्शनमुपयुज्यते। यत्र तु भूयोदर्शनादपि शङ्का नापैति तत्र विफक्षे बाधकतर्कोऽपेक्षितः। तथाहि वह्निविरहिण्यपि धूमः स्यादिति यद्याशङ्का भवति तदा सा वह्निधूमयोः कार्यकारणभावस्य प्रतिसन्धानान्निवर्त्तते यद्ययं वह्निमान्न स्यात्तदा धूमवान्न स्यात्‌ कारणं विना कार्यानुत्पत्तेः। यदिहि क्वचित्कारणं विना कार्यं भविष्यति तदाऽहेतु1क एव भविष्यतीतितत्राप्याशङ्का भवेत्‌ तदा सा व्याघातादपसारणीया। यदि हि कारणं विना कार्यं स्यात्तदा धूमार्थं वह्नेस्तृप्त्यर्थं भोजनस्य वा नियमत उपादानं तवैव न स्यादिति। यत्र स्वत एव शङ्का नावतरति तत्र न तर्कापेक्षापीति तदिदमुक्तं तर्कः क्वचिच्छङ्कानिवर्तक इति॥ 137॥ इदानीं परकीयव्याप्तिग्रहप्रतिबन्धार्थमुपाधिं

 साध्यस्य व्यापको यस्तु हेतोरव्यापकस्तथा।

 स उपाधिर्भवेत्तस्य निष्कर्षोयं प्रदर्श्यते॥ 138॥

निरूपयति---साध्यस्येति॥ साध्यत्वाभिमतव्यापकत्वे सति साधनत्वाभिमताव्यापक उपाधिरित्यर्थः॥ 138॥ ननु स श्यामो मित्रातनयत्वादित्यत्र शाकपाकजन्यत्वं नोपाधिः स्यात्‌ तस्य साध्यव्यापकत्वाभावात्‌ श्यामत्वस्य घटादावपि सत्त्वात्‌। एवं वायुः प्रत्यक्षः प्रत्यक्षस्पर्शाश्रयत्वादित्यत्रोद्भूतरूपवत्त्वं नोपाधिः स्यात्‌ प्रत्यक्षत्वस्यात्मादिषु सत्त्वात्‌ तत्र च रूपाभावात्‌। एवं ध्वंसो विनाशी जन्यत्वादित्यत्र भावत्वं नोपाधिः स्याद्विनाशित्वस्य प्रागभावेऽपि सत्त्वात्‌ तत्र भावत्वाभावादिति चेन्न। यद्धर्मावच्छिन्नसाध्यव्यापकत्वं तद्धर्मावच्छिन्नसाधनाव्यापकत्वमित्यर्थे तात्पर्यात्‌। मित्रातनयत्वावच्छिन्नश्यामत्वस्य व्यापकं शाकपाकजत्वं तदवच्छिन्नसाधनाव्यापकं च। एवं पक्षधर्मबहिर्द्रव्यत्वावच्छिन्नप्रत्यक्षत्वस्य व्यापकमुद्भूतरूपवत्त्वं एवं बहिर्द्रव्यत्वावच्छिन्नसाधनस्याव्यापकं च। एवं ध्वंसो विनाशी जन्यत्वादित्यत्र जन्यत्वावच्छिन्नसाध्यव्यापकं भावत्वम्‌। सद्धेतावेतादृसो धर्मो नास्ति

यदवच्छिन्नस्य साध्यस्य व्यापकं तदवच्छिन्नस्य साधनस्य चाव्यापकं किंचित्‌ स्यात्‌। व्यभिचारिणि तु उपाध्यधिकरणं यत्साध्याधिकरणं यच्चोपाधिशून्यं साध्यव्यभिचाराधिकरणं तदन्यतरत्वावच्छिन्नस्य साध्यस्य व्यापकत्वं साधनस्य

 सर्वे साध्यसमानाधिकरणाः स्युरुपाधयः।

 हेतोरेकाश्रये येषां स्वसाध्यव्यभिचारिता॥ 139॥

 व्यभिचारस्यानुमानमुपाधेस्तु प्रयोजनम्‌।

चाव्यापकत्वमुपाधेरन्ततः संभवतीति। अत एव लक्ष्यमप्युपाधिस्वरूपमेतदनुसारेम दर्शयति---सर्व इत्यादिना॥ स्वसाध्येति। स्वं च साध्यं च स्वसाध्ये तयोर्व्यभिचारितेत्यर्थः॥ 138॥ 139॥ उपाधेर्दूषकताबीजमाह---व्यभिचारस्येति। उपाधिव्यभिचारेण हेतौ साध्यव्यभिचारानुमानमुपाधेः। प्रयोजनमित्यर्थः। तथा हि यत्र शुद्धसाध्यव्यापक उपाधिस्तत्र शुद्धेनैवोपाधिव्यभिचारेण साध्यव्यभिचारानुमानम्‌ यथा धूमवान्‌ वह्नेरित्यादौ वह्निर्धूमव्यभिचारी तद्व्यापकार्द्रेन्धनसंयोगव्यभिचारित्वादिति व्यापकव्यभिचारिणो व्याप्यव्यभिचारावश्यकत्वात्‌। यत्र तु किंचिद्धर्मावच्छिन्नसाध्यस्य व्यापक उपाधिस्तत्र तद्धर्मवति उपाधिव्यभिचारेण साध्यव्यभिचारानुमानम्‌। यथा स श्यामो मित्रातनयत्वादित्यादौ मित्रातनयत्वं श्यामत्वव्यभिचारि मित्रातनये शाकपाकजत्वव्यभिचारित्वादिति। बाधानुन्नीतपक्षेतरस्तु साध्यव्यापकताग्राहकप्रमाणाभावात्‌। स्वव्याघातकत्वाच्च नोपाधिः। बाधोन्नीतस्तु उपाधिर्भवत्येव यथा वह्निरनुष्णः कृतकत्वादित्यादौ प्रत्यक्षेण वह्नावृष्णत्वग्रहे वह्नीतरत्वमुपाधिः। यस्य तूपाधेः साध्यव्यापकता संदिह्यते स संदिग्धोपाधिः। पक्षेतरस्तु संदिग्धोपाधिरपि नोद्भावनीयः कथकसंप्रदायानुरोधात्‌। केचित्तु सत्प्रतिपक्षोत्थापनमुपाधेः फलम्‌।

 शब्दोपमानयोर्नैव पृथक्प्रामाण्यमिष्यते॥ 140॥

तथा हि अयोगोलकं धूमाभाववद्‌ आर्द्रेन्धनाभावादिति सत्प्रतिपक्षसंभवात्‌। इत्थंच साधनव्यापकोऽपि क्वचिदुपाधिः यथा करका पृथिवी कठिनसंयोगवत्त्वादित्यादौ अनुष्णाशीतस्पर्शवत्त्वम्‌। नचात्र स्वरूपासिद्धिरेव दूषणमिति वाच्यम्‌। सर्वत्रोपाधेर्दूषणान्तरसांकर्यात्‌। अत्र च साध्यव्यापकः पक्षावृत्तिरूपाधिरित्याहुः। शब्दोपमानयोरिति। वैशिषिकाणां मते प्रत्यक्षमनुमानं च प्रमाणम्‌ शब्दोपमानयोस्तु अनुमानविधयैव प्रमाण्यम्‌। तथा हि दण्डेन गामानयेत्यादिलौकिकपदानि यजेतेत्यादिवैदिकपदानि वा तात्पर्यविषयस्मारितपदार्थसंसर्गप्रमापूर्वकाणि आकाङ्क्षादिमत्पदकदम्बकत्वात्‌ घटमानयेति पदकदम्बकवत्‌। यद्वा एते पदार्थामिथः संसर्गवन्तः योग्यतादिमत्पदोपस्थापितत्वात्‌ तादृशपदार्थवद्‌

 अनुमानगतार्थत्वादिति वैशेषिकं मतम्‌।

 तन्न सम्यग्विनाव्याप्तिबोधं शाब्दादिबोधतः 141

दृष्टान्तेऽपि दृष्टान्तान्तरेण साध्यसिद्धिरिति। एवं गवयव्यक्तिप्रत्यक्षानन्तरं गवयपदं गवयत्वप्रवृत्तिनिमित्तकं असति वृत्त्यन्तरे वृद्धेस्तत्र प्रयुज्यमानत्वात्‌ असति च वृत्त्यन्तरे वृद्धैर्यत्र यत्प्रयुज्यते तत्तत्प्रवृत्तिनिमित्तकं यता गोपदं गोत्पप्रवृत्तिनिमित्तकम्‌। यद्वा गवयपदं सप्रवृत्तिनिमित्तकं साधुपदत्वादित्यनुमानेन पक्षधर्मताबलाद्गवयत्वप्रवृत्तिनिमित्तकत्वं सिध्यति। तन्मतं दूषयति---तन्न सम्यगिति। व्याप्तिज्ञानं विनापि शाब्दबोधस्यानुभवसिद्धत्वात्‌। न हि सर्वत्र शब्दश्रवणानन्तरं

 त्रैविध्यमनुमानस्य केवलान्वयिभेदतः।

 दैविध्यं तु भवेद्व्याप्तेरन्वयव्यतिरेकतः॥ 142॥

व्याप्तिज्ञाने प्रमाणमस्तीति। किं च सर्वत्र शाब्दस्थले यदि व्याप्तिज्ञानं कल्प्यते तदा सर्वत्रानुमितिस्थले पदज्ञानं कल्पयित्वा शाब्दबोध एव किं न स्वीक्रियतामिति ध्येयम्‌॥ 140॥ 141॥ त्रैविध्यमिति। अनुमानं हि त्रिविधं केवला न्वयिकेवलव्यतिरेक्यन्वयव्यतिरेकिभेदात्‌। तत्रासद्विपक्षः केवलान्वयी

 अन्वयव्याप्तिरुक्तैव व्यतिरेकादिहोच्यते।

 साध्याभावव्यापकत्वं हेत्वभावस्य यद्भवेत्‌॥ 143॥

यथा घटोऽभिधेयः प्रमेयत्वादित्यादौ तत्रहि सर्वस्यैवाभिधेयत्वाद्विपक्षासत्त्वम्‌। असत्सपक्षः केवलव्यतिरेकी यता पृथिवी इतरेभ्यो भिद्यते गन्धवत्त्वादित्यादौ तत्रहि जलादित्रयोदशभेदस्य पूर्वमनिश्चिततया निश्चितसाध्यवतः सपक्षस्याभावात्‌। सत्सपक्षविपक्षोऽन्वयव्यतिरेकी यथा वह्निमान्‌ धूमादित्यादौ तत्र सपक्षस्य महानसादेर्विपक्षस्य जलह्रदादेश्च सत्त्वादिति। तत्रहि व्यतिरेकिणि व्यतिरेकव्याप्तिज्ञानं कारणं तदर्थं व्यतिरेकव्याप्तिं निर्वक्ति----साध्याभावेति। साध्याभावव्यापकीभूताभावप्रतियोगित्वमित्यर्थः। अत्रेदं बोध्यम्‌। यत्संबन्धेन यदवच्छिन्नं प्रति येन संबन्धेन येन रूपेण व्यापकता गृह्यते तत्संबन्धावच्छिन्नप्रतियोगिताकतद्धर्मावच्छिन्नाभाववत्ताज्ञानात्‌ तत्संबन्धावच्छिन्नप्रतियोगिताकतद्धर्मावच्छिन्नाभावस्य सिद्धिरिति। इत्थं च यत्र विशेषणतासंबन्धेनेतरत्वव्यापकत्वं गन्धात्यन्ताभावे गृह्यते तत्र गन्धाभावाबावेनेतरत्वात्यन्ताभावः सिद्ध्यति। यत्र तादात्म्यसंबन्धेनेतरव्यापकता गन्धाभावस्य गृह्यते तत्र तु तादात्म्यसंबन्धेनेतरस्याभावः सिद्ध्यति स एवान्योन्याभावः। एवं यत्र संयोगसंबन्धेन धूमं प्रति संयोगसंबन्धेन वह्नेर्व्यापकता गृह्यते तत्र संयोगसंबन्धावच्छिन्नप्रतियोगिताकवह्न्यभावेन जलह्रदे संयोगसंबन्धावच्छिन्नप्रतियोगिताकधूमाभावः सिद्ध्यति। अत्रच

 अर्थापत्तिस्तु नैवेह प्रमाणान्तरमिष्यते।

व्यतिरेकव्याप्तिग्रहे व्यतिरेकसहचारज्ञानं कारणम्‌। केचित्तु व्यतिरेकसहचारेणान्वयव्याप्तिरेव गृह्यते न तु व्यतिरेकव्याप्तिज्ञानमपि कारणम्‌ यत्र व्यतिरेकसहचाराद्व्याप्तिग्रहस्तत्र व्यतिरेकीत्युच्यते साध्यप्रसिद्धिस्तु घटादावेव जाता पश्चात्‌ पृथिवीत्वावच्छेदेन साध्यत इति वदन्ति॥ 142॥ 143॥ अर्थापत्तिरिति। अर्थापत्तिं प्रमाणान्तरं केचन मन्यन्ते। तथा

 व्यतिरेकव्याप्तिबुद्ध्या चारितार्थाहि सायतः॥ 144॥

 सुखं तु जगतामेव काम्यं धर्मेण जायते।

 अधर्मजन्यं दुःखं स्यात्प्रतिकूलं सचेतसाम्‌॥ 145॥

हि यत्र देवदत्तस्य शतवर्षजीवित्वं ज्योतिःशास्त्रादवगतं जीविनो गृहासत्त्वं च प्रत्यक्षादवगतं तत्र शतवर्षजीविनो गृहासत्त्वं बहिःसत्त्वे विनाऽनुपपन्नमिति बहिःसत्त्वं कल्प्यत इति। तदप्यनुमानेन गतार्थत्वान्नेष्यते। तथा हि यत्र जीवित्वस्य बहिःसत्त्वगृहसत्त्वान्यतरव्याप्यत्वं गृहीतं तत्रान्यतरसिद्धौ जायमानायां गृहसत्त्वबाधाद्बहिःसत्त्वमनुमित्तौ भासते। एवं पीनो देवदत्तो दिवा न भुङ्क्ते, इत्यादौ पीनत्वस्य भोजनव्याप्यत्वावगमाद्‌ भोजनसिद्धौ दिवाभोजनबाधे रात्रिभोजनं सिद्ध्यतीति। अभावप्रत्यक्षस्यानुभविकत्वादनुपलम्भोपि न प्रमाणान्तरम्‌। किं चानुपलम्भस्याज्ञातस्य हेतुत्वे ज्ञानाकरणकत्वात्‌ प्रत्यक्षत्वम्‌ ज्ञातस्य हेतुत्वे तु तत्राप्यनुपलम्भान्तरापेक्षेत्यनवस्था। एवं चेष्टापि न प्रमाणान्तरं तस्याः संकेतग्राहकशब्दस्मारकत्वेन लिप्यादिसमशीलत्वाच्छब्द एवान्तर्भावात्‌। यत्रच व्याप्त्यादिग्रहस्तत्रानुमितिरेवेति॥ 144॥ सुखं निरूपयति----सुखं त्विति। काम्यमभिलाषविषयः। धर्मेणेेति। धर्मत्वेन सुखत्वेन कार्यकारणभाव इत्यर्थः। दुःखं निरूपयति----अधर्मेति। अधर्मत्वेन दुःखत्वेन

 निर्दुःखत्वे सुखे चेच्छा तज्ज्ञानादेव जायते।

 इच्छा तु तदुपाये स्यादिष्टोपायत्वधीर्यदि॥ 146॥

 चिकीर्षा कृतिसाध्यत्वप्रकारेच्छा तु या भवेत्‌।

 तद्धेतुः कृतिसाध्येष्टसाधनत्वमतिर्भवेत्‌॥ 147॥

कार्यकारणभाव इत्यर्थः। प्रतिकूलमिति। दुःखत्वज्ञानादेव सर्वेषां स्वाभाविकद्वेषविषय इत्यर्थः॥ 145॥ इच्छां निरूपयति---निर्दुःखत्व इति। इच्छा द्विविधा फलविषयिणी उपायविषयिणी च फलं तु सुखं दुःखाभावश्च। तत्र फलेच्छां प्रति फलज्ञानं कारणम्‌। अतएव पुरुषार्थः संभवति यद्‌ ज्ञातं सत्स्ववृत्तितयेष्यते स पुरुषार्थ इति तल्लक्षणात्‌। इतरेच्छानधीनेच्छाविषयत्वं फलितोऽर्थः। उपायेच्छां

प्रतीष्टसाधनताज्ञानं कारणम्‌॥ 146॥ चिकीर्षेति। कृतिसाध्यत्वप्रकारिका कृतिसाध्यविषयिणीच्छा चिकीर्षा। पाकं कृत्या साधयामीति तदनुभवात्‌। चिकीर्षां प्रति कृतिसाध्यताज्ञानमिष्टसाधनताज्ञानं

बलवद्द्विष्टहेतुत्वमतिः स्यात्‌ प्रतिबन्धिका।

च कारणम्‌। तद्धेतुरिति। अत एव वृष्ट्यादौ कृतिसाध्यताज्ञानाभावान्न चिकीर्षा॥ 147॥ बलवद्द्विष्टेति। बलवद्द्विष्टसाधनताज्ञानं प्रतिबन्धकमतो मधुविषसंपृक्तान्नभोजने

 तदहेतुत्वबुद्धेसतु हेतुत्वं कस्यचिन्मते॥ 148॥

न चिकीर्षा। बलवद्द्वेषः प्रतिबन्धक इत्यन्ये। तदहेतुत्वेति। बलवदनिष्टाजनकत्वज्ञानं कारणमित्यर्थः।

 द्विष्टसाधनताबुद्धिर्भवेद्द्वेषस्य कारणम्‌।

 प्रवृत्तिश्च निवृत्तिश्च तथा जीवनकारणम्‌॥ 149॥

॥ 148॥ द्वेषं निरूपयति----द्विष्टेति। दुःखोपायविषयकं द्वेषं प्रति बलवद्द्विष्टसाधनताज्ञानं कारणमित्यर्थः। बलवदिष्टसाधनताज्ञानं प्रतिबन्धकं तेन नान्तरीयकदुःखजनके पाकादौ न द्वेषः। प्रयत्नं निरूपयति---प्रवृत्तिरिति। प्रवृत्तिनिवृत्तिजीवनयोनियत्नभेदात्‌ प्रयत्नस्त्रिविध इत्यर्थः॥ 149॥

 एवं प्रयत्नत्रैविध्यं तान्त्रिकैः परिकीर्तितम्‌।

 चिकीर्षा कृतिसाध्येष्टसाधनत्वमतिस्तथा॥ 150॥

चीकीर्षेति। मधुविषसम्पृक्तान्नभोजनादौ बलवदनिष्टानुबन्धित्वेन चिकीर्षाभावान्न प्रवृत्तिरिति भावः। कृतिसाध्यताज्ञानादिवद्बलवदनिष्टाननुबन्धत्वज्ञानमपि स्वतन्त्रान्वयव्यतिरेकाभ्यां प्रवृत्तौ कारणमित्यपि वदन्ति। कार्यताज्ञानं प्रवर्तकमिति गुरवः। तथाहि ज्ञानस्य प्रवृत्तौ जननीयायां चिकीर्षातिरिक्तं नापेक्षितमस्ति, सा च कृतिसाध्यताज्ञानसाध्या, इच्छायाः स्वप्रकारप्रकारकधीसाध्यत्वनियमात्‌। चिकीर्षा हि कृतिसाध्यत्वप्रकारिकेच्छा। तत्र कृतिसाध्यत्वं प्रकारस्तत्प्रकारकं ज्ञानं चिकीर्षायां तद्द्वारा च प्रवृत्तौ हेतुः, न त्विष्टसाधनताज्ञानं तत्र हेतुः, कृत्यसाध्येऽपि चन्द्रमण्डलानयनादौ प्रवृत्त्यापत्तेः। ननु कृत्यसाध्यताज्ञानं प्रतिबन्धकमिति चेन्न। तदभावापेक्षया कृतिसाध्यत्वज्ञानस्य लघुत्वात्‌। नच द्वयोरेव हेतुत्वं, गौरवात्‌। ननु त्वन्मतेऽपि मधुविषसंपृक्तान्नभोजने चैत्यवन्दने च प्रवृत्त्यापत्तिः कार्यताज्ञानस्य सत्त्वादिति चेन्न। स्वविशेषणवत्ताप्रतिसन्धानजन्यकार्यताज्ञानस्य प्रवर्तकत्वात्‌। काम्ये हि पाकयागादौ कामनास्वविशेषणं ततश्च बलवदनिष्टाननुबन्धिकाम्यसाधनताज्ञानेन कार्यताज्ञानं ततश्च प्रवृत्तिः। तृप्तश्च भोजने न प्रवर्तते तदानीं कामनायाः पुरुषविशेषणत्वाभावात्‌। नित्ये च शौचादिकं पुरुषविशेषणं तेन शौचादिज्ञानाधीनकृतिसाध्यताज्ञानात्‌ तत्र प्रवृत्तिः। ननु तदपेक्षया लाघवेन बलवदनिष्टाननुबन्धीष्टसाधनताविषयककार्यताज्ञानत्वेनैव हेतुत्वमस्तु, बलवदनिष्टाननुबन्धित्वं चेष्टोत्पत्तिनान्तरीयकदुःखाधिकदुःखाजनकत्वं बलवद्द्वेषविषयदुःखाजनकत्वं वेति चेन्न। इष्टसाधनत्वकृतिसाध्यत्वयोर्युगपज्ज्ञातुमशक्यत्वात्‌ साध्यत्वसाधनत्वयोर्विरोधित्वात्‌। असिद्धस्य हि साध्यत्वं सिद्धस्य च साधनत्वम्‌। नचैकमेकेनैकदा सिद्धमसिद्धं चेति ज्ञायते तस्मात्कालभेदादुभयं ज्ञायत इति। मैवम्‌। लाघवेन बलवदनिष्टाननुबन्धीष्टसाधनत्वे सति कृतिसाध्यताज्ञानस्य तत्र हेतुत्वात्‌। नच साध्यत्वसाधनत्वयोर्विरोधः, यदा कदाचित्‌ साध्यत्वसाधनत्वयोरविरोधादेकदा साध्यत्वसाधनत्वयोश्च ज्ञानात्‌। नव्यास्तु ममेदं कृतिसाध्यमिति ज्ञानं न प्रवर्तकमनागते तस्य ज्ञातुमशक्यत्वात्‌। किंतु यादृशस्य पुंसः कृतिसाध्यं यद्दृष्टं तादृशत्वं स्वस्य प्रतसंधाय तत्र प्रवर्तते तेनौदनकामस्य तत्साधनताज्ञानवतस्तदुपकरणवतः पाकः कृतिसाध्यः तादृशश्चाहमिति प्रतिसन्धाय पाके प्रवर्तत इत्याहुः। तन्न। स्वकल्पितलिप्यादिप्रवृत्तौ यौवने कामोद्भेदादिना संभोगादौ च तदभावात्‌। इदंतु बोध्यम्‌----इदानींतनेष्टसाधनत्वादिज्ञानं प्रवर्तकम्‌। तेन भावियौवराज्ये बालस्य न प्रवृत्तिः तदानां कृतिसाध्यत्वाज्ञानात्‌। एवं तृप्तश्च भोजने न प्रवर्तते तदानीमिष्टसाधनत्वाज्ञानात्‌। प्रवर्तते च रोषदूषितचित्तो विषादिभक्षणे तदानीं बलवदनिष्टाननुबन्धित्वज्ञानात्‌। नचास्तिकस्यागम्यागमनशत्रुवधादिप्रवृत्तौ कथं बलवदनिष्टाननुबन्धित्वबुद्धिर्नरकसाधनत्वज्ञानादिति

वाच्यम्‌। उत्कटरागादिना नरकसाधनताधीतिरोधानात्‌। वृष्ट्यादौ तु कृतिसाध्यताज्ञानाभावान्न चिकीर्षाप्रवृत्ती किंत्विष्टसाधनताज्ञानादिच्छामात्रम्‌। कृतिश्च प्रवृत्तिरूपा बोध्या। तेन जीवनयोनियत्नसाध्ये प्राणपञ्चकसंचारे न प्रवृत्तिः। इत्थंच प्रवर्तकत्वानुरोधाद्विधेरपीष्टसाधनत्वादिकमेवार्थः। इत्थंच विश्वजिता यजेतेत्यादौ यत्र फलं न श्रुयते तत्रापि स्वर्गः फलं कल्प्यते। नन्वहरहः सन्ध्यामुपासीतेत्यादाविष्टानुत्पत्तेः प्रवृत्तिः कथम््। नचार्थवादिकं ब्रह्मलोकादि प्रत्यवायाभावो वा फलमिति वाच्यम्‌। तथा सति काम्यत्वे नित्यत्वहान्यापत्तेः कामनाभावे चाकरणापत्तेः। इत्थंच यत्र फलश्रुतिस्तत्रार्थवादमात्रमिति चेन्न। ग्रहणश्राद्धादौ नित्यत्वनैमित्तिकत्वयोरिव नित्यत्वकाम्यत्वयोरप्यविरोधात्‌। नच कामनाभावेऽकरणतापत्तिः त्रिकालस्तवपाठादाविव कामनासद्भावस्यैव कल्पनात्‌। न तु वेदबोधितकार्यताज्ञानात्‌ प्रवृत्तिरिति संभवति स्वेष्टसाधनत्वमविज्ञाय तादृशकार्यताज्ञानसहस्रेणापि प्रवृत्तेरसंभवात्‌। यद्यपि पण्डापूर्व फलमिति तदपि न कामनाभावेऽकरणतापत्तेस्तौल्यात्‌ कामनाकल्पने त्वार्थवादिकं फलमेव रात्रिसत्रन्यायात्‌ कल्प्यताम्‌। अन्यथा प्रवृत्त्यनुपपत्तेः। तेनानुत्पत्तिं प्रत्यवायस्यान्ये मन्यन्ते। एवं "सन्ध्यामुपासते ये तु सततं शंसितव्रताः विधूतपापास्ते यान्ति ब्रह्मलोकमनामयम्‌" एवं "दद्यादहरहः श्राद्धं पितृभ्यः प्रीतिमावहन्‌" इति प्रीत्यात्मकमेव फलमस्तु। नच पितृप्रीतिः कथं फलं व्यधिकरणत्वादिति वाच्यम्‌। गयाश्राद्धादाविवोद्देश्यत्वसंबन्धेनैव फलजनकत्वस्य क्वचित्कलपनात्‌। अत एवोक्तं शास्त्रदर्शितं फलमनुष्ठानकर्तरीत्युत्सर्ग इति। पितॄणां मुक्तत्वे तु स्वसय स्वर्गादिफलं यावन्नित्यनैमित्तिकानुष्ठानस्य सामान्यतः स्वर्गजनकत्वात्‌। पण्डापूर्वार्थं प्रवृत्तिश्च न संभवति। नहि तत्सुखदुःखाभाववत्स्वतः पुरुषार्थः न वा तत्साधनम्‌। प्रत्यवायानुत्पत्तौ कथं प्रवृत्तिरिति चेदित्थम्‌---यथा हि नित्ये कृते प्रत्यवायाभावस्तिष्ठति तदभावे तदभावः। एवं प्रत्यवायाभावसत्त्वे दुःखप्रागभावसत्त्वं तदभावे तदभाव इति योगक्षेमसाधारणकारणताया दुःखप्रागभावं प्रत्यपि सुवचत्वात्‌। एवमेव प्रायश्चित्तस्यापि दुःखप्रागभावहेतुत्वमिति। ननु न कलञ्जं भक्षयेदित्यत्र विध्यर्थे कथं नञर्थान्वयः इष्टसाधनत्वाभावस्य कृतिसाध्यत्वाभावस्य च बोधयितुमशक्यत्वादिति चेन्न। तत्र बाधादिष्टसाधनत्वं कृतिसाध्यत्वं च न विध्यर्थः किंतु बलबदनिष्टाननुबन्धित्वमात्रं तदभावश्च नञा बोध्यते। अथवा बलवदनिष्टाननुबन्धित्वमात्रं तदभावश्च नञा बोध्यते। अथवा बलवदनिष्टाननुबन्धित्वविशिष्टेष्टसाधनत्वे सति कृतिसाध्यत्वं विध्यर्थः तदभावश्च नञा बोध्यमानो विशिष्टाभावो विशेष्यवति विशेषणाभावे विश्राम्यति। ननु श्येनेनाभिचरन्‌ यजेतेत्यादौ कथं बलवदनिष्टाननुबन्धित्वमर्थः। श्येनस्य मरणानुकूलव्यापारस्य हिंसात्वेन नरकसाधनत्वात्‌। नच वैधत्वान्न निषेध इति वाच्यम्‌। अभिचारे प्रायश्चित्तोपदेशात्‌। न च मरणानुकूलव्यापारमात्रं यदि हिंसा तदा खङ्गकारस्य कूपकर्तुश्च हिंसकत्वापत्तिर्गललग्नान्नभश्रणजन्यमरणे आत्मवधत्वापत्तिश्चेति वाच्यम्‌। मरणोद्देश्यकत्वस्यापि विशेषणत्वात्‌। अन्योद्देश्यकक्षिप्तनाराचहतब्राह्मणस्य तु वाचनिकं प्रायश्चित्तमिति चेन्न। श्येनवारणायादृष्टाद्वारकत्वेन विशेषणात्‌। अतएव काशीमरणार्थं कृतशिवबूजादेरपि न हिंसात्वम्‌। नच साक्षान्मरणजनकस्यैव हि हिंसात्वं श्येनस्तु न तथा किंतु तज्जन्यापूर्वमिति वाच्यम्‌। खङ्गाघातेन ब्राह्मणे व्रणपाकपरम्परया मृते हिंसात्वानापत्तेः। केचित्तु श्यनस्य हिंसाफलं नतु मरणं तेन श्येनजन्यखङ्गाघातादिरूपा हिंसाभिचारपदार्थस्तसय च पापजनकत्वम्‌ अतः श्येनस्य वैधत्वात्‌ पापाजनकत्वेऽपि अग्रिमपापं प्रतिसन्धाय सन्तो न प्रवर्तन्ते इत्याहुः। आचार्यास्तु आप्ताभिप्रायो विध्यर्थः पाकं कुर्या इत्यादावाज्ञादिरूपेच्छावाचित्ववत्‌ लिङ्गमात्रस्येच्छावाचित्वं लाघवात्‌। एवंच स्वर्गकामो यजेतेत्यादौ यागः स्वर्गकामकृतिसाध्यतया आप्तेष्ट इत्यर्थः। ततश्चाप्तेष्टत्वेनेष्टसाधनत्वादिकमनुमाय प्रवर्तते। कलञ्चभक्षणे तदभावान्न प्रवर्तते। यस्तु वेदे पौरुषेयत्वं नाभ्युपैति तं प्रति विधिरेव तावद्गर्भ इव श्रुतिकुमार्याः पुंयोगे मानम्‌। नच कर्त्रस्मरणं बाधकं कपिलकणादादिभिरद्यपर्यन्तं कर्तृस्मरणस्यैव प्रतीयमानत्वात्‌। अन्यथा स्मृतीनामप्यकरतृकत्वापत्तेः। तत्रैव कर्तृस्मरणमस्तीति चेद्वेदेपि छन्दांसि जज्ञिरे

तस्मादित्यादिकर्तृस्मरणमस्त्येव। एवं "प्रतिमन्वन्तरं चैषा श्रुतिरन्या विधीयते" इत्यपि द्रष्टव्यम्‌। "स्वयंभूरेष भगवान्वेदो गीतस्त्वया पुरा। शिवादिऋषिपर्यन्ताः स्मर्तारोऽस्य न कारकाः" इति तु वेदस्य स्तुतिमात्रम्‌। नच पौरुषेयत्वे भ्रमादिसंभवादप्रामाण्यं स्यादिति वाच्यम्‌। नित्यसर्वज्ञत्वेन निर्दोषत्वात्‌। अतएव पुरुषान्तरस्य भ्रमादिसंभवान्न कपिलादेरपि कर्तृत्वं वेदस्य। किंच वर्णानामेवानित्यत्वस्य वक्ष्यमाणत्वात्‌ सुतरां तत्सन्दर्भस्य वेदस्यानित्यत्वमिति संक्षेपः॥ 150॥

 उपादानस्य चाध्यक्षं प्रवृत्तौ जनकं भवेत्‌।

 निवृत्तिस्तु भवेद्द्वेषाद्द्विष्टसाधनताधियः॥ 151॥

उपादानस्येति। उपादानस्य समवायिकारणस्याध्यक्षं प्रत्यक्षं प्रवृत्तौ कारणमिति। निवृत्तिरिति। द्विष्टसाधनताज्ञानस्य

 यत्नो जीवनयोनिस्तु सर्वदातीन्द्रियो भवेत्‌।

 शरीरे प्राणसंचारे कारणं तत्प्रकीर्तितम्‌॥ 152॥

 अतीन्द्रियं गुरुत्वं स्यात्पृथिव्यादिद्वये तु तत्‌।

 अनित्ये तदनित्यं स्यान्नित्ये नित्यमुदाहृतम्‌॥ 153॥

 तदेवासमवायि स्यात्पतनाख्ये तु कर्मणि।

निवृत्तिं प्रति जनकत्वमन्वयव्यतिरेकाभ्यामवधारितमिति भावः॥ 151॥ यत्न इति। जीवनयोनियत्नो यावजजीवनमनुवर्तते स चातीन्द्रियः। ततर प्रमाणमाह---शरीर इति। प्राणसंचारो हि अधिकश्वासादिः प्रयत्नसाध्यः। इत्थंच प्राणसंचारस्य सर्वस्य यत्नसाध्यत्वानुमानात्‌ प्रत्यक्षप्रयत्नबाधाच्चातीन्द्रिययत्नसिद्धिः स एव जीवनयोनिर्यत्नः॥ 152॥ गुरुत्वं निरूपयति---अतीन्द्रियमिति। अनित्येति। अनित्ये द्व्यणुकादौ। तद्गुरुत्वमनित्यम्‌। नित्ये परमाणौ नित्यम्‌। गुरुत्वमित्यनुवर्तते। तद्गुरुत्वम्‌। असमवायि असमवायिकारणम्‌। पतनाख्य इति। आध्यपतने इत्यर्थः। द्रवत्वं निरूपयति----सांसिद्धिकमिति।

 सांसिद्धिकं द्रवत्वं स्यान्नैमित्तिकमथापरम्‌॥ 154

 सांसिद्धिकं तु सलिले द्वितीयं क्षितितेजसोः।

 परमाणौ जले नित्यमन्यत्रानित्यमिष्यते॥ 155॥

 नैमित्तिकं वह्नियोगात्तपनीयघृतादिषु।

 द्रवत्वं स्यन्दने हेतुर्निमित्तं संग्रहे तु तत्‌॥ 156॥

द्रवत्वं द्विविधं सांसिद्धिकं नैमित्तिकं चेति। द्वितीयं नैमित्तिकम्‌। परमाणाविति। जलपरमाणौ द्रवत्वं नित्यमित्यर्थः। अन्यत्र पृथिवीपरमाण्वादौ जलद्व्यणुकादौ च द्रवत्वमनित्यम्‌॥ 153॥ 154॥ 155॥ कुत्रचित्तेजसि कुत्रचित्‌ पृथिव्यां च नैमित्तिकं द्रवत्वं तत्र को वा नैमित्तिकार्थस्तद्दर्शयति---नैमित्तिकमिति। वह्नीति। अग्निसंयोगजन्यं नैमित्तिकं द्रवत्वम्‌। तच्च सुवर्णादिरूपे तेजसि घृतजतुप्रभृतिपृथिव्यां च वर्तत इत्यर्थः। द्रवत्वमिति। हेतुरिति। असभवायिकारणमित्यर्थः। संग्रहे सक्तुकादिसंयोगविशेषे। तद्द्रवत्वम्‌, स्नेहसहितमिति बोद्ध्व्यम्‌। तेन द्रुतसुवर्णादीनां

 स्नेहो जले स नित्योऽणावनित्योवयविन्यसौ।

 तैलान्तरे तत्प्रकर्षाद्दहनस्यानुकूलता॥ 157॥

 संस्कारभेदौ वेगोऽथ स्थितिस्थापकभावने।

 मूर्तमात्रे तु वेगः स्यात्कर्मजो वेगजः क्वचित्‌॥ 158॥

न संग्रहः॥ 156॥ स्नेहं निरूपयति----जल इति जल एवेत्यर्थः। असौ स्नेहः। ननु पृथिव्यामपि तैले स्नेह उपलभ्यते नचासौ जलीयस्तथासति दहनप्रातिकूल्यप्रसङ्गादत आह---तैलान्तरं इति। तत्प्रकर्षात्‌ स्नेहप्रकर्षात्‌। तैले उपलभ्यमानः स्नेहोऽपि जलीय एव तस्य प्रकृष्टत्वादग्नेरानुकूल्यम्‌। अपकृष्टस्नेहं हि जलं वह्निं नाशयतीति भावः॥ 157॥ संस्कारं निरूपयति----संस्कारभेद इति। वेगस्थितिस्थापकभावनाभेदात्‌ संस्कारस्त्रिविध इत्यर्थः। मूर्तमात्र इति। कर्मजवेगजभेदाद्वेगो द्विविध

इत्यर्थः। शरीरादौ हि नोदनजनितेन कर्मणा वेगो जन्यते तेन च पूर्वकर्मनाशस्तत उत्तरकर्म एवमग्रेऽपि। विना च वेगं

कर्मणः कर्मप्रतिबन्धकत्वात्‌ पूर्वकर्मनाश उत्तरकर्मोत्पत्तिश्च न स्यात्‌। यत्र वेगवता कपालेन जनिते घटे वेगो जन्यते स वेगजो वेगः॥ 158॥

 स्थितिस्थापकसंस्कारः क्षितौ केचिच्चतुर्ष्वपि।

 अतीन्द्रियोऽसौ विज्ञेयः क्वचित्स्पन्देऽपिकारणम्‌ 159

 भावनाख्यस्तु संस्कारो जीववृत्तिरतीन्द्रियः।

 उपेक्षानात्मकस्तस्य निश्चयः कारणं भवेत्‌॥ 160॥

स्थितिस्थापकेति। अतीन्द्रिय इति। आकृष्टशाखादीनां परित्यागे पुनर्गमनस्य स्थितिस्थापकसाध्यत्वात्‌। केचिदिति। चतुर्षु क्षित्यादिषु स्थितिश्थापकः। क्वचिदाकृष्टाशाखादौ॥ 159॥ भावनाख्य इति। तस्य संस्कारस्य। उपेक्षात्मकज्ञानात्संस्कारानुत्पत्तेरुपेक्षानात्मक इत्युक्तम्‌। तत्संशयात्तस्यानुत्पत्तेर्निश्चय इत्युक्तम्‌। तेनोपेक्षान्यनिश्चयत्वेन संस्कारं प्रति हेतुतेति भावः। ननु स्मरणं प्रत्युपेक्षान्यनिश्चयत्वेन हेतुत्वं तेनोपेक्षादिस्थले न स्मरणम्‌। इत्थंच संस्कारं प्रति ज्ञानत्वे नैव हेतुतास्त्विति चेन्न। विनिगमनावरहेणापि संस्कारं प्रति उपेक्षान्यनिश्चयत्वेन हेतुतायाः सिद्धत्वात्‌। किंचोपेक्षास्थले

 स्मरणे प्रत्यभिज्ञायामप्यसौ हेतुरुच्यते।

  धर्माधर्मावदृष्टं स्याद्धर्मः स्वर्गादिकारणम्‌॥ 161॥

संस्कारकल्पनायाः गुरुत्वात्‌ संस्कारं प्रति उपेक्षान्यनिश्ययत्वेन हेतुतायाः सिद्धत्वात्‌॥ 160॥ असौ संस्कारः। तत्र प्रमाणं दर्शयति----स्मरण इति। यतः स्मरणं प्रत्यभिज्ञानं च जनयत्यतः संस्कारः कल्प्यते। विना व्यापारं पूर्वानुभवस्य स्मरणादिजननाऽसामर्थ्यात्‌, स्वस्वव्यापारान्यतराभावे कारणत्वासंभवात्‌। नच प्रत्यभिज्ञां प्रति तत्तत्संस्कारस्य हेतुत्वे प्रत्यभिज्ञायाः संस्कारजन्यत्वेन स्मृतित्वापत्तिरिति वाच्यम्‌।

 गङ्गास्नानादियागादिव्यापारः स तु कीर्तितः।

 कर्मनाशाजलस्पर्शादिना नाश्यस्त्वसौ मतः॥ 162॥

अप्रयोजकत्वात्‌। परेत्वनुद्बुद्धसंस्कारात्प्रत्यभिज्ञानुदयादुद्बुद्धसंस्कारस्य हेतुत्वापेक्षया तत्तत्स्मरणस्यैव प्रत्यभिज्ञां प्रति हेतुत्वं कल्प्यत इत्याहुः। अदृष्टं निरूपयति----धर्मेति। स्वर्गादीति। स्वर्गादिसकलसुखानां स्वर्गसाधनीभूतशरीरादीनां च साधनं धर्म इत्यर्थः॥ 161॥ तत्र प्रमाणं दर्शयितुमाह----यागादीति। यागादिव्यापारतया धर्मः कल्प्यते। अन्यथा यागादीनां चिरविनष्टतया निर्व्यापारतया च कालान्तरभाविस्वर्गजनकत्वं न स्यात्‌। तदुक्तमाचार्यैः----'चिरध्वस्तं फलायालं न कर्मातिशयं विना' इति। ननु यागध्वंस एव व्यापारः स्यात्‌। नच प्रतियोगितद्ध्वंसयोरेकत्राजनकत्वम्‌, सर्वत्र तथात्वे मानाभावात्‌। नच त्वन्मते फलानन्त्यं मन्मते चरमफलस्यापूर्वनाशकत्वान्न तथात्वमिति वाच्यम्‌। कालविशेषस्य सहकारित्वादित्यत आह---गङ्गास्नानेति। गङ्गास्नानस्य हि स्वर्गजनकत्वेनन्तानां जलसंयोगध्वंसानां व्यापारत्वमपेक्ष्यैकमपूर्वमेव कल्प्यते लाघवादिति भावः। ननु ध्वंसोऽपि न व्यापारोऽस्तु। नच निर्व्यापारस्य चिरध्वस्तस्य कथं कारणत्वमिति वाच्यम्‌। अनन्यथासिद्धिनियतपूर्ववर्तित्वस्य तत्रापि सत्त्वात्‌। अव्यवहितपूर्ववर्तित्वं हि चक्षुःसंयोगादेः कारणत्वे, नतु सर्वत्र, कार्यकालवृत्तित्वमिव समवायिकारणस्य कारणत्वे इत्यत आह---

 अधर्मो नरकादीनां हेतुर्निन्दितकर्मजः।

 प्रायश्चित्ताद्विनाश्योऽसौ जीववृत्ती त्विमौ गुणौ 163

कर्मनाशेति। यदि ह्यपूर्वं न स्यात्‌। तदा कर्मनाशाजलस्पर्शादिना नाश्यत्वं धर्मस्य न स्यात्‌। नहि तेन यागादेर्नाशः प्रतिबन्धो वा कर्तुं शक्यते, तस्य पूर्वमेव वृत्तत्वादिति भावः। एतेन देवताप्रीतेरेव फलत्वमित्यपास्तम्‌। गङ्गास्नानादौ सर्वत्र देवताप्रीतेरसंभवाच्च देवतायाश्चेतनत्वेऽपि तत्प्रीतेरनुद्देश्यत्वात्‌ प्रीतेः सुखरूपत्वेन विष्णुप्रीत्यादौ तदसंभवात्‌ जन्यसुखस्य तत्राभावात्‌ तेन

विष्णुप्रीतिजन्यत्वेन पराभिमतस्वर्गादिरेव विष्णुप्रीतिशब्देन लक्ष्यते॥ 162॥ अधर्म इति। नरकादिसकलदुःखानां

 इमौ तु वासनाजन्यौ ज्ञानादपि विनश्यतः।

 शब्दो ध्वनिश्च वर्णश्च मृदङ्गादिभवो ध्वनिः 164

 कण्ठसंयोगादिजन्या वर्णास्ते कादयो मताः।

 सर्वः शब्दो नभोवृत्तिः श्रोत्रोत्पन्नस्तु गृह्यते 165

 वीचीतरङ्गन्यायेन तदुत्पत्तिस्तु कीर्तिता।

 कदम्बगोलकन्यायादुत्पत्तिः कस्यचिन्मते॥ 166॥

नारकीयशरीरादीनां च साधनमधर्म इत्यर्थः। तत्र प्रमाणमाह----प्रायश्चित्तेति। यदि ह्यधर्मो न स्यात्तदा प्रायश्चित्तादिना नाश्यत्वं न स्यात्‌। नहि तेन ब्रह्महननादीनां नाशः प्रतिबनधो वा विधातुं शक्यते तस्य पूर्वमेव विनष्टत्वादिति भावः। जीवेति। ईश्वरस्य धर्माधर्माभावादिति भावः॥ 163॥ इमौ धर्माधर्मौ। वासनेति। अतो ज्ञानिना कृते अपि सुकृतदुष्कृतकर्मणी न फलायालमिति भावः। ज्ञानादपीति। अपिना भोगपरिग्रहः। ननु तत्त्वज्ञानस्य कथं धर्माधर्मनाशकत्वं "नाभुक्तं क्षीयते कर्म कल्पकोटिशतैरपी"ति वचनविरोधात्‌। इत्थंच तत्त्वज्ञानिनां झटिति कायव्यूहेन सकलकर्मणां भोगेन क्षय इति चेन्न। तत्र भोगस्य वेदबोधितनाशकोपलक्षकत्वात्‌। कथमन्यथा प्रायश्चित्तादिना कर्मणां नाशः। तदुक्तं---- "ज्ञानाग्निः सर्वकर्माणि भस्मसात्‌ कुरुतेऽर्जुन।" "क्षीयन्ते चास्य कर्माणि तस्मिन्‌

 उत्पन्नः को विनष्टः क इति बुद्धेरनित्यता।

 सोऽयं क इति बुद्धिस्तु साजात्यमवलम्बते॥ 167॥

दृष्टे परावरे" इति। ननु तत्त्वज्ञानिनस्तर्हि शरीरावस्थानं सुखदुःखादिकं न स्यात्‌। ज्ञानेन सर्वेषां कर्मणां नाशादिति चेन्न। प्रारब्धेतरकर्मणामेव नाशात्‌। तत्तच्छरीरभोगजनकं हि यत्कर्म तत्प्रारब्धं तदभिप्रायमेव नाभुक्तमिति वचनमिति। शब्दं निरूपयति---शब्द इति। नभोवृत्तिः आकाशसमवेतः। दूरस्थशब्दस्याग्रहणादाह---श्रोत्रेति॥ 164॥ 165॥ ननु मृदङ्गाद्यवच्छेदेनोत्पन्ने शब्दे श्रोत्रे कथमुत्पत्तिरत आह---वीचीति। आद्यशब्देन बहिर्दशदिगवच्छिन्नोऽन्यः शब्दस्तेनैव शब्देन जन्यते। तेन चापरस्तद्व्यापकः। एवं क्रमेण श्रोत्रोत्पन्नो गृह्यत इति। कदम्बेति। आद्यशब्दाद्‌ दशदिक्षु दशशब्दा उत्पद्यन्ते तैश्चान्ये दशशब्दा उत्पद्यन्त इति भावः। अस्मिन्‌ मते कल्पनागौरवादुक्तं----कस्यचिन्मत इति॥ 166॥ ननु शब्दस्य नित्यत्वादुत्पत्तिकथनमसङ्गतमत आह---उत्पन्नेति। शब्दानामुत्पादविनाशप्रत्ययशालित्वादनित्यत्वमित्यर्थः। ननु स एवायं ककार इत्यादिप्रत्यभिज्ञानाच्छब्दानां नित्यत्वम्‌। इत्थंचोत्पादविनाशबुद्धिर्भ्रमरूपैवेत्यत आह---सोऽयमिति। साजात्यमिति। तत्र प्रत्यभिज्ञानस्य तत्सजातीयत्वं विषयो न तु तद्व्यक्त्यभेदो विषयः। उक्तप्रतीविरोधात्‌। इत्थंच द्वयोरपि प्रतीत्योरभ्रमत्वमिति॥ 167॥ ननु सजातीये सोऽयमिति

 तदेवौषधमित्यादौ सजातीयेऽपि दर्शनात्‌।

 तस्मादनित्या एवेति वर्णाः सर्वे मतं हि नः॥ 168॥

इति श्रीविश्वनाथपञ्चाननकृता कारिकावली समाप्ता॥ प्रत्यभिज्ञा कुत्र दृष्टेत्यत आह---तदेवेति। यदौषधं मया कृतं तदौषधमन्येनापि कृतमित्यादिदर्शनादिति भावः॥ 168॥

 इति श्रीमहामहोपाध्यायविद्यानिवासभट्टाचार्यविरचितायां सिद्धान्तमुक्तावल्यां गुणनिरूपणम्‌॥

 समाप्तश्चायं ग्रन्थः॥

\]
