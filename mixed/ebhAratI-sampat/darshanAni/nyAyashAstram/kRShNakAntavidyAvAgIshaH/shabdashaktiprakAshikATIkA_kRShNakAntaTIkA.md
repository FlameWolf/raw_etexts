+++
TITLE = "शब्दशक्तिप्रकाशिकाटीका कृष्णकान्तटीका"
AUTHOR = "कृष्णकान्तविद्यावागीशः"
DOMAIN = "दर्शनानि"
SUB-DOMAIN = "न्यायशास्त्रम्"
LANGUAGE = "संस्कृतम्"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-4037"
url = "https://www.ebharatisampat.in/read_chapter.php?bookid=NDE2NzU2MDM4NjM1Nzgz"
title = "शब्दशक्तिप्रकाशिकाटीका कृष्णकान्तटीका"

+++
[[शब्दशक्तिप्रकाशिकाटीका कृष्णकान्तटीका	Source: [EB](https://www.ebharatisampat.in/read_chapter.php?bookid=NDE2NzU2MDM4NjM1Nzgz)]]

\[

<div class="page-content">

<div class="row">

<div class="col-lg-12">

<div id="page-content" class="content app scrollbar" finder-content="" finder-scroll-offset="175" finder-wrapper="">





                        ** ॐ  
 श्रीकृष्णकान्तविद्यावागीशकृता कृष्णकान्तीटीका** ।



 **नामप्रकरणम्**


 योगेश ! क्व गतं चिरं हिगिरेः शृङ्गे कुटीरे प्रिये !  
 योगार्थं किमुतास्ति कोञ्चरमणी तत्रेति सम्भाषणम् ।  
 श्रुत्वा हाससमन्वितं गिरिसुता-गौरीशयोर्मेनका  
 तत्रास्तीति वदन् सलज्जाहृदयो माम्पातु लम्बोदरः ॥ 1 ॥    
 न्यायालङ्कारयुक्तं त्रिभुवनजकं श्रीपतीशेन जुष्टं,  
 तुष्टं धीरेषु रुष्टं त्रिभुवनजनकं श्यामलं सामगीतम् ।  
 ख्यातं तातं नितान्तं सदयमसदृशं मादृशां साधुसंज्ञं,  
 श्रीयुक्तं चात्र कालीचरणमरचयं ग्रन्थमादौ प्रणम्य ॥ 2 ॥  
 ब्रह्म-श्रीकृष्णकान्तात्मकसुतयजन-प्रोल्लसत्पादपद्मा,  
 सानन्दानन्दमन्दस्मितमिलितवचोभाषणा ध्वस्तपापा ।  
 किञ्चित्‌क्रोधोत्थातापाहतरिपुकलितानिष्टतेष्टादिदोषा,  
 शिष्टा खर्वा विशिष्टा प्रभवतु जननी तारिणो मे नमस्या ॥ 3 ॥  
 न्यायार्थ - स्थितिसृष्टिसंहृतिविधेर्हेतुं स्वकृत्या युतान्,  
 धीरानुच्चपदं नयन्तमयुतान् दुर्बुद्धिकान् सूचताम् ।  
 वेदाख्यानसमुद्धृताखिलधरादित्यं महान्तं मुदा,  
 श्रीलश्रीजगदीशमत्र कमलाधीनं नमस्याम्यहम् ॥ 4 ॥  
 न्यायसंसारपाथोधिमग्नोपासकतारकम् ।  
 रामनारायणं वन्दे तर्कपञ्चाननं गुरुम् ॥ 5 ॥  
 धीरश्रीकृष्णकान्तेन विद्यावागीशसंज्ञिना ।  
 व्याख्यायते सतां तुष्ट्यै शब्दशक्तिप्रकाशिका ॥ 6 ॥  
 प्रणम्य भूयो विनयेन मान्यान् धीरान् समस्तानिति वेदयामि ।  
 अशेषमात्सर्यमिदं विहाय प्रदर्शनीयं सुविभाव्य दूष्यम् ॥ 7 ॥  
 मंगलाचरणपूर्विका निजकृतकारिकावलीर्व्याख्यातुं प्रेक्षावत् - प्रवृत्तये शिष्यशिक्षायै च प्रयोजनाभिधेयसम्बन्धप्रतिपादकं पद्यमादौ निबध्नाति तर्कमित्यादि । तर्को वितर्क आपत्तिरिति यावत्, तन्त्रं सिद्धान्तः, तथा च पूर्वपक्षं सिद्धान्तञ्च जानता इत्यर्थः । अथवा तर्कं तर्कशास्त्रं व्याकरणादिकातन्त्रं वा जानता इत्यर्थः । केचित्तु तर्कमित्यस्य तर्कसम्बन्धीत्यर्थः वृद्धेरनित्यत्वात्, तथाच तर्कशास्त्रसम्बन्धिनं सिद्धान्तं जानता इत्यर्थ इत्याहुः । तन्मन्दम्, तथा सति समुच्चायकचकारासंगतेः वृद्ध्यमावस्य महाजनप्रयोगानुसारित्वाच्च । इदमपि स्वकर्तव्यग्रन्थप्रामाण्यसूचकतया परम्परया ग्रन्थाध्ययने शिष्यप्रवृत्त्युपयोगि, अन्यथा ग्रन्थकर्तुर्वैदुष्यसन्देहे तद्ग्रन्थेऽपि अप्रामाण्यसंशयात्तदध्ययने शिष्याणां प्रवृत्तिरेव नोत्पद्यत इति भावः । ग्रन्थविशेषणमाह विदुषामिति । विदुषां मुमुक्षूणां तोषकारिका तत्त्वज्ञानप्रयोजिका । एतेन प्रयोजनमभिहितम् । यथाश्रुतन्तु न संगच्छते, तथा सति प्रयोजनानभिधाने ग्रन्थकर्तुर्न्यूनतापत्तेः । सन्तोषविशेषस्य प्रयोजनत्वसम्भवेऽपि प्रेक्षावत्प्रवृत्त्यनुद्देश्यत्वात्, "न तत् शास्त्रं, यस्य पाठे प्रेक्षावान् न प्रवर्तत" इति निन्दाश्रुतेः शिष्यप्रवृत्त्यनुपपत्तेश्च, सम्वादिप्रवृत्तौ इष्टसाधनत्वनिश्चयस्यैव हेतुत्वात् । शब्दशक्तिप्रकाशिकेति । शब्दस्य या शक्तिर्बोधसामर्थ्यं, तत्प्रकाशिकेत्यर्थः । तेनैतद्ग्रन्थस्य लक्षणादिप्रकाशकत्वेऽपि न क्षतिः । एतेन शब्दशक्तेरभिधेयत्वं शब्दशक्तिग्रन्थयोः प्रतिपाद्यप्रतिपादकभावरूपसम्बन्धवत्त्वञ्चाभिहितम् ॥1 ॥  
\</ ना.प्र.1\>  
\<ना.प्र.2\>  
 ग्रन्थारम्भ इति । वाक्यसमूहस्य आनुपूर्वीविशेषावच्छिन्नस्य वा ग्रन्थस्याद्यकृति दशायामित्यर्थः । विघ्वविघातायेति । ग्रन्थसमाप्तिप्रतिबन्धकदुरदृष्टनाशायेत्यर्थः । एतेन विघ्नध्वंस एव मङ्गलस्य फलं, न समाप्तिरिति व्यञ्जितम् । नच समाप्तिरेव तत्फलमिति किं नोपयते ? मङ्गलं विनापि नास्तिकादिग्रन्थसमाप्तिदर्शनात्, कृतमङ्गलाचरणस्यापि ग्रन्थस्य क्वचित् समाप्त्यदर्शनात् व्यभिचारात् समाप्तिं प्रति तस्य हेतुत्वासम्भव इति चेन्न, यत्र हि कृतेऽपि मङ्गले न समाप्तिस्तत्रागत्या विघ्नप्राचुर्यं कल्प्यते, यत्र च मङ्गलं विनापि समाप्तिस्तत्र जन्मान्तरीयमेव मङ्गलं कल्प्यत इति वाच्यम् । विघ्नध्वंसद्वारा मङ्गलस्य समाप्तिं प्रति हेतुत्वकल्पनामपेक्ष्य विजातीयविघ्नध्वंसं प्रत्ये तस्य हेतुत्वकल्पनाया लाघवादावश्यकत्वात् न्याय्यत्वाच्च । यत्र दुरदृष्टमेव नास्ति तत्र मङ्गलस्यादृष्टजनकस्यैव स्वीकारात् । भवन्मतेऽपि विघ्नध्वंसद्वारा तत्र तस्य हेतुत्वासम्भवाच्च । आशुविनाशिनो मङ्गलस्य समाप्तिं प्रति साक्षाद्धेतुत्वासम्भवेन विनिगमनाविरहस्यासम्भवाच्च । कृतमङ्गलस्य ग्रन्थस्य क्वचिदसमाप्तिश्च बुद्धिप्रतिभादिरूपकारणान्तरविरहादेव । नास्तिकादीनाञ्च समाप्तिप्रतिबन्धकीभूतदुरदृष्टमेव न कल्प्यत इति सर्वं सुस्थमधिकमन्यत्रानुसन्धेयम् । समुचितशब्दोपस्थितिं विना शब्दविवेचनैव न सम्भवतीति भावः ॥  
 देवीपक्षे तु देवतान्तरापेक्षयाऽभ्यर्हितत्वादुत्कर्षवत्त्वाच्च समुचितत्वं बोध्यमित्यग्रे व्यक्तीभविष्यति । पुरुषान्तरीयमङ्गलस्य ग्रन्थकर्तुर्विघ्नध्वंसाहेतुत्वादिति । केचित्तु ग्रन्थकृदित्यनेनाभ्रान्तत्वं सूचितमित्याहुः । तन्न । तर्कं तन्त्रञ्च विदुषा इत्यनेनैव तल्लाभात् । स्मरतिस्मेति । सस्मारेत्यर्थः । स्मेनातीत इत्यनेनातीतकाले लटो विधानात् ॥  
 स्मरणप्रकारमाह ------ अनुभवेत्यादिना । सरस्वती वाक्यरूपा, वाक्ये देवीत्वकथनादेव देवतान्तरापेक्षया उत्कर्षा वाक्यस्य प्रतीयते, तदेव स्फुटीकरोति --- इतरा तावदिति । सम्यगिति संशब्दस्य विवरणं, सम्यगाराधितापीत्यर्थः । न साकांक्ष नार्द्रहृदया, नासन्ना न निकटवर्त्तिनी । स्वस्येति । स्वपदमात्मीयात्मोभयपरमिति भावः । अभिलषितार्थ इति । इच्छाविषयीभूतमोक्षरूप इत्यर्थः । तथाचार्थपदमप्युभयतात्पर्यकमिति भावः । योग्या समर्था, उपासकाभिलषितार्थ इत्यनुषड्यते । न समस्तोपासकेऽनुभवस्य जनिकेति । स्वीयसमस्तोपासकवृत्तिस्वविषयकदर्शनजनिकेत्यर्थः । सद्यः -- पदस्य व्यतिरेकार्थमाह --- जनिकापि वेति । अनुभवस्येत्यनुषज्यते । न सद्यस्तत्क्षणात् । एकविशेषनिषेधस्य विशेषान्तरविधायकत्वं व्युत्पत्तिसिद्धमतस्तदाह किन्त्विति । मनुज इत्यस्य उपासके इत्यादिः । उपासिता गृहीता इत्यर्थः । आकांक्षादिवैशिष्ट्यञ्च स्वनिष्ठप्रकारतानिरूपितविशेष्यतासम्बन्धेन, शाब्दबोधे स्वरूपसदाकांक्षाया अनुपयोगित्वात् । यद्यप्यव्यवधानेनोपस्थितिरूपासत्तेः स्वरूपसत्या एव हेतुत्वात् तज्ज्ञानं तत्र नोपयोगि, तथापि विषयतासम्बन्धेन तद्वैशिष्ट्यं बोध्यम् । अथवा आसन्ना वृत्तिमती, वृत्तिज्ञानस्यावश्यकत्वात् । आकांक्षासत्तियोग्यत्वैर्गृहीतेति -- समुदितार्थ इत्यपि कश्चित् । ननु ग्रन्थकृता सरस्वती स्मर्यतां, तथापि तत्स्मरणात्मकस्योपासनस्य ग्रन्थादौ उपनिबन्धो व्यर्थ इत्यत आहात इति । उपास्या शिष्टैरिति शेषः । अनुभवः स्मृत्यन्यज्ञानम्, ज्ञानसामान्यपरत्वे " न चासौ स्मृतिरित्यु"दीच्यवितर्कासङ्गतेः स्मृतिरूपत्वेऽपि पूर्वकारिकार्थाबाधात् ॥ 2 ॥  
\</ ना.प्र.2\>  
\<ना.प्र.3\>  
 पूर्वकारिकोपोद्धातसङ्गत्या कारिकान्तरमवतारयति --- शब्दो यदोति । स्वार्थेत्यस्य वृत्त्या स्वोपस्थाप्यस्वार्थस्यानुभवे स्मृत्यन्यज्ञाने हेतुरित्यर्थः । साकांक्षादिशब्दश्रवणोत्तरं तदर्थासंसर्गाग्रहसहितं तदर्थोपस्थितिमात्रं न तु विशिष्टानुभवः । न च तदुत्तरमस्तित्वेन गां श्रृणोमीत्यनुव्यवसायामुपपत्तिरिति वाच्यम् । तत्र तस्यैव विवादास्पदत्वादित्याशयेन यदीत्युक्तम् । प्रात्यक्षिक एवौपनायिक इति । तन्नेत्यादिः । एवमग्रेऽपि । लौकिकप्रत्यक्षे शब्दस्यानुपयोगित्वात्, अतीन्द्रियस्थले तदसम्भवाच्च । औपनायिक इति । उपनयात्मकसन्निकर्षजन्य इत्यर्थः । शाब्दबोधात् पूर्वं पदज्ञानजन्यपदार्थोपस्तितेरावश्यकतया तस्या एवोपनयसन्निकर्षत्वेन तत्रोपनीतभानस्वीकारे बाधकाभावादिति भावः । नन्वेतावता शाब्दप्रमितिखण्डनेऽपि न पूर्वकारिकार्थायोग्यत्वं, पदार्थोपस्थितिद्वारा शब्दस्योपनीतप्रत्यक्षं प्रति हेतुत्वसत्त्वेऽपि उक्तकारिकार्थसङ्गतेरित्यत उक्तकारिकार्थायोग्यत्वं व्यञ्जयति तत्र नेति । तत्र उपनीतप्रत्यक्षे, नाकांक्षायोग्यतासत्तीनामुपयोगः, तथाचाकांक्षादिमच्छब्दस्य स्वार्थानुभवं प्रति हेतुत्वाभिधानमसङ्गतमिति भावः । ननु तस्य प्रत्यक्षत्वे गौरस्तितावानितिवत् अस्तित्वं गवीयमित्यपि प्रत्यक्षं स्यात्, उपनीतयोर्विशेषणविशेष्यभावस्य कामचारादित्यत आह --- तद्भिन्नेऽपि चेदिति । ननु तत्रत्यबोधस्यानुमितित्वेऽपि न पूर्वकारिकार्थासङ्गतिः, तत्राकांक्षादिमत्पदज्ञानस्य हेतुज्ञानविधयैव हेतुत्वसम्भवादतः पूर्वकारिकार्थयोग्यत्वं व्यञ्जयति --- न च तत्रेति । तत्रानुमितौ । सद्य इत्यस्य विवरणमाह --- साकांक्षत्वादीति । मात्रार्थासत्त्वे हेतुमाह व्याप्तिबुद्ध्यादेरधिकस्येति । अनुमितौ व्याप्तिज्ञानोदेर्हेतुत्वादिति भावः । अन्वयबोधनामकमिति । उपमितेरप्रामाणिकत्वात्, तथात्वेऽपि तत्र शब्दस्य हेतुत्वसम्भवादन्वयबोधासत्त्वे पूर्वोक्तकारिकार्थस्य बाधितत्वादिति भावः ।  
 साकांक्षशब्दैरिति । आकांक्षादिमत्पदप्रयोज्यतत्तदर्थसंसर्गावगाही यो बोधः स नियन्त्रितार्थकत्वात् तादृशपदोपस्थाप्यस्यैवार्थस्यावगाहित्वात् न प्रत्यक्षो नानुमितिरित्यर्थः । न प्रत्यक्षमिति पाठः प्रामादिकः प्रत्यक्षशब्दस्य वाच्यलिङ्गत्वात् । प्रत्यक्षं ज्ञानमित्यपि कश्चित् । यत्तु प्रत्यओक्षशब्दस्य ज्ञानविशेषबोधने वाच्यलिङ्गत्वं ज्ञानमात्रबोधने नपुंसकत्वमिति मतम् । तन्न,  
  प्रत्यक्षा मितिरेवात्र, नानुमा न च शब्दजा ।  
  योग्यसम्बन्धवत्त्वाच्च, बलवत्त्वाच्च सर्वतः ॥  
 इति लीलावतीप्रयोगदर्शनात् ।  
 साकांक्षपदजन्यपदार्थोपस्थित्युत्तरं विशिष्टबोधं व्यवस्थापयन् प्रत्यक्षत्वादिविरुद्धं शाब्दत्वं व्यवस्तापयितुं भूमिकामारचयन्नाह --- अस्ति तावदिति । अर्थवादस्याप्रामाण्यवादिगुरुमते गौरस्तीत्यादितो नान्वयबोधोऽतो गामित्यादिना आनयेत्युपग्रहः । विलक्षणः पदानुपस्थाप्यार्थानवगाहीत्यर्थः । ननु तदानीं तादृशबोधस्य प्रामाणिकत्वेऽपि यादृशबोधे शब्दस्य हेतुत्वं भवतोक्तं, तादृशबोधो न प्रामाणिक इत्यत आह ---- यत्रेति । तथाच तादृशबोध एव शब्दस्य हेतुत्वं मयोक्तमिति भावः । न त्विति । असंसर्गाग्रहसहितमित्यर्थः । विशिष्टमतेरानुभविकत्वात् --- अस्तित्वेन गां जानामीत्यनुव्यवसायसाक्षिकत्वादित्यर्थः । अन्यथा ---- विशिष्टज्ञानानुभवस्यास्वीकारे । अनुमितेरपीति । तथाच पर्वतो वह्निमानित्यनुमितिस्थलेऽपि वह्निं जानामि पर्वतं जानामीत्येवानुभवो न तु वह्निमत्तया पर्वतं जानामीत्याद्यनुभव इत्यस्यापि सुवचत्वादिति भावः ।  
 ननु विशिष्टमतेरानुभविकत्वेऽपि तत्र शब्दत्वजातौ किं मानं ? स्मृतित्वमेव तत्रोपगम्यते, न च श्रृणोमीत्यनुव्यवसायस्तत्र मानं, तस्य विवादग्रस्तत्वात्, अतः पारिशेष्यात् तत्र शाब्दत्वं साधयितुं स्मृतित्वादिसिद्धौ बाधकमभिधातुमाकांक्षते ---- नचेति । समानेति । तद्धर्मिकतद्वत्तास्मरणं प्रति तद्धर्मिकतद्वत्तासंस्कारस्य हेतुत्वात्, तस्य च तादृशबोधात् पूर्वं नियमतोऽसत्त्वादिति भावः ।  
 नन्वौपनायिकप्रत्यक्षत्वमेव तत्रोपगम्यते, तथा सत्यपि न पूर्वोक्तकारिकार्थबाध इत्यत आह नापीति । साक्षात्कार इति । औपनायिक इत्यादिः । प्रकारान्तरेणानुमुत्यादिना । अनुभवविरोधादिति । पदोपस्थाप्यार्थावगाहिताया एवानुभवसिद्धत्वादिति भावः । अनुभवविरोधे विप्रतिपन्न प्रत्याह ----तदुत्तरमिति । इदञ्च वस्तुगतमनुरुध्योक्तम्, अन्यथा तत्पूर्वमनुव्यवसायसामग्रीविरहादेव सुतरां तदुत्तरमित्यस्य लाभात्तत्कथनवैयर्थ्यापत्तेः । लौकिकप्रत्यक्षविषययोः कार्यकारणभावसंकोचेन तदनुव्यवसायं वारयन्नाह ---- तत्तदर्थविषयकत्वेनेति । गौरवादिति । ननु फलमुखगौरवं न दोषायेत्यत आह ----- इतरबाधलब्यस्येति । जलाहरणं न सछिद्रघटकरणकं इतीतरबाधलब्धस्येत्यर्थः, तथाच व्यभिचारात् नोक्तकार्यकारणभावो वक्तुं शक्यत इति भावः ।  
 ननूक्तस्थले छिद्रेतरत्वज्ञानं विवादग्रस्तं, प्राचीनैः पदोपस्थाप्यस्यैव शाब्दधीविषयत्वोपगमात्, परन्तु इतरबाधवशात् घटत्वेन वस्तुगत्या छिद्रेतरघट एव भासते, अतोदूषणान्तरमाह ---- गवादाविति । तावतापीति । तद्विषयकत्वेन शाब्दानुव्यवसायं प्रति तदर्थकपदजन्यतद्गोचरशाब्दत्वेन हेतुत्वोपगमेऽपीत्यर्थः । उपनीतयोः प्रत्यक्षे विशेषणतया भानस्य बाधादिप्रतिबन्धकाभावमात्रनियम्यत्वादिति भावः । अतएव ---- नियन्त्रितविषयत्वादेव । असौ ----- उक्तलक्षणो बोधः । पूर्वेति । तादृशबोधात् पूर्वं स्वव्याप्यवत्पक्षकत्वेन निश्चयविषयस्य वस्तुसामान्यस्येत्यर्थः । बाधकसत्त्वे तत एव प्रतिबन्धकात्तादृशस्य वस्त्वन्तरस्य तत्र भानं न सम्भवतीत्यत आह ---- असतीति । बाधके प्रतिबन्धके परामर्शातिरिक्तकारणाभावे चेत्यर्थः । अतः पक्षताद्यसत्त्वदशायां तदापत्त्यसम्भवेऽपि न क्षतिः । शाब्दधीति । यद्यपि वैशेषिकैस्तत्र शाब्दत्वानभ्युपगमात् तन्मतदूषणस्य तन्मतानुसारेणैव दातुमुचितत्वाच्छब्देत्यसङ्गतम्, तथापि वस्तुगतिमनुरुद्ध्यैव तत्कीर्त्तनात् । न चानुमितित्वव्याप्यमेव शाब्दत्वमिति शाब्देति यथाश्रुतमेव सङ्गच्छत इति वाच्यम् । तथा सति न चेत्यादिना पदार्थोपस्थितिकारणतासंकोचेन तद्वारणप्रयासस्यात्यन्तासङ्गतेः । न चेति । नैष दोष इति परेणान्वयः । तावतापि तादृशहेतुतास्वीकारेणापीत्यर्थः ।  
 शाब्दत्वस्य प्रत्यक्षत्वादिव्याप्यत्वे पदोपस्थाप्यार्थावगाहिप्रत्यक्षादाविष्टापत्तिसम्भवादपदार्थानामिति आपादकमाह स्वस्वसामग्रीति । प्रत्यक्षानुमितिसामग्रीत्यर्तः । उक्तमतयोः प्रत्येकमते प्रत्येकापत्तिरित्यावेदनायान्यतरेत्युक्तम् । ननु शाब्दबोधसामग्र्याः प्रत्यक्षानुमितित्वावच्छिन्नप्रतिबन्धकत्वस्याभ्युपेयत्वान्न शाब्ददशायां प्रत्यक्षापत्तिरित्यत आह ---- शाब्दधिय इति । न च तादृशबोधे शाब्दत्वमेव न मन्यत इति वाच्यम् । तदुत्तरं श्रृणोमीत्यनुव्यवसायस्य सर्वसिद्धत्वात्, अन्यथाऽनुमित्यादेरव्यपलापापत्तेः, तथाच तत्र शाब्दत्वजातिस्वीकारे तस्याश्च प्रत्यक्षत्वादिजातिविरुद्धत्वे जितं नैयायिकैरतः प्रत्यक्षत्वव्याप्यमेव शाब्दत्वमिति वक्तव्यमिति तादृशप्रतिबन्धकत्वकल्पनं न सम्भवतीति गूढाभिप्रायः ।  
 ननु शब्दाप्रयोज्यविषयताशालिप्रत्यक्षं प्रति शाब्दसामग्र्याः प्रतिबन्धकत्वं वाच्यमतो नोक्तदोष इत्याशङ्कते शाब्दान्येति । लाघवादिति । प्रतिबध्यतावच्चेदकस्य गुरुशरीरत्वात्, पदार्थस्मृतेः स्वतन्त्रहेतुत्वकल्पनाच्चेति भावः । ननु प्रामाणिकं गौरवं न दोषायेत्यत आह मानाभावादिति । न च तत्प्रकारकप्रत्यक्षहेतुरुपनय एव मानं, तस्य विशिष्टानुभवं प्रत्येव हेतुत्वात् ॥ 3 ॥  
\</ ना.प्र.3\>  
\<ना.प्र.4\>  
 कारिकान्तरस्यावतरणिकामाह ---- अथेति । अनायत्येति । तथा चान्यथानुपपत्तेरेव प्रमाणत्वात् प्रमाणिकतया गौरवस्याप्यदोषत्वमिति भावः ।  
 अर्थगता इति । अनुभाविकेति परेणान्वयः । एते योग्यताकाङ्क्षे ।  
 गौरस्तितावान् अस्तित्वयोग्यत्ववत्त्वादित्यनुमाने यद्येकपदार्थेऽपरपदार्थवत्त्वरूपयोग्यत्वं हेतुः क्रियते तदा साध्याविशेषः, तथासति नियमतः सिद्धिसत्त्वेन विनाऽनुमित्सामनुमित्यसम्भव इत्यन्यविधां योग्यतां निरूप्यासिद्धिं सम्पादयति बाधविरहित्वरूपमिति । तथाचास्तित्वाभावाभाव एव तत्र हेतुरिति भावः । बाधनिश्चयाभावेनेति । बाधनिश्चयदशायां शाब्दबोधवारणाय योग्यतानिश्चयस्य हेतुत्वं स्वीक्रियते, निरुक्तयोग्यतानिश्चयस्य बाधज्ञानप्रतिबन्धकत्वात् बाधनिश्चय एव शाब्दसामग्रीकाले न सम्भवतीति तादृशयोग्यतानिश्चयहेतुत्ववादिनामाशयः । स च न सङ्गच्छते, विशिष्टबुद्धिसामान्यं प्रत्येव बाधनिश्चयस्य प्रतिबन्धकत्वात्तदभावरूपकारणविरहादेव तदानीं शाब्दवारणसम्भवात्, योग्यतानिश्चयस्य हेतुताकल्पने प्रयोजनाभावादिति भावः ।  
 ननु इच्छाया उत्तेजकत्वानुरोधेन विशिष्टबुद्धिसामान्यं प्रति बाधनिश्चयः प्रतिबन्धकः परोक्षज्ञानस्यानाहार्यत्वनियमेन तन्नेच्छाया अनुत्तेजकत्वात्, तथाच नानाप्रतिबध्यप्रतिबन्धकभावकल्पनस्याऽऽवश्यकत्वे शाब्दे प्रति तस्य प्रतिबन्धकत्वमेव न कल्प्यत इति बाधनिश्चयाभावेन न तदन्यथासिद्धिरित्यत आह ---- योग्यतामात्रेति । केचित्तु योग्यतानिश्चयस्य शाब्दाहेतुत्वेऽपि ज्ञायमानलिङ्गस्य करणत्वस्वीकारे योग्यताहेतुकानुमितिसम्भव इत्यतो दोषान्तरमाह ---- योग्यतामात्रेत्याहुः । तन्न । लिङ्गस्य करणत्वपक्षेऽपि परामर्शस्य हेतुताया आवश्यकतया योग्यताया अनिश्चयस्थले परामर्शविरहेणैव योग्यतालिङ्गकानुमित्यसम्भवात् । तस्य ----- योग्यतालिङ्गकसंसर्गानुमानस्य । तथात्वापातादन्वयबुद्धित्वापातादित्यर्थः । यद्यपि अनुमितित्वस्य शाब्दत्वव्यापकत्वादुक्तापत्तिर्न सम्भवति, न हि व्यापकसत्त्वेन व्याप्यापत्तिसम्भवः व्यभिचारात्, तथापि वस्तुगतिमनुरुध्य इदमुक्तमेवमग्रेऽपि ।  
 केचित्तु स्वरूपसद्व्यभिचारस्याकिञ्चित्करत्वादेकविधव्यभिचारग्रहसत्त्वेऽपि अन्यविधव्याप्तिज्ञानसम्भवाच्च तेन हेतुना तदापत्तिसम्भव इत्याहुः । तन्न । तथासति अनुमानस्येत्यपहाय योग्यतालिङ्गकसंसर्गानुमानस्येत्युक्तेः सन्दर्भविरुद्धत्वापत्तेः, अस्माकन्तु अनुमितित्वस्य शाब्दत्वाव्याप्यत्वेऽपि योग्यतालिङ्गकसंसर्गानुमानस्य तद्व्याप्यत्वात्सह्गतिरिति ध्येयम् ।  
 ननु तद्विषयकानुमितौ निराकाङ्क्षतद्बोधकपदजन्यपदार्थोपस्थितेः स्वातन्त्र्येण प्रतिबन्धकत्वकल्पनात् नैष दोष इत्यत आह ---- योग्यतायाः संशयस्थल इति । तथाच शाब्दबुद्धौ योग्यताज्ञानत्वेनैव हेतुत्वादनुमितौ तु हेतुमत्तानिश्चस्यैव हेतुत्वाद्योग्यतासंशयस्थलीयान्वयबुद्धौ अनुमितित्वकल्पनासम्भवादिति भावः ।  
 नन्वाकाङ्क्षैव तत्र हेतुरस्तु, तथा च गौरस्तितावान् तत्रतद्बोधकानुकूलाकाङ्क्षावत्त्वादिति प्रयोगः, अतस्तस्य पक्षासत्त्वमाह
--- गवादावस्तित्वादेरिति । आकाङ्क्षाया अन्यविधत्वे कदाचित् पक्षसत्त्वं सम्भवनाविषय इत्यत आनुपूर्वपर्यवसिता त्विति ।  
 तथाचाकांक्षा न हेतुः, स्वरूपासिद्धत्वादिति भावः । अत एव केवलयोर्योग्यताकाङ्क्षयोरहेतुत्वादेव । आकाङ्क्षावत्त्वमिति । इदमुपलक्षणम्, आकाङ्क्षाविशिष्टयोग्यत्वमपि बोध्यम्, असिद्धेः हेतुतावच्छेदकविशिष्टस्य हेतोः पक्षेऽसत्त्वादित्यर्थः । विशेष्यस्य पक्षेऽसत्त्वात्तदुभयोः सामानाधिकरण्यासम्भवाच्चेति भावः । एतेन योग्यताविशिष्टाकाङ्क्षाहेतुत्वासम्भवेऽपि आकाङ्क्षाविशिष्टयोग्यताया हेतुत्वनिराकरणे ग्रन्थकृतोऽन्यूनत्वमित्यपि प्रत्युक्तम् ।  
 हेत्वन्तरवादिनव्यवैशिषकमतमाशङ्क्य निषेधति ----- अथेति । स्मारितत्वहेतोर्व्यभिचारात् पदान्तमुक्तम् । आकाङ्क्षाश्रयपदस्मारितत्वस्यापि हेतुत्वे तद्दोषतादवस्थ्यात् अनुकूलत्वमाकाङ्क्षाविशेषणम् । अत्रापि स्वधर्मिकत्वानिवेशे अतीतघटादौ व्यभिचारः, अतः स्वधर्मिकेति बोधविशेषणम् । यद्यपि तदुपादानेऽपि भ्रमात्मकबोधमादाय तद्दोषतादवस्थ्यम्, तथापि तद्दोषस्य स्वयमाशङ्कनीयत्वात् । वस्तुतः पदस्मारितत्वमेव हेतुरन्यत् परिचायकम्, अतएव पदस्मारितत्वाद्यभावग्रहदशायामिति दूषणग्रन्थोऽपि यथाश्रुत एव सङ्गच्छते, व्यभिचारस्य तु स्वयमाशङ्कनीयत्वात् । अत एव तादृशूबोधानुकूलपदस्मारितत्वस्यैव हेतुत्वसम्भवादाकाङ्क्षाश्रयत्वमनतिप्रयोजनकमित्यपि प्रत्युक्तम् । तथा च यः स्वधर्मिकास्तित्वान्वयबोधानुकूलपदस्मारितः सोऽस्तितावान्, इतिसामान्यव्याप्तिमुक्त्वा विशेषव्याप्तिमप्याह ----- अस्तीति । एतद्विशेषव्याप्तौ दृष्टान्तसम्भवात् न सामान्यव्याप्त्यपेक्षया जघन्यत्वमिति भावः । अत्रापि गौः पदस्मारितत्वमेव हेतुरन्यत् परिचायकम् । तथा च गौरस्तितावान् अस्ति पदसमभिव्याहृतगौः पदस्मारितत्वात् चक्षुर्वदिति प्रयोगः । "दिङ्नेत्रघृणिभूजल" इतिकोओषतश्चक्षुषोऽपि गोपदस्मारितत्वादिति भावः । अन्वयधियः --- शाब्दबोधस्य । अन्यथासिद्दिरिति । इदञ्च प्रमितिखण्डनाभिप्रायेणोक्तम् । शाब्दत्वस्यानुमितित्वव्याप्यहेत्वन्वयधिय इत्यस्यानुमितित्वविरुद्धशाब्दत्ववतो ज्ञानस्य इत्यर्थो द्रष्टव्यः ।  
 ननु यत्र समभिव्याहृतत्वज्ञानम् नास्ति, तत्रापि शाब्दबोधोत्पत्त्या तत्रानुमितित्वकल्पनासम्भवात् कुतः प्रमितिखण्डनम्, शाब्दत्वस्यानुमितित्वव्याप्यत्वम् वा इत्यत आह ---- पदानामिति । न च समभिव्याहृतान्तस्य परिचायकतया नैतद्दोषसम्भव इति वाच्यम् । समभिव्याहृतत्वस्य निनष्टत्वेऽपि नैतद्दोषः सम्भवतीत्यभिप्रायेणैतदुक्तिरिति भावः । अत एव एकवाक्यतापन्नत्वज्ञानहेतुत्वस्य सर्वसम्मतत्वाभावेऽपि न क्षतिः । वस्तुतः समभिव्याहृतत्वस्यैवानिवेशादिति ध्येयम् ।  
 उक्तव्याप्तिद्वये व्यभितचारमाशङ्क्य निषेधति --- नचेति । पूर्वव्याप्तौ घटेऽपि व्यचारसम्भवे तदपहाय चक्षुः पर्यन्तानुसरणे न्यूनता स्यादतः प्रथमव्याप्त्यभिप्रायेण घट इत्युक्तम् । अभयव्याप्त्यभिप्रायेण चक्षुरादाविति । आदिना स्वर्गादिपरिग्रहः । व्यभिचारोऽस्तित्वस्य वर्तमानकालसम्बन्धित्वरूपत्वादिति भावः । नञर्थे हेतुमाह ---- स्वार्थानुमान इति । परार्थानुमानस्थले व्यभिचारसत्त्वे तदुद्भावनेन मध्यस्थानुमिति प्रतिरोधः स्यादतः स्वार्थेत्युक्तम्, ज्ञायमानस्य व्यभिचारस्य तत्रापि प्रतिरोधकत्वात् । स्वरूपसत इति । अज्ञातस्येत्यर्थः । तस्य व्यभिचारस्याकिञ्चित्करत्वात् व्याप्तिग्रहप्रतिरोधाक्षमत्वात् । ननु व्यभिचारस्य सत्त्वे कदाचित्तज्ज्ञानस्यापि सम्भवात् व्यभिचारज्ञानकालीनान्वयबुद्धौ अनुमितित्वकल्पनमसम्भवि, इत्यत आह ---- एकविधेति । सर्वत्रैवैकविधव्यभिचारग्रहकालेऽन्यविधव्यभिचारग्रहकल्पने मानाभावादिति भावः । नव्यवैशेषिका वदन्तीति शेषः ।  
 उक्तहेतुना पदस्मारितत्वादिहेतुनेत्यर्थः । अनिष्पत्तेरिति । तथाच प्रकृतहेतोः पक्षधर्मत्वाभावनिश्चयदशायां परामर्शानुत्पादेन तदानीमुत्पन्नस्यान्वयबोधस्यानुमितित्वं दुर्घटमिति भावः । ननु शाब्दबुद्धौ पदजन्यपदार्थोपस्थितिज्ञानमेव हेतुरिति पदजन्यस्मृतिविषयत्वरूपस्य पदस्मारितत्वस्याज्ञानदशायां शाब्द एव न जायते इत्यत आह ---- पदजन्या हीति । स्वरूपसत्येवाज्ञायमानैव । ननु अन्वयव्यतिरेकाभ्यां पदार्थोपस्थितिज्ञानं हेतुर्भविष्यतीत्यत आह ----- प्रमाणाभावादिति । तथा च तादृशान्वयव्यतिरेकयोरेवासिद्धिरिति भावः । तत्र साधकाभावमुक्त्वा बाधकमप्याह --- पदैरिति । वैशेषिकस्यानुमानान्तमपि दूषयति---- एतेनेति । वक्ष्यमाणदोषेणेत्यर्थः । अपास्तमित्यन्वयः । अन्यदृष्टान्तासम्भवात् यन्नैवमिति । जन्यवस्तुनः साध्यत्वं कदाचित्सम्भवनावि,य इत्याकाशमिति । ज्ञानपूर्वकत्वाद्यभावनिश्चयेति । तस्य सामान्याभावावगाहित्वेन साध्यवत्त्वज्ञानविरोधित्वं बोध्यम् ॥  
 ननु तदानीं शाब्द एव न जायत इत्यत आह --- सर्वजनानुभवेति । क्वचित्सार्वजनीनेतिपाठः, स च समानार्थकः । ननु तस्य सर्वजनानुभवसिद्धत्वमेवासिद्धमित्यतो दोषान्तरमाह ----- वाक्यार्थस्येति । अपूर्वत्वेन --- पूर्वागृहीतत्वेन, तद्गर्भसाध्यस्य ---- तद्धटितसाध्यस्य । अनुवादकस्थले वाक्यार्थस्यापूर्वत्वाभावात्, प्रायश इत्युक्तम् । केचित्तु प्रायश इत्यस्यानुमानायोगादित्यत्रान्वयः, तथाचानुमितेः पूर्वं वाक्यार्थस्यानुपस्थित्यापि, प्रत्येकपदार्थोपस्थित्या इतरबाधस्थल इव विशेष्ये विशेषणमितिन्यानेयनैवानुमितिसम्भवादित्याहुः ॥  
 यद्येकपदार्थेऽपरपदार्थवत्त्वं योग्यता, तदाऽपूर्ववाक्यार्थस्थले नैयायिकैरपि शाब्दबाधानभ्युपगमात् दोषान्तरमाह ----- वस्तुत इति । ननु योग्यतासंशयोऽपि शाब्दहेतुरिति चेत्, योग्यतानिश्चय एव हेतुरिति यदि ब्रूते, तदा नैतद्दोषः सम्भवतीत्यभिप्रायेण वस्तुतइत्यादिना दोषान्तरदानम् । अनुमित्वेसत्येवेति । अयमाशयः । अयं बोधः किञ्चिल्लिङ्गजन्योऽनुमितित्वादित्यनुमानाल्लिङ्गडन्यत्वं साधनीयम् । तथा च लाघवज्ञानादिवशात् पदस्मारितत्वादिलिङ्गजन्यत्वं सेत्स्यति, तच्च नसम्भवति अनुमितित्वहेतोः स्वरूपासिद्धत्वादिति । नन्वस्तित्वेन गामनुमिनोमीत्यनुव्यवसाय एव तत्र प्रमाणं भविष्यतीत्यत आह ---- अस्तित्वेनेति । तत्रासत्त्वात्तत्र सत्त्वस्यैवाप्रामाणिकत्वात् । साधकाभावमुक्त्वा बाधकमप्याह ------ अस्तित्वेन गौः श्रुतौ नत्वनुमित इति ।  
 ननु मुख्यप्रयोगाभावात् शाब्दत्वस्य श्रुधातोः शक्यतानवच्छेदकत्वात्तादृशानुव्यवसाय एवासिद्ध इत्यत आह --- श्रोतव्य इति । शाब्दविषयः कर्तठय इति तदर्थः । असौ उक्तानुव्यवसायः, भ्रान्तिरिति शाब्दत्वांशे भ्रम इत्यर्थः । बाधकाभावात् प्रमात्वबाधकाभावादित्यर्थः । केचित्तु बाध एव बाधकः, स्वार्थे कप्रत्ययः, तथाच शाब्दत्वस्य तत्राबाधादित्यर्थः । भ्रमत्वस्य तदभावविशेष्यकत्वघटितत्वेन बाधनिश्चयत्वादिति भावः । एतेन साधकाभावसम्भवे तदपहाय बाधकाभावाकथने ग्रन्थकृतो न्यूनत्वमित्यपि प्रत्युक्तमित्याहुः । ननुक्तानुव्यवसाय एव विवादग्रस्त इत्यत आहाऽन्यथेति । तादृशानुमव्यवसायस्यापलाप इत्यर्थः । अनुमितिमात्रस्येति । वह्व्याद्यनुमितेरपि वह्व्याद्यनुमितिः वह्व्यादिपदजन्या वह्व्याद्यनुमितित्वात् इत्यनुमानेन पदजन्यत्वं प्रसाध्य तेनैव हेतुनान्वयबोधत्वं तव किं नेच्छाविषय इति समुदितार्थः । नन्वनुमितौ समानविषयकप्रत्यक्षसामग्र्याः प्रतिबन्धकत्वात्तदभावजन्यत्वेन तत्र शाब्दान्यत्वं साधनीयमित्यत आह ----- अनुमिताविवेति । भिन्नविषये अनुमितिसामग्र्याः प्रतिबन्धकत्वात् समानेति । दुष्करत्वादिति । तथा च तदभावजन्यत्वेन शाब्देऽप्यनुमित्यन्यत्वसाधने बाधकाभावादिति भावः । के चित्तु तदभावजन्यत्वेन शाब्दान्यत्वसाधने व्यभिचारमाहानुमिताविवेति । तथाच शाब्दे व्यभिचार इत्याहुः । ननु पदज्ञानजन्यत्वेन शाब्दत्वसाधने निराकाङ्क्षवाक्यस्थलीयपदार्थोपस्थितिमूलकोपनीतभाने व्यभिचार इत्याकाङ्क्षादिमत्पदज्ञानजन्यत्वमेव हेतुः कार्यस्तथाच वह्न्याद्यनुमितौ पूर्वमाकाङ्क्षाज्ञानासम्भवात् तेन तत्र तत्साधनासम्भव इत्यतस्तत्रापि आकाङ्क्षाज्ञानं सम्पादयति --- पटादिपदैरिति । अन्येतु ननु आकांक्षाज्ञानस्य शाब्दे हेतुत्वादाकांक्षाज्ञानानुत्तरत्वेन तत्र शाब्दान्यत्वं साधनीयमित्यतस्तत्राप्याकंज्ञाज्ञानं सम्पादयति पटादिपदैरित्याहुः । पटादेः स्मरणे सतीति । न चानुपूर्वीरूपाकांक्षाज्ञानं सम्पादयति पटादिपदैरित्याहुः । पटादेः स्मरणे सतीति । न चानुपूर्वीरूपाकंक्षाज्ञानं पदज्ञानकाल एव सम्भवतीति वाच्यम् । पदज्ञानस्य पदार्थोपस्थितिद्वारैव शाब्दं प्रति हेतुतया शाब्दाव्यवहितपूर्वं तज्ज्ञानस्य नियमतोऽसत्त्वेनाकांक्षाज्ञानस्य स्वातन्त्र्येण हेतुत्वादेकपदस्मारितधर्मिकापरपदस्मारितसंसर्गबोधेच्छारूपाकांक्षायाश्च पदज्ञानकालेऽसम्भवाच्च । नन्वर्थज्ञानात् पदस्मरणमसम्भवीत्यत आह ---- वाच्यतावदिति । तथाच सम्बन्धप्रकारकज्ञानमात्रस्योद्बोधकतया, निरूपकतासम्बन्धेन पदधर्मिकशक्तिरूपसम्बन्धप्रकारकज्ञानस्येव विशेष्यतासम्बन्धेन तत्प्राकरकज्ञानस्यापि उद्बोधकताया अविशेषादिति भावः । सम्बन्धनिष्ठस्मारकत्वन्तु स्मृतिजनकतावच्छेदकप्रकारकताश्रयत्वं, तादृशजनकताव्याप्यविषयिताकत्वमित्यन्यदेतत् ।  
 प्रतिबन्धेरनुत्तरत्वादाह ----- किञ्चेति । परेतु ननु हृदे धूमाभाव इत्याद्यप्रसिद्धसाध्यकानुमितेः पूर्वं धूमव्यापकीभूताभावप्रतियोगिवह्व्याद्यभाववान् ह्रद इति परामर्शस्य साध्यज्ञानं विनैव सम्भवात्तादृशानुमितावन्वयबुद्धिकल्पनासम्भव इत्यत आह
---- किञ्चेतीत्याहुः । (1)तत्तुच्छं, तथापि वह्व्याद्यनुमित्यावन्वयबुद्धित्वापत्तेरवारणात् नह्यापत्तेरसार्वत्रिकत्वेन; न वादिनिग्रह इति ध्येयम् ।  
 ननु तादृशबोधो नैयायिकैरप्युपपादयितुं नैव शक्यत इत्यत आह --- स चेति । अस्माकं नैयायिकानां, परेषां वैशेषिकाणाम् । तत्साकांक्षेति । घटादिसाकांक्षेत्यर्थः । तत्राऽभानादिति । निर्धर्मितावच्छेदककानुमितेरनभ्यपगमात्, अन्यपक्षकानुमितेरसम्भावादिति भावः । नन्वेतादृशबोधः स्मरणरूपोऽन्यपदमेव तादृशभेदाश्रयलक्षकमिति नोक्त दोष इत्यत आह ---- नचेति । ननु घटादिति लक्षणासूचकमेवेति न वैयर्थ्यमित्यत आहान्यथेति । लक्षणासूचकतया तस्याऽवैयर्थ्यमित्यर्थः ॥ 4 ॥  
 {(1) तत्तुच्छमित्यादिना रामभद्रस्यैव मतं खण्डितं कृष्णकानतवागीशेनेति प्रतिभाति ।}  
\</ ना.प्र.4\>  
\<ना.प्र.5\>  
 वैशेषिकमतं स्वयं संदूष्यप्रकारान्तरेण तन्मतं दूषयतां जरन्मीमांसकानां मतमुपन्यस्य निरस्यति ---- साकांक्षत्वादिधीरिवेति । आदिना योग्यतादिपरिग्रहः । वाक्यार्थेत्वेकपदार्थविशिष्टापरपदार्थेत्यर्तः । नच भ्रमसाधारण्याय निरूप्यनिरूपकभावापन्नविषयतानिवेशस्यावश्यकत्वात् कुतस्तत्र वाक्यार्थप्रवेश इति वाच्यम् । गृहीतग्राहित्वेन शब्दस्याप्रमात्ववादिना वाक्यार्थांशे प्रमात्मकज्ञानस्यैव हेतुतास्वीकारात् । नन्वेतावताऽनुमितित्वे किं बाधकमित्यत आह ---- सिद्धिसत्त्व इति । विनावुमित्सामिति । सिषाधयिषाविरहविशिष्टसिद्धेरनुमितिप्रतिबन्दकत्वादिति भावः । तथाचानुमित्सासनवधानकालीनान्वयबुद्धावनुमितित्वसम्बवेऽपि तदसमवधानकालीनान्वयबुद्धौ तदसम्भवात् । प्रमितिखण्डनं शाब्दत्वेऽनुमितित्वव्याप्यत्वं वा न सम्भवतीति भावः । तर्हि जितं नैयायिकैरित्यत आह ----- किन्त्विति । असावन्वयबोधः ।  
 ननु किं गृहीतग्राहित्वं, तस्याप्रामाण्यसाधकत्वं वा कुत ? इत्याकांक्षायां गृहीतग्राहित्वमभिदधान एव तत्राप्रामाण्यव्यभिचाराशंकानिवर्तकतर्कोपयोगि आपाद्यव्यतिरेकनिश्चायकं तद्भिन्नयथार्थज्ञानत्वस्य प्रमात्वव्याप्यत्वमाह ---- यज्जातीयेत्यादि । तथाच यज्जातीययथार्थज्ञानत्वव्यापकं समानाकारनिश्चयोत्तरत्वं तज्जातीयत्वमेव गृहीतग्राहित्वमित्यर्थः । धारावाहिकप्रत्यक्षस्थले द्वितीयादिप्रत्यक्षाणां गृहीतग्राहित्वापत्तिरतो यज्ज्ञानत्वाव्यापकत्वमुपेक्ष्य यज्जातीयेत्युक्तम् । तद्विशेष्यकतत्प्रकारकज्ञानत्व इत्यर्थः । गृहीतग्राहित्वस्य भ्रमसाधारण्ये प्रयोजनाभावः, याथार्थ्याभावादेव तत्र प्रमात्वापत्त्यसम्भवादित्याशयेनाह
----- विशिष्टेति । निर्विकल्पकादिरूपनिश्चयोत्तरत्वमादाय प्रत्यक्षस्यापि गृहीतग्राहित्वपत्तिवारणाय समानाकारेति । अथ समानाकारत्वं नान्यूनानतिरिक्तविषयकत्वं; घटवद्भूतलमिति निश्चयोत्तर भूतलानुद्बुद्धसंस्काराधीनघटमात्रस्मृतेरगृहीतग्राहित्वप्रसंगात्, किन्तु स्वान्यूनविषयकत्वमिति निर्विकल्पकाद्युत्तरत्वमादायोक्तदोषतादवस्थ्यमिति चेन्न । स्वविषयताव्यापकसंसर्गावच्छिन्नविषयताकत्वस्य स्वप्रकारताव्यापकप्रकारताकत्वस्य वा स्वसमानाकारत्वरूपत्वात् ।  
 ननूक्तानुमानमप्रयोजकमित्यत आह ---- तज्जातीयान्येति । तथा च गृहीतग्राहित्वं यद्यप्रामाण्यव्यभिचारि स्यात्, तदा प्रमावृत्त्यन्यन्न स्यादिति तर्कं एव व्यभिचारशंकानिवर्तक इति भावः । गृहीतग्राहिभिन्नमात्रस्य प्रमात्वव्यभिचारित्वात् यथार्थेति । केचित्तु नन्वप्रामाण्यापरिचये तदभावानुमानमसम्भवीत्यतः प्रामाण्यमेव निर्वक्ति ---- यज्जातीयेति । एतद्व्यावृत्तिस्तु पूर्ववत् । न चाग्निमयथार्थपदेनैव भ्रमवारणाद्विशिष्टेति व्यर्थं, भ्रमभेदनिवेशे प्रयोजनाभावाद्गौरवाच्च । एवञ्च भ्रमस्य वारणाय यथार्थेति । तद्वति तत्प्रकारकेत्यर्थः । अन्यत् स्वयमूह्यमित्याहुः ॥  
 क्वचिदत्रापि विशिष्टेति पाठः, स चैतदर्थक एव । उत्तरत्वं कथञ्चिदनुगतं निर्वाच्यं, तेन सम्बन्धेन वा निरुक्तनिश्चय एव व्यापकत्वं निवेशनीयमन्यथा तस्य नानात्वेन तद्विशेष्यकतत्प्रकारकज्ञानत्वव्यभिचारितयोक्तलक्षणासम्भवः स्यात् । इदमत्रावधेयम्, तादृशज्ञानोत्तरत्वे तादृशज्ञानत्वावच्छिन्ने वा व्यापकत्वनिवेशेनैवोपपत्तौ निश्चयत्वनिवेशो व्यर्थ इति न च व्यापकत्वशरीरे पर्याप्तिनिवेशस्यावश्यकतया तस्याश्च भिन्नभिन्नत्वेनाखण्डाभावघटकतया सार्थक्यमिति वाच्यम् । तथाप्यनतिप्रयोजनकत्वस्यावारणादिति । सामानाधिकरण्यमात्रमपहाय व्यापकत्वनिवेशप्रयोजनमाह ---- अत एवेति । व्याकत्वनिवेशादेव । न तासां प्रमात्वहानिरिति । प्राथमिकप्रत्यक्ष एव व्यभिचारादिति भावः । यथा श्रुतप्रमात्वमुपेक्ष्यैतादृशप्रमात्वनिर्वचनस्य विशेषप्रयोजनमाह ---- हानिस्त्विति । प्रमात्वस्येत्यनुषज्यते । अनुभवसमुत्थानामनुभवप्रयोज्यानाम् ।  
 ज्ञाता निश्चिता । अपूर्वत्वात् शाब्दप्रागज्ञातत्वादित्यर्थः ।  
 नचैवमिति विच्छेदः । अत्र तत् कारणमेव नेत्यर्थः । उपस्थित्यनियमेनेति । कदाचिदुपस्थितिसम्भवेऽपि शाब्दे तन्निश्चयस्य व्यभिचाराद्धेतुत्वासम्भव इति भावः । ननु पूर्ववाक्यार्थविषयकशाब्द एव न प्रामाणिक इति कुतो व्यभिचार ?इत्यत आहाऽन्यथेति । सर्वत्रैव शाब्दबोधात् प्राक् तन्मतेरावश्यकत्व इत्यर्थः । तथा च वेदस्याप्रामाण्यापत्तेरित्यर्थः । लौकिके लौकिकशब्दप्रयोज्यबोधे, आप्तोक्तत्वनिश्चयः कारणमिति शेषः । गौरवात्
कार्यतावच्छेदकगौरवात् । ननु प्रामाणिकंक गौरवं न दोषाय इत्यत आह ---- एकपदार्थ इति । नहि लौकिके ----- गौरवादिति पाठः क्वचित्कः । यन्नैतत्पाठो नास्ति तत्र \`यदि चैकपदार्थेऽपरपदार्थवत्त्वं योग्यता, तदा न्यायमतेऽपि नापूर्ववाक्यार्थस्य शाब्दबोधः । एवमनुवादकत्वमपि न वेदस्य, श्रुतार्थविषयकशाब्दजनकत्वस्यैवानुवादकत्वरूपत्वात्, वेदे प्रामाण्यव्यवहारस्तु यथार्थज्ञानानजनकत्वेनवेत्यत आह ----- एकेति ' इत्यवतारणिका बोध्या । शाब्दमतेरुत्पादाच्चेति । तथाच व्यभिचारान्नतन्निश्चयस्य हेतुत्वसम्भव इति भावः । नचाप्तोक्तत्वज्ञानत्वेनैव हेतुत्वं वाच्यमतो न व्यभिचार इति वाच्यम् । अस्तित्वतदभाववतगोगोचरज्ञानवदुक्तत्वज्ञानदशायां गौरस्तितावानितिशाब्दबोधोत्पत्त्या तथापि व्यभिचारात् । तदंशेऽपि निश्चयत्वं न निवेशनीयं, तथासत्यपि यत्र तन्निश्चयोत्तरं शाब्दबोधस्तत्रैव सिद्धिसत्त्वे अनुमितित्वकल्पनासम्भवात् । प्रमितिखण्डनं शाब्दत्वेऽनुमितित्वव्याप्यत्वं वा न सम्भवतीति जरन्मीमांसकमतं सुस्थमित्याशङ्कनन्तु गृहीतग्राहित्वेन शाब्दप्रामाण्यवादिनामसम्भवि, तथासति शाब्दस्य प्रमात्वापत्तेरिति ध्येयम् । अत एवेति । आप्तोक्तत्वसंशयोत्तरं शाब्दमतेरुत्पादादेवेत्यर्थः । तन्निश्चय आप्तोक्तत्वनिश्चयः । तत्रान्वयबोधे । हेतुरिति । यो यद्व्यतिरेकज्ञानत्वावच्छिन्नप्रतिबध्यः स तन्निश्चयजन्य इति व्याप्तेरिति भावः । असिद्धेस्तादृशप्रतिबध्यत्वासिद्ध्या स्वरूपासिद्धेरित्यर्थः ।  
 मीमांशकः शङ्कते नन्विति । सिद्धसाधनमिति शाब्दाप्रमात्वं वेति शेषः । तात्पर्यस्य त्विति । निश्चयानुरोधेन सिद्धसाधनमित्यनुषड्यते । ननु तात्पर्यनिश्चयानुरोधः कुत इत्यत आह ------ तन्निश्चयस्येति । अन्यथा ---- तत्र तस्याहेतुत्वे । घटकर्मत्वादिपरत्वाभावस्येति । घटमिति वाक्यधर्मिकेत्यादिः । तथा च घटमितिवाक्यं कर्मताधर्मिकघचप्रकारकान्वयबोधेच्छयानुच्चरितमिति निश्चयेऽपीत्यर्थः । ननु तद्विषयकान्वयबुद्धौ तत्परत्वज्ञानं हेतुरित्युक्तनिश्चयदशायां न शाब्दापत्तिः कारणाभावात्, घटविषयकर्मत्वविषयकबोधेच्छयोच्चरितत्वनिश्चयस्य तदानीं सत्त्वे इष्टापत्तिरित्यत आह ---- घटकर्मत्वाद्यन्यमात्रेति । कर्मत्वं घटीयान्यदिति बोधेच्छयोच्चरितत्वनिश्चयेऽपीत्यर्थः । तथाच तादृशनिश्चयस्याप्युक्तकारणतावच्छेदकाक्रान्तत्वादापत्तिसम्भव इति भावः । तथाच तद्विशेष्यकतत्प्रकारकान्वयबुद्धौ तत्पदार्थविशिष्टतज्ज्ञानेच्छयोच्चरितत्वज्ञानं हेतुर्वाच्यमिति मीमांसकाभिप्रायः । प्रमेयत्वादिप्रकारेणेति । प्रमेयं घटीयं, कर्मत्वं प्रमेयीयमित्यादिबोधेच्छयोच्चरितत्वनिश्चयेपीत्यर्थः । कर्मताधर्मिकेति । कर्मतात्वावच्छिन्नविशेष्यतानिरूपितघटत्वावच्छिन्नप्रकारताशालिबोधप्रयोज्योच्चारणविषयत्वनिश्चयत्वेनैवेत्यर्थः । तत्रानिवेशादिति । तत्र तात्पर्यघटकत्वं सप्तम्यर्थः । तथाच तात्पर्यघटकतयैकपदार्थविशिष्टापरपदार्थरूपवाक्यार्थ ज्ञानस्य कारणतावच्छेदकेऽनिवेशादित्यर्थः । निरूप्यनिरूपकभावापन्नविषयताया एव निवेशादिति भावः ।  
 ननु यत्र विषयविशेषे रूपान्तरेण तादृशज्ञानं न जायते, तत्र रूपनिवेशो व्यर्थ इति निरूप्यनिरूपकभावस्यापि तत्रानिवेशेन वाक्यार्थप्रवेशध्रौव्ये, तत्रैव सिद्धिसत्त्वेनानुमितित्वस्वीकारो, दुर्घट इति प्रमितिखण्डनादिकं न सम्भवति, सम्भवति च शाब्दसामान्यस्याप्रमात्वमित्यत आह ---- वस्तुतस्त्विति । वाक्यान्तरस्य --- अश्रूयमाणवाक्यस्य, घटीयकर्मत्वपरत्वनिश्चयेऽपि श्रूयमाणायां वाक्यव्यक्तौ तत्परत्वस्यानिश्चये, इत्येका योजना । ननु तद्वाक्यजन्यतदर्थविषयकशाब्दबोधे तद्वाक्यधर्मिकतत्परत्वज्ञानस्य हेतुत्वान्नैष दोष इत्यत आह ----- तस्यैव वेति । श्रूयमाणवाक्यस्येत्यर्थः । कालान्तरमतर्भाव्येति । कालान्तरीयघटमितिवाक्यं घटीयकर्मत्वपरमिति निश्चयेऽपीत्यर्थः । इदानीमन्तर्भावेणेति । इदानीं घटमिति वाक्यं घटीयकर्मत्वपरमिति निश्चयेऽ  
पीत्यर्थः । विशिष्यैव तत्तत्कालमन्तर्भाव्यैव । उपेयमिति । तथाटच तत्कालीनतद्वाक्यजन्यतत्तदर्थविषयकशाब्दबुद्धौ तत्कालीनतद्वाक्यधर्मिकतत्तदर्थपरत्वज्ञानं हेतुरिति भावः । एतेन घटमित्यादिवाक्यधर्मिकनिरुक्ततात्पर्यनिश्चयत्वेन न तादृशान्वयबोधहेतुत्वं, कलसमित्यादिवाक्यजन्यतादृशबोधे व्यभिचारात् । नापि तद्वाक्यजन्यतादृशान्वयबोधे तद्वाक्यधर्मिकनिरुक्ततात्पर्यनिश्चयत्वेन, कालान्तरमन्तर्भाव्य तथाविधनिश्चयेऽपि तादृशबोधापत्तेरित्यादिकं समाहितम् । तथाच विशिष्य कार्यकारणभावस्वीकारे च इत्यर्थः । तत्तद्धेतुभूतानां --- तात्पर्यहेतुभूतानां, प्रकरणज्ञानाभिधानां ---- प्रकरणज्ञानरूपाणां, तथात्वं ----- तादृशान्वयबुद्धिहेतुत्वम् । तथा तत्प्रकरणज्ञानोत्तरतादृशशाब्दबुद्धौ तत्प्रकरणज्ञानत्वेन हेतुत्वमिति भावः । उचितमिति । कार्यकारणभावानन्त्यस्योभयत्रैव तुल्यत्वादिति भावः । ननु विनिगमनाविरहात्तज्ज्ञानस्यापि हेतुत्वं स्थास्यतीत्यत आहावश्येति । तथाचानन्यथासिद्धत्वस्योभयत्रैव कल्प्यत्वेऽपि नियतपूर्ववर्तितायाः क्लृप्तमेव कल्पनालाघवमेव विनिगमकमिति भावः । एवं तद्धेतोरेव तत्सिद्धौ किमन्तर्गडुनेति न्यायोऽपि तत्साधक इत्यपि बोध्यम् । नच यत्र कारणान्तरविलम्बेन तात्पर्यज्ञानस्य द्वितीयक्षणे न शभब्दबोदः किन्तु तृतीयक्षणे, तत्र निरुक्तकारणदिरहाच्छाब्दबोधानुपपत्तिरिति पूर्ववर्तित्ववपि भवतां कल्प्यमिति वाच्यम् । तत्रापि तात्पर्यानुमितिद्वितीयक्षणेविशेष्यतया प्रकरणज्ञानोत्पत्तौ बाधकाभावादुपनयसन्निकर्षस्य च नियमतः पूर्वं सत्त्वात्, लिङ्गोपहितलैङ्गिकभानस्वीकेर तात्पर्यानुमितेर्नियमतः प्रकरणरूपहेतुविषयकत्वेनोक्तानुपपत्त्यसम्भवाच्च । ननन्विदं सिद्धान्तविरुद्धमित्यत आह -------- अत एवेति । तात्पर्य ज्ञानस्य तत्र हेतुत्वादेवेत्यर्थः । तदर्जकत्वेन -------- तात्पर्यानुमापकत्वेन ।  
 एवञ्चेति । प्रभाकरमतमप्यनादेयमित्यन्वयि, प्रकरणज्ञानस्य हेतुत्वे चेत्यर्थः । नन्वसाधुत्वज्ञानप्रतिबध्ये साधुत्वज्ञानप्रतिबध्ये साधुत्वज्ञानजन्यशाब्दे व्यभिचारात् निरुक्तप्रतिबन्धकत्वासिद्ध्या स्वरूपासिद्धेश्च नोक्तानुमानं सम्भवीत्यत आह ----- तन्निश्चयस्येति । तात्पर्यनिश्चयस्येत्यर्थः । विनिगनकत्वादिति । अन्यथा हर्यादिपदाद्विष्णुसिंहादीनां नियमत एवासति बोधके शाब्दधीविषयतापत्तेः । नचेष्टेपत्तिरनुभवविरोधात्,, विष्णुं श्रृणोमि न तु सिंहमित्यनुव्यवसायसम्भवाच्चेति भावः । ननु तत्प्रकरणज्ञानादिरेव तत्र विनिगमक इत्यत आह लक्षणेति । तथाच तीराशक्यगङ्गादिपदस्य तीरलक्षकत्वं विना तीरतात्पर्यकत्वमनुपपन्नमित्यन्यतानुपपत्तेरेव तत्कल्पकत्वादिति भावः । एतदशक्तमेतत्पदमेतल्लक्षकमेतत्प्रकरणोक्तत्वादित्यनुमानात् प्रकरणादिरेव स्वमते तत्कल्पकः । अथवा लक्षणानुमितिस्तु तद्व्यक्तित्वेनैव हेतुना भविष्यतीति हृदयमिति बोध्यम् । ननु मुख्यार्थबाध एव तत्कल्पक इत्यत आह --- मुख्यार्थेति । असम्भवादिति । यष्टीः प्रवेश्य इत्यादौ मुख्यार्थस्य यष्ट्यादेर्बाधाभावाद्यष्टिधरान्वयबोधो न स्यादिति तात्पर्यज्ञानस्य हेतुत्वमावश्यकमिति भावः । स्वमते तु प्रकरणादेरेव तत्कल्पकत्वाद्भोजनप्रकरणमेव तत्र तत्प्रयोजकमिति नानुपपत्तिः । उपसंहरति
--- तथाचेति । तात्पर्यावच्चेदकतयैवेति । तात्पर्यविषयीभूतज्ञानविषयतयेत्यर्थः । वाक्यार्थसिद्धेरिति पञ्चम्यर्थः प्रयोज्यत्वं, तच्चानुवादकत्वप्रयोजकगृहीतग्राहित्वेऽन्वेति । प्रत्यक्षानुमितिभ्यामित्यभेदे तृतीया, भावयन् --- जनयन्, अपिशब्दोवार्थे, तथाच प्रत्यक्षात्मकमनुमित्यात्मकं वाऽनुभवं जनयन् शब्द इत्यर्थः । तादृश बोधस्य प्रत्यक्षत्वे पूर्वोक्तदोषाणां जागरूपकत्वादनुमित्यात्मकत्वमुक्तम् । नच \`तथाचे'त्यादिग्रन्थेन स्वयमेव सिद्धसाधनस्य दर्शितत्वात्तदात्मकत्वकथनमसङ्गतामिति वाच्यम् । तत्कथने प्रभाकराणां न निर्भरः, किन्त्वनुवादकत्व एवेत्यनास्थया तुष्यतु दुर्जनन्यायेन तस्योक्तेः । केचित्तु विशेषणे तृतीया, अनुभवमनुव्यवसायं, तथाच प्रत्यक्षविषयकमनुमितिविषयकं वाऽनुभवं जनयन् शब्द इत्यर्थः । अन्यत्सर्वं पूर्ववदित्याहुः । प्रत्यक्षानुमितिभ्यां भिन्नमिति क्वचित् पाठः, स च यथाश्रुत एव सम्यक् । कविकाव्यादीनामित्यादिकः पाठस्तु क्वाचित्कः, तत्र च सव्यङ्ग्यकाव्यादीनामन्यार्थपरत्वनिश्चयेऽपि सामाजिकान्वयबोधस्यानुभवसिद्धत्वादिति भावः । ननु प्रकरणज्ञानस्य हेतुत्वेऽप्युक्तदोषसत्त्वादनुभवापलापस्य तुल्यत्वाच्च स्थलान्तरमाह ---- शुकादिवाक्यानामिति । प्रकरणज्ञानस्य तत्रापि सम्भवादिति भावः ॥ इति शाब्दप्राप्तण्यव्याख्या समाप्ता ॥ 5 ॥  
\</ ना.प्र.5\>  
\<ना.प्र.6\>  
 साकाङ्क्षशब्दैर्यो बोध इतिकारिकया पदार्थोपस्थितिद्वारा शाब्दबोधप्रयोजकत्वं साकाङ्क्षशब्दे उक्तं, तथाच सार्थकशब्द एव तत्प्रयोजक इति, स्मृतस्योपेक्षानर्हत्वरूप प्रसङ्गसङ्गत्या कारिकान्तरमवतारयति---- नन्विति । ननु निरर्थकैरिति, बोधः सम्पादनीय इति पूर्णोणान्वयः ।  
 सहकृत्यैवेति अपेक्ष्यैवेत्यस्य विवरणम् । ननु स्वार्थपदस्य स्ववृत्त्युपस्थाप्यार्थपरत्वे वाचकादिशब्देऽतिव्याप्तिस्तस्य वृत्त्यप्रसिद्धेः, वृत्तिमनिवेश्य स्वोपस्थाप्यार्तपरत्वे घटपदारदेरप्याकाशाद्युपस्थापकतया तद्बोधने तस्य सार्थकत्वापत्तेः, स्वघटकवृत्त्युपस्थाप्यार्थपरत्वे पाचकशब्दस्य पाकबोधने तथात्वापत्तिरतोऽस्य शब्दस्य स्वविषयिताव्यापकविषयिताकशब्दत्वरूपेणाजहत्स्वार्थलक्षणया तदुभयपरत्वमाह
--- स्वस्य स्वघटकस्य वेति । फलोपधायकत्वनिवेशे प्रयोजनविरहोऽव्याप्तिश्चेत्यत आहानुकूल इति । तथाच यादृशानुपूर्व्यवच्छिन्नः स्वतेरशब्दप्रयोज्ययादृशार्थनिष्ठविषयत्वप्रयोजकत्वे सति यादृशार्थबोधस्वरूपयोग्यस्तादृशानुपूर्वीमान् शब्दस्तादृशार्थे सार्थक इति पर्यवसितार्थः । लक्ष्यं प्रदर्शयन् तत्र लक्षणं सङ्गमयति ---- पटेति । एवकारलभ्यसत्यन्तव्यावृत्तिमाह ---- वाक्यानीति । घटमित्यादिवाक्यानि आनयेत्यादिशब्दं सहकृत्य, क्वचिदसहकृत्यापि स्वोपस्थाप्यघटियकर्मत्वादिबोध जनयन्तीति सत्यन्ताभावान्न तत्र प्रसङ्ग इति भावः । ननु स्वार्थेत्यत्र स्वपदस्य निरुक्तार्थकत्वे शशविषाणादिशब्दस्यापि घटकार्थप्रसिद्ध्या सार्थकत्वापत्तिरतस्तन्नेष्टापत्तिमाह शशविषाणादिक इति । नच शशीयविषाणादिरूपविशिष्टार्थाप्रसिद्ध्या यादृशार्थेत्यनेन तस्य धर्तुमशक्यत्वात्तादृशार्थबोधने कुतस्तस्य सार्थकत्वमितिवाच्यम् । वह्निमान् हृद इत्यादावव्याप्तिभिया यादृश विषयताशालिबोधानुकूलत्वस्यैव निवेश्यत्वात्, अत एव विवरणे यदर्थावगाहीत्यपहाय यादृशार्थावगाहीत्युक्तम् ।  
 केचित्तु लक्षणे विशिष्टार्थनिवेशे शशविषाणादिशब्देऽतिध्या -प्तिरित्यत आह ----- शशविषाणादिक इति । तथाच विशिष्टार्थाप्रसिद्धावपि निरूप्यनिरूपकभावापन्नविषयताशालिबोधानुकूलत्वस्यैव निवेशान्नातिव्याप्तिरिति भाव इत्याहुः । अन्येतु ननु विवरणे यदर्थावगाहीत्यपहाय यादृशार्थावगाहीति कथमुक्तमित्यत आह ---- शशविषाणादिक इति । तथाचान्यथा तत्रैवाव्याप्तेरित्याहुः । एतन्मतद्वये सार्थक एव इत्येवकारसम्वलितलिखनासङ्गतेरेव नादरणीये । न च पाककर्तृरूपविशिष्टार्थे पचादेरपि सार्थकत्वापत्तिः, पाककर्तृविषयतायाः स्वेतरशब्दप्रयोज्यत्वेन सत्यन्तस्यापि सत्त्वादिति वाच्यम् । तादृशविषयताशालिबोधं प्रति पचेत्यस्याजनकत्वात्, पाचक इत्यानुपूर्विप्रकारकज्ञानस्यैव तत्र हेतुत्वात्, अन्यथा पचेतिशब्दात् पाककर्तुः प्रत्ययापत्तेः । नचोक्तार्थे पाचकशब्दस्यापि सार्थकत्वं न स्यात् निर्धर्मितावच्छेदक शाब्दानभ्युपगमात्, शब्दान्तरसम्वलिततादृशानुपूर्वीप्रकारकज्ञानस्यैव तादृशविषयताशालिबोधहेतुत्वेन तत्रास्यायोग्यत्वादिति वाच्यम् । स्वघटकप्रत्येकपदार्थोपस्थितिद्वारा पाचकशब्दज्ञानस्य पदज्ञानविधया हेतुत्वसत्त्वात्, तदादायैव तत्र लक्षणसमन्वयात् । वस्तुतस्तु तादृशार्थकः प्रकृत्याद्यन्यतम एव तादृशार्थे सार्थकः विभागग्रन्थस्य तत्रापि तात्पर्यादित्युक्तौ न कोऽपि दोष इति युक्तमुत्पश्यामः । ननु तस्य सार्थकत्वे प्रामाण्यं स्यादित्यत आह ---- परन्त्विति । तथाच तज्जन्यबोधस्य भ्रमत्वेन तस्य तथात्वासम्भवादिति भावः ।  
 परप्रतीकार्थमाह ---- स चायमिति । ननु त्रिधा विभागोऽनुपपन्नो विकरणागमादेरप्यधिकस्य सत्त्वादित्यत आह ----- शप्शनादीति । प्रकृत्यादीनां सहायोऽपि प्रकृत्यादिकं सहकृत्यैव, देवदत्तो भवतीत्यादौ उत्पत्त्याश्रयो देवदत्त इत्यादिबोधं प्रति स्वरूपयोग्योऽपीत्यर्थः । न स्वार्थोपस्थितिद्वारेति । तथाचोक्तलक्षणे स्वार्थोपस्थितिद्वारा जनकत्वस्य निवेशात् तस्य सार्थकत्वाभावेन न त्रिधाविभागव्याघात इति भावः । एतदभिप्रायेणैव कारिकायां स्वार्थपदमिति बोध्यम् । ननु तेषां सार्थकत्वाभावेऽपि युष्मदस्मदादिसम्बन्धार्थकवसाद्यादेशस्यैवाधिकस्य सत्त्वेन तद्दोषतादवथ्यम्, अतस्तस ्यापि सार्थकत्वं नास्तीत्याह ---- पुत्रो व इत्यादिना । युष्माकमित्यादिवाक्यस्येति । युष्मदादिसम्बन्धोऽर्थ इत्यनुषज्यते, अनुकूल इत्यन्तमतिव्याप्तिसम्पादकम्, तत्र --- वसादौ, न प्रसङ्गः ---- नातिव्याप्तिः । ननु सदृशाद्यर्थकनिभादिशब्देष्वतिव्याप्तिरित्यत आह ----- सदृशाद्यर्थ इति । प्रकृत्याद्यन्यतमस्यैव लक्ष्यत्वात्तेषां लक्ष्यत्वस्वीकारासम्भव इति सूचनाय प्रकृत्यादिभ्यो भिन्नेष्विति । अतिप्रसङ्गस्त्विति । तैः शब्दान्तरं सहकृत्यैवान्वयबोधजननात् ।  
  वाच्यलिङ्गाः समस्तुल्यं सदृक्षः सदृशः सदृक् ।  
  साधारणः समानश्च, स्युरुत्तरपदे त्वमी ॥  
  निभसङ्काश-नीकाश-प्रतीकाशोपमादयः ॥  
 इत्यमरसिंहेन तथैव नियमितत्वादिति भावः । समासान्तर्गतत्वे सति स्वघटितसमासान्तर्गतत्वनियतस्वार्थबोधकताकं यद्यत् स्वं, तदन्यत्वं सामान्यधिकरण्यसम्बन्धेन लक्षणविशेषणमिति भावः । सामानाधिकरण्यमात्रनिवेशे चन्द्रिनिभोऽयमित्यत्र चन्द्रादिशब्दस्यापि सार्थकत्वानुपपत्तिरित्यतो नियतेत्युक्तम् । चन्द्रस्य निभ इत्याद्य प्रयोगात् तेषु निरुक्तभेदासत्त्वेनातिव्याप्त्यसम्भवादिति भावः । न च प्रत्ययलक्षणवन्निभाद्यन्यत्वमेव किं न निवेश्यत इति वाच्यम् । अननुगतभेदनिवेशे गौरवात्, तत्राप्यनेन रूपेण निभादिभेदनिवेशे तात्पर्यान्न तत्र गौरवमिति भावः ॥ 6 ॥  
\</ना.प्र.6\>  
\<ना.प्र.7\>  
 तत्र - तेषु प्रकृत्यादिषु मध्ये ।  
 अत्र स्वेतरशब्दवृत्तिज्ञानजन्योपस्थितिप्रयोज्यप्रकारतानिरूपितविशेष्यताभिन्नयादृशार्थनिष्ठविषयताशालिशाब्दबोधं प्रति अव्यवहितोत्तरत्वसंसर्गावच्छिन्नयादृशानुपूर्व्यवच्छिन्नप्रकारताशालिनिश्चय एव हेतुः, तादृशानुपूर्वीमत्त्वं तथाविधार्ते प्रकृतित्वमिति पर्यवसितम् । पङ्कजादिशब्दस्य तादृशनिश्चयः स्वोपस्थाप्यपद्मत्वावच्छिन्ने स्वोपस्थाप्यपङ्कजनिकर्तृत्वप्रकारकान्वयबोधं प्रत्येव हेतुरिति तत्राव्याप्तिवारणाय स्वेतरपदं लक्ष्यत्वेनाभिमतभिन्नपरम् । पङ्कजनिकर्तुरपि कदाचित् स्वेतरार्थत्वसम्भवात् स्वेतरार्थत्वमपहाय प्रयोज्यान्तं प्रकारताविशेषणम् । नच पङ्कजपदभेदस्य पङ्कादिपदे सत्त्वात् उक्तदोषतादवस्थ्यमिति वाच्यम् । पाचकादिपदेऽव्याप्तिवारणायस्वपदस्य स्व-स्वघटकोभयपरत्वस्याऽऽवश्यकत्वात् । तथा च समुदायभेदस्यैकदेशे सत्त्वेऽपि स्वभेदस्य स्वस्मिन्नसत्त्वात्, स्वमते अन्तरा भासमानपदार्थयोः प्रकारताविशेष्यतयोरैक्यात प्रत्ययादौ नातिव्याप्तिरिति । शशविषाणादिशब्दस्य विशिष्टार्थाप्रसिद्ध्या तत्राव्याप्तिवारणाय यदर्थ इत्यपहाय याद्वाशार्थ इति । तथाच स्ववृत्तिज्ञानजन्योपस्तितिप्रयोज्ययादृशधर्मावच्छिन्नविषयताशालिबोधं प्रतीत्यर्थः ।  

यादृशानुपूर्व्यवच्छिन्नाव्यवहितोत्तरत्वसम्बन्धावच्छिन्नमिश्चयवृत्तिविषयताव्यापकं यादृशनिरुक्तविषयताशाल्यन्वयबोधस्वरूपयोग्यत्वे तादृशानुपूर्वीमत्त्वं तादृशविषयताकबोधं प्रति प्रकृतित्वमिति समुदितवाक्यार्थः । शप्श्यनादावतिप्रसङ्गवारणाय प्रयोज्यान्तं विषयताविशेषणम् । सम्बन्धान्तरेण रूपान्तरेण वा स्वनिश्चयस्य हेतुत्वात् अवच्छिन्नत्वद्वयं विषयताविशेषणम् । स्वविष्यकसंशयस्याहेतुत्वात् निश्चयवृत्तित्वमपि तथा । फलानुपधायके व्यभिचारवारणाय स्वरूपयोग्यत्वनिवेशः । एकार्थबोधकशब्दस्यान्यार्थे प्रकृतित्ववारणाय तादृशविषयताकबोधं प्रतीति । तादृशबोधनिष्ठजन्यतानिरूपितजनकतैव निविष्टा, जन्यतावच्छेदकनिरूपनिवेशे प्रयोजनाभावादसम्भवाद्वा इति तु नार्थः, तथा सति प्रत्ययातिव्याप्तिवारणासम्भवात्, किन्तु तादृशजनकताव्यापकं तथाविधनिश्चयत्वमित्येव वक्तव्यमिति । नचावच्छिन्नान्तद्वयोपादानं व्यर्थम्, अनतिप्रयोजकं वेति वाच्यम् । विशेष्यविधया सुबादिनिश्चयत्वस्य एकत्ववान् घट इत्यादिबोधजनकताव्यापकत्वात् प्रत्ययातिव्याप्तिवारणाय सम्बन्धावच्छिन्नत्वस्य निवेशात् । विषयितामनिवेश्य प्रकारतानिवेशे प्रयोजनाभावात्, घट इतिशब्दत्वेन पदार्थान्तरावगाहिज्ञानस्यापि तादृशबोधजनकतया व्यभिचारात् रूपनिवेशस्यावश्यकत्वाच्च ।  
 नामधातुभेदेन प्रकृतेर्द्वैविध्यात् उभयत्रैव लक्षणं सङ्गमयति --- पटभूप्रभृतय इत्यादिना । विभक्त्यादीत्यादिना शप्श्यनादिपरिग्रहः । वसनजननादेरिति । पटमित्यादौ पटादिशब्दः सुबर्थकर्माद्यंशे स्वार्थस्य वस्त्रादेः, भवतीत्यादौ भूप्रभृतिस्तिवाद्यर्थाश्रयत्वादौ स्वार्थस्य जननादेरन्वयबोधजनक इति तत्र तत्र लक्षणं सङ्गच्छत इति भावः । अन्यथा --- विभक्त्याद्यंशेऽनिश्चिता इत्यर्थः । नचैवं यादृशानुपूर्व्यवच्छिन्नोत्तरं कदाचिदमादिकं न जातं तत्रोक्तलक्षणमव्याप्तमिति वाच्यम् । तादृशवस्तुनिमानाभावात् ॥  
 नन्वत्र व्याप्यदिशि जन्यतायास्तादृशबोधनिष्ठत्वेन, तादृशबोधत्वावच्छिन्नत्वेन वा निवेशः ? आद्येऽसंभवः, घटीयं कर्मत्वमिति बोधजनकताया योग्यताज्ञानादौ निरुक्तनिश्चयत्वव्यभिचारित्वात् । द्वितीयेऽपि तथा, अम्धर्मिकनिश्चयजन्यतावच्छेदककौटौ इतरार्थानवच्छिन्नत्वादेरनिवेशेन उक्तान्वयबोधत्वस्य तत्कार्यतानवच्छेदकत्वात् । न च कर्मत्वनिष्ठविशेष्यत्वनिरूपित ---- घटत्वावच्छिन्नप्कारतात्वेन इतरार्थानवच्छिन्न प्रकारताया अपि जन्यतावच्छेदकत्वासम्भव इति वाच्यम् । तथासति तादृशविशेषणस्याव्यावर्तकत्वापत्तेरुक्तरूपेण सम्भवापत्तेश्च । एतेन तादृशबोधत्वव्याप्यजन्यतानिवेशो निरस्तः, योग्यताज्ञानजन्यताया अपि तथात्वे नासम्भवापत्तेरिति चेन्न । किञ्चिदानुपूर्वीप्रकारकनिश्चयनिरूपिततादृशबोधत्वव्यापकजन्यताया एव निवेश्यत्वात् । यद्यपि त्वामित्यादौ त्वदीयकर्मत्वमित्यन्वयबुद्धौ अम्‌धर्मिकनिश्चयस्यैव हेतुत्वात् युष्मदादिप्रकृतिलक्षणमव्याप्तम्, त्वादादेः सार्थकत्वे तभ्रातिव्याप्तमपि, तथापि युवां युष्मानित्याद्यनुरोधेन लाघवाद् द्वितीयाधर्मिकयुष्मत्प्रकारकनिश्चयस्यैव अम्‌धर्मिकयुष्मत्प्रकारकान्वयबुद्धौ हेतुत्वकल्पनात्, तथाच त्वामित्याद्यानुपूर्वीप्रकारकज्ञानस्याहेतुत्वात् नाव्याप्त्यतिव्याप्ती इत्यलमधिकेन ।  
 एवकारान्तर्भावफलमाह ------ प्रत्ययास्त्विति । सुबादीत्यादिना तिबादिपरिग्रहः । वर्तमानत्वादेरित्यादिना इष्टसाधनत्वपरिग्रहः । तथा च चैत्र इत्यादौ इतरार्थानवच्छिन्नस्यैकत्वस्य, पचतीत्यादौ तादृशवर्तमानत्वस्य, यजेत इत्यादौ तादृशेष्टसाधनत्वस्य, चैत्र --- पाकयागादावन्वयादित्यर्थः । ननु स्ववृत्तिज्ञानजन्य इत्यत्र स्वपदार्थस्य प्रकृते स्वत्त्वेन निवेशे आत्माश्रयः, एवं पाकादिशब्दस्य वृत्त्यप्रसिद्ध्या तत्राव्याप्तिश्च इत्यत आह ---- स्वाव्यवहितोत्तरत्वसम्बन्धेनेति । तथाच लक्षणं यत्र सङ्गमनीयं तस्य तद्व्यक्तित्वेन निवेश इति भावः । तदुपस्थाप्येति । स्वस्य स्वघटकस्य वा वृत्त्युपस्थाप्येत्यर्थः, तथा च स्ववृत्तीत्यस्य स्वविषयताव्यापकविषयताकशब्दवृत्तीत्यर्थः । स च ---- तादृशार्थश्च । पाकेत्यादेरिति । आदिपदात् पाचकादिपरिग्रहः, पचनादीत्यादिपदात् पाककर्तृपरिग्रहः, पचनादिरूप इति पाकं करोतीत्यादावित्यादिः । हेतुत्वादित्यनेन लक्षणगमनप्रकारोऽपि दर्शितः ।  
 अनवच्छिन्नान्तव्यावृत्तिमाह --- बहुगुडो द्राक्षेति । ईषदसमाप्तत्वादिरूपस्येति । "ई,दसमाप्तौ नाम्नः प्राग्बहुच्" इत्यनुशासनादिति भावः । अन्वयबोधं प्रतीति । तथा च गुडाल्पन्यूना द्राक्षा इत्यन्वयबोधजनकताव्यापकत्वस्य गुडधर्मिकबहुत्‌प्रत्ययनिश्चयत्वे सत्त्वात् तत्रातिव्याप्तिः स्यात् यदि स्वार्थविषयतायां भिन्नान्तविशेषणं न दीयत इति भावः । ननु बहुगुडो द्राक्षा इत्यादौ गुडादिपदार्थावच्छिन्नस्यैव स्वार्थस्यान्वयबोधकत्वं बहुच्‌प्रत्ययस्य इत्यत्र किं मानम् ? इत्यत आह
---- प्रत्ययानामिति । घट इत्यादौ एकत्ववान् घट इति बोधस्य, हेचैत्र ! इत्यादौ, सम्बोध्यतावांश्चैत्र इति बोधस्य सर्वसम्मतत्वान्नाक्तव्युत्पत्तिसंभव इत्यत आह संख्यादिभिन्नेति । आदिना सम्बोध्यत्वपरिग्रहः । ननु बहुगुड इत्यस्य प्रकृत्यन्तरत्वस्वीकारे नैष दोष इत्यत आह ---- कर्तृकृदादाविति । स्वोत्तरवर्तिसुबादिधर्मिकस्वप्रकारकनिश्चयस्यैव तादृशबोधहेतुत्वादिति भावः । कृदादावित्येव पाठः, कर्तृकृदादावितिपाठः प्रामादिकः क्वाचित्क उक्तरीत्या भावकर्मविहितकृत्प्रत्ययेऽपि तत्सम्भवात् । केचित्तु आदिपदात् बावकर्मविहितकृत्प्रत्ययपरिग्रह इति वदन्ति । तन्न । सन्दर्भविरोधाप । ननु प्रत्ययान्यत्वमेव निवेश्यतां किमनवच्छिन्नान्तेन, एवकारान्तर्भावेण वा इत्यत आह ---- नवेति । निभकारादाविति । प्रसङ्ग इत्यनुषज्यते । पूर्वपदार्थावच्छिन्नस्यैवेति । तताचानवच्छिन्नन्तेनैव तद्वारणसम्भवादिति भावः ।  
 सङ्कते नचैवमिति । वायुर्वात्येव इत्ययोगन्यवच्छेदस्थले, नीलं सरोजं भवत्येव इत्यत्यन्तायोगव्यवच्छेदस्थलेऽपि वायुत्वावच्छदेन गतेः सरोजत्वसामानाधिकरण्येन नीलादेरन्त्ये तात्पर्यग्राहक एव एवकारो नत्वयोगात्यन्तायोगव्यवच्छेदार्थक इति तादृशार्थे तस्य प्रकृतित्वं कैरपि न स्वीक्रियते अतोऽन्ययोगव्यवच्छेदार्थक इति तादृशार्थे तस्य प्रकृतित्वं कैरपि न स्वीक्रियते अतोऽन्ययोगव्यवच्छेदार्थमात्रमुक्तम् । कथं न स्यादित्याकांक्षायामाह ----- पार्थ एवेति । तादृशस्वार्थस्येति । अन्ययोगव्यवच्छेदार्थरूपस्येत्यर्थः । वस्तुतस्तु अन्ययोगव्यवच्छेदघटकस्य भेदादिरूपस्येत्यर्थः, तादृशविशिष्टार्थाप्रसिद्धया खण्डशक्तेरव दीधितिकृत्प्रभृतिभिः स्वीकारात् । इष्टत्वादिति । तथाचैवकारादेः प्रकृतित्वं नेष्य एवेति भावः । एवकारादेः प्रकृतित्वे बाधकमप्याह
----स्वोत्तरविभक्तीति । तथा चैवकारादिर्यदि प्रकृतिः स्यात् तदास्वोत्तरविभक्तिसाकांक्षजातीयः स्यात् घटादिप्रकृतिवदिति नियमादित्यर्थः । दाक्षिः पाचक इत्यादौ दक्षपचादेरपि दक्षपाकाद्यर्थे प्रकृतित्वात् तदुत्तरं विभक्तेरभावात् व्यभिचारवारणाय सजातीयत्वानुसरणं तच्च स्वोत्तरविभक्तिसाकांक्षवृत्त्यानुपूर्वीभमत्त्वरूपं, तथाच दक्षः पचति इत्यादिस्थलीयतत्तदानुपूर्वीमत्त्वस्य तत्रत्यदक्षपचादौ सत्त्वान्न व्यभिचार इति भावः । इष्टापत्तिं निरस्यति ---- एवकारादेश्चेति । प्रमाणाभावादिति । सविभक्तिकस्य कालादिघटितत्वेनातीन्द्रियत्वात् । सार्थकत्वादिहेतोरपि नञादौ व्यभिचारित्वात् तद्बोधकशब्दस्य प्राणाम्यसन्देहाक्रान्तत्वादिति भावः ।  
 एवकारादेः प्रकृतित्ववादिनां शाब्दिकानां मतं दूषयितुमुपन्यस्यति येत्विति । एवकारेण पार्थविशेषितान्ययोगव्यवच्छेदः । तत्र -- पार्थ एव धनुर्धर इतिस्थले । एवकारार्थत्वम् । एवकारशक्यत्वम् । तात्पर्यग्राहकत्वेनेति । तात्पर्यानुमापकत्वेनेत्यर्थः ।  
 अथायमेवकारः पार्थान्ययोगव्यवच्छेदपरः पार्थपदसमभिव्याहृतैवकारार्थत्वात् इत्यनुमापकहेतुघटकतया पार्थपदस्योपयोगित्वं वाच्यं, तच्च न सम्भवति पार्थपदस्य लक्षणास्थल एव व्यभिचारात् । न च पार्थार्थकपार्थपदसमभिव्याहृतेति वक्तव्यमिति वाच्यम् । तत्र पार्थपदस्य पार्थार्थकत्वाव्याघातात्, तत्तात्पर्यकत्वोक्तौ च स्वरूपासिद्धेः प्रकृतपार्थपदस्यापि तात्पर्यग्रहकतया तन्मतेत तात्पर्यकत्वाभावात्, एतत्पार्यपदसमभिव्याहृतेत्युक्तौ च एतदेवकारत्वस्यैव हेतुत्वसम्भवे समभिव्याहृतान्तवैयर्थ्यापत्तेः, तन्मात्रोक्तौ च तात्पर्यग्राहकत्वानुपपत्तेः पार्थपदस्ये हेत्वघटकत्वात् इत्यत आह ------- शबादीति । आकाङ्क्षाऽऽनुपूर्वी, तत्सम्पादकत्वं ----तद्घटकत्वम्, तथाच भवतीत्यादौ शबादिघटितानुपूर्व्या एव प्रकारतया शाब्दबोधजनकतावच्छेदकत्ववत् अत्रापि तादृशानुपूर्व्या एव शाब्दजनकतावच्छेदकत्वादिति भावः । तन्मते उपसंहारमाह ---- प्रकृतिरेवेति । ननु अनवच्छिन्नान्तविशेषणस्य सत्त्वेऽपि तत्र प्रकृतिलक्षणमव्याप्तमित्यत आह ---- तस्येति । एवकारस्येत्यर्थः । तन्निश्चयस्य --- एवकारनिश्चयस्यैव । हेतुत्वमितीति । तथाच शाब्दिकमते तत्र नाव्याप्तिरिति भावः ।  
 दूषयति ---- तेषामिति । शाब्दिकानामित्यर्थः । अपलापप्रसङ्ग इति । एवकारस्यैव पार्थोपस्थापकतया पार्थपदार्थस्य तत्राभानादित्यर्थः । ननु पार्थपदं नतात्पर्यग्राहकं, किन्तु अर्जुनार्थकं, तस्य च यथाकथञ्चित्सम्बन्धेन एवकारार्थतादृशव्यवच्छेदेऽन्वयबोधस्वीकारे नानुभवापलाप इत्यत आह ---- प्रसङ्गश्चेति । केचित्तु तादृशानुभवे विवादादाह
---- प्रसङ्गश्चेतीत्याहुः । तन्न । तथासति पार्थपदस्य तात्पर्यग्राहकत्वे तदर्थपार्थस्यैवकारार्थेऽभेदान्वयबोधप्रसङ्गासम्भवात् तादृशग्रन्थस्योन्मत्तप्रलपितत्वापत्तेः ।  
 नव्यास्तु धनुर्धरादिपदासमभिव्याहारस्थले पार्थ एवेत्यादौ पार्थपदस्यार्थाविवक्षायां शाब्दबोधानुपपत्तिः निर्धर्मितावच्छेदककशाब्दानभ्युपगमात्, अतस्तस्यार्जुनार्थकत्वमवश्यं वाच्यम् इत्याशयेनाह ---- प्रसङ्गश्चेति प्राहुः । ननु तादृशबोध इष्ट एव भवतापि वह्निना सिञ्चतीत्यादौ योग्यताभ्रमात् शाब्दभ्रमस्वीकारादित्यत आह
-----तथेति । अन्येतु योग्यताभ्रमस्यासार्वत्रिकत्वात् आह ---- तथेतीत्याहुः । तन्मन्दम् । आपत्तेरसार्वत्रिकत्वेऽपि क्षत्यभावात् । तथा
--- तयोरभेदेनान्वयबोधप्रसङ्ग इत्यर्थः, तस्य व्यवच्छेद एवेत्यादावपीत्यत्रान्वयः । तथाच व्यवच्छेदे व्यवच्छेदान्ययोगव्यवच्छेदाभेदस्य सत्त्वात् तादृशवाक्यस्य प्रामाण्यापत्तेर्दुर्वारत्वादिति भावः । अभेदान्वयबोधनियमकत्वमाह ---- प्रातिपदिकार्थयोरिति । नामार्थयोरित्यर्थः । अभेदान्वये --- तादाम्त्यसम्बन्धेनान्वयबोधे । तन्त्रस्य ---- प्रयोजकस्य, अनपायात् ---- सत्त्वादित्यर्थः । तथा च तत्तद्विभक्त्यन्तनामोपस्थाप्यार्थधर्मिकाभेदान्वयबोधप्रकारतायाः प्रयोजकस्य तत्तत्सजातीयविभक्त्यन्तनामोपस्थाप्यत्वस्य तत्र सत्त्वादिति भावः ।  
 एवकारादेः सविभक्तिकत्वेऽपि प्रकारान्तरेण प्रकृतित्वं वारयतां मतमाह
--- यत्त्विति । निरर्थकत्वादिति । एतेन स्वार्थघटितप्रकृतिलक्षणस्य तत्रागमनं व्यञ्जितम् । ननु तेषां निरर्थकत्वे कथं तत्प्रयोगः जिज्ञासु प्रति लोकानामित्यत आह --- परन्त्विति । निरूढतासम्पादकतामात्रमित्यत्र एवकारनिपातानामित्यनुषज्यते । निरूढत्वम् --- अनादितात्पर्यमूलकत्वम् । तच्चिन्त्यमिति । अत्रेदं चिन्ताबीजम् --- एवकारादेर्व्यवच्छेदादिवाचित्वस्याव्ययवर्गेऽमरसिंहैरभिहितत्वात् तन्न निरर्थकं कोषादेः शक्तिग्राहकत्वात्, अन्यता घटादिशब्दस्यापि निरर्थकत्वापत्तेः तत्समभिव्याह-तप्रत्ययादेरेव लक्षणासम्भवात् ॥ 7 ॥  
\</ ना.प्र.7\>  
\<ना.प्र.8\>  
 ननु उक्तलक्षणे पचतिकल्पमित्यत्र कल्पभागेऽतिव्याप्तिः, पाकधर्मिकेषदसमाप्तत्वबोधजनकताव्यापकत्वस्य सुबादिधर्मिककल्पनिश्चयत्वे सत्त्वात् । न च यादृशानुपुर्वीपर्याप्त्यवच्छेदकताकप्रकारत्वशालिनिश्चयत्वे तादृशदनकताव्यापकत्वं निवेश्यम् अतो नोक्तदोष इति वाच्यम् । तथापि सरसिजं पुष्पमित्यादौ सरसीतिभागेऽतिव्याप्तिः, जनधात्वंशे सरसीतिभागनिश्चयत्वस्य तादृशजनकताव्यापकत्वात्, तादृशजनकतावच्चेदकत्वस्यापि उक्तनिश्चयत्वे निवेशेष़नवच्छिन्नान्तविशेषणस्य व्यापकत्वनिवेशस्य च वैयर्थ्यं गौरवञ्तेति तदुभयविशेषणद्वयशून्यलक्षणान्तरस्यावतारणिकामाह ---- लाघवादिति ।  
 यदर्थस्य इत्यत्र यच्छदप्रतिपाद्यायाः प्रकृतेः तत्त्वेनेत्यत्र तच्छब्देन प्रतिपादनेऽसम्भवस्तं प्रति तादृशशाब्दत्वेन तस्या अहेतुत्वात् अतस्तत्त्वेनेत्यस्य विवरणमाह --- तत्त्वेनेति । निर्गलितार्थमाह स्वोपस्थाप्येति । उत्तरत्वसम्बन्धादेः शब्दालभ्यत्वादाह --- फलितार्थ इति । तथाच किञ्चिद्धर्मवच्छिन्नविशेष्यकाव्यवहितोत्तरत्वसम्बन्धावच्छिन्नयादृशानुपूर्व्यवच्छिन्नप्रकारताशालिनिश्चयत्वं स्वोपस्थाप्ययादृशार्थविषयकताकान्वयबोधजनकतावच्छेदकतापर्याप्त्यधिकरणं तादृसानुपूर्वीमच्छब्द एव तथाविधार्थे प्रकृतिरिति पर्यवसितम् । अमादिधर्मिकघटादिनिश्चयत्वस्य घटीयं कर्मत्वमित्याद्यन्वयबोधजनकतावच्छेदकतापर्याप्त्यधिकरणत्वात् घटाद्यर्थे घटादेः प्रकृतित्वम् । कर्मताद्यन्वयबोधे तु अमादिनिश्चयत्वस्यातथात्वात् नाऽमादिप्रत्ययेऽतिव्याप्तिः ।  
 अथ तादृशशाब्दनिष्ठजन्यतानिरूपितजनकता इत्यत्र तादृशशाब्दनिष्ठजन्यता, तादृशसाब्दत्वावच्छिन्नजन्यता वा निवेश्यते ? आद्ये समूहालम्बनबोधजन्यतामादाय घटादेरपि पटाद्यर्थे प्रकृतित्वं स्यात् । द्वितीये नीलघट इत्यादेरपि घटाद्यर्थे प्रकृतित्वं स्यात् । नापि स्वोपस्थाप्यार्थविषयकसाब्दत्वपर्याप्त्यवच्छेदकताकजन्यतानिवेशसम्भवः, प्रत्येकं पर्याप्तिसत्त्वेन तद्दोषतादवस्थ्यात्, कलसपदनिश्चयोत्तरतादृशशाब्देव्यभिचारवारणायाव्यवहितोत्तरत्वस्यापि तत्कार्यतावच्छेदकत्वेन तथा विवक्षाया असम्भवाच्चेति चेन्न । तादृशशाब्दत्वव्यापकजन्यताया एव निवेश्यत्वात् । पचतिकल्पमित्यादौ कल्पप्रत्ययेऽतिव्याप्तिवारणाय जनकतावच्छेदकतायाः पर्याप्तिनिवेशः, तादृशज्ञानत्वस्यातथात्वान्निश्चयत्वनिवेशः, स्वनिष्टविशेष्यताया जनकतानवच्छेदकत्वात् प्रकारतानिवे शः, स्वनिष्ठविशेष्यताया जनकतानवच्छेदकत्वात् प्रकारतानिवेशः, प्रमेयत्वादिना घटादिनिश्चचयत्वस्यातथात्वात् अवच्छिन्नत्वं प्रकारताविशेषणम् । अनयैव दिशा सम्बन्धनिवेशस्य किञ्चिद्धर्मावच्छिन्नविशेष्यताकत्वनिवेशस्य च व्यावृत्तिः स्वयमूह्या । निरुक्तशाब्दानुपधायकेऽपि शब्दे तादृशासनुपूर्वीमत्त्वरूपस्वरूपयोग्यतासत्त्वान्नाव्याप्तिः । अन्यत् सर्वं पूर्वदिशाऽवसेयम् । इदं पुनरिहावधेयम् । तिबादिधार्मिकशबादिनिश्चयत्वस्यातथात्वात् तत्रातिव्याप्त्यसम्भवात् स्वोपस्थाप्यत्वस्य यादृशार्थविशेषणत्वमनुचितम् । न च पर्याप्तिरेव न निवेश्यते, तथाच तिबादिधर्मिकशबादिनिश्चयत्वस्यापि तादृशजनकतावच्छेदककोटिप्रविष्टत्वेन तत्रातिव्याप्तिसम्भव इति तद्वारणायैव तादृशविशेषणं सार्थकं भविष्यतीति वाच्यम् । पचति कल्पमित्यादौ कल्पप्रत्ययेऽतिव्याप्तिवारणाय पर्याप्तेरावश्यकत्वादिति । जनकतावच्छेदकतापर्याप्तिनिवेशं व्यञ्जयन् बहुगुडो द्राक्षेत्यादावतिव्याप्तिमुद्धरति --- बहुगुड इति । ननु गुडाल्पन्यूनत्वप्रकारकशाब्दबोधे गुडधर्मिकबहुच्प्रत्ययनिश्चयत्वेन हेतुत्वात् तादृशनिश्चयत्वे तत्पर्याप्तिरावश्यकीत्यत आह ---- अन्यथेति । गुडधर्मिकबहुच्प्रत्ययनिश्चयत्वेन तत्राहेतुत्व इत्यर्थः । केवलात् --- सुबाद्यसमभिव्याहृतात् । तत्र ---- बहुच्प्रत्यये, प्रसङ्गो ---ऽतिप्रसङ्गः ॥ 8 ॥  
\</ ना.प्र.8\>  
\<ना.प्र.9\>  
 प्रत्ययमिति । क्रमप्राप्तमित्यादिः ।  
 परस्मैपदादेः कर्मताद्यर्थे प्रत्ययत्ववारणाय यादृशार्थ इतीति । यादृशार्थक इत्यर्थः, वृत्त्यर्थेऽपि अन्वेतीत्यर्थः । तेन शब्दस्य शब्दान्वयासम्भवेऽपि न क्षतिः । निर्गलितार्थमाह ---- तेनेति ननु वृत्तिशब्दस्य शक्तिलक्षणान्यतरवाचित्वात् कुतो निरूढलक्षमाप्राप्तिः ? आधुनिकलक्षमया वृत्तिपदात् तल्लाभे तु उदक्षरत्वापत्तिरित्यत आह --- प्रशंसायामिति ।  
  भूमनिन्दाप्रशंसासु नित्ययोगेऽतिशायने ।  
  संसर्गेऽस्तिविवक्षायां मतुबाद्या भवन्त्यमी ॥  
 इत्यनुशासनादिति भावः । यादृशार्थकप्रकृत्यन्यत्वनिवेशव्यावृत्तिमभिदधान एव शुक्लादेः प्रशस्तवृत्तिमत्त्वमतिव्याप्तिसम्पत्त्यर्थमादावाह ----- शक्त्येति । नामधातुभेदेन प्रकृतेर्द्वैविध्यस्य वक्ष्यमाणत्वात् उक्तविशेषणादाने उभयत्रैवातिव्याप्तिः सम्भवतीति, सा च नामान्यत्वधात्वन्यत्वयोः प्रत्येकमात्रनिवेशेन वारयितुमशक्या(1), भेदद्वयनिवेशे च गौरवम्, इत्यावेदनायैवोभयोरुपादानम् । शुक्लादिशब्दाः शक्त्या गुणस्य निरूढलक्षणया च गुणिनो बोधकाःस, स्थाधातुश्च शक्त्या स्थितेर्निरूढलक्षणया च प्रस्थानस्य बोधकः, गणकोशादीनां प्रशस्तवृत्तेरेव ग्राहकत्वात् इति तत्र तत्रातिव्याप्तिः स्यात् यदि प्रकृत्यन्यत्वनिवेशो न स्यात् इति भावः । शक्त्यसत्त्वे लक्षणाया असम्भवः शक्यसम्बन्धस्यैव लक्षणात्वात् इति शुक्लादेः शक्तिकथनम्। न च केवलशक्तिसत्त्वेऽपि अतिव्याप्तिसम्भवात् लक्षणाभिधानमसङ्गतमिति वाच्यम् । लक्षणाया असत्त्वेतादृसान्यतररूपप्रशस्तवृत्तिमत्ताप्रसिद्ध्याऽतिव्याप्तेरेवासम्भवात् । तदुपादानेऽति व्याप्तिर्नास्तीत्याह --- प्रकृतिभ्य इति । वस्तुतस्तादृशवृत्तिद्वयस्य नान्यतरत्वेन निवेशस्तथासति चादिनिपातानां निरूढलक्षणायाः कोशादावप्राप्तत्वात् तादृशान्यतराप्रसिद्ध्यातिव्याप्त्यसम्भवात् तद्वारणाय निपातान्यत्वनिवेशस्यासङ्गत्यापत्तेः ।  
 न च यस्य निपातस्य निरूढलक्षणाप्रसिद्धिस्तत्रातिव्याप्तिवारणाय तदुपादानमिति वाच्यम् । तथासति शक्त्या समुच्चयादिप्रतिपादका अपि चादयो न निपातेभ्यो भिन्ना इत्यत्र चोपादानस्य शक्तिमात्राभिधानस्य च उन्मत्तप्रलपितत्वापत्तेः । परन्तु प्रशश्तत्वेनाव तयोर्निवेशः, तत्त्वञ्चायमस्मात् प्रशस्त इति साम्प्रदायिकव्यावहारिकविषयत्वम्, तथाच वृत्तिप्रतियोगिकप्रशस्तत्वेन तयोर्निवेशात् अशोकवनिकान्यायेनैव शुक्लादिशब्दस्य वृत्तिद्वोपादानमिति पूर्वापरग्रन्थसङ्गतिः । एतेनान्यतरत्वेनतयोर्निवेशे यत्प्रत्ययस्य निरूढलक्षणाप्रसिद्धिस्तत्राव्याप्तिरित्यपि प्रत्युक्तमिति सूक्ष्ममीक्ष्मामहे । निपातान्यत्वनिवेशव्यावृत्तिमाह ---- तथेति । प्रतिपादका इत्यन्तमतिव्याप्तिसम्पादकम् । केवलं प्रकृत्यन्यत्वमपहाय यादृशार्थकप्रकृत्यन्यत्वं यन्निवेशितं तस्य व्यावृत्तिमाह ---- सुबादयस्त्विति । स्वपरतायां --- स्वात्मकवर्णपरतायां, तथाच सुबादीनां सामान्यतः प्रकृत्यन्यत्वाभावेऽपि एकत्वाद्यर्थे प्रकृत्यन्यत्वसत्त्वात् एकत्वाद्यर्थे प्रत्ययत्वमस्त्येवेति नाव्याप्तिः । निपातस्य कस्मिन्नप्यर्थे प्रत्ययत्वासम्भवात् तत्र यादृशार्थकत्वं न निविष्टं प्रयोजनाभावादित्यवधेयम् । निरूढलक्षणेत्यस्य व्यावृत्तिमाह ---- तृतीयादाविति । सत्यपि विद्यमानापीत्यर्थः । तृतीयादिशक्यस्य करणत्वादेर्यथाकथञ्चित्सम्बन्धस्य कर्मत्वादावनपायादिति भावः । न निरूढा
--- अनादितात्पर्यमूलिका । तस्या अनादितात्पर्यमूलकत्वनियामकभूरिप्रयोगस्याभावमाह -----प्रायश इति । न चाधुनिकलक्षणया यत्र तृतीयादितः कर्मत्वाद्यवगमः तत्र प्रकृतिनिपातभिन्ने तस्मिन् सार्थके प्रत्ययत्वमवश्यं स्वीकार्यमिति तत्राव्याप्तिरिति वाच्यम् । प्रत्ययानामानुशासनिकातिरिक्तलक्षणयाऽबोधकत्वनियमात्, तस्य तादृशार्थकत्वाभावात् । आनुशासनिकी च लक्षणा निरूढैव कोषव्याकरणादीनां प्रशस्तवृत्तिग्राहकत्वादिति भावः । अत एव --- भूरिप्रयोगस्य तन्नियामकत्वादेवेत्यर्थः । तृतीयादित इति । निरूढलक्षणया इति शेषः । पशुना रुद्रं यजत इति । पशुं रुद्राय ददातीत्यर्थः । "सम्प्रदानं भवेत् कर्म, कर्म स्यात् करणं यजेः" इत्यनुशासनस्य निरूढलक्षणाग्राहकत्वादिति भावः ।  
 ननु पशुना इत्यादौ आधुनिकलक्षणया तृतीयादितः कर्मत्वबोधो नतु निरूढलक्षणया, प्रत्ययानां शक्तिनिरूढलक्षणान्यतरवृत्त्या बोधकत्वनियमस्याप्रामाणिकत्वादिति लक्षणे प्रशस्तवृत्तिनिवेशे प्रयोजनविरहोऽव्याप्तिश्च इति तादृशनियमं द्रढयति --- अत अवेति । प्रत्ययानां प्रशस्तवृत्त्यैव बोधकत्वनियमस्य प्रामाणिकत्वादेवेत्यर्थः । अन्वर्थबलात् -----एकमर्थं वक्तीति योगबलात् । द्व्येकयोर्द्वित्वैकत्वयोर्भावप्रधाननिर्देशादिति भावः । एवमग्रेऽपि । नियमार्थमिति । तथाच तादृशनियमानभ्युपगमे द्विवचनादितोऽपि कदाचिदेकत्वादिबोधसम्भवेन तादृशनियमानुपपत्त्या भाष्यकृतां विवरणग्रन्थासङ्गतिरित्युपष्टम्भसङ्गतिरिति भावः ।  
 चातुर्विध्यं व्यञ्जयंस्तत्रापि लक्षणं सङ्गमयति ---- तद्धितेति । एतेन
--प्रशस्तवृत्त्यैव बोधकत्वेनेत्यर्थः । एवकारेणाधुनिकलक्षणाया व्यवच्छेदः । ननु सुप्‌प्रत्यये तथानियमसम्भवेऽपि तद्धितादिप्रत्ययादिषु तथानियमासम्भव इत्यत आह ---- नहीति । भक्षक इत्यत्र कृता भोजनकर्ता प्रतीयते नतु तदधिकरणीभूतदेशः, दाक्षिरित्यादौ दक्षापत्यमेव नतु धनादिकं तद्धितेन, पक्ष्यतीत्यादौ पाकादिनिष्ठभविष्यत्वं नतु वर्त्तमानत्वं व्याख्यातेन प्रतीयत इति भावः । ननु सनादिस्वार्थिकप्रत्ययेऽव्याप्तिस्तेषां निरर्थकत्वात्, जुगुप्सत इत्यादौ धात्वर्थमात्रस्यैव(1) बोधात् धातुनैव तत्प्रत्यायनात् प्रत्ययस्याकांक्षासम्पादकत्वादित्यत आह ---- स्वार्थिकेति । जुगुप्सत इत्यादौ सनि, देवता इत्यादौ तलि नाव्याप्तिरित्यर्थः । आहार इत्यादौ कर्मविहितघञः सार्थकत्वादाह --- भावविहितानामिति । उक्तैव गतिरिति । स्वरूपार्थकत्वमेव प्रत्ययत्वसम्पादकम्, तत्र "भावे घञ्" इति सूत्रे भावपदस्य स्वरूपपरत्वात् समभिव्याहृतधात्वर्थवृत्तसाधारणधर्मपरत्वादित्यर्थः । अन्यथा ---- घञादेर्निरुक्तार्थकत्वाभावे । अनन्वये बीजमाह ---- सुबर्थ इति । प्रकारतया इत्यादिः, तेन कर्मत्वादौ धात्वर्थस्य विशेष्यतयाऽन्वयेऽपि न क्षतिः । न च \`अपचमि'त्यत्र अम्‌रूपाख्यातप्रत्ययेन अमात्मकसुपोऽपि स्वरूपयोग्यत्वाद्व्यभिचार इति वाच्यम् । सुप्‌जन्यार्थोपस्थितिसहकारेण इत्यस्यापि वक्तव्यत्वाच्, तादृशनियमास्वीकारे"ऽपच"मित्यादितोऽपि तादृशबोधः स्यादिति भावः । ननु फलानुरोधान्निरर्थककृदसमभिव्याहृतदातुप्रतिपाद्यार्थप्रकारकसुबर्थविशेष्यकान्वयबोधस्यैवाव्युत्पन्नत्वान्नापत्त्यनुपपत्ती इत्यत आह --- इत्थमेव चेति । घञादेः स्वरूपार्थकत्वेनैव चेत्यर्थः । अस्य प्रामाण्यमित्यग्रेऽन्वयः । तादृशप्रयोगेऽप्रामाण्यशङ्कानिरासार्थमाह
-----परिशिष्टाद्युक्तस्येति । ननु घञो निरर्थकत्वेऽपि कथं न तादृशप्रयोग इत्यत आहान्यथेति । घञादीनां निरर्थकत्व इत्यर्थः । कदाचिद्दिवतीयादिसम्वलिततादृशप्रयोगस्य प्रामाण्यात् नियमत इति । द्वितीयापत्तेरिति । अभेदेन धात्वर्थान्वितविशेषणबोधकपदस्य द्वितीयान्तत्वनियमात्, "क्रियाविशेषणानामेकत्वं कर्मत्वं नपुंसकत्वञ्चे"त्यनुशासनादिति भावः । अस्मन्मते स्तोकादीनां यदा धात्वर्थविशेणत्वे तात्पर्यं तदा स्तोकं पाक इत्येव प्रमाणं, यदा तु घञर्थविशेषणत्वे तात्पर्यं तदा स्तोकः पाक इत्येव प्रमाणमिति पर्यवसितम् । तात्पर्यभेदेन प्रयोगद्वैविध्ये साधकमाह ----- अत एवेति । उक्तरीत्या तादृशप्रयोगद्वैविध्यादेवेत्यर्थः, अस्य च सङ्गच्छत इत्यत्रान्वयः ।  
  सञ्चारो रतिमन्दिरावधि सखीकर्णावधि व्याहृतं  
  हास्यञ्चाधरपल्लवावधि पदान्यासावधि प्रेक्षितम् ।  
  चेतः कान्तसमीहितावधि महामानोऽपि मौनावधिः  
  सर्वं सावधि नावधिः कुलभुवां प्रेम्णः परं केवलम् ॥  
 अत् समुदितकाव्यमित्यस्य सङ्गच्छत इत्यत्रान्वयः । साधकान्तरमाह ---- आगम इति । अन्यथा अवधिशब्दोत्तरं यथा द्वितीया तथा स्तोकादिपदोत्तरमपि स्यात् क्रियाविशेषणत्वाविशेषादिति भावः ।  
 प्राचीनशाब्दिकानां मतमाह ---- स्वोत्तरेति । स्वं धातुः, तथाच स्वार्थसाकांक्षत्वंस्वाव्यवाहतपूर्ववर्तित्वोभयसम्बन्धेन किञ्चित्प्रत्ययविशिष्टस्य धातोरर्थे विशेषणतापन्नस्य बोधे तादृशविशेषणार्थकनामोत्तंर द्वितीया तन्त्रं, न तु धातुमात्रस्य । किञ्चित्
--- प्रत्ययाविशेषितस्य धातोरर्थे इत्यादिकमनुषज्यते, तथाच स्तोकं पचतीत्यादौ पचधातोर्निरुक्तोभयसम्बन्धेनाख्यातविशिष्टत्वात् स्तोकादिशब्दोत्तरं द्वितीयापत्तिः । उपसंहरति --- तथा चेति । एवकारव्यवच्छेद्यं स्वयमाह नत्विति । घञादीनामर्थाप्रसिद्ध्यात्तत्पूर्ववर्तिनः पचादिधातोर्निरुक्तोभयसम्बन्धे प्रत्ययविशिष्टत्वाभावादिति भावः । ननु "अपृथग्रूपक्रियाविशेषणं कर्म" इत्यनुशासने अपृथग्रूपक्रियेत्यस्य भावविहितप्रत्ययान्तभिन्नधात्वर्थपरत्वेन तत एव स्तोकं पाक इति प्रयोगवारणसम्भवे कथं निरुक्तबोधं प्रति तादृशद्वितीयाया अपेक्षितत्वमुच्यते इत्यत आह --- अपृथग्रूपेति । तथाच तादृशानुशानबलादेव एतादृशापेक्ष्यापेक्षकभावलाभादिति भावः । अपूतग्रूपक्रियात्यस्य निरुक्तार्थकत्वे दोषमाह ---- अत एवेति । निरुक्तानुसासनस्य स्वोत्तरप्रत्ययार्थसाकाङ्क्षधात्वर्थविशेषणं कर्मेत्यर्थे तात्पर्यादेवेत्यर्थः । तिङ्ङाद्यर्थ इत्यादिना क्त - तव्यादिभावविहितप्रत्ययान्तरपरिग्रहः, कालपदं वर्तमानकालपरम्, आदिनाऽतीतभविष्यत्कालपरिग्रहः, यताश्रुते आदिपदासङ्गतेः, तथाच स्थीयत इत्यत्राख्यातेन, गतमित्यत्र क्तप्रत्यनेन, द्रष्टव्यमित्यत्र तव्यप्रत्ययेन, यथायथं वर्तमानातीतभविष्यत्कालानां प्रत्यायनादिति भावः । न तद्विशेषणस्यं द्वितीयाद्यनुपपत्तिरिति । आदिना तादृशप्रयोगजन्यबोधपरिग्रहः । अन्यथा अपृथग्रूपक्रियेत्यस्य निरुक्तार्थकत्वे उक्तस्थानत्रये स्था - गमि - दृशीनां बावप्रत्ययान्तत्वात् तदर्थविशेषणबोधकस्तोकादिपदोत्तरं द्वितीयया तादृशवाक्यजन्यबोधोऽपि न स्यादिति भावः ।  
 भर्तृहरिमतं दूषयति ---- यत्त्विति । य इति । यः शब्दः स्वभिन्नयच्छब्दस्य यादृशार्थधर्मिक - यादृशार्थप्रकारकान्वयबोधे यादृशशब्दसाकांक्षः तयोर्मध्ये पूर्वशब्दः तादृशार्थे प्रकृतिः, परशब्दः प्रत्यय इत्यर्थः । प्रथमं यत्पदं स्वपदञ्च प्रकृतित्वेनाभिमतपरम्, द्वितीयं यत्पदं प्रत्ययत्वेनाभिमतपरम्, तृतीयं यत्पदं प्रत्ययपरम् । केचित्तु एतद्वैपरीत्यमित्याहुः । घट इत्यादिवाक्यजन्यमेकत्ववान् घट इतिबोधमादाय लक्षणमपि सङ्गमयन्ति । तेषां धातौ लक्षमसङ्गमप्रकारः पुनः पर्यालोचनीय इति । बहुजादाविति । लक्षणे पूर्वत्व - परत्वयोरनिवेशे बहुजादावतिव्याप्तेरसम्भवादादिपदमुपात्तम् । आदिना पचतिकल्पमित्यादिस्थलीयकल्पादिपरिग्रहः, तत्रापि कल्पार्थे पचतीत्यस्य प्रकारतयाऽभानात् प्रत्यये प्रत्ययलक्षणस्य प्रकृतौ प्रकृतिलक्षमस्य चाव्याप्तिसम्भवात् । अव्याप्तिप्रसङ्गादिति । इदमुपलक्षणम्, बहुचि कल्पप्रत्यये च प्रकृतिलक्षमस्यातिव्याप्तिरपि बोध्या । केचित्तु गुडादौ प्रत्ययलक्षणातिव्याप्तेः प्रकृतिलक्षणस्य चाव्याप्तेः, बहुचि प्रकृतिलक्षणस्यातिव्याप्तेश्चोपलक्षकतया तादृशग्रन्थं वर्णयन्ति । तन्मन्दम् । प्रकृतिलक्षणे प्रकारताया निवेशितत्वात् तादृशदोषाणामसम्भवात् पूर्वत्वपरत्वनिवेशे गौरवमिति भावः । विषयतामात्रनिवेशे सर्वत्रैव प्रकृतिलक्षणस्य प्रत्यये प्रकृतौ च प्रत्ययलक्षणस्यातिव्याप्त्यापत्तेरिति ध्येयम् ॥  
 उमापतिसेनमतमुपन्यस्य निरस्यति --- यदपीति । स्वेतरार्थानवच्छिन्नेति । तथाच यादृशानुपूर्विप्रकारकनिश्चयत्वं स्वेतरशब्दवृत्तिज्ञानजन्यास्वार्थान्योपस्थित्यप्रयोज्ययादृशस्वार्थनिष्ठप्रकारतानिरूपितकिञ्चिद्धर्मावच्छिन्नविशेष्यताशालिशाब्दत्वव्यापकजन्यतानिरूपितजनकतानवच्छेदकं तादृशानुपूर्विमच्छब्दत्वं तादृशार्थकप्रत्ययत्वमिति । प्रत्येकपदव्यावृत्तिस्तु पूर्ववदवसेया । चतुर्विध इति । सुप् - तिङ् कृत्तद्धितभेदादित्यादिः । सुप्तिङोरिति । बोझसमर्थत्वेनेति परेणान्वयः । संख्यादीत्यादिना वर्तमानभविष्यत्वादिपरिग्रहः । तव्यादीत्यादिना क्त -- प्रकर्षार्थकतरतमादिपरिग्रहः । ननु "न विसर्जनीयलोपे पुनः सन्धिः"इतिसन्धिनिषेधात् कथं सैषेति प्रयोगः इत्यत आह --- सैषेति । पुनः सन्धिरिति । "सस्य पादपूरणे" इतिपरिशिष्टानुशानसादिति भावः । दार्ढ्यार्तं प्रयोगान्तरमपि दर्शयति सैषेति ॥ 9 ॥  
{(1) प्रत्येकभेदस्यैकैकत्र सत्त्वादतिव्याप्तितादवस्थ्यादिति भावः । }  
 {(1) कुत्संदिरित्यर्थः ।}  
\</ ना.प्र.9\>  
\<ना.प्र.10\>  
 उक्तलक्षणे प्रकृतिबेदस्य निवेशात् प्रकृतित्वस्यातिगुरुत्वाच्चातो लाघवस्यैव लक्षणान्तरानुसरणबीजत्वमाह ---- लाघवादिति ।  
 इतरेति । तथाच यादृशानुपूर्वीप्रकारकनिश्चयत्वं स्वेतरशब्दवृत्तिज्ञानजन्योपस्थितिप्रयोज्यावच्छेदकत्वानिरूपक यादृशस्वार्थनिष्ठविशेष्यतानिरूपिततिङ्ङर्थ प्रकारताशालि शाब्दत्वव्यापकजन्यतानवच्छेदकं निभादिनिपातभिन्नत्वे सति तादृशानुपूर्वीमत्वं तादृशार्थकप्रत्ययत्वमिति पर्यवसितार्थः, स्वोक्तविवरणस्य एतादृशार्थं एव तात्पर्यात् । एतल्लक्षणे प्रकृत्यन्यत्वानिवेशात् प्रकृतावतिव्याप्तिरिति तद्वारणाय विशेषणान्तरदाने क्व लाघवम् ? इत्याशङ्क्या प्रथमत एव तत्रातिव्याप्तिं निराकरोति --- चौत्र इति । नाम्नामिति बोधकत्वमित्यत्रान्वयि । नामधातुभेदेन प्रकृतेर्द्वैविध्यात् नाम्नि अतिव्याप्तिं निरस्य धातौ तां निरस्यति ---- एवमिति । यजादिधातूनामिति । अर्थान्तरानवच्छिन्ने स्वार्थे तिङ्ङर्थान्वयबोधकत्वमित्यनुषज्यते, इति नातिप्रसङ्ग इत्यन्ते पूरणीयम् । तथाच चैत्रोऽस्तीत्यादितः वर्तमानकालसम्बन्धाश्रयतावांश्चैत्र इति बोधोदयात् आश्रयत्वरूपतिङ्ङर्थस्यार्थान्तरानवच्छिन्नै चैत्रे भानात्, यजेतेत्यादौ तिङ्ङर्थेष्ठसाधनत्वादेस्तादृशि स्वार्थे यागादौ भानात्, स्थीयते इत्यादौ तिङ्ङर्थवर्तमानत्वादेस्तादृशि स्वार्थे स्थित्यादौ भानात्, तादृशतादृशानुपूर्वीप्रकारकनिश्चयत्वस्य तादृशतादृशबोधजनकतावच्छेदकत्वान्नातिप्रसङ्ग इति भावः । इष्टसाधनत्ववर्तमानत्वभेदेन तिङ्ङर्थस्य द्वैविध्येन स्थलद्वयोपादानम् । सकर्मकाकर्मकभेदेन धातोर्द्वैविध्यात् स्थलद्वयोपादानमित्यप्याहुः । नच तिष्ठतीत्यादावपि तादृशस्थितौ वर्तमानत्वभानात् भावविहितपर्यन्तानुधावनं व्यर्थं, तत्राख्याताश्रयत्वे तदन्वयस्वीकारे अतीतस्थितात्पर्येणापि तिष्ठतीति प्रयोगापत्तेः आश्रयत्वस्याधिकरणतारूपस्य समवायरूपस्य वर्तमानत्वादिति वाच्यम् । तत्र हि वर्तमानत्वादेः कर्तर्येवान्वयेन धात्वर्थे तिङ्ङर्थान्वयबोधजनकत्वस्यासम्भवादिति तत्स्थलमुपेक्षितम् । अन्यथा कपाले घटस्तस्तौ इत्यत्र तिष्ठतीतिप्रयोगापत्तेः, समवायस्यैव तत्र स्थाधात्वर्थतया वर्तमानत्वाक्षतेः । एवमतीतकालवृत्ति- नाशतात्पर्येणापि नश्यतीति प्रयोगापत्तेः , अतीतकालवृत्तिनाशस्यापि वर्तमानकालवृत्तित्वात् । स्थोयत इत्यादौ च प्रत्ययानां प्रकृत्यर्थान्वितस्वार्थबोधकत्वव्युत्पत्तेः आख्यातार्थनामार्थयोरन्वये प्रथमान्तपदजन्यनामोपस्थितेस्तन्त्रत्वाच्च वर्तमानत्वस्य स्थितावेवान्वयात्, अतीतकालवृत्तिस्थितितात्पत्येणापि कपाले स्थीयते इत्यप्रयोगस्येष्टत्वात् युक्तेस्तौल्यात्, अतीतघटतात्पर्येण कपाले घटेन स्थीयत इति प्रयोगस्य तादृशघटवृत्तित्वविशिष्टस्थितौ वर्तमानवृत्तित्वबोधेनाप्रामाण्यात् । न च \`स्थीयत' इत्यादौ घटेनेत्यध्याहारात् घटाद्यवच्छिन्नायामेव स्थितौ वर्तमानत्वान्वयात् कुतस्तादृशबोधजनकत्वमादायातिव्याप्तिवारणमिति वाच्यम् । अध्याहारस्य शाब्दानुपपत्तिप्रयोज्यत्वात् तत्र स्थितिर्वर्तमाना इत्यन्वयबोधने बाधकाभावात् । अत एव स्थीयत इत्येवोक्तम्, इत्यलमधिकेन ॥ अनवच्छिन्नान्तव्यावृत्तिमभिदधान एव लक्ष्येषु लक्षणं सङ्गमयति ---- पचतीत्यादाविति । षष्ठ्यन्तपदोपस्थाप्यानां त्रयाणां प्रकृत्यर्थावच्छिन्नेत्यादिग्रन्थप्रतिपाद्यतादृशबोधकत्वेऽन्वयः । कृत्यादावित्यादिपदात् कर्त्रपत्ययोः परिग्रहः, तथाच पचतीत्यादौ तिङां पाकावच्छिन्न एव स्वार्थे यत्ने, पाचकोऽस्तीत्यादौ कृतां पाकावच्छिन्न एव स्वार्थे कर्तरि, काश्यपिरस्तीत्यादौ कश्यपावच्छिनन एव स्वार्थेऽपत्येतिङ्ङर्थस्य वर्तमानत्वाश्रयत्वादेर्बोधकत्वमित्यर्थः । नाप्रसङ्गो ----- नाव्याप्तिः । सुबादिप्रत्ययश्च इतरार्थविशेषितेऽपि स्वार्थं तिङ्ङर्थान्वयबोधाक्षम एवेति तत्र तद्व्यावृत्त्यसम्भवात् तन्नोक्तमिति । निभाद्यान्यत्वनिवेशप्रयोजनमाह ---- निभेति ॥ निभादिरेवेति । नतु निभादितो भिन्न इत्यर्थः । तादृशबोधे तिङ्ङर्थप्रकारत्वानिवेशे द्वितीयादिविभक्तेः स्वार्थधर्मिकघटाद्यन्वयबोधकत्वेनाव्याप्तिः, प्रत्ययार्थानिवेशे आत्माश्रयापत्तिः, प्रकृत्यन्यस्वार्थकत्वेन तन्निवेशे गौरवं, पाचकोऽस्तीत्यादौ कृदर्थे स्वार्थबोधकाख्याते अव्याप्तिरिति तिङ्ङर्थनिवेशः ॥ 10 ॥  
\</ ना.प्र.10\>  
\<ना.प्र.11\>  
 निपातमिति । क्रमप्राप्तमित्यादिः ।  
 तात्पर्यार्थमाह --- यः शब्द इति । केवले --- इतार्थानवच्छिन्ने, यादृशस्वार्थ इत्यस्य स्वोपस्थाप्य इत्यादिः, तताच यादृशानुपूर्वीप्रकारकनिश्चयत्वं स्वेतरशब्दवृत्तिज्ञानजन्योपस्थितिप्रयोज्यावच्छेदकत्वानिरूपितस्ववृत्तिज्ञानजन्योपस्थितिप्रयोज्ययादृशार्थविसेष्यतानिरूपिततादात्म्यसम्बन्धावच्छिन्नप्रकारताशालिशाब्दत्वव्यापकजन्यतानिरूपितजनकतावच्छेदकमेवंभूतं यद्यत् स्वं, तादृशार्थकतत्तदन्यत्वे सति सुबादिभिन्नत्वे सति तदर्थसार्थकत्वं तादृशार्थकनिपातत्वम् इति पर्यवसितम् । अतः शप्श्यनादीनां तादृशभेदवत्त्वेऽपि न क्षतिः । एवंभूतं स्वं स्मृतः समुच्चय इत्यादिस्थलीयसमुच्चयेत्यानुपूर्वीविशिष्टादिर्क, तत्तदन्यत्वस्य चकारादौ सत्त्वाल्लक्षणसत्त्वम् । अनयैव दिशायोग्यताघटितलक्षणं परिष्कार्यम् । प्रत्ययलक्षणे निपातान्यत्वस्य निविष्टत्वात् निपातलक्षणे प्रत्ययत्वावच्छिन्नभेदनिवेशेऽन्योन्याश्रय इति सुप्तिह्त्वादिप्रत्येकधर्मावच्छिन्नप्रतियोगिताकभेदान् निवेशयति --- प्रत्येकमिति । फलमुखगौरवस्यादोषत्वादिति भावः । लक्ष्ये लक्षणं सङ्गमयति
--- चादय इति । नामाद्यर्थस्येति । आदिना सार्थकान्तरपरिग्रहः । अयोग्या इति । तेषु लक्षणसमन्वय इति शेषः । तेषां तादृशबोधजनकत्वमेवानुभवेन द्रढयति
--- नहीति । अनुभव इत्यस्य लोकानामिति शेषः । इत्यादिरेवेति । अनुभव इत्यनुषज्यते । प्रकृत्यादावलक्ष्ये लक्षणागमनं व्यञ्जयतिस्तोकमिति । आदिपदात् नीलो घट, इत्यादिस्थलपरिग्रहः अपरिकारात् घटादिनामपरिग्रहः, तेन धातोरिव नाम्नोऽप्यलक्ष्यत्वाविशेषात् तदनुक्त्या न्यूनत्वेऽपि न क्षतिः । स्वार्थे - पाकघटादौ, नामार्थस्य - स्तोकनीलादेः । इदं वस्तुगतिमनुरुद्ध्योक्तं लक्षणे नामार्थस्यानिवेशात् । तादात्म्यमिति । संसर्गतयेत्यादिः । सुबादिरेवेति । तथाच द्वितीयसत्यन्ताभावात् न तत्र लक्षमसमन्वय इति भावः । स्वार्थशब्दस्य यादृशस्वार्थपरतया व्याख्यानप्रयोजनमाह --- चः शब्द इति । स्वपरतायां ---- स्वात्मकवर्णपरतायाम् । न निपातो ---- न निपातलक्षणलक्ष्यः । तथाच यादृश इत्यस्यानिवेशे उक्तरीत्या निपातमात्रेऽसम्भवः, तन्निवेसे च लक्ष्यलक्षणयोरर्थविसेषघटितत्वात् तादृशार्थे तेषामलक्ष्यत्वान्नासम्भवः, एकत्वार्थनिवेशस्याव्यावर्तकत्वादिति भावः । ननु किञ्चकारादिस्तादृशार्थे सार्थक एव न तदवान्तरधर्माभावात्, अत आह ---- किन्त्विति । ननु सुप्‌शब्द इत्यादौ, सुबादेरपि तादृशबोधजनकत्वात् कुतस्तद्वारणाय सुबादिभेदनिवेश इत्यत आह ---- तथेति । स्वपरतायां न निपात इति तदर्थः । तथाचैकत्वादिपरसुबादिवारणार्थमेव तन्निवेश इति भावः । अयं पाठः क्वचित्कः सन्दर्भविरुद्धश्च, निपातशब्दस्य निपातलक्षणलक्षपरतया तदुत्तरतथाशब्देनापि तद्बोधस्यानुभविकत्वात् अतिव्याप्तेरलक्ष्यतया वारणस्यात्यन्तासम्भावितत्वाच्च तथेत्यस्य \`अगच्छन्निपातलक्षमक' इत्यर्थपरतायाः सन्दर्भविरुद्धत्वादिति ध्येयम् । तादृशबोधजनके पुरन्दरादिनिपातेऽव्याप्तिमलक्ष्यतया परिहरति --- पुरन्दरेति । प्रभृतिपदात् वाचयम इत्याद्युपग्रहः । नामत्वज्ञापनाय नाम्नीत्युक्तम् । निपातव्यपदेशो --- निपातपदप्रयोगः । सूत्रानिष्पाद्यत्वे प्रयोगप्रयोजकत्वं ज्ञानद्वारा बोध्यम् । वाक्यप्रयोगे वाक्यार्थज्ञानस्य हेतुत्वादिति भावः । तथाच निपातशब्दस्य सूत्रानिष्पाद्यत्वे लक्षणा । इदञ्च दुर्गसिंह - जुमरनन्दिमताभिप्रायेण, अन्यमते तेषां सूत्रनिष्फाद्यत्वात् । केवल इत्यस्य व्यावृत्तिमाह ----- कार्तिक्यादाविति । नञर्थेऽभावे , यदर्थस्य
---दानाभावस्य । तादात्म्येनान्वय इति । कार्तिकीवृत्तिदानाभावरूपो यो दानाभावः सोऽत्यन्तविनिन्दित इत्यन्वय बोधादिति भावः । दानाद्यवच्छिन्न इति । नञ्र्थ इत्यनुषज्यते । इदमत्रावधेयम् । उद्देश्यविधेयभावे वैपरीत्ये न कोऽपि दोषः, यो यो धूमवान् इत्यादौ सर्वत्र यदर्थस्यैवोद्देश्यत्वात् । एवं यदर्थस्य विधेयत्वे उद्देश्यतावच्छेदकविधेयतावच्छेदकयोरैक्यात् तत्र न तथाविधशाब्दबोधोऽपि इति कुतस्तत्र तद्व्यावृत्तिः । न च लक्षणे स्वार्थनिष्ठविशेष्यता न निवेश्यते किन्तु विशेष्यतामात्रं, तथाचोक्तस्यले यदर्थे नञर्थस्यान्वयसम्भवः नव्यैर्विधेयांशेऽधिकावगाहिनो दण्डवान् रक्तदण्डवानितिबोधस्य स्वीकारादिति तत्र तद्व्यावृत्तिसङ्गतिरिति वाच्यम् । तथासति नञर्थे यदर्थस्येति लिखनासङ्गतेः, एवं विशेष्यतानिवेशेनैव दोषवारणसम्भवे गुरुतरतादृशविशेषणस्य यथासन्निवेशेनावैयर्थ्येऽपि अनतिप्रयोजनकत्वस्य दुर्वारत्वाच्चेति । ननु शोभनं स्वरित्यादौ स्वरादिशब्दस्य तादृशान्वयबोधजनकत्वात्, तत्राव्याप्तिमलक्ष्यतया परिहरति
---- स्वर्दिवेत्यादि । नतु निपातलक्ष्यमित्यर्थः । तेषामलक्ष्यत्वे बीजमाह
----- शोभनमिति । अन्वयादिति । तथाच निरुक्तबोधाक्षमस्यैव तल्लक्षणलक्ष्यत्वमिति भावः । विशेष्यदलव्यावृत्तिमाह ----- प्रादयस्त्विति । न सार्थका इति । तथाच तत्र नातिव्याप्तिरिति भावः । यदि च प्रणमतीत्यादौ प्रादिशब्देनैव प्रकर्षादिप्रतीतिव्युत्पत्तिवैचित्र्याच्च नामार्थधात्वर्थयोभदान्वयसम्भव इति मन्यते तदाऽप्याह ----- सार्थकाश्चेदिति । तथाच तेषां निपातत्वमिष्टमेवेति भावः । ये तु एतल्लक्षणे स्वत्त्वमनुयोगिनि निवेशयन्ति एतद्ग्रन्थमपि स्वार्थनिवेशव्यावृत्तिपरतया वर्णयन्ति । तेषां मते विशेष्यदलानिवेशप्रयुक्तलाघवस्य स्वत्त्वघटितत्वनिवेशनिबन्धनगौरवेण दूरिकृतत्वान्मदुक्तगतिरेव सम्यक्पदमादधातीति । ननु स्वरादिशब्दवत् नञादिर्नामैव, कथमन्यता जातौ सत्ता नास्तीत्यादौ सत्ताभावे जातिवृत्तित्वाश्रयताबोधः नाम्नि आख्यातार्थद्वारा क्रियान्वये प्रथमान्तपदोपस्थाप्यत्वस्य तन्त्रत्वात्, प्रकृते सप्तम्यर्थनिरूपितत्वान्वितधात्वर्थवृत्तित्वान्विताख्यातार्थस्य नञर्थेऽन्वयासम्भव इति नञादेरलक्ष्यतया तत्राव्याप्तिवारणायोपात्तस्य केवले इत्यस्य वैयर्थ्यमित्यत आह ---- जाताविति । एकार्थसमवायसम्बन्धेन जातिवृत्तित्ववत्वां जातौ जातिवृत्तित्वसामान्यभावस्य सत्त्वात् तत्र तदवगाहने भ्रमत्वापत्तिरतः समवेतत्वेति । समवायसम्बन्धावच्छिन्नाधेयताप्रतियोगिकस्वरूपसम्बन्धावच्छिन्नप्रतियोगिताकाभावः इत्यर्थः । नत्विति । समवायेनेत्यादिः, नञा प्रत्याय्यते इत्यनुषज्यते । तत्र ---- सत्ताभावे । क्रियान्वयस्यायोगादिति । आख्यातार्थद्वारा इत्यादिः । तत्र प्रथमान्तपदोपस्थाप्यत्वस्य तन्त्रत्वादिति भावः । एतादृशबोधेऽनुभवदार्ढ्यार्थं विपरीतबोधे बाधकमाह ---- जाताविति । एकत्वेनेति । द्वित्वावच्छिन्नाभावस्यातिरिक्ततया मणिकृतैव व्यवस्थापितत्वात्, अभावद्वयावगाहने प्रत्येकवति तादृशप्रतीतेर्भ्रमत्वापत्तिरिति भावः । तथा च प्रथमाद्विवचनप्रतिपाद्यद्वित्वस्यावच्छेदकतया भाने वर्तमानद्विवचनप्रतिपाद्यद्वित्वस्य पर्याप्तिसम्बन्धेन भानासम्भवात्, सम्बन्धान्तरेण तदन्वयस्वीकारे चातिप्रसङ्गादिति भावः । अस्माकन्तु प्रथणाद्विवचनान्तपदोपस्थाप्ये जातिद्वये निरुक्तसम्बन्धेन जातिवृत्तित्वाभावस्य तिङ्ङर्थद्वित्वस्य चान्वयबोधकत्वादिति भावः । इदं पुनरिहावधेयम् । एतन्मतेऽपि द्वित्वविशिष्टे द्वित्वभानासम्भवात् " सम्भेदे नान्यतरवैयर्थ्य"(3)मिति न्यायेन द्वित्वस्यैकदैव भानस्वीकारात् तन्मतेऽव्याख्यातार्थद्वित्वस्य तत्र भाने क्षतिविरह इति । ननु समवायेन जातौ सत्ता नास्तीत्यादौ तादृशसम्बनअधावच्छिन्नजातिवृत्तित्वस्याप्रसिद्ध्या भवदुक्तबोधानुपपत्तिः, अस्मन्मते च तत्र समवायावच्छिन्नसत्ताभावे जातिवृत्तित्वावगाहे नान्वयानुपपत्तिरत आह ---- सत्ता समवायेनेति । लक्षणेति । तताच व्यधिकरणसम्बन्धावच्छिन्नप्रतियोगिताकजातिवृत्तित्वाभावावगाहितया तादृशबोधस्य प्रमात्वेन न तादृशवाक्यस्याप्रामाण्यमिति भावः । ननु समवायपदस्य लक्षणाया अग्रहकालेऽपि शाब्दस्यानुभविकत्वादिदमसङ्गतमित्यतो लक्षणाग्रहस्यावश्यकत्वमाह ----- परेषामिति । असम्भवेनेति । विशेषणे तृतीयया वैशिष्ट्यमात्रस्य बोधनात्, अवच्छिन्नप्रतियोगित्वस्य प्रतिपादने तृतीयाया असामर्थ्यात्, सुब्विभक्तेरानुशासनिकातिरिक्ते लक्षणाभावादिति भावः । तल्लक्षणायाः ---- समवायपदलक्षणायाः । आवस्यकत्वादिति । भवन्मते।ञपीत्यादिः । शङ्कते प्रथमार्थ इति । तत्र --- निरुक्तस्थले । शङ्कां निरस्यति --- साहसमिति । सहसा उक्तमिति, अनवधानतया उक्तमिति यावत् । पञ्चम्यादेः कदाचित् तदर्थकत्वसम्भवात् प्रथमाया इति । ननु विशिष्टसत्तायाः सत्तानतिरेकात् तत्र गुणवृत्तित्वाबावासत्त्वाद्गुणे विशिष्टसत्ता नास्तीतिप्रमाणं न स्यादित्यत आह ---- विशिष्टसत्तेति । स्वमते विशिष्टसत्ता न गुणवृत्तिरितिवत् गुणे विशिष्टसत्ता नास्तीति वाक्यस्याप्रामाण्यमेव, परन्तु विशिष्टसत्ताभाववान् गुण इत्यादिरेव प्रमाणमित्याशयेन यदीत्युक्तम् । केचित्तु विशिष्टसत्तेति शुद्धसमवायेनेत्यादिः । तथाच तादृशसम्बन्धेन विशिष्टसत्तान गुणवृत्तिरितिवत् गुणे विशिष्टसत्ता नास्तीत्यादेरप्यप्रामाण्यं, किन्तु विशिष्टसत्तात्वावच्छिन्नप्रतियोगिकसमवायसम्बन्धेनैव तत्प्रमाणमित्याशयेन यदीत्युक्तमित्याहुः । आधेयत्वस्याव्याप्यवृत्तित्वादिति । सत्तायां सत्तात्वेन गुणवृत्तित्वं, नतु विशिष्टसत्तात्वेनेत्यनुभवादिति भावः । अवच्छेदकभेदेनेति । विशिष्टसत्तात्वावच्छेदेनेत्यर्थः । तस्यां --- सत्तायाम् । गुणवृत्तित्वाभावसत्त्वादिति । तथाचाधिकरणबेदेन अधिकरणताया भिन्नत्वात् सत्तात्वे गुणनिष्ठाधिकरणतानिरूपकतावच्छेदकत्वस्य गुणो विशिष्टसत्तावानितिबुद्धेरप्रमात्वरक्षार्थं स्वीकारात् प्रतियोगिमत्यपि अवच्छेदकभेदेनाव्याप्यवृत्तेरभावसत्त्वे बाधकाभावादिति भावः । विशिष्टसत्तात्वस्यावच्छेदकत्वाप्रतिसन्धानदशायां तादृशवाक्यस्याप्रामाण्यमिष्टमेव, भवतामपि विशिष्टसत्तात्वोपलक्षिता भावावगाहने तादृशवाक्यस्याप्रामाण्यस्येष्टत्वात् । सार्वभौममतमाह ---- विशिष्टस्येति । तथाच तन्मते विशिष्टसत्ता न गुणवृत्तिरितिवत् गुणे विशिष्टसत्ता नास्तीतिवाक्यस्य प्रामाण्यं सहजत एव स्थास्यतीति भावः । कश्चिदित्यस्वरससूचनाय । स च उक्तरीत्यैवातिप्रसङ्गभङ्गे किमतिरिक्तस्वीकारेणेति । एवं विशिष्टस्यानतिरिक्तप्रतिपादकग्रन्थस्योन्मत्तप्रलपितत्वापत्तेरिति ।  
 ननु \`न क्रोधो न च मात्सर्यमि'त्यादौ क्रोधाभावो मात्सर्याभावोऽशुभमत्यभावश्च पुरुषोत्तमभक्तानां भवतीत्यन्वयबोधे नञां प्रथमान्तत्वाभावेन तदर्थे आख्यातार्थद्वारा भदनक्रियान्वयायोगात् अवश्यं नञादिनिपातानां प्रकृतित्वं स्वीकार्यमित्याशङ्कां प्रतिबन्दिमुखेनोत्तरयति
--- न क्रोध इति । आनर्थक्यमिति । एकेनैव नञा क्रोधादौ भवनकर्तृत्वव्यवच्छेदबोधसम्भवादिति भावः । प्रसङ्गस्त्विति । समानः समानसमाधानश्चेति परेणान्वयः । समानमुदाहरति ---- न तमिति । विष्णोराराधनेन यो विभवो भवति तं विभवं विरिञ्चिर्ब्रह्मा भवः शिवः श्रीर्लक्ष्मीः धनाधिपः कुबेरः, एते दातुं नार्हन्ति इत्यन्वयबोधस्यैकेनैव नञा सम्भवात्, अनेकनञां वैयर्थ्यं नञर्थे तिङ्ङर्थान्वयवादिमतेऽपि संभवतीति भावः । नहि विरिञ्च्यादीनां प्रत्येकाभावे विभवदानयोग्यत्वान्वयः सम्भवति, अयोग्यत्वात् । ननु \`संभेदे नान्यतरवैयर्थ्यमि'ति न्यायेनानेकनञां प्रयोगोऽपि साधुरित्यत आह ---- समानसमाधानश्चेति । तथाच मयापि न क्रोध इत्यादौ तादृशसमाधानस्य वक्तुं शक्यत्वान्न किञ्चिदेतदिति भावः । ननु नञादिनिपातानां विभक्यन्तत्वाभावेन "पूर्वपरयोरर्थोपलब्धौ पदमि"त्यनुशासनोपदिष्टपदत्वासम्भवान्नञुत्तरयोर्युष्मदस्मदोस्ते मे प्रभृत्यादेशो न स्यादिति कथं \`न ते धनं धर्म्यमि'त्यादिप्रयोग इत्याशङ्कया ते मे प्रभृत्यादेशविधायकसूत्रस्थपदपदस्य साकाङ्क्षनिपातस्याप्युपलक्षकपरतया "न ते धनमि"त्यादिप्रयोगमुपपादयति --- पदात् परस्येति । आदेशविधौ विधायकसूत्र इत्यर्थः, आदेशस्य विधिर्यत्रेतिव्युत्पत्तेः । विधिशब्दस्यापि सूत्रवाचित्वात् यथाश्रुतमेव सम्यगित्यप्याहुः । आदेशविधौ आदेशविधानस्थल इत्यर्थ इत्यन्ये । सप्तम्यर्थो घटकत्वं, तच्च पदेऽन्वेति, तथाच तादृशसूत्रघटकपदशब्द इत्यर्थः । साकाङ्क्षनिपातस्यापीति । तथाच तत्रत्यपदण्दं साक्षात्परम्परया वा युष्मदस्मदर्थसाकाङ्क्षशब्दमात्रपरम् । भिन्नवाक्यस्थपदवारणाय साकाङ्क्षत्वनिवेशः, अन्यथा "भूतले घटोऽस्ति, तुभ्यं धनं ददामी"त्यादावपि तदादेशापत्तेः, नचेष्टापत्तिरनुभवविरोधात्, सर्वत्रैव युष्मदस्मदोः पदात् पूर्वमन्यपुरुषप्रयुक्तपदसम्भवात्, सूत्रे पदादित्यस्य वैयर्थ्यापत्तेश्चाकेचित्तु साकाङ्क्षेति सम्पातायातमित्याहुः । तच्चिन्त्यम् । निपातसामान्यस्योपलक्षकत्वे \`भूतले घटो न, तुभ्यं धनं ददामी'त्यादावपि तदादेशापत्तेः, इष्टापत्तौ तदुपादानवैयर्थ्यापत्तेरित्युक्तमेव । तेन - तस्य तदुपलक्षकत्वेन, तस्य - ते मे प्रभृत्यादेशस्याननु निभादिशब्दानां स्वार्थे सदृशादौ शब्दान्तरार्थस्याभेदान्वयबोधाक्षणत्वात्तेष्वतिव्याप्तिरित्यत आह ---- सदृशाद्यर्थकनिभादेरिति । प्रागुक्तेति । तथाच प्रत्ययलक्षणवदत्रापि निभादिभिन्नत्वं निवेशनीयमिति न तत्रातिव्याप्तिरिति भावः । विविधश्चादिभेदेत इति व्याकुरुते ---- स चायमिति ॥ 11 ॥  
 {(3) सम्भेदे एकार्थकपदद्वयसमवधाने अन्यतरस्य न वैयर्थ्यामिति न्यायार्थः ।}  
\</ ना.प्र.11\>  
\<ना.प्र.12\>  
 कारिकान्तरस्यावतारणिकामाह ---- नन्विति । प्रत्येकमात्र किं न कुर्यादित्यत्रान्विम् । ननु शब्दान्तरापेक्षयैव सार्थकस्य शाब्दजनकत्वादिदमसङ्गतमित्यत आह --- निराकाङ्क्षेति । घटः कर्मत्वमित्यादितोऽपि घटनिष्ठकर्मताबोधः स्यादिति भावः । ननु स्वोत्तरप्रत्ययसाकाङ्क्षशब्द एव हेतुरित्यत आह ---- मिलितानामिति । स्वोत्तरप्रत्ययार्थसाकाङ्क्षाणामित्यर्थः । तेषां ---- प्रकृतिप्रत्ययनिपातानाम् । तथात्वं --- शाब्दबोधजनकत्वम् । सर्वत्रेति । प्रकृतेस्तथात्वसम्भवेऽपि प्रत्ययनिपातयोस्तत्सम्भवायोगात् तदुत्तरं प्रत्ययाभावादिति भावः । केचित्तु ननु प्रकृतिप्रत्ययनिपातानां मिलनमेवान्वयबोधकं वाच्यमत आह --- मिलितानामिति । सर्वत्रेति । प्रकृतिप्रत्यययोर्मिलनस्य सर्वत्रासम्भवादिति भाव इत्याहुः । तन्न, तथासति मिलितानां तथात्वोक्तावपि निराकाङ्क्षशब्दसहकृतानां तेषां तथात्वापत्तिवारणासम्भवात् पूर्वोक्तदोषावारककोट्यन्तरोद्भावनस्य सन्दर्भविरुद्धत्वात् । अन्ये तु मिलितानामित्यस्य साकाङ्क्षाणामित्यादिः, तथाच निराकाङ्क्षव्युदासः, अन्यत् सर्वं पूर्ववदित्याहुः । तन्न, तथासति साकाङ्क्षाणामित्यनेनैव निराकाङ्क्षवारणसम्भवे मिलितमित्यस्य वैयर्थ्यापत्तेः ।  
 न तन्मात्रस्य --- वाक्यतानामपन्नस्य सार्थकस्येत्यर्थः । न केवलस्य सार्थकस्य इति तु नार्थः, तथासति निराकाङ्क्षसहितस्य वेति तद्विवरणसङ्गतेः । केचित्तु न्यूनतापरिहाराय निराकाङ्क्षसहितस्येति पूरितमित्यभिप्रायेण विवरणग्रन्थं सङ्गमयन्ति । तन्न, तथासति मिलितस्येत्यस्यापि वक्तव्यतापत्तेरन्यथा तदनुक्त्यापि न्यूनतातादवस्थ्यात् ।  
 प्रकृत्यादेरित्यादिना प्रत्ययनिपातपरिप्रहः । एवकारेण तदनापन्नव्यवच्छेदः । विशेषेम एवकारव्यवच्छेद्यान् तदनापन्नानह --- नत्विति । वाकारस्य मिलितस्यापि समुच्चायकत्वं बोध्यम् । निराकाङ्क्षसहितस्य वेत्यनन्तरमिति तात्पर्यार्थ इति पूरणीयम् ॥ 12 ॥  
\</ना.प्र.12\>  
\<ना.प्र.13\>  
 कारिकान्तरस्यावतारणिकामाह --- वाक्तं यदीति । तथाच वाक्यस्यैवान्वयबोधकत्वोक्त्यापि न निराकाङ्क्षवारणसम्भवः, शब्दसमूहत्वरूपस्य तस्य तत्राक्षतेरिति भावः । तस्य ---- शब्दसमूहस्य ।  
 कारिकाविवरणमाह ---- यादृशेति । षष्ठ्यन्तस्याकाङ्क्षेत्यत्रान्वयः । स्तोम इति व्यूह इत्यस्य विवरणम्, तथाच यादृशानुपूर्वीमत्त्वं साक्षात्परम्परासाधारणनिरूप्यनिरूपकभावापन्नयद्धर्मावच्छिन्नविषयताशालिशाब्दत्वव्यापकयत्किञ्चिज्जन्यतानिरूपितजनकताया विषयतयावच्छेदकतायाः पर्याप्त्यधिकरणं तादृशानुपूर्वीमत्त्वं तद्धर्मावच्छिन्नतादृशविषयताकबोधने वाक्यत्वमिति पर्यवसितम् । तेन ह्रदो वह्निमानित्यादौ वाक्ये विशिष्टार्थाप्रसिद्धावपि नाव्याप्तिः, एवं परस्परत्वस्य दुर्वचत्वेऽपि न क्षतिः, न वा भूतलं घटवत् प़चवच्च इति समुदायेऽतिव्याप्तिः । अत्र प्रत्येकविषयतानां निरूप्यनिरूपकभावानापन्नत्वात् तादृशशाब्दत्वे स्वरूपसम्बन्धरूपावच्छेदकत्वविरहाद्व्यापकत्वनिवेशः । स्वोत्तरशाब्दत्वावच्छिन्नं प्रति तत्तदानुपूर्वप्रकारकनिश्चयः । घटवद्भूतलमितिबोधेऽव्यवहितोत्तरत्वसंसर्गेण पूर्वपूर्ववर्णविशिष्टचरमवर्णत्वरूपानुपूर्व्या इव तादृशपूर्वत्वसंसर्गेण परपरवर्णविशिष्टपूर्वपूर्ववर्णत्वरूपानुपूर्व्यादीनामपि जनकतावच्चेदकतया कस्या अपि आनुपूर्व्यास्तादृशशाब्दत्वव्यापकजन्यतानिरूपितजनकतावच्छेदेकतायाः पर्याप्त्यधिकरणत्वासम्भवात् यत्किञ्चिदिति जन्यातविशेषणम् । घटवत् भूतलमिति बोधे घटवदितिभागस्य वाक्यत्ववारणाय पर्याप्तिनिवेशः । न च तन्निवेशेऽपि तादृशशाब्दत्वव्यापकयत्किञ्चिज्जन्यता इत्यनेनैकदेशजन्यतामादाय तद्दोषतादवस्थ्यमिति वाच्यम् । व्यापकेत्यनेन तादृशशाब्दत्वनिष्ठन्यूनवृत्तित्वानिरूपकत्वस्य विवक्षितत्वात् ।  
 वस्तुतः स्वाधिकरणवृत्तिभेदप्रतियोगितावच्छेदकत्वसामानाधिकरण्योभयसम्बन्धेन स्वविशिष्टजन्यताकान्यतादृशशाब्दत्वकजन्यताया एव निवेश्यत्वात्, न कोऽपि दोष, इति युक्तमुत्पश्यामः । अन्यत् स्वयमूहनीयम् । वक्ष्यन्ते इति ।  
  सुबन्तं च तिङन्तं च सुबन्तैकसमन्वितम् ।  
  सुप्तिङन्तद्वयीगर्भं वाक्यमेतच्चुर्विधम् ॥  
 इति पश्चाद्वक्ष्यते इत्यर्थः । यादृशार्थविषयकबोधं प्रतीति विवरणग्रन्थे यादृशत्वं विषयताविशेषणं न त्वर्थविशेषणम् । अर्थेति --- स्वरूपकीर्तनम् , अन्यथा अयोग्यवाक्यासंग्रहापत्तेरिति व्यञ्जितुमयोग्यवाक्यस्य लक्षणमाह ---- वह्निना सेक इति ॥ आदिना करकया सेको ह्रदो वह्निमानित्यादेः संग्रहः । वाक्यमेवेति । वाक्यलक्षणलक्ष्यमेवेत्यर्थः । तादृशानुपूर्व्या अपि निरुक्तजनकतावच्छेदकतापर्याप्त्यधिकरणत्वानपायादिति भावः । नन्वेवं पयसा सेक इत्यतो वह्निना सेक इत्यस्य को भेदो वाक्यत्वस्याविशेषादित्यत आह --- परन्त्विति । नन्वयोग्यवाक्येनापि योग्यताभ्रमदशायां शाब्दबोधजनकत्वात् तस्य लक्ष्यत्वे निर्वह्निर्वह्निमान् इत्यादेरपि लक्ष्यत्वापत्तिरयोग्यत्वाविशेषादित्यत आह ----परन्त्विति । नन्वयोग्यवाक्येनापि योग्यताभ्रमदशायां शाब्दबोधजनकत्वात् तस्य लक्ष्यत्वे निर्वह्निर्वह्निमान् इत्यादेरपि लक्ष्यत्वापत्तिरयोग्यत्वाविशेषादित्यत आह शाब्दमतेरिति । परोक्षज्ञानस्यानाहार्यत्वनिश्चयत्वनियमेनाहार्यत्वोपगमे इत्युक्तम् । तदनुपगमे तादृशवाक्यस्य शाब्दबोधस्वरूपयोग्यत्वस्याप्यसम्भवात् वाक्यत्वमसम्भवीत्युपष्टम्भसङ्गतिः । स्वविरोधिधर्मधर्मितावच्छेदककस्वप्रकारकज्ञानात्यमाहार्यत्वम् । तत्र विरोधित्वं च स्वप्रकारकज्ञानप्रतिबन्धकतावच्छेदकविषयितानिरूपकत्वमिति स्वाभावे स्वस्य विरोधित्वं स्वस्मिन्नपि स्वाभावविरोधित्वमित्यभावधर्मितावच्छेदककप्रतियोगिज्ञानमुक्त्वा, प्रतियोगिधर्मितावच्छेदककाभावज्ञानमाह ----- पचन्न पचतीति । आदिना वह्निमान् निर्वह्निरित्याद्युपग्रहः । उक्तनियममनुरुध्याह --- नोचेदिति । अपार्थकं --- शाब्दस्वरूपायोग्यम् । एवकारेण तत्स्वरूपयोग्यत्वव्यवच्छेदः । ननु शाब्दस्वरूपायोग्यत्वं यद्यपार्थकत्वं तदा घटः कर्मत्वमिति वाक्यस्यापि ततात्वपत्तिः, नचेष्टापत्तिरनुभवविरोधात्, न चाहार्यशाब्दजनकवाक्यत्वं तत्, तदनुपगमेऽसम्भवात्, तदुपगमे तु पर्वतो वह्निमानितिवाक्यजन्यबोधस्यापि कदाचिदाहार्यत्वस्य सम्भवात् वाक्यमात्रस्य प्रायशस्तथात्वापत्तेः, नापि आहार्यशाब्देच्छयोच्चरितत्वम्, इच्छा च विसंवादिन्यपि सम्भवतीति नाप्रसिद्धिः, अन्यार्थे तथात्वापत्तेर्दुर्वारत्वादित्यतोऽपार्थकत्वं निर्वक्ति --- यादृशेति । तथाच यद्धर्मावच्छिन्नविशेष्यकयद्धर्मावच्छिन्नप्रकारकज्ञानत्वव्यापकमाहार्यत्वं तद्धर्मावच्छिन्न विशेष्यकतद्धर्मावच्छिन्नप्रकारकबोधेच्छयोच्चरितं यद्यत्पदं तादृशबोधं प्रति तत्पदमपार्थकमिति पर्यवसितम् । पर्वतो वह्निमानितिवाक्यजन्यबोधस्यापि कदाचिदाहार्यत्वसम्भवात् तथाविधेच्छयोच्चरितपदानां तथात्वावारणाय व्यापकत्वनिवेशः । निर्वह्निर्वह्निमानित्यादिवाक्यस्यापि आहार्यबोधेच्छयोच्चरितत्वेनापार्थकत्वमित्युच्चरितान्तं पदविशेषणम् । तादृशबोधतात्पर्यकमपि पदमन्यविधबोधं प्रति न तथेति तथाविधार्थबोधं प्रतीति । आहार्यत्वं चात्र साक्षात्कारित्वानिरूपकविषयताशालिज्ञानाविरोधित्वम् ।  
 अरमसिंहोक्तं वाक्यलक्षणं दूषयन् कारिकापरार्द्धं व्याक्रियते --- यत्त्विति । प्रत्येकसमुदायविकल्पेनेति । किं सुबन्तचयस्तिङ्ङन्तचयो वा वाक्यं, किं वा सुबन्ततिङ्ङन्तचयस्तथेति ? वितर्केणेत्यर्थः । अतिव्याप्त्याव्याप्त्योरिति कारिकास्थादिपदात् अव्याप्तिप्राप्तिरिति भावः । ननु प्रत्येकचयत्वस्य लक्षणत्वे कुत्रातिव्याप्तिः ? उभयचयत्वस्य लक्षणत्वे कुत्र वाऽव्याप्तिरित्याकाङ्क्षायां घटं पटमिति भागस्य, गच्छति पचतीति भागस्य चालक्ष्यत्वं, घटः पचतीत्येतयोः प्रत्येकस्य च लक्ष्यत्वमाह
--- नहीति । हेर्हतुत्वमर्थः, स च प्रसङ्गान्तिवतः । अनयैव च वाचोभंग्याऽतिव्याप्तिश्चाव्याप्तिश्चावहिता । उभयत्रैव वाक्यपदस्य वाक्यलक्षणलक्ष्यत्वमित्यर्थः । सङ्गतवाक्यलक्षणकभित्यर्थः स्यादिति शेष इत्यप्याहुः । ननु घट इति भागे कथमव्याप्तिस्तस्यालक्ष्यत्वात्, अन्यथा क्रियारहितं न वाक्यमिति प्राचीनप्रवादासङ्गतेरित्यत आह ------- क्रियारहितमिति । निर्युक्तकत्वादिति । व्यवहारस्य सन्दिग्धत्वादिति भावः । इदमत्रावधेयम् । तिङ्सुबन्तवयो वाक्यमित्यस्य तिङ्ङन्तचयः सुबन्तचयश्च वाक्यमिति तु नार्थः , निराकाङ्क्षे घटं घटमित्यादौ अतिव्याप्तेः, किन्तु "समर्थः पदसमूहो वाक्यमि"ति परिशिष्टकृतोक्तम् । तत्र समर्थ इत्यत्र परस्परसाकाङ्क्ष इत्यर्थः, विशिष्टैकार्थप्रतिपादक इति यावत् । पदं विभक्त्यन्तम् । सहूहत्वं चापेक्षाबुद्धिविशेषविषयत्वम् । तथा च साक्षात्परम्परासाधारणनिरूपकभावापन्नविषयताशालिबोधजनकविभक्त्यन्तपर्याप्तापेक्षाबुद्धिविशेषविशेष्यत्वमिति पर्य्यवसितं सामान्यतो वाकत्यलक्षणम् । तस्यैव लक्ष्यद्वैविध्यमभिदधान एव
---- तत्र पदपदस्य न्यायमतसिद्धिः शक्तिमत्त्वरूपो नार्थः, अपि तु विभक्त्यन्तरूपः, सर्वत्र वैयाकरणैस्तथैवोक्तेः, अन्यथा शब्दत्वेनैवोल्लेखौचित्यापत्तेरित्यमरसिंहो व्यञ्जयति --- "तिङ्सुबन्तचय" इति । साकाङ्क्ष इत्यादिः, सामान्यस्य विशेषपरत्वाद्वा तथालाभः । न च घट इत्यादिसुबन्तमात्रेऽव्याप्तिस्तस्यालक्ष्यत्वात्, अत एव "नाहि क्रियारहितं वाक्यमस्तीति " वैयाकरणा वदन्ति । न च तस्यावाक्यत्वे एकत्ववान् घट इत्यन्वयानुभावरकत्वानुपपत्तिः, वाक्यस्यैव तथात्वनियमादिति वाच्यम् । तादृशनियमस्याप्रामाणिकत्वात् । प्रामाणिकत्वे तु तादृशशब्दात् पदार्थोपस्थितिरेव जायते, न त्वन्वयबोध इत्यस्यापि सुवचत्वाच्च । न च साकाङ्क्षसुबन्तचयस्तादृशतिङ्ङन्तचयश्चाप्रसिद्धः, घट पटमिति भागस्य पचति गच्छतीति भागस्य च निराकाङ्क्षत्वादिति वाच्यम् । "ओदनं तेमनान्वितं"(1) इत्यस्य भुङ्क्ष्व इत्यादिक्रियाध्याहारेण शाब्दबोधजनकतया साकाङ्क्षत्वेन लक्ष्यत्वसम्भवात्, घटः कार्यं इत्यादेरपि सुलभत्वाच्च । एवं जानाति पचतीत्यादेरपि साकाङ्क्षतिङ्ङन्तवचयत्वेन लक्ष्यत्वसम्भवात् । कृत्यवच्छिन्नविशेष्यककृतिप्रकारकान्वयबोधं प्रति तिङ्ङन्तपदजन्यकृत्युपस्थितेस्तन्त्रत्वेन पचति गच्छतीत्यादेरेव निराकाङ्क्षत्वात् आख्यातार्थोद्देश्यतावच्छेदकान्वयबोधस्याव्युत्पन्नत्वमिति तु नाशङ्खनीयम् । चिन्तामणिकृताऽपि या यः पचति स चैत्र इति बोधस्य स्वीकृतत्वात् । यो यः शूद्रस्यान्नं पचति सोऽतिनिन्दित इति प्रयोगस्य स्वयमेव वक्ष्यमाणत्वात्, कुरु कुरु इत्यादेरतिसुलभत्वाच्च । ननु तादृशग्रन्थस्य लक्ष्यप्रदर्शनपरत्वे तिङ्ङन्तपदसमभिव्याहृतसुबन्तपदस्यापि लक्ष्यत्वादिति तदनुक्तौ अमरसिंहस्य न्यूनत्वम्, न च यावन्तो लक्ष्याः प्रदर्शयितव्या इति नियमः, तथासति सुबन्तचयतिङ्ङन्तचययोरेकतरोपादानस्यैव सम्यक्त्वे उभयोरुपादानस्य वैयर्थ्यापत्तिरित्यत उक्त ----- क्रिया वा कारकान्वितेति । तत्र क्रियापदं धात्वर्थान्वितस्वार्थबोधकविभक्त्यन्तपदपरं, तिङङन्तपरमिति यावत्, कारकपदं च सुब्विभक्त्यन्तपदपरं, तथाच सुबन्तपदसमभिव्याहृततिङ्ङन्तपदमित्यर्थः । यथाश्रुतन्तु न सङ्गच्छते, क्रियया वाक्यत्वासम्भवात्, कर्मत्वादिरूपकारकान्वितक्रियावाचकपदस्याततात्वे घटं जानाति घटोऽस्तीत्यादेरसंग्रहापत्तेः, प्रत्युत ओदनं पचतीत्यादौ ओदनं पच इति भागस्यापि तथात्वापत्तेः, तादृशभागस्यैव तादृशक्रियाबोधकत्वात् इत्यमरसिंहानामाशय इति । लक्ष्यप्रदर्शकग्रन्थस्य लक्षणाभिधानपरत्वाभिधानदूषणं हास्यास्पदं । नहि शक्याभिधानप्रस्तावे लक्षणमभिधत्ते इति कैश्चित् श्रुतम् । इत्यलमधिकेन ग्रन्थगौरवभयस्य हृदये जागरुकत्वात् इति ॥ 13 ॥  
 {(1) तेमनं व्यञ्जनं । }  
\</ ना.प्र.13\>  
\<ना.प्र.14\>  
 पूर्वोक्तप्रकृतिविभागं प्रतिजानीते ----- प्रकृतिमिति । निरुक्ता निरुक्तलक्षणाक्रान्ता, प्रकृतिः प्रकृतिपदप्रतिपाद्याऽतो न पुनरुक्तिः । निरुक्तपदस्य व्यावृत्तिमाह निरुक्तेति । नत्विति । जगदुपादानभूता जन्यसामान्यप्रयोजिका । तथाच प्रकृतिपदप्रतिगद्यत्वस्य सांख्यमतसिद्धप्रकृतावपि सत्त्वात् तद्व्यावर्तनाय निरुक्तेत्युक्तमिति भावः । अत्र यद्यपि "प्रकृतेर्महान् महतोऽहङ्कारः, अहङ्कारात् पञ्चतन्मात्राणि एकादेशेन्द्रियाणि च षोडशविकाराः, पञ्चतन्मात्रेभ्यश्च पृथिव्यादीनि पञ्च इति चतुर्विंशतितत्त्वानि" इति सांख्यानामेव सिद्धान्तः, न्यायमते च तादृशप्रकृतेरलीकत्वात् कथं तद्व्यावर्तनाय निरुक्तेत्युक्तम् । तथापि तैः प्रकृतिपदेन यदुच्यते तच्चास्माभिरदृष्टपदेनाभिधीयते इति तद्वारणायैव तदुपादानम् । अत एवेवपदमपि सार्थकम्, अन्यथा "प्रकृतेः क्रियमाणानि गुणैः कर्माणि सर्वशः" इत्यादीश्वरवाक्यस्य न्यायमतेऽ  
प्रामाण्यापत्तेरिति । इदन्तु बोध्यम् । सार्थकप्रस्तावेऽन्यविधप्रकृतेरनुपस्थितत्वात् तादृशप्रकृतिविषयकप्रकृतिः कतिविधा इति शिष्यजिज्ञासानुदयात् अवसरसङ्गत्या तद्विभागाभिधानासङ्गतेः, प्रकृतिर्द्वेधा इत्युक्तेरेवार्थतो निरुक्ता प्रकृतिर्लभ्यत इति निरुक्तेति सम्पातायातमिति ।  
 कारिकापरार्द्धं व्याकुरुते ----- यच्चेति । पाणिनिप्रभृतिभिः प्रकृतिस्निविधा लाक्षमिक- प्रातिपादिक - धातुभेदात् इत्युच्यते । दाक्षिः पाचक इत्यादिकं लाक्षणिकं, घटादिकं प्रातिपादिकं, धातुश्च भू-पचादि । अस्माभिश्च नामत्वसामान्यधर्मेण विभजनान्न द्विधाविभागव्याघातः , अन्यथा तेषामपि त्रिधाविभागानुपपत्तेः, नाम्नां चातुिर्विध्याद्धातूनामनेकरूपत्वात् तेन रूपेणापि प्रकृतिविभागौवित्यापत्तेरित्याशयः । केचित्तु सार्थकस्य कथं त्रैविध्यमुक्तं प्रातिपदिकस्यैवाधिकस्य सत्त्वादियाशभ्कानिराकरणपरतया कारिकापरार्द्धं व्याकुरुते --- यच्चेति । तदपि --- प्रातिपादिकमपि । नाम्नोनातिरिच्यत इति । तथाच तस्य नामतया प्रकृतित्वरूपसामान्यधर्मेणैव विभजनात् न सार्थकानां त्रैविध्यविभागव्याघात इति भाव इति व्याचक्षते । तन्न । प्रकृतिविभागप्रस्तावे तत्कथनानौचित्यापत्तेश्च सार्थकविभागसमय एव तदबिधानस्यौचित्यात्, एवं विवरणं प्रातिपदिकं सार्थकमित्युक्तमित्यपहाय प्रकृतिरित्युक्तमित्युक्तेरसङ्गत्यापत्तेश्चेति ॥ 14 ॥  
\</ ना.प्र.14\>  
\<ना.प्र.15\>  
 तत्र ---- नामधात्वोर्मध्ये । प्रथमोद्दिष्टमिति । एतेन धातुलक्षमात् प्राक् नामलक्षणकरणे किं नाम इति शिष्यजिज्ञासाप्राथम्यमेव बीजं, तद्बीजन्तु प्रथगोपस्थितत्वमिति व्यञ्जितम् ।  
 विवृणोति ----- यादृशशब्देनेति । तथा च प्रथमाविभक्तिधर्मिकाव्यवहितोत्तरत्वसम्बन्धेन यादृशानुपूर्व्यवच्छिन्नप्रकारकनिश्चयत्वं स्ववृत्तिज्ञानजन्योपस्थितिप्रयोज्ययादृशार्थमुख्यविशेष्यताशालिशाब्दत्वव्यापकजन्यतानिरूपितजनकताविशेषव्यापकं तादृशानुपूर्वीमत्त्वं तादृशार्थकनामत्वमिति पर्यवसितम् । लक्ष्ये लक्षणं सङ्गमयन् व्यापकत्वान्तर्भावं व्यञ्जयति ----- घटादयो हीति । स्वार्थमुख्यविशेष्यकं सुबर्थसंख्यादिप्रकारकमित्यस्यादिः, अत एवाग्रे सुबर्थसंख्यादेरवगम इत्यपि सङ्गच्छते । नत्वन्यथा --- नतु प्रथमांशेऽनिश्चिता इत्यर्थः । विभक्तीत्यपहाय प्रथमापर्यन्तनिवेशव्यावृत्तिमाह --- नहीति । तत्र एकघटनिष्ठा हेतुता इति बोधस्यैव जननात् तादृशनिश्चयत्वस्य निरुक्तजनकताव्यभिवारित्वेनासम्भवापत्तेरिति भावः । अत एव मुख्यविशेष्यतानिवेशोऽपि ननु विभक्तिं विनापि पीतपट इत्यादिसमासेन मुख्यविशेष्यकबोधजननात् निरुत्जनकत्वस्य तादृशनिश्चयत्वव्यभिचारित्वादसम्भव इत्यत आह ---- पीतपट इत्यादिक इति । अन्वयबोधस्य जनक इति । न तु तदप्रतिसन्धानदशायामित्यर्थः । अत एव --- तदप्रतिसन्धानदशायां तस्याबोधकत्वादेवेत्यर्थः । अपदमिति । समासादिकमित्यादिः । अतोऽपदस्य चादेः प्रयोगेऽपि न क्षतिः । वस्तुतस्तु चादेरपि वैयाकरणैर्विभक्त्यन्ततास्वीकारात् यथाश्रुतमेव सम्यगिति । प्रयुञ्जीत --- तज्जन्यशाब्देच्छया उच्चरेदित्यर्थः । वृद्धाः --- पण्डिताः, वैयाकरणा इति तु परमार्थः । ननु पदत्वं यदि शक्तिमत्त्वं, तदा समासस्याततात्वात् विभक्तिसहकारेणापि कथं तत्प्रयोगइत्यत आह --- पदमिति । तथाचापदं विभक्त्यन्तभिन्नमित्यर्थः । ननु तथापि पीतपटरूपमित्यादौ पीतपटवृत्तिरूपमिति महावाक्यार्थबोधजनकस्य पीतः पट इत्यवान्तरवाक्यार्थबोधस्य जनकतायास्तादृशनिश्चयत्वव्यभिचारित्वादुक्तलक्षणमसम्भवीत्यतो महावाक्यार्थबोधेऽवान्तरवाक्यार्थबोधस्य हेतुतामेव खंडयति ----- पीतपटेत्यादिना । नावान्तरवाक्यार्थबोधपूर्वकः--- नावान्तरवाक्यार्थबोधजन्य इत्यर्थः, तथाच तादृशबोधे न तस्य हेतुत्वमिति भावः । कुतो न हेतुत्वमित्याकाङ्क्षायामाह --- पटादिनाम्न इति । तदर्थे --- पटपदार्थे पट इति यावत् । पूर्वमिति । महावाक्यार्थबोधादित्यादिः । असम्भवादिति । तथाच व्यभिचारान्न तादृशकार्यकारणभाव इति भावः । ननु विशिष्टवैशिष्ट्यवगाहिबुद्धौ विशेषणतावच्छेदकप्रकारकनिश्चयस्य हेतुतया उक्तबोधस्य तथात्वरक्षार्थमेव तत्पूर्वमवान्तरवाक्यार्थबोधोऽवश्यं स्वीकर्तव्यः इत्यत आह ---- विशिष्टवैशिष्ट्येति । अवगाहितायां इति । तत्र सम्भवादिति परेणान्वयः । प्रमाणान्तरेणेति । शाब्दभिन्नप्रामाणेन प्रत्यक्षादिनेत्यर्थः । इदमग्रेतननिश्चयान्वयि, तत्पूर्वं पदार्थोपस्थितेरावश्यकत्वेनोपनीतभानसामग्र्याश्च नियमतः सत्त्वादिति भावः । नन्वलौकिकप्रत्यक्षसामग्र्यपेक्षया शाब्दसामग्र्या बलवत्त्वेन शाब्द एव तत्र भविष्यतीति नाशङ्क्यम्, प्रथमान्तपटनिश्चयरूपकारणविरहेण शाब्दसामग्र्यास्तत्रासम्भवात् । तत्र पीतपटमित्यादिबोदे । एभ्योऽ--- न्योन्यादिनामभ्यः । वृद्धस्मरणादिति । तथाच प्रथमांशे तन्निश्चयस्य भ्रमात्मकस्य सम्भवेऽपि अन्योन्यादिपदार्थमुख्यविशेष्यकशाब्दाप्रसिद्ध्या तत्रोक्तलक्षणागमनादिति भावः । अप्याप्तिं निरस्यति मल्लाभ्यामिति । मल्लयोरिति । सप्तम्यन्तस्य बोधने इत्यत्रान्वयः । परस्परकर्तृकेति । एतन्मल्लकर्तृकहननकर्मकत्वस्यापरमल्ले, एवमपरमल्लकर्तृकहननकर्म्मत्वस्यैतन्मल्लेऽन्वयबोधने इत्यर्थः । तेषामपि --- अन्योन्यादिनाम्नामपि । प्रथमान्तत्वादिति । तथाच प्रथमान्तपदोपस्थाप्य एव धात्वर्थावच्छिन्नख्यातार्थस्यान्वयादिति भावः । ननु भाववाच्य एव तथाप्रयोगः, तथाच परस्परमल्लकर्तृकपरस्परमल्लकर्मकहननमित्यन्वयबोधस्तत्र इति कृतः प्रथमान्तत्वापेक्षेत्यत आह --- अन्यथेति । अनुपपत्तौ हेतुमाह
------ अकर्मकस्यैवेति । एवकारेण सकर्मकव्यवच्छेदऋ । तथात्वात् ---- भावाख्यातलसाकाङ्क्षत्वात् । "भावाख्यातं ध्रौव्यादि"ति नियमसूत्रादिति भावः ॥ 15 ॥  
\</ ना.प्र.15\>  
\<ना.प्र.16\>  
 निरुक्तं नामेति । क्रमप्राप्तमित्यादिः ।  
 तच्चतुर्धेति । तन्निरुक्तं नाम, चतुर्धा भिद्यत इति शेषः । परैरन्यैः पण्डितैरिति शेषः । रूढयौगिकमप्यधिकं नाम मन्यते स्वीक्रियत इत्यर्थः ।  
 तच्चतुर्धा इत्यत्र तत्पदार्थमाह --- तत्रामेति । ननु मिथो विरुद्धधर्माणामेव विभाजकत्वे रूढत्वयौगिकत्वयोश्चैकस्मिन्नेव पङ्कजादिशब्दे समावेशात् ताभ्यां विभागानुपपत्तिरिति यौगिकत्वादितत्तद्धर्माणां प्रत्येकं स्वेतरधर्माभावविशिष्टतत्तद्धर्माणां विभाजकत्वं निर्वक्तुं भूमिकामारचयन्नाह ---- चयत्रमिति । एवकारस्यावधारणार्थकतायाः प्रसिद्धत्वात्तस्य तादृशार्थो नोक्तः । एवकारस्य योगरूढमित्यनेन सम्बन्धः, तदुत्तरवर्त्तिचकारस्य च यौगिकमित्यनेन सम्बन्ध, इत्यवधारणचतुष्टयलाभ इति हृदयम् । न च रूढत्वयौगिकत्वयोरेव योगरूढे पङ्गजादौ नाम्नि समावेशसम्भवेन तयोर्विरोधार्थं रूढपदयौगिकपदान्यतरोत्तरावधारणार्थकपदोपादानौचित्येऽपि पदान्तरोत्तरतादृशार्थकस्य चकारद्वयस्यैवकारस्य च वैयर्थ्यमिति वाच्यम् । यौगिकान्यशब्दानां सर्वेषां किञ्चिदर्थे लक्षकत्वस्यापि सम्भवात्, यौगिकत्वस्य च योगरूढेऽपि सम्भवादवधारणचतुष्टयस्योक्तत्वात् । तेन चकाराणामवधारणार्थकत्वेन नाममात्रस्यैवैकार्थे रूढत्वादेरपरार्थे लक्षकत्वादेः सम्भवेन तेषां रूढत्वादेरवदारणार्थकत्वासम्भवादर्थविसेषान्तर्भावेणावधारणार्थकत्वमावेदयितुं क्वचिदर्थ इत्युक्तम्, इदञ्च सर्वत्रान्वितम्, तथाच किञ्चिदर्थकलक्षकत्वाद्यभावविशिष्टं रूढत्वमेकं विभाजकम् । एवं किञ्चिदर्थकरूढत्वाद्यभावविशिष्टं लक्षकत्वमेकं विभाजकमिति रीत्या निर्वाच्यमिति भावः । नच किञ्चिदर्थलक्षकत्वाद्यभावविशिष्टरूढत्वस्य किञ्चिदर्थरूढत्वाद्यभावविशिष्टलक्षकत्वस्य चैकत्रैव घटादिपदे समावेशात्तादृशविसेषणाक्रान्ततया तयोर्न विरोध इति वाच्यम् । तदर्थलक्षकत्वाभावविशिष्टतदर्थरूढत्वाभावविशिष्टतदर्थलक्षकत्वादेरेव विभाजकत्वात् । एतेन तदर्थरूढत्वादेरेव विभाजकत्वसम्भवेनाभावत्रयस्य तद्विशेषमत्वमनर्थकमिति परास्तम् । तत्पदार्थस्यानियन्त्रिततया तदर्तरूढत्वतदर्थलक्षकत्वयोरेकत्र समावेशात्तद्दोषतादवस्थ्यात् । गोप्रभृताविति । अर्थे इत्यनुषज्यते । गोशब्दादिति पूरणीयम् । प्रभृतिपदाद्दानुभानुपरिग्रहः । ननु गमादिधात्वर्थान्वितस्वार्थबोधकभावादिप्रत्ययगर्भत्वेन गो-दानु-भानु-धेन्वादिशब्दानां यौगिकत्वमेवेत्यत आह --- गमेर्डोरिति । तदर्थश्च गमधातूत्तरं डोर्भवति, दाधातुबाधातूत्तरञ्च नुर्भवति, धेट्धातूत्तरं नुरिकारागमश्च भवतीति शक्तिविरहेणेति । शक्तिग्राहकस्य व्याकरणस्य कोषादेर्वा तत्र शक्त्यग्राहकत्वात् किं चिदर्थे प्रत्ययादिविधायकव्याकरणस्यैव तथात्वादिति भावः । यौगिकत्वायोगादिति । अवयववृत्त्यप्रसिद्धेरिति भावः । तीरादाविति । अर्थे इति शेषः । एवमग्रेऽपि । ननु गङ्गायां व्रज इत्यादिप्रयोजकवृद्धवाक्यतः प्रयोज्यवृद्धस्य तीरगमनदर्शनाद्बालकस्य प्रथमतस्तीरेऽपि गङ्गापदशक्तिग्रहात्तत्रतस्य लाक्षणिकत्वमयुक्तमित्यत आह ---- आद्यव्युत्पत्त्येति । आद्यबोधानुरोधेनेत्यर्थः । पूरवद्भगीरथरथखातावच्छिन्नजलप्रवाहवदित्यर्थः । केचित्तु नीरवदित्यर्थ इत्यप्याहुः । क्वचित् पूर्ववदित्यपि पाठः, तत्राप्युक्त एवार्थः । पूर्वपूर्वप्रयागविषयत्वेन पूर्वत्वं बोध्यम् । शक्तिग्रहस्याविशिष्टत्वेऽपीति । भ्रमप्रमासाधारणशक्तिनिश्चयत्वस्यैव शाब्दजनकतावच्छेदकत्वादिति भावः । आजानिकेति । गङ्गापदं यदि तीरशक्तं स्यात् तदा सृष्टिकालत्वंव्यापकतीरानुभावकताकं स्यात् तीरपदवदित्वादिविपर्ययानुमानेन गङ्गापदेतीरशक्तत्वनिश्चयात्ततो बालकस्य निरुक्ततादृशशक्तिज्ञाने इदं ज्ञानं भ्रमः बाधितार्थकत्वादित्यनुमानसम्भवादिति भावः । आपाद्यभावस्यापादकाभावव्यभिचारित्वं नास्तीत्याह --- शक्तेरिति । पूर्वपूर्वप्रयोगनियतत्वात् सृष्टिकालत्वव्यापकान्वयानुभावकत्वव्याप्यत्वादित्यर्थः । पङ्कजाते पङ्कजनिकर्तरीत्यर्थः ।  
 अपरैरित्यादिपरार्द्धं व्याकुरुते रूढयौगिकमपीति । मण्डपेति । मण्डंपिबतीति व्युत्पत्त्या कदाचित् मण्डपानकर्तारं कदाचिच्च रूढ्या गृहं तदभिधत्ते इति तद् रूढयौगिकमिति भावः । नन्वेतन्मते मण्डपशब्दस्य योगरूढत्वापत्तिः, न चेष्टा पत्तिः, तथासति तस्य विभाजकत्वानुपपत्तेः मिथो विरुद्धानामेव तथात्वात् इति चेन्न । रूढ्यर्थेऽभेदेन यौगिकार्थबोधकत्वमेव योगरूढत्वम्, यौगिकार्थमात्रविषयबोधजनकत्वे सति रूढ्यर्थमात्रविषयकबोधजनकत्वं रूढयौगिकत्वमिति वाच्यं, तथाच मण्डं पाति रक्षतीति व्युत्पत्त्या मण्डपशब्दोऽपि रथकारादिशब्दवत् योगरूढ एव तन्मते भविष्यति । न चोक्तलक्षमाक्रान्तरूढयोगिकत्वमपि तत्र स्थास्यतीति वाच्यम् । तस्य विभाजकत्वरक्षार्थं तल्लक्षणे योगरूढभिन्नत्वस्य रूढ्यर्थेऽभेदेन यौगिकार्थप्राकरकबोधजनकान्यत्वपर्यवसितस्य निवेशादिति । तन्मते उदाहरणान्तरमाह --- महारजतेति । तच्च कदाचित् महच्च तद्रजतञ्चेति व्युत्पत्त्या बृहद्रजतम्, कदाचित् रूढ्या काञ्चनमभिधत्ते, न तु जात्वपि रजताभिन्नकाञ्चनमयोग्यत्वादिति भावः । ये तु मण्डं पातीति व्युत्पत्त्या योगरूढत्वं तस्येति यथाश्रुतेऽवतारणिकामाहुः । तेषां वैदग्ध्यं पुनरनयैव दिसा प्रत्येतव्यं सुधीमिरिति । आदिना व्योमकेश --- भवादिपरिग्रहः । हरे आकाशकेशस्योत्पत्तेश्चाभेदस्य बाधितत्वात्तस्य योगरूढत्वासम्भवात् । केचित्तु आदिना यक्षकर्द्दमादिपरिग्रहः "कुङ्कुमाऽगुरु-कस्तूरी-कक्लोलैर्यक्षकर्द्दम" इति कोषदर्शनात् कदाचित् रूढ्यर्थं कदाचित् यक्षाणां कर्द्दम इति व्युत्पत्त्या योगार्थ बोधयन्तीत्याहुः । तन्न, तेषां योगरूझत्वस्वीकारे क्षत्यभावादिति । अपरेषामित्यस्वरससूचनाय, स च तुल्ययुक्त्या रूढलक्षकत्वमप्यधिकं स्यात् । अस्नन्मते तु महारजतादिशब्दो बृहद्रजतबोधने यौगिकः, काञ्चनबोधने रूढ एव तयोर्विरोधसम्पादनप्रकारस्तु पूर्वमेव दर्शित इति भावः । ननु रूढयौगिकस्य तदन्तर्भावेऽपि गौणस्याधिकत्वं दुर्वारमित्यतस्तदपि लक्षकान्तर्भूतमित्याह
-- गौर्वाहिक इत्यादाविति । शक्यार्थसद्वशत्वावच्चिन्नेति । गोसदृशत्वावच्छिन्नेत्यर्थः । ततस्तस्माल्लक्षकादिति यावत् । तथाच नाम्नां न चतुर्था विभागव्याघात इति भावः । केचित्तु मतान्तरमभिधाय न्यूनताभङ्गाय तन्मतेऽस्वरसं प्रतिबन्धिमुखेन व्यञ्जयति ----- गौर्वाहिक इति । भवन्मते इत्यादिः । तथाच रूढयौगिकस्याधिकस्येव गौणस्याप्यधिकस्य सत्त्वेन भवन्मते पंचधा विभागोऽप्यनुपपन्न इति गौणस्य तदन्तभावे रूढयौगिकस्यापि तदन्तर्भावः सुवचः युक्तेस्तौल्यादिति भावः इत्याहुः । अन्य तु तत्र तादृशपाठो न ग्रन्तकृत्सम्मतः लक्षणाविचारस्थले एतत्पाठस्य वक्ष्यमाणत्वात् तथैव सन्दर्भसङ्गतेः । अन्यथा नामविभागप्रस्तावे लक्षकत्वावान्तरधर्मावच्छिन्नस्यातिरिक्ततादृशशङ्कायाऽनुत्थितेः ॥ 16 ॥  
\</ ना.प्र.16\>  
\<ना.प्र.17\>  
 रूढमिति । तल्लक्षणं तद्विभागं च प्रतिजानीते इत्यर्थः । तद्भिदेति । तस्याः संज्ञाया भेद इत्यर्थः ।  
 विवृणोति --- यन्नामेति । सङ्केतितमेवेति । तथा कारिकास्थां सङ्केतवदिति सङ्केतवदेवेति सावधारणार्थकमिति भावः । एवकारव्यवच्छेद्यमाह
--- नत्विति । यद्यपि यौगिकनाम्नः सङ्कतेतशून्यत्वादेव व्युदाससम्भवे एवकारव्यवच्छेद्यत्वकथनमसङ्गतं, तथापि यौगिकपदस्यावयवशक्त्या बोधजनकपरतया योगरूढस्यैव तद्व्यवच्छेद्यत्वं बोध्यम् । तथाच यादृशानुपूर्वी इदं पदं अमुकं बोधयतु इति यादृशार्थबोधजनकत्वप्रकारकेच्छाविषयतावच्छेदिका योगरूढभिन्नत्वे सति तादृशानुपूर्विमच्छब्दत्वं तादृशार्थे रूढत्वमिति पर्यवसितम् । योगरूढेऽतिव्याप्तिसमुद्धरति ----योगरूढन्त्विति । न तथा
----- न तादृशार्थकयोगरूढभिन्नमिति, तत्र नातिप्रसङ्ग इति शेषः । सैव संज्ञेति कीर्त्यत इत्युक्त्योः सार्थक्यमाह --- रूढनामैव चेति । स्यादिति । तथाच नाम्नश्चतुर्धाविभागव्याघातवारणाय तदुपादानमिति भावः ।  
 परार्द्धं व्याकुरुते --- संज्ञायाश्चेति । तथाच तद्भिदेत्यत्र तस्याः संज्ञाया इत्यर्थः, भिदा इत्यस्य भेदोऽर्थः इति व्यञ्जितम् । ननु गुणप्रकारे पाचकपाठकादिशब्दानामौपलाक्षणिकसंज्ञात्वोपगमात्तदनुक्त्या न्यूनत्वमत आह ----- पाचकेत्यादि । वक्ष्यते इति । कृदन्तनाम्नो विचार इति शेषः ॥ 17 ॥  
\</ ना.प्र.17\>  
\<ना.प्र.18\>  
 शाब्दिकमतस्यावतारणिकामाह ---- ये त्विति । तन्मतं ----- तेषां मतम् ।  
 जातिशब्दादीत्यादिना द्रव्यशब्द ---- गुणशब्द --- कर्मशब्दपरिग्रहः । यद्यपि जात्यादिभेदानामेव तद्भेकत्वं न तु जातिशब्दादिभेदानामिति शब्दशब्दोपादाने प्रयोजनविरहोऽसङ्गतिस्च, तथापि जातिशब्द इत्यस्य जातिरित्याकारकशब्दो जातिवाचकशब्दो वा नार्थः, किन्तु जात्यात्मकवाच्यादिभेदेनेत्यर्थः । शब्द इत्यस्य कर्मविहितप्रत्ययनिष्पन्नत्वात् जातिरितिशब्दो वाचको यस्येति बहुव्रीहिणा वा तादृशार्थलाभात् । नव किं जायत्यादिनेति नोक्तम्, स्वतन्त्रेच्छस्य नियन्तुमशक्यत्वात् । केचित्तु शब्दपदं गुणपरं तथाच जातिगुणभेदेनेत्यर्थं इत्याहुः । परे ---- शाब्दिकाः, जगुराहुः ।  
 गोगवयादीनामिति । शब्दानामिति परेणान्वयः । गोत्वादित्यादिना गवयत्वादिपरिग्रहः । जात्येति । अवच्छिन्नशक्तिमत्त्वादिति परेणान्वयः । एवमग्रेऽपि षष्ठ्यान्तानां शब्दानामित्यत्रान्वयः, तृतीयान्तानां चावच्छिन्नशक्तिमत्त्वादित्यत्रान्वयो बोद्धव्यः । लाङ्गूलेति लेम्नोऽप्युपलक्षणम्, लोमलाङ्गूलविशिष्ट एव पशुपदस्य शक्तेः । शाब्दिकमतदार्ड्यार्थं प्राचीनसम्वादमाह ---- यदुक्तमिति । प्रतीयन्त इति । प्रकारतया इत्यादिः । अमीषां -- जात्यादीनाम् । चातुर्विध्यात् - मिथोविरुद्धधर्मचतुष्टयवत्त्वात् । शब्द इति । रूढ इत्यादिः, चतुर्विधो --- मिथोविरुद्धधर्मचतुष्टयवान् । परे जागुरित्यत्र परे इत्यस्वरससूचनाय, तमेवास्वरसमाह तदेतदिति । जडपदं चेष्टारहिते, मृकपदं वाग्विधुरे, मूर्खपदं विद्यारहिते शक्तं, तत्र न जात्यवच्छिन्ना शक्तिः किन्त्वभावावच्छिन्नेति तेषामनुपग्रहाद्विभागन्यूनतेति भावः । ननु जडादिपदं न चेष्टादिरहितमात्रे शक्तं तथासतीष्टकादेरपि जडत्वप्रसङ्गात्, किन्तु चेष्टारहितप्रण्यादावेव, तथा च पश्वादिवत् तदपि द्रव्यावच्छिन्नशक्तिकमिति अत आह ---- अन्यशून्यादीनाञ्चेति । अन्यपदस्य भेदवति शून्यपदस्यात्यन्ताभाववति शक्तेस्तेषामनुपग्रहस्तदवस्थ इति भावः । आदिना करणाधिकरणसामान्यविशेषादिपरिग्रहः । तेषामपि द्रव्यगुणजातिस्पन्दान्यतमत्वावच्छिन्नशक्तिकान्यत्वात् । अपरेषां पूर्वोक्तानामादिपदानां षण्णां यदर्थग्राहकत्व तत् स्वयमेवोह्यम् ॥ 18 ॥  
\</ ना.प्र.18\>  
\<ना.प्र.19\>  
 नैमित्तिकेति । नैमित्तिकसंज्ञालक्षणं प्रतिजानीते इत्यर्थः । जात्यवच्छिन्नसङ्गेतवतीत्यत्र वतुप्रत्ययान्तत्वेन सप्तमीतत्पुरुषः, न तु कर्मधारयोत्तरं वतुप्रत्ययो "न कर्मधारयान्मत्वर्थायो बहुव्रीहिश्चेत्तदर्थप्रतिपत्तिकर" इत्यनेन तन्निषेधात् ।  
 विवृणोति --- यन्नामेति । नैमित्तिको संज्ञेति । क्वचिन्नैमित्तिकेत्येव पा  
ठः, तत्र संज्ञेति पूरणीयम् । उदाहरति ---- गौचैत्रादिरिति । सङ्केतस्य नित्यानित्यभेदाद्द्व्योरुपादानम् । सा --- गोचैत्रादिरूपा संज्ञा । हि हेतौ, तच्चाभिधत्ते इत्यत्रान्वयि । जातेः सङ्केतावच्छेदकत्वं च शाब्दबोधविषयतावच्छेदकत्वेन सङ्केतविषयत्वम् । सङ्केतश्च पदविशेष्यकोऽर्थविशेष्यको वा इत्यन्यदेतत् । नच चैत्रत्वस्यानेकवृत्तित्वाभावात् कुतो जातित्वमिति वाच्यम् । चत्रत्वस्य शरीरमात्रवृत्तेः शरीरस्य च बाल्यादिभेदेन नानात्वात् जातित्वाक्षतेः । अभिधत्ते वक्तीत्यर्थः । गोत्वावच्छिन्नशक्तेति यावत् । कारिकापदार्द्धं व्याकुर्वन् मीमांसकमतं दूषयितुमारभते नत्विति । गोत्वादीत्यादिना चैत्रत्वादिपरिग्रहः । जातिमात्रमिति अभिधत्ते इति पूर्वेणान्वयः । मात्रपदेन व्यक्तेर्व्यवच्छेदः । मीमांसकैरर्थवादानां शाब्दबोधजनकत्वस्वीकारात् गामानय इतिस्थलानुधावनम् । ननु सङ्केतविषयीभूतशाब्दबोधविषयत्वमिव सङ्केतग्रहविषयत्वमपि तद्भानप्रयोजकम् इति गोत्वशाब्दत्वज्ञानमपि गवान्वयबोधहेतुर्भविष्यतीत्यत आहैकशक्तत्वग्रहस्येति । प्रसङ्गादिति । तादृशज्ञानात् घटादेरपि ज्ञानप्रसङ्गादित्यर्थः । सङ्केतग्रहाविषयत्वस्याविशेषादिति भावः ॥  
 भट्टमतं दूषयितुमुपन्यस्यति नन्विति । आनयेत्यादिना आनयेदित्यादेः परिग्रहः । एतादृशस्थलानुधावनबीजन्तु पूर्वमुक्तमेव । गोत्वकर्मताकत्वेनैवेति एवकारेण गवादिकर्मताकत्वव्यवच्छेदः । हेतुत्वादिति । गोत्वशक्तत्वेन पदज्ञानोत्तरगोत्वान्वयबुद्धिं प्रति गोत्वशक्तित्वेन पदज्ञानस्य हेतुत्वादित्यर्थः । ननु आनयनकर्मत्वादौ गोत्वाधेयत्वस्य बाधात्कथं तत्र गोत्वान्वय इत्यत आह ----- सुबर्थकर्मत्वादाविति । तथाच स्वरूपसम्बन्धावच्छिन्नाधेयत्वस्य तत्र बाधेऽपि स्वाश्रयवृत्तित्वसम्बन्धावच्छिन्नाधेयत्वस्य तत्राबाधेन तेन सम्बन्धेन तत्र तदन्वये बाधकाभावः । स्वं -- गोत्वम् । साकाङ्क्षत्वादिति । इदमुपलक्षणम्, सुबर्थसंख्यादेरपि स्वपर्याप्त्यधिकरणसमवेतत्वसम्बन्धेन गोत्वादावन्वयो बोध्यः, तेन गोत्वस्यैकत्वेऽपि द्विवचनबहुवचनयोर्नानुपपत्तिरित्यपि द्रष्टव्यम् । वस्तुतः कर्मत्वादावित्यादिपदात् करणत्वादेरिव गोत्वादेरित्यादिपदात् सुबर्थसंख्यादेरपि परिग्रहः, साकाङ्क्षत्वादित्यस्य आश्रयतया प्रकारतया वा साकाङ्क्षत्वादित्यर्थ इति नानुपपत्तिर्न वा ग्रन्थकर्तुर्न्यूनत्वमिति युक्तमुत्पश्यामः । ननु गवादिकर्मताकत्वेनानयनादेस्तत्र बोधोऽनुभवसिद्ध इति तदपलापे सिद्धान्तविरोध इत्यत आह ---- गवादिकर्मताकत्वेनेति । आक्षेपादनुमानात् । अनुमानप्रकारमाह --- कर्मत्वमिति । गवीयमिति । स्वरूपसम्बन्धावच्छिन्नाधेयतया गोसम्बन्धीत्यर्थः । क्वचिद् गोवृत्तीत्येव पाठः, तत्र स्वरूपसम्बन्धेनेत्यादिः । गोत्वनिष्टेति । स्वाश्रयवृत्तित्वसम्बन्धेनेत्यादिः, अन्यथास गोत्वं पश्यतीत्यादौ प्रकारतारूपकर्मत्वे व्यभिचारापत्तेः । उक्तानुमानेऽन्वयेन दृष्टान्तसम्भवेऽपि व्यतिरेकेण घटादिरेव दृष्टान्त इति बोध्यम् । अथवा यत् स्वाश्रयवृत्तित्वसम्बधेन यद्वृत्तिजातिवृत्ति तत्तद्वृत्ति घटविषयवदितचि सामान्यव्याप्त्या तत्र तदनुमानम् । ननु उक्तानुमानात् कर्मत्वादौ गोनिष्ठत्वसिद्धावपि तादृशकर्मतानिरूपकत्वस्यानयनादावसिद्ध्या नोक्तबोधनिर्वाह इत्यतोऽनुमानान्तरमाह ---- आनयनमिति । केचित्तु अनुमानमिदमग्रिमानुमाने साध्यप्रसिद्ध्यर्थमित्याहुः । तन्न समीचीनं, तदनुमाने साध्यतावच्छेदकविधयैव कर्मत्वादौ गोवृत्तित्वसिद्धिसम्भवात् पूर्वानुमानवैयर्थ्यापत्तेरिति । अत्र गोदानादिकं दृष्टान्तो बोध्यः । अन्ये तु अन्वयदृष्टान्तसम्भवासम्भवाभ्यामेवानुमानद्वयोपादानमिति प्राहुः । अत्रापि यद्यद्वृत्तिजातिवृत्तिकर्मतानिरूपकं भवति तत्तद्वृत्तिकर्मतानिरूपकं भवति ग्रामगनमवदिति सामान्यव्याप्तेरपि सम्भवो बोध्यः । अनुमानसाम्राज्यात् ---- अनुमानप्राचुर्यात् । नचेति । वाच्यमिति परेणान्वयः । वस्तुयत्या इति । गोत्वत्वाद्यप्रवेशेनेत्यर्थः । हेतुत्वे इति । स्वोत्तरनिरवच्छिन्नगोत्वान्वयबोधं प्रतीत्यादिः । अन्वयबोधापत्तिरिति । तज्ज्ञाने जातित्वेन गोत्वस्यैव भातत्वात् इति भावः । तथात्वे --- निरुक्तबोधं प्रति हेतुत्वे । चस्त्वर्थे । लाघवादिति । गुरुशरीरगोत्वत्वाद्यप्रेवेशेनेत्यादिः । हेतुत्वमित्यस्योचितमिति शेषः ॥ लाघवमेव स्वयं व्यञ्जयति गोत्वत्वेति । गवेतरावृत्तित्वे सति सकलगोवृत्तित्वरूपस्य तस्यातिगुरुत्वादिति भावः । समवायान्यसम्बन्धेन गोत्वादेर्निरवच्छिन्नप्रकारत्वे बाधकं निरस्यति --- नहीति । हिर्हेतौ, यस्मात्तादृशनियमो नेत्यर्थः । नियमाभावे हेतुमाह ---- मानाभावादिति । साधकाभावमुक्त्वा बाधकमप्याह --- अयं गौरिति । गोत्ववानितिज्ञानानुव्यवसायस्य प्रकारित्वांशे स्वरूपतो गोत्वप्रकारकत्वाभावात् अनुव्यवसाये एतादृशव्यवसायजन्यत्वपर्यवसितव्यवसायोत्तरत्वाभिधानम् । गोत्वेनेमं जानामीत्याकारक इत्यनुमाने इत्यत्रेवानुव्यवसाये इत्यत्राप्यन्वितम् । नच प्राकठ्यापरनामातिरिक्तपदार्थरूपज्ञाततालिङ्गकानुमानस्य गवादिविशेष्यकतया कथं तदाकारतेति वाच्यम् । भट्टमते तदनुमानेनैव प्रामाण्यस्यात्मनश्च विषयीकरणात्, अन्यथा तद्विशेष्यकत्वस्याभानेन प्रामाण्यविषयकत्वानुपपत्तेश्च । तस्य व्यवसायस्येदमप्युभयत्रान्वितम् । तादृशनियमो भवन्मतेऽपि सम्भवतीत्यभिप्रायेणाहानुव्यवसायेवेति । ननु तत्र गोत्वत्वेनैव गोत्वं भासत इति न व्यभिचार इत्यत आह ---- प्रागनुपस्थित्येति । तत्र --- प्रकारित्वप्रकारीभूतगोत्वे । अयोगादिति । तदलौकिकप्रत्यक्षं प्रति तज्ज्ञानहेतुत्वस्य भवद्भिः स्वीकारादिति भावः । एतेनेति । प्रत्युक्तमिति परेणान्वयः । केवलस्य --- नित्ववच्छिन्नस्य । शक्त्यंशे विषयतयेति । प्रकारत्वायोग इति परेणान्वयः । तथा च भवन्मते कारणीभूतज्ञानानुपपत्तिरिति भावः । कार्यीभूतज्ञानानुपपत्तिमप्याह ---- कर्मत्वांशे इति । परम्परयेति । स्वाश्रयवृत्तित्वरूप इत्यादिः । स्वाश्रयवृत्तित्वसम्बन्दावच्छिन्नाधेयतया भानोपगमे गौरवादिति भावः । उक्तस्थल इति । अयं गौरितिज्ञानानुव्यवसायस्थले इत्यर्थः ॥ शङ्कते नचैवमिति । एवं ---- उक्तनियमासत्त्वे इत्यर्थः । प्रमास्यादिति । प्रमाजनकः स्यादित्यर्थः । कालिकादीत्यादिना शक्त्यादिपरिग्रहः । तत्प्रकारकत्वात् ---- गोत्वप्रकारकत्वात् । तद्विशेष्यकत्वावच्छिन्नतत्प्रकारकत्वस्यैव प्रामाण्यरूपत्वादिति भावः । प्रकारतागर्भत्वेन ----------- प्रकारताघटितत्वेन । तथाच गोत्ववति गोत्वत्वावच्छिन्नप्रकारकत्वं तादृशज्ञानप्रामाण्यमिति, तादृशमतेः --- समवायान्यसम्बन्धेन स्वरूपतो गोत्वप्रकारकज्ञानस्य, प्रमात्वायोगादिति । तथाच कालो गोत्ववानित्यादिकमेव प्रमाणमिति भावः । स्वोक्तं द्रढयति अन्यथेति । तत्सम्बन्धेन तद्वति तत्सम्बन्धेन तत्प्रकारकज्ञानसामान्यस्य प्रामाण्यपदार्थत्वे इत्यर्थः । संस्थानमारम्भकावयवसंयोगः तत्समवेतत्वं तन्मात्रसमवेतत्वम् । समवायेन प्रमात्वस्य ---- समवायावच्छिन्नप्रकारतागर्भप्रमात्वस्य । दुर्वारतापत्तेरिति । तथाच तन्मते समवायेन घटत्वप्रकारकज्ञानप्रामाम्यस्य घटत्वावच्छिन्नप्रकारतागर्भत्वनियमः, स्वाश्रयारभ्यत्वसम्बन्धेन घटत्वप्रकारकज्ञानस्य तु न तन्नियम इति वक्तव्यमिति भावः । अतएव मात्रपदं सार्थकम्, अन्यथा तस्योभयवृत्तित्वे उक्तनियमानुपपत्तेरिति । ननूक्तज्ञानयोस्तदभाववति तत्प्रकारकत्वरूपभ्रमत्वस्याप्यसम्बवान्महदसमञ्जसं भ्रमप्रमाभिन्नस्य विशिष्टज्ञानस्यालीकत्वादित्यतः आह --- शाब्दस्येति ।
शाब्दस्य भ्रमत्वव्यवस्थापनेऽपि तथाविधप्रत्यक्षस्य तथात्वानुपपत्तिरित्यालोच्य ग्रन्थगौरवभयेन दृष्टान्तदार्ष्टान्तभावेन प्रत्यक्षस्यापि तथात्वं व्यवस्थापयन्नाह ---- प्रत्यक्षस्यापीति । आदिपदात् पदं गौरित्यादेः परिग्रहः । कदाचिदभेदानवगाहिनः तादृशबोधस्य तथात्वानुपपत्तिरतो नियमत इत्युक्तम् । गवाद्यभेदेति । गोपदार्थाभेदेत्यर्थः । गोत्वाभेदेति यावत् । अप्रमात्वेति । भ्रमत्वेत्यर्थः ।  
 दूषयति ---- तन्मन्दमिति । यद्यपि नियमोतो गवाद्यभेदावगाहित्वे मानाभाव इत्येव दोषः सम्भवति, तथापि स्फुटतया स उपंक्षितः । आनुभविकत्वात् ---- अनुभवसिद्धत्वात् । अनुभवे विप्रतिपन्नं प्रत्याह ---- गौर्गच्छतीति । अस्पर्शादविषयीकरणात् । निर्धर्मितावच्छेदककशाब्दानभ्युपगमादिति भावः । ननु गोत्वत्वधर्मितावच्छेदकक एय तादृशबोधो भविष्यति इत्यत आह --- गोत्वत्वाद्यनुपस्थित्येति । ननु गौर्गतिमान् स्वाश्चयवृत्तित्वसम्बन्धेन गतिमत्त्वादित्याक्षेपात् गवि गतिमत्त्वबोधो भविष्यतीत्यत आह ---- स्वाश्रयवृत्तित्वेति । व्यभिचारादीत्यादिना स्वरूपासिद्धिपरिग्रहः ।  
 एतेनेति । विनाप्यर्थापत्तिं गामित्यादिवाक्यात् कर्मत्वादौ गोरन्वयानुभवेनेत्यर्थः । मतमनादेयमिति परेणान्वयः । अनुभवे विप्रतिपन्नं प्रति दूषमान्तरमाह --- मिथो विरुद्धाभ्यामिति । शाब्दत्वार्थापत्तित्वयोः समानाधिकरणत्वे साङ्कर्यप्रसङ्गादिति भावः । सम्भूय --- मिलित्वा । तथाविधेति । कर्मत्वं गवीयमित्याकरकेत्यर्थः । जननायोगाच्चेति । तथाच शाब्दत्वार्थापत्तित्वयोर्विरोधरक्षार्थमेव तत्तदवच्छिन्नबोधसामग्र्योरन्यतरस्य शाब्दत्वार्थापत्तित्वान्यतरत्वावच्छिन्नं प्रति प्रतिबन्धकत्वमित्यमिप्राय इति कश्चित् । वस्तुतः स्वमते साब्दं प्रति अनुमितिसामग्र्या इव आपत्तिसाम्ग्र्या एव प्रतिबन्धकत्वमित्यभिप्रायः । नच श्रुतार्थापत्तित्वरूपवैजात्यमेव तत्र स्वीकार्यमिति वाच्यम् । मानाभावात्, प्रत्युत आपत्तित्वस्यैव तत्रानुभवात् । अधिकन्तु प्राक् प्रप़ञ्चितमस्माभिः ।  
 मण्डनाचार्यमतं निरसितुमाह ---- यत्त्विति । इत्यादावित्यादिपदेन गामानय अश्वो जायते इत्यादेरुपग्रहः । गोत्वादीत्यादिनाऽश्वत्वपरिग्रहः । ननु विनिगमनाविरहाद्व्यक्तावपि शक्तिरास्तामित्यत आह ---- व्यक्तीनामिति । बहुत्वेनेति । तथाच लाघवमेव विनिगमकमिति भावः । ननु व्यक्तीनामशक्यत्वे शाब्दानुपपत्त्या गौरवमकिञ्चित्करमित्यत आह --- अन्यलभ्यत्वेनेति । तथाच व्यक्तीनामाक्षेपादपि भानसम्भवात् तत्र शक्तिरनुचिता, \`अनन्यलभ्ये'हि शक्तिरिति प्राचीनसिद्धान्तादिति भावः । न च जातेरपि आक्षेपलभ्यत्वसम्भवे तत्र कथं शक्तिरिति वाच्यम् । जातिभानं विनापि व्यक्तिमानसम्भवादत्राक्षेपस्यासम्भवात् । ननु गां पश्यतीत्यादौ कथं गोपदस्य गविलक्षणा, मुख्यार्थगोत्वान्वयानुपपत्तिरूपतद्धीजासत्त्वादित्यत आह ---- तात्पर्येति । बीजत्वादिति । अन्यथा यष्टीः प्रवेशयेत्यादौ लक्षणानुपपत्तेरिति भावः । मण्डनाचार्यसम्वादमप्याह ----- यदाहुरित्यादिना । अस्तित्वनास्तित्वे --- उत्पादविनाशौ । अविवक्षणे हेतुमाह ---- नित्यत्वादिति । ते --- अस्तित्वनास्तित्वे, तथाच व्यक्तौ लक्षणेति भावः दूषयति ---- तदपि तुच्छमिति । गोविषयत्वानिरूपितगोत्वविषयताशालिबोधौपयिकशक्तिमत्पदघटितप्रयोगासम्भवेनेति तृतीयान्तार्थः । तस्य चाशक्यत्वे हेतुतयान्वयः, स्वारसिकप्रयोगस्यैव शक्तिकल्पकत्वादिति भावः । तन्मात्रस्यगोत्वमात्रस्य, स्वरसिकप्रयोगस्यैव शक्तिकल्पकत्वादिति भावः । तन्मात्रस्यगोत्रमात्रस्य, तद्वति ---- गोत्ववति । ननु शक्याप्रसिद्धावपि लक्षणा सम्भवत्येवेत्यत आह ---- शक्यसम्बन्धस्यैवेति । लक्षणात्वात् --- लक्षणास्वरूपत्वात् । शङ्कते नचेति । जातौ मुख्यप्रयोग इति परेणान्वयः । उक्तस्थलेऽवधित्वस्यापि प्रतियोगितारूपत्वात्, तदेवाह ---- प्रतियोगित्वे वेति । स्वावच्छेद्यत्वसम्बन्धेनेति । शुद्धस्य --- गवादिविनाकृतस्य, गोत्वादेरित्यादिनाऽश्वत्वादिपरिग्रहः, अन्वयात् -- अन्वयस्यावश्यं स्वीकार्यत्वादित्यर्थः । अन्यथा आधेयतया तत्र गवादेरन्वये गोरन्यो महिष इतिवत् गोरन्यो गौरित्यपि प्रतीत्यापत्तेः तथाविधभेदस्य तत्राप्यबाधादिति भावः । शङ्कां निरस्यति --- तत्रेति । गोरन्यो महिष इत्यादिस्थले इत्यर्थः । स्वनिष्ठेति । तथाच गवि निरुक्तसम्बन्धेन गोविशिष्टभेदासत्त्वात् नोक्तापत्तिसम्भवः । अन्वयबोधकत्वात् --- प्रञ्चम्या अन्वयबोधकत्वे बाधकाभावादित्यर्थः । ननु गोत्वादेरपि तत्रान्वये बाधकाभाव इत्यत आह ---- अन्यथेति । तत्रोभयान्वयस्वीकारे इत्यर्थः । भक्तिर्लक्षणा । तथाच शक्त्या गोत्वस्य, भक्त्या च गोर्गोपदेन बोधने इत्यर्थः । ननु तात्पर्यसत्त्वे शक्यलक्ष्ययोरेकदान्वयबोधस्तु नव्यैः स्वीक्रियते - कथमन्यथा गङ्गायां घोषमत्स्यौ स्त इत्यत्रोभयान्वयबोधः । न च युगपद्वृत्तिद्वयविरोध इति प्रवादासङ्गतिरिति वाच्यम् । एकधर्मावच्छिन्नवृत्तिभ्यामन्वयबोधास्वीकार एव तस्य तात्पर्यात् । एवमेवाकाङ्क्षाग्रन्थे मणिकृदप्याह वस्तुतस्त्विति । कालो गोत्ववानितिशाब्दे व्यभिचारात् शुद्धस्येति । निरवच्छिन्नस्येत्यर्थः । गोत्वेनेमं जानामीत्यनुव्यवसाये व्यभिचारात् शाब्दधीति । तस्य --- गोत्वादेः, अन्वयो दुर्घट इति परेणान्वयः । ननु जातेः प्रकारत्वस्य समवायावच्छिन्नत्वे किं मानमित्यत आह ---- द्रव्यमिति । ननु द्रव्यत्वं जातिरेव न गगनादौ तस्याप्रत्यक्षत्वात्, अत एव \`पृथिवीत्क्मपि न जातिः, घृतजातुप्रभृतौ तदप्रत्यक्षादि'त्याचार्या इत्यत आह --- घट इति । प्रमात्वानुरोधादिति । अन्यथा समवायेन द्रव्यत्वादिमति द्रव्यत्वादिप्रकारकत्वरूपप्रमात्वमेव न स्यादिति भावः । केचित्तु निर्धर्मितावच्छेदककशाब्दबोधसम्भवाद्द्रव्यमित्यस्योपादानम् । प्रमात्वानुरोधादिति । अन्यथा तेन सम्बन्धेन घटत्वाभाववति घटत्वप्रकारकत्वेन भ्रमत्वं स्यादित्याहुः । तत्तुच्छम्, घट इति ज्ञानस्य घटत्वावच्छिन्ने एकत्वस्यैव विधेयतया भानात्, प्रत्यक्षाद्यात्मकज्ञानमादायापि प्रकृतनिर्वाहसम्भवाच्च, तावतापि जातेः समवायेन द्रव्यादिवृत्तित्वसिद्धावपि तन्निष्ठप्रकारतायाः समवायावच्छिन्नत्वमसिद्धमेवेति दूषणमपि तन्मतेऽवसेयम् । ननु घटत्वं न जातिः पाषाणमयत्वादिना साङ्कर्यात् तत्प्रकारतायां समवायावच्छिन्नत्वासिद्धौ किं नश्छिन्नमित्यत आह ---- घटत्वादिजातेरिति । नानात्वेति । तथाच पाषाणमयत्वव्याप्यैका घटत्वजातिः अपरा स्वर्मत्वव्याप्या इति पाषाणमयत्वाद्यभावसमानाधिकरणघटत्वस्य पाषाममयत्वव्याप्यत्वाभावात् न साङ्कर्यमिति भावः । वस्तुतो ननु घटत्वजातेः संस्थानसमवेतत्वमके तादृशनियमो व्यभिचारी, स्वाश्रयारभ्यत्वसम्बन्धेन घटत्वजातेस्तत्र प्रकारत्वादित्याह
---- द्रव्यमिति । तत्र घट विशेष्यकत्वज्ञापनाय द्रव्येति । ननु घटत्वस्य द्रव्यगतत्वे उक्तरूपेण साङ्कर्यमित्याङ्कायां समाधत्ते --- नानात्वोपगमादिति । तथाच साङ्कर्याभावात् कुतो व्यभिचारशङ्केति परमार्थः ।  
 प्राभाकरमतमुपदर्शयति ----प्राभाकरास्त्विति । ताद्रूप्येण -- गोत्वरूपेण । गोशाब्देति । गोविषयकशाब्देत्यर्थः, एवकारेण गोत्वमात्रविषयताया जन्यतावच्छेदकत्वव्युदासः । तथाच गोत्वप्रकारतानिरूपितगोविशेष्यताशालिशाब्दं प्रति पदधर्मिकर्गोत्वशक्तिज्ञानस्य हेतुत्वमिति पर्यवसितम्, अतो न रूपान्तरेण गोविषयकान्यांशे गोत्वप्रकारकसमूहालम्बनशाब्दे च व्यभिचारः । तथाविधप्रकारताविसेष्यतयोर्निवेशस्य क्रमेण व्यावृत्तिमाह ---- अत इति । गवयादेरित्यस्यान्वयधियोऽतिप्रसङ्ग इति परेणान्वयः । इदमुपलक्षणम्, निस्पष्यनिरूपकभावानिवेशे गो -- गोत्वयोः समूहालम्बनबोधप्रसङ्ग इति बोध्यम् । ननु मीमांसकैर्भ्रमानङ्गीकारात् गोत्वेन गवयादिबोधस्य तन्मतेऽलीकतया गोत्वप्रकारकशाब्दत्वमेव कार्यतावच्छेदकं वक्तुमुचितमिति चेन्न । गोपदाद् गोत्वमुख्यविशेष्यकबोधवारणाय कार्यतावच्छेदककोटौ विशेष्यतानिवेशस्यावश्यकत्वात् । नच विशेष्यतानिवेशेऽपि तादृशबोधस्योक्तरीत्या गविगोत्वप्रकारकतया तद्दोषतादवस्थ्यमिति वाच्यम् । किञ्चिन्निष्ठमुख्यविशेष्यतानिरूपितगोत्वप्रकारताशालिशाब्दत्वस्यैव कार्यतावच्छदकत्वे तात्पर्यात्, गोशाब्दत्वेत्युक्तेः फलानुरोधित्वात् । शङ्कते --- न चैवमिति । एवमुक्तरूपेण कार्यकारणबावस्वीकारे । व्यक्तेरपीति । न केवलं जातिमात्रस्य व्यक्तेरपीत्यर्थः । आवश्यकत्वे हेतुमाह ---- न हीति । हि यस्मात्, जन्यत्वं जन्यत्वस्वरूपं, जातेर्नित्य्त्वेन तत्र तद्बाधादिति शेषः । जन्येति । गवादिपदस्येति पूर्वेणान्वयः । तथाच गवादिपदजन्यशाब्दधीविषयत्वं गवादिपदशक्यत्वमित्यर्थः । अश्वादौ गवादिपदशक्यत्ववारणाय जन्यान्तं शाब्दविशेषणम् । गोपदं गोत्वं बोधयत्वितीश्वरेच्छायाः प्रामाणिकत्वेऽपि लाघवादावश्यकत्वाच्च शाब्दधीविषयत्वस्यैव तथात्वौचित्यात्, ईश्वरस्य सकलमीमांसाऽसिद्धत्वाच्चेति भावः । तच्च --- तादृशशाब्दधीविषयत्वरूपशक्यत्वं च । अविशिष्टमिति । न च गोपदजन्यशाब्दधीप्रकारकत्वं तथेति वाच्यम् । गामानयेत्यादौ गोरपि तथात्वात् । नापि समवायावच्छिन्नप्रकारकत्वम्, श्रृङ्गं गवीयमित्यादौ च तस्या अपि तथात्वात् ।गवादिपदधर्म्मिकेति । तथाच शाब्दबोधनिरूपिता या गोत्वशक्तताज्ञानत्वावच्छिन्नजनकता तन्निरूपितावच्चेदकतानिरूपितावच्छेकत्वमेव गोपदशक्यत्वम् । आकाङ्क्षादिघटपदार्थादावतिप्रसङ्गवारणायावच्छिन्नान्तं जनकताविशेषणम् । पदघधर्म्मिकस्येव गोत्वधर्मिकस्यापि शक्तिज्ञानस्य विनिगमनाविरहेण शाब्दं प्रति हेतुतया पदादावतिप्रसङ्गवारणाय पदधर्मिकेति शक्तिज्ञानविशेषणम् । गोत्वादिजातेरेवेति । एवकारेण व्यक्तिव्यवच्छेदः । ननु विनिगमनाविरहाद् गोत्वशक्तत्वज्ञानत्वेनेव गोशक्तताज्ञानत्वेनापि हेतुतया गोरपि तथाविधजनकतावच्छेदकतया शक्यत्वं दुर्वारमित्यत आह ---- गोत्वशक्तत्वापेक्षयेति । गोशक्तत्वस्य --- गोत्वविशिष्टशक्तत्वस्यागुरुतयेति । व्यक्तिघटितत्वादिति भावः । तज्ज्ञानत्वस्य --- गोत्वविशिष्टशक्तताज्ञानत्वस्य । जनकतावच्छेदकत्वादिति । तथाच लाघवमेव विनिगमकमिति भावः । अवच्छेदकताविशेषनिवेशव्यावृत्तिमाह
----- अतएवेति । अवच्छेदकताविशेषनिवेशादेवेत्यर्थः । आत्मस्वात्मेति । स्व
-- शाब्दबोधः, प्रथमात्मशब्दो जीवबोधकः, द्वितीयः स्वरूपबोधकः, तथाचान्वयबुद्धेर्जीवशाब्दस्वरूपादिविषयत्वेऽपि जनकतावच्छेदककोटौ गौरवेण तदप्रवेशान्न तेषां शक्यत्वमिति भावः । ननु अवच्छेदकतामात्रनिवेशादेवैतद्दोषवारणसम्भवात् कथं तद्विशेषनिवेश इति वाच्यम् । पदादेरपि तथात्वापत्तेः तस्यापि शक्तताज्ञानविषयत्वाक्षतेः । न चात्मस्वात्मादीनामन्वयबोधविषयत्वकथनमनर्थकं कारणीभूतज्ञानविषयत्वकथनस्यैवोचितत्वादिति वाच्यम् । यो यच्छाब्दविषयः सोऽवश्यं तज्जनकतावच्छेदक इति नियमे व्यभिचारप्रदर्शनार्थं तथोक्तेरिति केचित् । वस्तुतो यो यच्छाब्दविषयः सोऽवश्यं तज्जनकतावच्छेदक इति नियमाद्गोत्वस्येव योरपि शाब्दबाधजनकतावच्छेदकत्वमव्याहतमेवेति गोत्वविशिष्टशक्तताज्ञानत्वेनैव हेतुत्वमवश्यं वाच्यमित्यवच्छेदकत्वमव्याहतमेवेति गोत्वविशिष्टशक्तताज्ञानत्वेनैव हेतुत्वमवश्यं वाच्यमित्यवच्छेदकताविशेषनिवेशेऽपि गोः शक्यत्वं दुर्वारमित्यत आह ---- अत एवेति । गुरुधर्म्मस्यानवच्छेकत्वादिति भावः । तथाच तादृशनियमस्यात्मस्वात्मादौ व्यभिचारान्न किञ्चिदेतदिति भाव इति परमार्थः । ननु गोधर्मिकगोत्वप्रकारकशाब्दत्वस्य कार्यतावच्छेदकत्वे प्रकारताविशेष्यतयोर्विशेष्यविशेषणभावे विनिगमनाविरहात् कार्यकारणभावद्वयापत्तिरतो लाघवादाह ---- अस्तु वेति । गोत्वादिशाब्दत्वावच्छिन्नमित्यर्थः । हेतुर्हेतुतावच्छेदर्क, तथाच विशेष्यतासम्बन्धेन गोत्वप्रकारकशाब्दत्वावच्छिन्नं प्रति गोपदधर्म्मिकगोत्वशक्तताज्ञानत्वेन सविषयपदप्रतिपाद्यत्वसम्बन्धेन हेतुत्वमिति पर्यसितम् । अथवा हेतुपदं यथाश्रुतार्थकमेव, तादृशशाब्दं प्रति गोत्वशक्तताज्ञानविशेष्यीभूतपदत्वेन प्रतिपाद्यतासम्बन्धेन हेतुत्वम् । नन्वेवं गोत्वशक्तत्वेन ज्ञातपदात् पदज्ञानाद्वा गोत्वेन गोरिवमहिषस्यापि शाब्दबोधविषयतापत्तिः । न च महिषधर्मिकत्वस्य तत्कार्यतानवच्छेदकत्वात् कुतस्तदापत्तिसम्भव इति वाच्यम् । तस्य तत्कार्यतानवच्छेदकत्वेऽप्यनुत्पादप्रयोजकविरहेण तद्धर्मावच्छिन्नापत्तिसम्भवात्, सामान्यरूपेण विशेषापत्तो बाधकाभावाच्चेत्यतो हेत्वन्तरमाह --- विशेष्यतयेति । विशेष्यतासम्बन्धेन नियामकत्वं हेतुत्वम् । नातिप्रसङ्गः ---- न गोत्वेन महिषबोधप्रसङ्ग इत्यर्थः । यद्यपि मीमांसकैरन्यथाख्यात्यनङ्गीकारात् गोत्वेन महिषादिबोधस्तन्मतेऽलीक एवेति कुतस्तदापत्तिः, तथापि एतदस्वरसेनैव वस्तुत इत्यादिकल्पान्तरस्य वक्ष्यमाणत्वात् । ननु भवन्मतेऽपि गोत्वस्य हेतुताधिक्येन क्व लाघवमित्यत आह ---- गोत्वादिनेत्यादि । गोत्वादिना गवादेरिव गोत्वादिप्रकारकगवादिविशेष्यकमिव गवादिविशेष्यकगोत्वादिप्रकारकमित्यर्थः । तच्चक्तत्वज्ञानस्य --- गोत्वशक्तत्वज्ञानस्य । लाघवादिति । तथाच विशेष्यविसेषणभावे विनिगमनाविरहात् भवन्मते कार्यकारणभावद्वयं गुरुतरम्, अस्मन्मते तु तल्लध्विति विशेष इति भावः । ननु भवन्मते एकस्य शक्तिज्ञानादपरस्य पुंसः शाब्दवारणाय शाब्दे शक्तिज्ञाने च तत्पुरुषीयत्वनिवेशनमावश्यकमिति गोत्वप्रकारकत्वतत्पुरुषीयत्वाशाब्दत्वयोर्मिथोविशेष्यविशेषणभावे विनिगमनाविरहात् कार्यमादाय षण्णां तत्पुरुषीयत्वज्ञानत्वयोर्मिथो विशेष्यविशेषणभावे विनिगमनाविरहात् कारणमादाय द्वयोरित्यष्टानां कार्यकारणभावानां भवन्मते आपत्तिरतो लाघवादाह ---- वस्तुतस्त्विति । गोत्वशाब्दमिति । गोत्वप्रकारकशाब्दमित्यर्थः । न तु गोत्वमपीति । हेतुरिति पूर्वेणान्वयः । ननु कथं व्यक्तिभावं तद्भासकसामग्रीविरहादित्यत आह ---- जातिव्यक्त्योरिति । तद्विषयत्वसिद्धेः ---- गोत्वप्रकारकशाब्दधीविषयत्वसिद्धेरित्यर्थः । तथा च व्यक्तिभानं विना अनुपपद्यमानमेव गोत्वप्रकारकत्वं शाब्दे व्यक्तिभानप्रयोजकमिति भावः । ननूक्तातिप्रसङ्गतादवस्थ्यमित्यत आह ---- प्रमाणविरहादिति । तथाच तैरन्यथाख्यात्यनङ्गीकारात्, तन्मते गोत्वशाब्दे गवयादिधर्मिकत्वसिद्धेः प्रत्यक्षादिप्रमाणेनासम्भवादिति भावः । शङ्कते --- यद्यपीति । आलोचने ---- निर्विकल्पके, व्यभिचारादिति परेणान्वयः । विषयतायां संसर्गावच्छिन्नत्वनिवेशेऽपि दोषमाह --- काल इति । न च समवायसम्बन्धावच्छिन्नत्वनिवेशान्नैष दोष इति वाच्यम् । तत्र तस्य सन्दिग्धत्वादित्यग्रे व्यक्तीभविष्यति । पुनः शङ्कते ---- नापीति । तथात्वात् --- व्यभिचारादित्यर्थः । तथापीति । तथाच शाब्दबोधनिरूपितं गोत्वादिप्रकारकत्वं गवादिविशेष्यतानिरूपितं तादृशप्रकारतात्वादित्यादिप्रयोगलभ्या व्याप्तिरित्यर्थः । उक्तव्याप्तावन्वयेन दृष्टान्ताभावाद्व्यतिरेकेण दृष्टान्तस्य च व्यतिरेकव्याप्तावेवोपयुक्तत्वाद्वयतिरेकव्याप्तिमाह ---- तादृशेति । तथा च गोविशेष्यत्वाभावे निरवच्छिन्नगोत्वप्रकारकत्वाभावव्याप्त्या तादृशशाब्दे तत्सिद्धिर्भविष्यतीति भावः । ननु गोत्वेन गवयादिबोधे व्यभिचार इत्यत आह
---- गुरुणामिति । अलीकत्वादिति । तैरन्यथाख्यात्यनङ्गीकारादिति भावः । अत एवेति । कार्यतानवच्छेदकस्यापि व्याप्तिबलेन तत्र सिद्धिसम्भवादेवेत्यर्थः । इति प्रत्युक्तमिति परेणान्वयः । उदासीनत्वात् --- अप्रयोजकत्वात्, गोविशेष्यताकत्वस्य ---- गोविशेष्यतानिरूपितत्वस्य । व्याप्तिबलेनेति । शाब्दबोधस्य शुद्धजातिप्रकारत्वं समवायावच्छिन्नं तादृशप्रकारतात्वादित्यनुमानात् । अत्र समवायावच्छिन्नत्वं साधनीयं सम्बन्धान्तरावच्छिन्नत्वस्य साध्यत्वे व्यभिचारादिति भावः । उपसंहरति ---- एवञ्चेति । निरुक्तकार्यकारणभावस्य निर्दोषत्वे चेति तदर्थः । विषयतयेति । शक्त्यंसे इत्यादिः । गवादिपदस्यार्थ इति । शक्तिज्ञानजनकतावच्छेदकताविशेषस्यैव शक्यतारूपतोक्तेरिति भावः । ननु गोत्वस्यैव गोपदशक्यत्वेन गौर्गोपदशक्येति कथं व्यवहार इत्यत आह ---- गवादाविति । भक्तिप्रयोजकमप्याह ---- तादृशेति । गोत्वशक्तताज्ञानत्वावच्छिन्नशाब्दधीजनकतावच्छेदकतानिरूपितावच्छेदकताश्रयरूपशक्यसंबन्धप्रयुक्त इत्यर्थः । शङ्कते नचैवमिति । ताद्रूप्येण गतित्वादिरूपेणेत्यर्थः । गुरुणामिति । तन्मते जातिमात्रस्यैव संस्थानव्यङ्गत्वम्, अन्यथा गुणगतजातिस्वीकारे ज्ञानादीनामप्रकाशत्वहान्यापत्तेरिति भावः । ननु स्वरूपतः प्रकारतागर्भ एव तादृशनियमः, न तु जातिगर्भः, तथाच गतित्वस्य जातित्वाभावेऽपि अखण्डओधर्मतया स्वरूपतः प्रकारत्वसम्भव इति तस्याखण्डत्वमपि खण्डयति --- संयोगेति । संयोगाद्यनुकूलक्रियेत्यर्थः । तत्र --- गतित्वादौ । स्वरूपतः शक्तिग्रहायोगे हेतुमाह ---- सखण्डस्येति । प्रकारकत्वाभावादिति । जात्यखण्डोपाध्यतिरिक्तपदार्थानां स्वरूपतो भानामङ्गीकारादिति भावः । ननु समवायावच्छिन्नविषयत्वं तत्समवायिव्यक्तिविषयतानिरूपितमित्येव व्याप्तिः स्वीकार्या, तथाच गतित्वस्य सखण्डत्वेऽपि न क्षतिः समवायावच्छिन्नप्रकारकत्वस्य तत्राप्यनपायादित्यत आह ---- निरुक्तेति । तथात्वेति । हेतुत्वेत्यर्थः । औचित्यादिति । तथा च क्रियात्वस्य स्वरूपतो भानासम्भवेऽपि क्रियात्वत्वस्य जनकतावच्छेदकेऽप्रवेशादेव लाघवम् । भ्रमानुरोधेनैव तन्निवेश इति तु न वाच्यम् । तैर्भ्रमानङ्गीकारादिति भावः । न च प्रमेयत्वादिना क्रियात्वावगाहिनः शक्तिज्ञानस्य हेतुतावारणाय क्रियात्वत्वनिवेश आवश्यक इति वाच्यम् । शक्त्यवच्छेदकतया क्रियात्वत्वस्याप्रवेशादेव निरुक्तहेतुतामपेक्ष्य लाघवसम्भवादिति तु विभावनीयम् । ननु उत्तरसंयोगानुकूलक्रियात्वरूपगतित्वादौ गम्यादिधातोः शक्त्यस्वीकारे तुल्ययुक्त्याऽधः संयोगानुकूलक्रियात्वरूपपतनत्वादावपि पत्यादिधातोः शक्तिर्न स्यात्, तस्याखण्डत्वे गतित्वस्याप्यखण्डत्वसम्भवात्, तत्रापि गम्यादिधातोः शक्तिस्वीकारे जातावेव शक्तिरिति तेषां सिद्धान्तव्याघात इत्यत आह --- गुरुत्वादीति । तथाच जातावेवेत्येवकारस्य व्यक्तिव्यवच्छेदमात्रफलकत्वात् अखण्डधर्मे शक्तितस्वीकारेऽपि तादृशसिद्धान्तव्याघाताभावादिति भावः । नन्वेवं पश्वादिपदाद्व्यक्तेर्भानासम्भवः पशुत्वादेस्तेजस्त्वादिना साङ्कर्येण जातित्वाभावादिति लोमवल्लाङ्गूलादिरूपपशुत्वादि विशिष्टे पशुपदस्य शक्तिरावश्यकीत्याह --- पश्वादीति । ननु तस्य जातित्वाभावेऽपि तत्र शक्तिर्लाघवात्, लोमलङ्गूलविषयत्वं स्वाश्रयव्यक्तिविषयतानिरूपितमिति व्याप्तिबलादेव व्यक्तितभानसम्भवादत आह --- लोमादीनामिति । स्वाश्रयेत्यस्य समवायेनेत्यादिः, तुल्यवित्तिवेद्यत्वस्य --- स्वाश्रयविषयतानिरूपितत्वस्य । अनुभव इति । अनुभवनिरूपिते लाङ्गूलादिविषयत्व इत्यर्थः, अन्वयेन दृष्टान्तासम्भवेऽपि व्यतिरेकेण घटादावेव दृष्टान्तत्वसम्भवात् तदसिद्धिर्नोक्तेति भावः । न च व्यभिचारसंशयस्याप्रतिबन्धकत्वात् पक्षे व्यभिचारोऽकिञ्चित्करः, अत एव \`नहि पक्षे पक्षसमे वा व्यभिचार' इति साधारणदीधितिरपि सङ्गच्छत इति वाच्यम् । प्राच्यैः साध्याभावांशे संशयात्मकव्यभिचारज्ञानस्यापि प्रतिबन्धकत्वस्वीकारात् । न च समवायित्वसम्बन्धावच्छिन्नलोमादिविषयतात्वस्य हेतुत्वे न व्यभिचारः, तैर्भ्रमानङ्गीकारादिति वाच्यम् । तत्र तादृशसम्बन्धत्वस्यापि सन्दिग्धतया तद्विशिष्टस्य हेतुत्वासम्भवात्, मीमांसकैर्व्यक्ताविव सम्बन्धेऽपि शक्त्यस्वीकारात्, हेतुतावच्छेदकरूपेण हेतोः पक्षतानिश्चयस्यैवानुमितिहेतुत्वात् ॥  
 केचित्तु लोमादिविषयकं ज्ञानं स्वाश्रयविषयकमिति व्याप्तिबलादेव तत्र व्यक्तिभानम्, अनुभवे इत्यस्यानुभवान्तर्भावेणेत्यर्थः, शेषस्तु पूर्ववदवसेय इति, यथाश्रुतमेव वर्णयन्ति । तदसत्, तादृशव्याप्तिबलाल्लोमादिविषयतायां स्वाश्रयविषयतानिरूपितत्वसिद्धावर्थान्तरापत्तेरिति ।  
 आहुरिति सूचितास्वरसं स्वयमेव व्यञ्जयन् तन्मते बाधकमाह ----- तत्रेति । निर्व्यूढे प्रभाकरमते इत्यर्थः । ब्रूम इति । बाधकमिति शेषः । शाब्दमतेरिति । षष्ठ्यर्थो निष्ठत्वं, तथाच शाब्दज्ञाननिष्ठं गवादिनिरूपितविषयित्वं किंचित्स्वकारणप्रयोज्यं जन्यज्ञानविषयतात्वादिति प्रयोगपर्यवसानम् । विययिताया ज्ञानस्वरूपत्वेन नित्यज्ञानविषयिताया अपि नित्यत्वाद् भागासिद्धिर्बाधश्चातः शाब्दज्ञाननिष्ठत्वं पक्षविशेषणम् । प्रागभावघटितजन्यत्वस्य गुरुत्वादिति भावः । जातिविषयितायां सिद्धसाधनवारणाय च गवादिनिरूपितत्वं तथा । कारणजन्यत्वसिद्धावपि न व्यक्तौ शक्तिः सिध्यति, शक्तिज्ञानस्य तज्जनकत्वाभावात्, शाब्दकारणजन्यत्वस्य तत्र बाधाच्च स्वकारणप्रयोज्यत्वमेव साध्यीकृतम् । अनैकान्तिकत्वशंकां निराकुर्वन् ज्ञानविषयितात्वस्य हेतुत्वं व्यञ्जयति --- जन्यधीत्यादि । विषयिताया इत्येव पाठः, विषयताया इति पाठे तु विषयतानिरूपकताया इत्यर्थो बोध्यः । तथा चोक्तानुमानाद् व्यक्तिविषयितायां शक्तिज्ञानप्रयोज्यत्वसिद्धौ तेनैव हेतुना पश्चात् कार्यतावच्छेदकत्वं तत्र साधनीयं, कार्यतावच्छेदकविषयिताया एव कारणप्रयोज्यत्वनियमादिति । तत्र तत्सिद्धौ प्रागुक्तयुक्त्या कारणतावच्छेदकत्वमपि तस्यावश्यकमित्यभिप्रायः । अन्यथा ---- एतादृशव्याप्त्यस्वीकारे इत्यर्थः । न स्यादिति । ननु तत्र पक्षविषयित्वाद्यनन्तर्भाव्य कार्यकारणभावान्तरासंभवादगत्या तत्र तत्स्वीकार आवश्यक इत्यत आह ---- अनुनितिसामान्यमिति । अनुमितित्वा वच्छिन्नमित्यर्थः । औचित्यादिति । नन्वेवं घटादिज्ञानोत्तरमपि पक्षे वह्ण्याद्यनुमितिः स्यादित्यत आह --- पक्षतादीति । आदिना बाधाभावादिपरिग्रहः । ज्ञानस्येत्यस्य पक्षे साध्यावगाहित्वनियमादित्यत्रान्वयः, तथाच यद्‌यज्ज्ञानं पक्षतादिसमानकालीनयद्धर्मावच्छिन्नव्याप्यावगाहिज्ञानोत्तरं तद्धर्मावच्छिन्ने तद्धर्मावच्छिन्नावगाहि, यथा घटे रूपानुमितिरिति नियमादेव तत्र पक्षे साध्यावगाहित्वसिद्धिरिति भावः । यदि चापत्त्यनुमित्योर्यौगपद्यं स्वीक्रियते, तदा वह्निव्याप्यवत्तापरामर्शाव्यवहितोत्तरायां वह्ण्यनुमित्यनामत्मकघटाद्यापत्तौ व्यभिचारः, तदङ्गीकारे तु यत्र विनश्यदवस्थाऽसमानविषयकालौकिकप्रत्यक्षसामग्रीसमवहितानुमितिसामग्री तदुत्तरम् अविरलक्रमेण घटानुमितिपटप्रत्यक्षे तत्र पटप्रत्यक्षस्यापि तादृशपरामर्शानन्तरत्वेन तत्र व्यभिचारः । द्वितीयक्षणमात्रवृत्त्युत्तरत्वनिवेशे च यत्र प्रत्यक्षेच्छासमवहितविनश्यदवस्थप्रत्यक्षसामग्रीसहितभिन्नविषयकानुमिति सामग्री तदुत्तरं प्रत्यक्षं ततोऽनुमितिः तत्र प्रत्यक्षे व्यभिचारः, अत आह
--- तत्प्रकाशस्यैव वेति । पक्षतादिसहकृतपरामर्शोत्तरज्ञानानुव्यवसायस्यैव वेत्यर्थः । तथाच इदं ज्ञानं पक्षे साध्यावगाहि तत्त्वेनानुव्यवसीयमानत्वात्, इत्यत्र तत्सिद्धिरिति भावः । प्रतिबन्देरनुत्तरत्वादाह --- किंचेति । यद्यपि जातेरेव शक्यत्वे गौर्गच्छतीत्यादिवाक्यस्याप्रामाण्यं न, प्रत्युत गौर्नित्या इत्यादिवाक्यस्य प्रामाण्यं स्यादित्यपि दोषः सम्भवति, तथापि स्वाश्रिताश्रितत्वसम्बन्धेन गोत्वे गतिमत्त्वस्य स्वाश्रयत्वसम्बन्धेन गविनित्यत्वस्यान्वयेनोपपत्तिः, अन्यथा न्यायमतेऽपि गोत्वस्य पदार्थतावच्छेदकतया तत्र नित्यत्वान्वयासम्भवात् । इयांस्तु विशेषः --- न्यायमते गौर्नित्या इत्यादिज्ञानस्य परम्परया प्रामाण्यम्, अस्मन्मते तु साक्षात्सम्बन्धेनापि, गौर्गच्छतीत्यादौ च तद्वैपरीत्यमिति । समर्तत्वमव्यवहितपूर्वत्वसम्बन्धेन गोत्वान्वयबोधविशिष्टत्वम् । जनकत्वमित्यपि कश्चित् । ननु तदनिर्वचने का क्षतिरस्माकमित्यत आह ---- यस्य धीरिति । तथाच तदनिर्वाच्यतज्ज्ञानस्य हेतुत्वस्य वक्तुमशक्यत्वादिति भावः । नञर्थे हेतुमाह ---- अप्रसिद्धत्वादिति । शाब्दबोधात् प्राक् तज्ज्ञानस्यासम्भवादित्यर्थः । असम्भवादित्यपि क्वचित् पाठः । पुनः शङ्कते
---- नापीति । तद्गोचरमिति । गोत्वगोचरमित्यर्थः । न चाभिधापदार्थः शब्दसमवेतः शब्दजन्यः शाब्दजनकः, तस्य निर्विषयकत्वेन तद्गोचरमित्यभिधानमसङ्गतमिति वाच्यम् । तज्जन्यशाब्दविषयतामादायैव तस्य सविषयकत्वोल्लेखात् । तत्राभिधायाम् । मानाभावादिति । शब्दप्रत्यक्षादिना तस्याविषयीकरणात् । अभिधाय शब्दं श्रृणोमीत्यनुव्यवसायस्यालीकत्वादिति भावः । न च शब्दत्वादेरिवाभिधायामपि सन्निकर्षसत्त्वात् कथं न तेन रूपेण तत्प्रत्यक्षमिति वाच्यम् । तस्या अलीकत्वेन तदन्तर्भावेन सन्निकर्षस्य कार्यकारणभावस्य वक्तुमशक्यत्वात्, अन्यथा शब्दे द्रव्यत्वादेरपि सत्त्वप्रसङ्गात् । न च यत् स्वभिन्नसमवेतं यत्कार्यं प्रति कारणं भवति तत्तत्कार्यानुकूलस्वनिष्ठव्यापारजनकं भवति, यथा चक्रभ्रमितण्डुलविक्लित्यादिजनकं तज्जनस्पन्दवन्ह्यादिसंयोगरूपव्यापारद्दण्डकाष्ठादिकमित्याद्यनुमानमेव तत्र मानमिति वाच्यम् । व्याप्तिज्ञानादौ व्यभिचारात् । न च शब्दात्तत्सिद्धिरयोग्यत्वात्, अन्यथा गगनकुसुमादेरपि सिद्धिप्रसङ्गात् । पुनः शङ्कते --- न वेति । तस्यापि --- पटादिपदस्यापि, साचिव्येन ---- आकाङ्क्षादिसहकारेण । जनकत्वादिति । गौर्द्रव्यं पटश्च रूपवानिति वाक्येन समूहालम्बनगोत्वानुभवजननादिति भावः । गोत्वानुभवसामान्यं प्रति ---- गोत्वविषयकानुभवत्वावच्छिन्नं प्रतीत्यर्थः । तथा --- गो त्वाशक्तत्वम् । असत्त्वादिति । गोत्वस्य प्रत्यक्षादौ प्रमेयत्वादिना शाब्दे च व्यभिचारात्, स्वरूपतो गोत्वप्रकारकत्वस्य गोत्ववानितिज्ञानसाधारण्येन गोपदजन्यतानवच्छेदकत्वादिति भावः । नित्यसङ्केतवत्त्वं नित्यसङ्केतविशेष्यत्वमित्यर्थः । नदीवृद्ध्यादिशब्दस्य सङ्केतितत्ववारणाय नित्यत्वं सङ्केतविशेषणम् । नन्वेवं चैत्रादिपदे शक्तिर्न स्यात् तस्य पितृसङ्केतितत्वेन नित्यसङ्केतवत्त्वे मानाभावात्, "द्वादशेऽहनि पिता नाम कुर्यात्" इत्यादेः पितृकर्तव्यतामात्रविधायकत्वादित्यत आह ----- तादृशेति । गोत्वानुभवजनकत्वप्रकारकेत्यर्थः । मात्रपदेन नित्यत्वव्यवच्छेदः । न च वृद्ध्यादिपदस्य शक्तत्वापत्तिरिष्टत्वात् । तस्य ग्रहात् तादृशसङ्केतस्य ग्रसम्भवादित्यर्थः । विशेषाभावनिश्चयस्य सामान्यग्रहाप्रतिबन्धकत्वादिति भावः । प्रसङ्गादिति । न चेष्टापत्तिरनुभवविरोधादिति भावः । उपसंहरति ---- किंत्विति । तथा गोत्वशक्तत्वम् । ननु तादृशसङ्केतस्य गोत्वशक्तिरूपत्वेऽपि गवादिपदधर्मिकशक्तिज्ञानत्वावच्छिन्नशाब्दधीजनकतावच्छेदकत्वविशेषस्यैव गोपदार्थत्वस्य न गवि सम्भव इत्यतस्तदपि सङ्गमयति ---- तथा चेति ॥ 19 ।  
\</ ना.प्र.9\>  
\<ना.प्र.20\>  
 नैयायिकदत्तदूषणेन व्यस्तचित्तो न्यायमतदूषणोत्कटरागेण मीमांसकः स्वमतसाधारणदोषं भीत्या जिज्ञासाभावेनोद्भावयति इत्यवतरणिकया कारिकान्तरमुत्थापयति स्यादेतदिति । उक्तसङ्केतस्यैव गोत्वशक्तिरूपत्वं गवि गोपदार्थत्वञ्च स्यादित्यर्थः । निरुक्तस्य गोत्वादिप्रकारकगोविशेष्यकशाब्दबोधजनकत्वप्रकारकस्येत्यर्थः । प्रथमतः शक्तिग्राहकोपमानादेः प्रागित्यर्थः । ननूपमानादिरेव शक्तिग्राहकत्वेन वृद्धैरुक्तः । यथा ----  
  शक्तिग्रहं व्याकरणोपमानकोषाप्तवाक्याद्व्यवहारतश्च ।  
  वाक्यस्य शेषाद्विवृतेर्वदन्ति सान्निध्यतः सिद्धपदस्य वृद्धाः ॥ इति ।  
 तथा च तदन्यतमस्मात् प्राक् एतदन्यतमस्मादेव शक्तिग्रहो भविष्यतीति तेषां प्रथमतः शक्तिग्राहकत्वं सम्भवतीत्याह ---- नोपमानादित्यादिना । अमीषामुपमानादीनां, पृथुकस्य बालकस्य, अज्ञातशक्तिकस्येति यावत् । तदसत्त्वादुपमानाद्यसत्त्वात् ।  
 पूर्व्व--- उपमानादेः पूर्व्वं, वृद्धस्य व्यवहारतः सङ्केतस्य ग्रहः । पश्चात् शक्तिधीपूर्वकैरुपमानाद्यैरसौ सङ्केतस्य ग्रहो भवतीति शेषः ।  
 ननु वृद्धस्य कुतः प्रथमतः शक्तिग्रह इत्यत आह ---- तथाहीति । निपुणेन शक्तिग्रहवता, व्युत्पन्नः शक्तिं जानम्, तद्व्यक्यतः ---- गामानय इतिवाक्यतः । तद्गवानयनं, बाल इत्यस्यावधारयतीत्यग्रेऽन्वयः, स्वं --- गवानयनम् । चेष्टात्वादिति । न च चेष्टात्वस्य शरीरक्रियामात्रवृत्तित्वेनानयनादौ स्वरूपासिद्धिरिति वाच्यम् । गमनानुकूलव्यापरस्यैवानयनपदार्थत्वेन तेन रूपेणानेतृशरीरक्रियाया एव पक्षत्वात् । दृष्टान्तमाह ---- स्तनपानेति । ननु द्रवद्रव्यस्य गलाधः संयोगानुकूलव्यापारः पानं, तच्च स्तनस्यासम्भवि, इति उक्तदृष्टान्ताप्रसिद्धिरिति चेन्न । स्तनपदस्य स्तन्यपरत्वेन स्तनपानस्यैव दृष्टान्तत्वात् । इत्यनुमायेति । एतदनुमानं चाग्रिमानुमानोपयुक्तपक्षतावच्छेदकप्रकारकज्ञानसम्पादनायोक्तम् । स्वविषयधर्मिकेति । प्रवृत्तिविषयविशेष्यकेत्यर्थः । कार्यता --- कृतिसाध्यता, निजप्रवृत्तिवत् अस्मत्‌स्तनपानादिगोचरप्रवृत्तिवदित्यर्थः । इत्येवं क्रमेण । प्रवृत्तेरिति षष्ठ्यर्थो निष्ठत्वं, तच्च कार्यताज्ञानजन्यत्वान्वितम् , प्रसाध्य--- अनुमाय, इदमपि अग्रिमानुमानोपयुक्तपक्षतावच्छेदकप्रकारज्ञानसम्पत्त्यर्थम् । तज्ज्ञानं
--- कार्यताज्ञानम्, असाधारणहेतुकं गवानयनधर्मिककार्यताज्ञानमात्रवृत्तिकार्यतानिरूपितकारणताश्रयकिञ्चिन्निरूपितकार्यताकमित्यर्थः । प्रथमोपस्थितत्वं तादृशवाक्यस्येवान्यस्यापि सम्भवति, नियमतः प्रथमोपस्थितत्वञ्च तादृशवाक्यस्याप्यसम्भवि, योग्यतादेरपि कदाचित् प्रथमतो ज्ञानसम्भवात्, पदस्मृतेश्च सर्वत्र शाब्दबोधात् प्रागनपेक्षणात् आह ---- लाघवाच्चेति । शाब्दबोधप्राग्वर्त्तित्वेनावश्यकवृद्धवाक्यातिरिक्तस्य तदसाधारणकारणताकल्पने गौरवादिति भावः । अज्ञातवाक्ये तदवधारणासङ्गतेः श्रुतमिति । ज्ञातमित्यर्थः । एतच्च ज्ञायमानवाक्यस्य हेतुतामताभिप्रायेण, इतरथा तु तज्ज्ञाने तदवधारणं बोध्यम् । तदनन्तरं ---- तादृशावधारणानन्तरम् । गवादीत्यादिना आ - नीपदहिपद -- परिग्रहः । गवादिबुद्धौ समुदायवाक्यस्यावापोद्वापासम्भवात् प्रत्येकमिति । तत्तत्पदत्वेनेत्यर्थः । आवापोद्वापौ --- अन्वयव्यतिरेकौ । गवादीत्यादिना नयनादिपरिग्रहः । अनतिप्रसक्तये इति । तद्वाक्यघटकान्यपदस्यान्वयबोधजनकत्वनिरासायेत्यर्थः, इति कश्चित् । तन्मन्दम्, गवादिसङ्केतस्य गवादिबोधानुकूलत्वकल्पनेऽपि तादृशातिप्रसक्तिनिराकरणासम्भवेन उपष्टम्भासङ्गतेः, एवं गवादिपदानां गवादिबोध जनकत्वमवगम्य प्रागसत्त्वेऽपि संकेतस्य तथात्वकल्पनसम्भवात् \`जनकत्वमवगत्ये'ति क्त्वान्तपदप्रयोगानर्थक्यापत्तेश्च । वस्तुतस्तु एतादृशजनकत्वावगमानन्तरं गवादि पदस्य गवाद्यन्वयबोधजनकत्वं साक्षात् पदार्थोपस्थित्यन्यद्वारा वाऽसम्भवीति पदार्थोपस्थितिद्वारैव तत्र तस्य हेतुत्वं, द्वारत्वघटकस्य पदार्थोपस्थितौ तद्धेतुत्वस्य सम्बन्धिज्ञानमुद्रया एकसम्बन्धिज्ञानस्यापरसम्बन्धिस्मारकत्वनियमात् । तादृशसम्बन्धश्च यथाकथंचित्‌रूप इति गवादिपदस्य गवाद्यन्वयबुद्धाविव गगनाद्यन्वयबुद्धावपि हेतुत्वप्रसक्तिरिति विभाव्य तन्निराकरणाय गवादिसङ्केत एव शाब्दबोधानुकूलो नान्यः सम्बन्धः, तथासत्यतिप्रसङ्गादिति कल्पयतीत्यन्तग्रन्थाभिप्रायः ।  
 कारिकापरार्द्धं व्याकुरुते --- पश्चादिति । क्वचित् ---- किञ्चिद्धर्मावच्छिन्ने । शक्तिग्रहप्रकारमाह --- यथेति । साचिव्येन सहकारेण, अतिदेशवाक्यघटकप्रत्येकपदशक्त्यग्रहे अतिदेशवाक्यार्थबोधो दुर्घट इति भावः । गोसादृश्यातिदेशवाक्यात् ----- गोसदृशे गवयपदशक्तिबोधकवाक्यात्, गोसदृशो गवयपदवाच्य इति वाक्यादिति यावत् । गोसादृश्यग्रहाद्गवयो गोसदृश इति प्रत्यक्षादित्यर्थः । इत्याकार इति । शक्तिग्रह इति पूर्वेणान्वयः, एवमग्रेऽपि बोध्यम् । व्याकरणाधीनशक्तिग्रस्थलमाह ---- व्याकरणादिति । अनुशासनादित्यर्थः । कर्मत्वादित्यादिपदात् कर्त्तृत्वादिपरिग्रहः । द्वितीयादेरित्यादिपदात् परस्मैपदादेः परिग्रहः । कोषाधीनशक्तिग्रहस्थलमाह
---- क्वचित् कोषादपीति । शक्तिग्रह इति पूर्वेणान्वयः । सप्तम्यन्तपदद्वयोत्तरं वाच्या इति पूरणीयम् । ननु अत्र गुण इति व्यर्थं "शुक्लः शुभ्रः शुचिः श्वेत" इत्याद्युक्त्वा \`शुक्लादयः पुंसि, गुणवति गुणिलिङ्गा' इत्युक्तेरेवार्थात् गुणे वाच्ये पुंल्लिङ्गत्वप्रतीतेरिति चेन्न । गुण इति कथनाद् गुणत्वस्य उद्देश्यतावच्छेदकस्थल एव तेषां पुंस्त्वमिति ज्ञापनात् । अत एव \`रक्चं रूपं \`नास्ती'ति दीधितिकृदुक्तं सङ्गच्छते तत्र रक्तत्वस्यैवोद्देश्यतानवच्छेदकत्वात्, तदपवादं दर्शयति
---- शीतं गुण इति । अत्रापि गुण इत्यस्य किञ्चिदविशेष्यीभूतगुण इत्यर्थः, "तेन शुक्ल-मधुर-शीता रूपरसस्पर्शा" इत्यत्र शीतशब्दस्य पुंस्त्वेऽपि न क्षतिः । यद्वा \`शीतं गुणे' इत्यत्र गुणशब्दो गुणविशेषपरः, अत एव "वेतसे बहुवारेना, शीतं हिमगुणे त्रिषु" इति रभसः । तद्वदर्थाः --- शीतवदर्थाः, सुसीम इत्यादयो भवन्तीत्यर्थः । शुक्लादिशब्दस्येति । शक्तिग्रह इति पूर्वणान्वयः । विवरणाधीनशक्तिग्रहस्थलमाह ---- क्वचिद्विवरणादपीति । प्रकृतवाक्यार्थस्य स्फुटतया कथनं विवरणम् । तुल्यार्थकवाक्यादिति । एतेन तुल्यार्थकवाक्यमेव विवरणमिति प्रतीयते । तन्न सन्नच्छते, पाकं करोतीत्यस्य पचतीत्यादीनां विवरणत्वमिव पचतीत्यस्य पाकं करोतीत्यादेरपि विवरणत्वापत्तेः । न चेष्टापत्तिरनुभवविरोधात् । तुल्यार्थकवाक्यादित्यस्य तुल्यार्थकस्फुटवाक्यादित्यर्थ इत्यपि कश्चित् । तिङादेरिति । शक्तिग्रह इति पूर्वेणान्वयः । प्रसिद्धार्थकशब्दसामानाधिकरण्याधीनशक्तिग्रहस्थलमाह
---- क्वचित् प्रशिद्धार्थकेति । सामानाधिकरण्यादिति । स्वाव्यवहितपूर्वोत्तरान्यकालावच्छिन्नसामानाधिकरण्यादित्यर्थः । ननु यत्र प्रकारान्तरेण शक्तिग्रहो नसम्भवति तत्रैव पदसान्निध्यस्य तथात्वं कल्प्यते, अत्र तु प्रत्यक्षतोऽपि शक्तिग्रहः सम्भवति, प्राच्यैर्वायोरपि प्रत्यक्षस्वीकारादित्यत आह ---- निस्पर्शमिति । स्पर्शवदादीत्यादिपदात् स्पर्शशून्यमूर्त्तिमत्‌परिग्रहः । वाय्वादीत्यादिपदान्मनः परिग्रहः । ननु वायुपदसान्निध्यादपि वायुपदशक्तिग्रहो भवितुमर्हति तत्पदस्यापि प्रसिद्धार्थत्वादिति कथं प्रसिद्धपदानुसरणम्, इत्याशंक्य वायुपदस्य प्रसिद्धार्थत्वमेव नास्तीति व्यावृत्तिव्याजेनाह ---- वायुत्वादिजातेरिति । अतीन्द्रियत्वेनेति । अत्रातीन्द्रियत्वं प्रत्यक्षजनकसन्निकर्षानाश्रयत्वं, तथा च वायुपरस्य प्रसिद्धार्थकत्वमेव नास्ति प्रत्यक्षविषयार्थकत्वस्यैव तथात्वादिति भावः । अतीन्द्रियस्यापि प्रमेयत्वादिसामान्यलक्षणया प्रत्यक्षसम्भवात् स्वरूपत इति । तदवच्छिन्नस्य - वायुत्वाद्यवच्छिन्नस्य, तत्र ---- स्वरूपतो वायुत्वाद्यवच्छिन्ने । शक्तिग्रहायोगादिति । तथाच स्वस्पतः प्रकारतायां स्वरूपतः शक्तिग्रहविशेष्यतावच्छेदकत्वस्य प्रयोजकतया वायुपदस्य प्रसिद्धार्थकत्वेऽपिर तत्सान्निध्यं न स्वरूपतो वायुत्वप्रकारकज्ञानोपयुक्तशक्तिग्रहोपयोगीत भावः । नव्यमते ममसोऽभावात् त्रुटेरेव विश्रामात् त्रुटित्वविशिष्टे प्रत्यक्षत एव शक्तिग्रहसम्भव इत्यत आह --- यथा इति । अत्र निरुक्तकन्यादातृत्वस्यैव कूकुदपदशक्यतावच्छेदकतया तस्यातीन्द्रियकालादिघटितत्वेनाप्रत्यक्षत्वान्न प्रत्यक्षतः शक्तिग्रसम्भव इति भावः । मणिकारोक्तमुदाहरणं दूषयति --- इह सहकारातराविति । यः सहकारावृक्षाधिकरणकमधुररवणकर्त्ता स पिकपदवाच्य इत्यर्थः । इत्यादिकन्तु शक्तिग्रहस्योदाहरणं न युक्तमिति योजना । उक्तक्रमेण ---- प्रसिद्धार्थपदसान्निध्येनेत्यर्थः । इदञ्च शक्तिग्रहान्वयि । नञर्थे हेतुमाह --- तिङर्थ इति । वैयाकरणमतेनेदं तैरेव कृतिमत्याख्यातशक्तिस्वीकारात् । न्यायमते तु तिङर्थकृत्यवच्छिन्नधर्मिणीति तदर्थो बोध्यः । अभेदेनेति नामार्थान्वयस्येति च प्रकृताभिप्रायम् । अव्युत्पन्नत्वादिति । कृत्यवच्छिन्नविशेष्यकान्वयबोधं प्रति नामजन्यायाः तिङन्यपदडन्याया वा कृत्युपस्थितेस्तन्त्रत्वात्, अन्यथा पक्ता गच्छतीत्यत्रेव पचति गच्छतीत्यत्रापि पाककृत्यवच्छिन्ने गमनानुकूलकृतिमत्त्वस्यान्वयापत्तेरिति भावः । ननु मणिकृन्मते चैत्रः पचति चैत्रत्वादित्यादिन्यायानुरोधेन तत्स्वीकार आवश्यकः, यद्यपि उक्तस्थले प्रत्येकावयवजन्यबुद्धौ कृतेर्नोद्देश्यतावच्छेदकत्वम्, तथापि न्यायजन्यविशिष्टबुद्धौ तस्यास्तदावश्यकत्वमिति न्यायजन्यविशिष्टबोधास्वीकारेऽपि "यो यः शूद्रस्याऽन्नं पचति सोऽतिनिन्दित" इत्यादौ तादृसबोधस्य स्वयं स्वीकर्त्तव्यत्वाच्च तादृशव्युत्पत्तिर्न सर्वसिद्धेत्यत आह ----- प्रत्यक्षेति । कोकिलत्वजातेरप्रत्यक्षत्वे प्रकारान्तरेण शक्तिग्रहासम्भवात् सुतरां प्रसिद्धार्थपदसान्निध्यस्य शक्तिग्रहोपायत्वं कल्पनीयमिति प्रत्यक्षसिद्धेत्युक्तम् । लाघवेनेति । प्रसिद्धार्थपदसान्निध्यस्य शक्तिग्राहकत्वमपेक्ष्येत्यादिः । पिकशब्दस्येति । प्रत्यक्षत इत्यादिः । शक्त्यवच्छेदात् --- शक्तिग्रहसंभवादित्यर्थः । केचित्तु लाघवेनेति शक्यतावच्छेदकस्य लाघवेनेत्यर्थ इत्याहुः । तन्न लाघवेनेति तृतीयार्थस्यानन्वयापत्तेः । न च तच्छक्तिग्रहान्वयि, शक्यतावच्छेदकलाघवस्य शक्तिग्रहाप्रयोजकत्वादिति । वाक्यशेषाधीनशक्तिग्रहस्थलमाह ---- क्वचिदिति । वाक्यशेषादपीति शक्तिग्रह इति पूर्वेणान्वयः । ननु वाक्यशेषस्य शक्तिग्राहकत्वं निर्युक्तिकं तत्रापि प्रत्यक्षत एव शक्ति ग्रहसम्भवात्, अप्रत्यक्षस्थले प्रसिद्धार्थपदसान्निध्यादेव शक्तिग्रहः संभवतीति आशंक्य प्रकारान्तरेण शक्तिग्रहासम्भवस्थल एतदुपयोगित्वमभिधित्सुस्तादृशस्थलमाह ---- यथा यवपदस्येति । कङ्गुर्धान्यविशेषः । म्लेच्छादीनां व्यवहारादिति परेणान्वयः । शिष्टानां म्लेच्छभिन्नानामित्यर्थः । अविगीतवेदार्थानामिति तु नार्थः, म्लेच्छभिन्नानां विगीतवेदार्थानामसंग्रहापत्तेः । न चास्तिकानां व्यवहारस्य वेदार्थसंशयाप्रयोजकत्वेन तदसंग्रहेऽपि न क्षतिरिति वाच्यम् । तद्व्यवहारस्याप्रामाण्यशंकाकवलितत्वेऽपि संशयप्रयोजकत्वाक्षतेः, अन्यता म्लेच्छव्यवहाराणामपि तादृशत्वेन तथात्वानुपपत्तेः । एकमात्रे
---कंगुयवयोरेकमात्रे इत्यर्थः । परिच्छेत्तुं --- निश्चेत्तुम् । ननु यवपदस्य नानार्थत्वाभावनिश्चय एव उभयत्र व्यवहारात् तस्य शक्तिसन्देहः स्यात, तदसत्त्वे तु नेति "यवमयश्चरुर्भवती"तिश्रुतौ यवपदस्य उभयार्थकत्वेऽपि न क्षत्तिः, दीर्घशूकस्येव कंग्वादेरपि चरुनिर्वाहकत्वात् इत्यत आह ---- नानार्थत्वस्येति । नानाशक्तिनिरूपकत्वस्येत्यर्थः । अन्याय्यत्वादिति । एकार्थशक्त्या उपपत्तौ नानार्ते शक्तिकल्पनस्य गौरवेणानुचितत्वादित्यर्थः । केचित्तु अन्याय्यत्वाद् युक्त्यविषयत्यादित्यर्थ इत्याहुः । \`इति' वाक्यशेषान्वितम् । विध्यर्थाकांक्षया --- विध्यर्थसन्देहप्रयोज्यया यवपदशक्यः क? इत्याकांक्षया । तृतीयार्थः प्रजोयकत्वं, तच्च प्रयुक्तार्थकप्रवर्त्तमानपदार्थैकदेशे प्रयोगेऽन्वितं, तथाच विध्यर्थसन्देहाधीनाकांक्षाप्रयुक्तप्रयोगाश्रयाद्वाक्यशेषादिति समुदितार्थः । इदञ्च शक्तिग्रहान्वयि । एतेन वाक्यशेषत्वं विधिवाक्योत्थाप्याकांक्षानिवर्त्तकवाक्यत्वमिति च्छलतो व्यञ्जितम् । सुगमत्वात्तद्गाक्यघटकान्यपदार्थमूद्यैव कनिशपदार्थमाह ---- कनिशं शस्यमञ्जरीति । एतत्पाठस्तु न सार्वत्रिकः । ननु शिष्टव्यवहारे एव याथार्य्यग्रहसम्भवाच्छ्रुतिघटकयपदस्य सन्देह एव नावतरति, प्रत्युत दीर्घशूक एव तन्निश्चयो भवतीति तादृशवाक्यस्य वाक्यशेषत्वमेव नास्ति, द्रागेव तु शक्तिनिश्चयकत्वमित्यतः स्थलान्तरमाह ---- यथा वेति । केचित्तु
--- विध्यर्थसन्देहस्थले वाक्यशेषस्य शक्तिग्राहकत्वमुक्त्वा यत्र विध्यर्थसन्देहो नास्ति तत्रापि तस्य तदाह यथा वेति ---- इति वदन्ति । तन्न, सन्देहं विना वाक्यान्तरप्रयोजकाकांक्षाया एवासम्भवाद् । स्वाराज्येति । स्वः स्वर्ग राजत इति स्वराट् इन्द्रः, तस्य भावः स्वाराज्यमिन्द्रत्वमिति यावत् । विधिशेषीभूतेभ्यः --- विधिवाक्योत्थाप्याकांक्षानिवर्त्तकवाक्येभ्यः । अत्रापि श्रुतिघटकस्वरादिपदस्यार्थसन्देहे श्रुतिजन्यविशिष्टबोधानुदयात् अग्निष्टोमादौ प्रवृत्तिर्न स्यादिति तन्निश्चय आवश्यकः, स च स्वरादिशब्दस्य शक्तिनिश्चयं विना न सम्भवतीति वाक्यान्तरस्योपयोगित्वमिति । न चात्र स्वरादिपदस्यार्थसन्देह एव नावतरति नानाविधव्यवहाराभावादिति वाच्यम् । न हि नानाविधव्यवहारस्य संशायकत्वं, परन्त्वेकत्र निश्चयाभावस्य प्रयोजकत्वम् । संशयजनकञ्च क्वचित् साधारणधर्मज्ञानजन्यकोटिद्वयोपस्थितसहकृतं धर्मिज्ञानं, क्वचिदसाधारणधर्मज्ञानजन्यकोट्युपस्थितसहकृतं धर्मिज्ञानं, क्वचिद्विप्रतिपत्तिवाक्यजन्यकोटयुपस्थितिसहकृतं तदिति प्राचीनमतम्, यथाकथञ्चित्कोटिद्वयोपस्थितिसहकृतं धर्मिज्ञानं तथेति नव्यानां मतम्, तच्चोक्त्स्थलेऽपि संभवतीति । यन्न दुःखेनेति । यद्यपि दुःकासम्भिन्नत्वं न दुःखासमानाधिकरणत्वमसम्भवात्, जन्यसुखमात्रस्य सुखमात्रस्य वाऽतथात्वात् । नाप्यवच्छेदकतासम्बन्धेन दुःखानधिकरणशरीरवृत्तित्वं, दुःखानवच्छेदकीभूतखण्डशरीरविशेषवृत्त्यैहिकसुखेऽतिव्याप्तेः । नापि दुःखप्रागभावासमानकालीनत्वम्, असम्भवात्, स्वाधिकरणकालेऽवश्यं कस्यचित् दुःखप्रागभावस्य सत्त्वात्, नच समानकालीनत्वमेकदेशावच्छिन्नैककालवृत्तित्वरूपं वाच्यमिति वाच्यम् , स्वर्गाधिकरणात्मनि तत्कालावच्छेदेनान्ततः पातभयजन्यदुःखप्रागभावस्य सत्त्वेनाव्याप्त्यपत्तेः । अत एव स्वावच्छेदकशरीरावच्छिन्नस्वसमानाधिकरणदुःखप्रागभावासमानकालीनत्वं दुःखासम्मिन्नत्वमित्युक्तावपि न निस्तारः, पातभयजन्यदुःखस्य तच्छरीरावच्छिन्नत्वेन तस्येव तत्प्रागभावस्यापि स्वर्गदशायां सत्त्वादव्याप्त्यापत्तेः, प्रागभावनिवेशस्य निष्प्रयोजनकत्वाच्च, न च यत्सुखकाले किञ्चिदपि दुखं नास्ति तत्सुखातिव्याप्तिवारणाय तन्निवेश इति वाच्यम्, तादृशसुखे मानाभावात् । नाप्यवच्छिन्नप्रवाहदुःखासमानकालानत्वं तत् तच्चैकदेशावच्छिन्नं ग्राह्यमतो न पुरुषान्तरीयतादृशदुःखकालीनत्वमादायासम्भव इत्यव्याप्तिर्वा, कदाचिदस्मादादिसुखस्यापि तथात्वसम्भवात् । अत एव न धारावाहिकत्वम् । नापि स्वसमानाधिकरणदुःखासमानकालीनत्वे सति स्वसमानधिकरणेच्छाजन्यत्वम्, चक्रवर्त्तिसुखे तस्यापि सम्भवात् । तथापि यत् सुखं न दुःखेन सम्भिन्नं, न च दुःखेन ग्रस्तं, न च दुःखेनानन्तरं, एवमभिलाषोपनीतं,तत्सुखं स्वःपदप्रतिपाद्यमिति योजना । तत्र दुःखसम्भिन्नत्वं दुःखकालीनत्वं, दुःखग्रस्तत्वं दुःखावच्छेदकीभूतशरीरावच्छिन्नत्वं, दुःखानन्तरत्वं दुःखेनाव्यवह्नितत्वं दुःखप्रागभावासमानकालीनत्वमिति यावत्, अभिलाषोपनीतत्वं स्वेच्छामात्राधीनभोगविषयत्वम्, अन्येत्थानधीनभोगविषयत्वमिति यावत् । तथा च दुःखासमानकालीनत्वे सति दुःखप्रागभावासमानकालीनत्वे सति अन्येच्छानधीनभोगविषयसुखत्वं स्वःपदप्रतिपाद्यतावच्छेदकमित्यर्थः । तत्र यादृशखण्डशरीरोत्पत्तिद्वितीयक्षणे सुखमुत्पन्नं तदनन्तरं तत् शरीरं नष्टं तादृशसुखातिव्याप्तिवारणाय प्रथमसत्यन्तम् । न च तस्य तृतीयसत्यन्तविशेषणेन व्युदास इति वाच्यम् । असम्भववारणाय स्वावच्छेदकशरीरावच्छिन्नत्वे सति दुःखप्रागभावासमानकालीनं यद्यत्तदन्यत्वस्यैव तादृशविषेणे विवक्षितत्वात्, अन्यता स्वर्गिणोऽपि शरीरान्तरावच्छिन्नभाविदुःखसत्त्वेनासम्भवापत्तेः । दुःखावच्छेदकखण्डशरीरविशेषावच्छिन्नचरमसुखेऽतिव्याप्तिवारणाय द्वितीयसत्यन्तम् । तत्राप्यभिलाषोपनीतत्वाभावात् नातिव्याप्तिरिति तु नाशङ्कनीयम्, चक्रवर्त्तिनस्तथाविधसुखस्य तथात्वसम्भवात् । तदर्तश्च स्वसमानकालीनध्वंसप्रतियोगिदुःखावच्छेदकशरीरावच्छिन्न यद्यत्तदन्यत्वम्, अतो न तृतीयसत्यन्तवैयर्त्यम् दुःस्त्रावच्छेदकशरीरावच्छिन्नाद्यसुखस्यातथात्वात् । न च प्रतियोग्यन्तचं निवेश्य तृतीयसत्यन्तस्य सार्थक्य समर्थने "प्रक्षालनाद्धी"त्यादिना पर्यनुयोगः । स्वतन्त्रेच्छस्य नियन्तुमशक्यत्वात्, यथासन्निवेशे वैयर्थ्याभावात्, सत्यन्तद्वस्यस्यैव तादृशार्थे तात्पर्यकल्पनासम्भवाच्च । वस्तुतस्तु दुःखग्रस्तत्वं स्वावच्छेदकशरीरावच्छिन्नदुःखध्वंसकालीनत्वम् । तादृशदुःखध्वंसाकालीनत्वतादृशदुःखप्रागभावाकालीनत्वयोर्व्यावृत्तिश्च खण्डशरीरविशेषीयाद्य सुखचरमसुखयोर्बोध्या । यादृशखण्डशरीरे सुखमेव जायते, अतीतं वर्त्तमानं भावि च दुःखं न सम्भवति तादृशसुखेऽतिव्याप्तिवारणाय चरमदलम् । कदाचिच्चक्रवर्त्तिसु खस्य तथात्वसम्भवाद्विशेष्यदलम्, तच्च सुखवृत्तिवैजात्यम्, तस्य च चक्रवर्त्तिसुखेऽनङ्गीकारात् नातिव्याप्तिः । वस्तुतस्तत्स्वः पदमित्येका योजना, सुखं स्वःपादस्पदमित्यपरा योजना, तथा चोक्तातिव्याप्तिभयेन पूर्वकल्पं परित्यज्य परकल्पं आह । तादृशवैजात्याञ्च अधर्माजन्यशरीरजन्यतावच्छेदक्तया सिद्धम् । न च स्वर्गिणः शरीरे धर्मजन्यत्वे मानाभावः । दुःखस्याधर्मजन्यशरीरत्वव्यापकतया दुःखाभावस्यैव तन्मानत्वात् । न च स्वर्गिशरीरे पातभयजन्यदुखसत्त्वात् तेन हेतुना तत्राधर्मजन्यत्वमपि सेत्स्यतीति वाच्यम् । दुःखविशेषस्यैवाधर्मजन्यत्वव्याप्यत्वात्, \`स्वर्गेऽपि पातभीतस्ये'त्यादेः शरीरनिन्दामात्रपरत्वाच्च । न च शुकादेस्तादृशं शरीरम्, तत्र दुःखोत्पत्तेरावश्यकतयाऽधर्मजन्यत्वात् । एतेन मरणजन्यत्वस्य दुःखव्याप्यतया स्वर्गिशरीरेऽपि मरणजन्यत्वेन दुःखसम्भवादधर्मजन्यत्वसत्त्वेनासम्भवः, "ते नराः सुखमृत्यव" इत्यादिवचनस्य दुःखात्पत्वज्ञापकत्वादित्यपि प्रत्युक्तम् । तादृशव्याप्तेरप्रयोजकत्वात्, प्रयोजकत्वे वा मरणाधीनदुःखाजनकाधर्माजन्यशरीरजन्यत्वव्याप्यस्यैव वैजात्यस्य स्वःप्रतिपाद्यतावच्छेदकत्वात् । केचित्तु \`यन्न दुःखेने'त्यादिकमधर्माजन्यशरीरजन्यसुखत्वोपलक्षमित्याहुः । तेषां वैदग्ध्यविवेचनमभियुक्तैरेव कार्यम् । अन्ये तु दुःखावच्छेदकशरीरावृत्तिजातिमच्छरीरावच्छिन्नसुखत्वोपलक्षकमेतदित्याहुः । अन्ये तु धर्मजन्यतावच्छेदकवैजात्यवच्छरीरावच्छिन्नसुखत्वोपलक्षकमेतदित्याहुः । अपरे तु यागादिक्रियाजन्यतावच्छेदकतया सुखनिष्टवैजात्यावच्छिन्नमेव स्वःपदप्रतिपाद्यतावच्छेदकम्, \`यन्न दुखेने'त्यादिकन्तु तदुपलक्षकमित्याहुः । तन्न, यागगङ्गास्नादीनामनुगतधर्माभावेन प्रत्येकरूपेण वैजात्यावच्छिन्नं प्रति व्यभिचारेण हेतुत्वासम्भवात्, पुण्यतमत्वस्यचान्यथासिद्धिनियतत्वात्, प्रत्येकजन्यतावच्छेदकनानाजातिस्वीकारे च तद्वृत्त्यनुगतधर्माभावेन विनिगमनाविरहेण सर्वेष्वेव वैजात्येषु स्वःप्रतिपाद्यतावच्छेदकत्वकल्पनागौरवाच्च । नव्यास्तु दुःखासम्भिन्नत्वादिविशेषणचतुष्टयभेदन कल्पचतुष्टयम् । पूर्वपूर्वकल्पास्वरसेनोक्ता\`भिलाषोपनीतमि'तिकल्पे चक्रवर्त्तिसुखेऽतिव्याप्तिमाशक्य तत्सुखमित्यनेन चरमकल्पः कृतः, विसेषणबोधकशब्दानामर्थस्तु पूर्वोक्त एवेति प्रलपन्ति । यत्ति \`अभिलाषोपनीतमि'त्येव चरमकल्प, तदर्थस्तु इच्छामात्रकारणकत्वम्, चक्रवर्त्तितसुखे इच्छामात्रकारणकत्वाभावात् नातिव्याप्तिरिति । तत्तुच्छम्, इच्छामात्रकारणकत्वस्यासम्भवसम्पादकत्वात् कस्यापि सुखस्येच्छामात्रकारणकत्वाभावात् । स्वरादिपदस्येति । शक्तिग्रह इति पूर्वेणान्वयः ॥ 20॥  
\</ ना.प्र.20\>  
\<ना.प्र.21\>  
 कारिकान्तरमवतारयति । नन्वित्यादिना । व्यवहारादिति । व्यवहारं प्रतीत्यर्थः । तथाच "ल्यब्लोपे पञ्चमीति" भावः । कार्यत्वस्य
-कृतिसाध्यत्वस्य, अन्वयज्ञाने --- शाब्दबोधे । पदानामिति । ज्ञायमानेत्यादिः, नातः पदानां स्वरूपसदहेतुत्वेऽपि क्षतिः । एवमुत्तरत्रापि । प्रथमतः ---- शक्तिग्रहात् पूर्वमित्यर्थः । साकाङ्क्षेति । कार्यतेत्यादिः । पदत्वावच्छेदेनेति सावधारणनिर्देशः, साकाङ्क्षपदत्वावच्छेदेनैवेत्यर्थः । तेनार्थवादव्यवच्छेदः, तेन विध्यनाकाङ्क्षत्वेनार्थवादतया शाब्दबोधाजनकत्वादित्यग्रिमग्रन्थोऽपि सङ्गच्छते । क्वचिदेवकारसम्वलितपाठ एवास्ति । उपस्थितत्वात् ---- प्रथमोपस्थितत्वादित्यर्थः । अतो विध्यनाकाङ्क्षपदस्याप्युपस्थितिसम्भवेऽपि न क्षतिः । तदुपपत्तये --- कार्यतासाकाङ्क्षपदत्वावच्छिन्नकारणत्वोपपत्तये इत्यर्थः । केचित्तु --- तदुपपत्तये प्रथमोपस्थितत्वोपपत्तये इत्यर्थः
----- इत्याहुः । तदसत्, कार्यकारणभावस्वीकारस्य तदुपस्थापकत्वासम्बवेनोपष्टम्भासङ्गतेः । शाब्दसामान्यं प्रत्येव ---- शाब्दत्वावच्छिन्नं प्रत्येवेत्यर्थः । एवकारेण कार्यताविषयकत्वस्य कार्यतावच्छेदकस्य व्यवच्छेदः । कार्यातावाचिपदस्येति । हेतुत्वमित्यग्रिमेणान्वयः । कार्यतावाचिपदघटितवाक्यघटकपदान्तरस्य साब्दबोधजनकत्वोपपत्तये कल्पान्तारमाह ------ तत्साकाङ्क्षपदस्य वेति । कार्यतावाचिपदसाकाङ्क्षपदस्य वेत्यर्थः । तत्साकाङ्क्षात्वञ्च तज्जन्यविशिष्टैकार्थप्रतिपादकत्वम् । उपसंहरति ----- तथा चेति । कोषादीत्यादिना विवरणादिपरिग्रहः । तस्य --- कोषादेः, विध्यनाकाङ्क्षत्वेन
--- कार्यतावाचिपदसाकाङ्क्षत्वाभावेनेत्यर्थः ।  
 कारिकार्थमाह ---- साकाङ्क्षपदत्वावच्छेदेनेति । कार्यतेत्यादिः । कार्यताधीति प्रकृताभिप्रायेण, अन्यता कार्यताविषयकत्वस्य कार्यतानवच्छेदकतया कार्यतापर्यन्तलिखनासङ्गतेः । शाब्दबोधानुरोधादिति । अन्यथा "सन्ध्यासुपासते ये च" इत्यादेरर्थवादतया सन्द्यावन्दनादेर्ब्रह्मलोकप्राप्तिफलकत्वं न स्यादिति भावः । उपेक्ष्यते
---- अप्रामाण्यज्ञानास्कन्दितज्ञानविषयतया कल्प्यत इत्यर्थः । ननु यत्पूर्वं गृहीतं भवति तदपरिहार्य भवतीति नियमात तदुपेक्षा न सम्भवति, अपरिहार्यत्वञ्च अप्रामाम्यग्रहानास्कन्दितग्रहविषयत्वं, न त्वप्रामाण्यग्रहास्कन्दितग्रहाविषयत्वं, तथा सति प्रतिविम्बिते वस्तुनि साध्यसत्त्वेन व्यभिचारोद्भावनासङ्गतेरित्यत आह --- पूर्वगृहीतस्येति । अनियमादिति । नियमाभावे हेतुमाह --- प्रतिबिम्बित इति । नैर्मल्यादिरूपदोषजन्यदर्पणादिधर्मिकाऽऽरोपविषयस्य मुखस्य दर्पणासन्निधानेऽपरिहार्यत्वादिति भावः । ननूक्तसाध्यस्य व्याप्यवृत्तितया व्यभिचारस्य च प्रतियोगिवैयधिकरण्यघटिततया नोक्तस्थले व्यभिचारसम्भवः, अन्यथा कपिसंयोगी एतत्त्वादित्यादावपि व्यभिचारप्रसङ्गादित्यत उद्देश्यतासिद्धिमाह न वेति । ग्रहनियम इति । तथा च कार्यतासाकाङ्क्षपदे पदत्वावच्छेदेन हेतुताग्रहेऽपि उक्तनियमसम्भवात् अर्थवादस्य शाब्दबोधजनकत्वम् दुर्वारमिति भावः । अनियमे हेतुमाह पटजनकमिति । देयेतिद्रव्यत्वसामानाधिकरण्यसूचकम् । केचित्तु कार्यतावाचकपदासमभिव्याहारस्थले तैः शाब्दानङ्गीकाराद्देयेतीत्याहुः । तत्सामानाधिकरण्येन --- द्रव्यत्वसामानाधिकरण्येनेत्यर्थः । अन्ये तु ----- \`अनियमादिति नियमाभावे हेतुमाह --- प्रतिबिम्बित इति । ननूक्तनियमस्य व्यभिचारिसाधारणत्वेऽपि यज्जनकत्वप्रकारकशाब्दधीविशेष्यतावच्छेदकं तदवश्यं प्रागुपस्थितिविषयतावच्छेदकम् यन्नैवम् तन्नैवम्, इति नियमात् विध्यनाकाङ्क्षपदत्वावच्छिन्ने शाब्दधीजनकत्वग्रहविषयत्वाभावः सेत्स्यतीत्यत आह न वेति । (अन्यत्पूर्ववदित्यपि ) । उपस्थितधर्मावच्छेदेनेति । तथा च उपस्थितिविषयतावच्छेदकव्यापकं यज्जनकत्वग्रहविशेष्यत्वम्, तद्धटितनियम इत्यर्थः । नियमाभावे हेतुमाह पटजनकमिति । ग्रहादिति । तथाच तन्तुत्वादेः प्रागुपस्थितिविषयतानवच्छेदकत्वेऽपि पटजनकत्वग्रहविशेष्यतावच्छेदकत्वाद्‌व्यभिचार इति भाव इति प्रलपन्ति । अन्यथा --- द्रव्यत्वावच्छेदेन पटजनकत्वग्रहे । तत्रैव --- तादृशस्थल एव । दुर्वारतापत्तेरिति । तथा चान्यथाख्यातिस्वीकारभयेनोक्तस्थले सामानाधिकरण्येनैव जनकत्वधीरवश्यमुपेयेत्युक्तनियमासम्भवादर्थवादोऽपि शाब्दजनक इति भावः । शङ्कते न चेति । क्लृप्तत्वादिति । विधिवाक्यस्थल इत्यादिः । नन्वर्थवादस्थले शाब्दबोधानभ्युपगमे कथमाकाङ्क्षानिवृत्तिरित्यत आह परन्त्विति । असंसर्गाग्रहमात्रमिति । बाधनिश्चयाभावसहितं धर्मधर्मिणोरुपस्थितिमात्रमित्यर्थः । अगत्या तादृशबोधस्यापि आकाङ्क्षानिवर्त्तकत्वाभ्युपगमात्स, मीमांसकमते भ्रमस्थलीयबोधवत् । आकाङ्क्षान्तरेति । कार्यतानिराकाङ्क्षपदान्तर्भावेण कारणत्वान्तरेत्यर्थः । प्रतिबन्धिमुखेन दूषयति कार्यतानिराकाङ्क्षेति । सुवचत्वादिति । विनिगमनाविरहादिति भावः । न च शाब्दयामीत्यनुव्यवसाय एव तत्र शाब्दत्व कल्पक इति वाच्यम् । तस्यैव सन्दिग्धत्वादित्याह उभयत्रेति । विध्यर्थवादोभयत्रेत्यर्थः । अन्वयमतेः --- शाब्दबोधस्य, आनुभविकत्वेन --- शाब्दयामीत्यनुव्यवसायेनेत्यर्थः । एकशेषस्य ---- एकत्र शाब्दबोधोऽन्यत्र नेति विशेष्य । कर्त्तुमशक्यत्वादिति ---- उभयवादिसिद्धानुव्यवसायवैलक्ष्यण्याभावादिति भावः ॥ 21 ॥  
\</ ना.प्र.21\>  
\<ना.प्र.22\>  
 ग्रन्थगौरवभियैकयैव कारिकया संज्ञाद्वयमाह पारिभाषिकीमौपाधिकञ्चेति । क्रमप्राप्तामिति शेषः । तृतीयार्थानवच्छेदकत्वस्य सङ्केतार्थकप्रवृत्तावन्वयः । एवमग्रेऽपि ।  
 कारिकापूर्वार्द्धं व्याचक्षाणो लक्ष्ये लक्षणं योजयति उयवृत्तिधर्मावच्छिन्नेति । उभयावृत्तित्वं नोभयवृत्तिभिन्नत्वमसम्भवात्, द्वित्वरूपस्य एकविशिष्टापरत्वरूपस्य वा उभयत्वस्य, सर्वत्र सम्भवात्, नाप्येकमात्रवृत्तित्वम्, मात्रार्थाप्रसिद्धेः, संख्यारूपस्य बुद्धिविषयत्वरूपस्य वा एकत्वस्य सर्वत्र सत्त्वात्, न च स्वाभाववद् त्तित्व----स्वसामानाधिकरण्योभयसम्बन्धेन द्वित्वविशिष्टत्वम्, द्वित्वादीनामपि तथात्वापत्तेः, एकमात्रवृत्तिधर्मस्य पर्याप्तौ मानाभावात् तेन सम्बन्धेन वृत्तित्व निवेशासम्भवात्, निवेशेऽपि द्वित्वादिवारणासम्भवात्, द्वित्वाभाववति पर्याप्तिसम्बन्धेन द्वित्वस्य वृत्तेः । किन्तु स्वप्रतियोगिवृत्तित्व ---- स्वसामानाधिकरण्योभयसम्बन्धेन भेदविशिष्टान्यत्वम् । द्वित्वादेस्तु तद्व्यक्तित्वावच्छिन्नप्रतियोगिताकभेदविशिष्टत्वान्न संग्रहः । तद्व्यक्तित्वादेरपि स्वाश्रयभिन्नभेदसामानाधिकरण्यात् स्वाश्रयभेदप्रतियोगित्वाच्चभयसस्बन्धेन तद्व्यक्तिघटोभयादिभेदविशिष्टत्वाः सम्भव इति वाच्यम् । व्यासज्यवृत्तिधर्मानवच्छिन्नप्रतियोगिताकभेदविशिष्टान्यात्वस्य विवक्षितत्वात् । न च व्यासज्यवृत्तित्वस्याननुगमादननुगमतादवस्थ्यम्, स्वप्रतियोगितावच्छेदकतापर्याप्त्यधिकरणत्वस्वसामानाधिकरण्योभयसम्बन्धेन भेदविशिष्टधर्मानवच्छेद्यत्वस्य विवक्षणादननुगमव्युदासात् ।  
 अथ वा उक्तदोषवारणाय स्वप्रतियोगिवृत्तित्वस्वसामानाधिकरण्योभयसम्बन्धेन भेदविशिष्टान्यत्वमेव तत् । द्वित्वाद्यवच्छिन्नभेदवारणाय सम्बन्धघटकप्रतियोगितायां भेदविशिष्टान्यत्वं निवेशनीयम् । वैशिष्ट्यञ्च स्वाश्रयपर्याप्त्यवच्छेदकताकत्वसम्बन्धेन । स्वाश्रयत्वञ्च स्वप्रतियोगितावच्छेदकपर्याप्त्यधिकरणत्वस्वसामानाधिकरण्योभयसम्बन्धेन, तथा च द्वित्वाद्यवच्छिन्नप्रतियोगिताया अतथात्वान्नोक्तदोषः ।  
 केचित्तु स्वप्रतियोगिवृत्तित्व --- स्वसामानाधिकरण्य - प्रतियोगितानवच्छेदकत्वैतत्त्रितयसम्बन्धेन भेदविशइष्टान्यत्वं तत् । तथा च तद्व्यक्तित्वस्य नोक्तत्रितयसम्बन्धेन तद्व्यक्तिघटोभयादिभेदविशिष्टत्वं द्वित्वस्येव स्वस्यापि तादृशभेदप्रतियोगितानच्छेदकत्वेन तदभावासत्त्वात्, केवलद्वित्वावच्छिन्नप्रतियोगिताया अलीकत्वात् । न च स्वप्रतियोगितानवच्छेदकत्वरूपसम्बन्धे स्वपदार्थस्यानिविष्टतया तादृशसम्बन्धाप्रसिद्धिः, प्रसिद्धत्वेऽपि अनेकवृत्तिलघुधर्ममात्रेऽतिव्याप्तिः, स्वपदार्थस्य निविष्टत्वे भेदत्वावच्छिन्नस्य सम्बन्धत्वासम्भव इति वाच्यम् । स्वप्रतियोगितानवच्छेदकत्वेत्यनेन प्रतियोगितावच्छेदकत्वसंसर्गावच्छिन्नस्वनिष्ठावच्छेदकताकभेदत्वस्य विवक्षितत्वादित्याहुः । तन्मन्दम् । द्वित्वावच्छिन्नप्रतियोगिताकभेदप्रतियोगितावच्छेदकत्वेन निरुक्तत्रितयसंसर्गेण तादृश भेदविशिष्टत्वस्याप्यसम्भवात् । न च स्वप्रतियोगितानवच्छेदकत्वेत्यनेन स्वप्रतियोगितावच्छेदकतापर्याप्त्यधिकरणभिन्नत्वस्य विवक्षणान्नैष दोष इति वाच्यम् । तथा सत्यसम्भवापत्तेः, तद्व्यक्तित्वस्यापि निरुक्तत्रितयसंसर्गण द्वित्वावच्छिन्नभेदविशिष्टत्वादित्यलमधिकेन ।  
 यथेति । नित्यसङ्केतस्थलमुक्त्वाऽनित्यसङ्केतस्थलमाह ---- डित्थेति । दारुमयहस्तिनिष्ठतद्वयक्तित्वावच्छिन्ने आधुनिकसङ्केतवती डित्थेति संज्ञा । आदिना तादृशसंज्ञान्तरपरिग्रहः । सा हि --- आकाशडित्थादिसंज्ञा हीत्यर्थः । शब्दादीत्यादिना दारुमयहस्तिनिष्ठतद्व्यक्तित्वपरिग्रहः । तदाश्रयं
-----तस्य शब्दस्य तद्व्यक्तित्वस्याश्रयमधिकरणम् अभिधत्ते वक्तीत्यर्थः । चैत्रत्वजातेरनेकावृत्तित्वात् तदाश्रये नैमित्तिकपदे नातिव्याप्तिरिति भावः । शङ्कते न चेति । निरवच्छिन्नैव शक्तिरिति । तथा चोक्तलक्षणस्य तत्राव्याप्तिरिति भावः । प्रतिबन्धिमुखेन शङ्कां निरस्यति पटादिपदस्यापीति । तादृशेति । निरवच्छिन्नेत्यर्थः । पटादिपदशक्तेः सावच्छिन्नत्वे प्रमाणमाशंक्य निराचष्टे पटे शक्तमपीत्यादि । ततः ---- पटादिपदशक्तिग्रहात् । तच्छक्तिः ----पटादिपदशक्तिः । अवच्छिन्ना --- किञ्चिदवच्छेदकतानिरूपिका । चेदिति । विभाव्यत इति शेषः । क्वचित्तथैव पाठः, अत एवाग्रे विभाव्यतामिति साधु सङ्गच्छते । तस्याकाशपदस्य, तत्राकाशे । विभाव्यतामिति । तादृशविशिष्टानुभवस्योभयत्रैव सन्दिग्धत्वादिति भावः । दीधितिकृन्मतं निरस्यति एतेनेत्यादि । तादृशग्रहोत्तरं पटत्वविशिष्टस्याननुभवेनेत्यर्थः । पटत्वाद्युपलक्षिते ----- शक्यतावच्छेदकत्वेनागृहीतपटत्वावच्छिन्ने, धर्मिण्न्येव इति ग्रहान्वयि । तन्मते शक्तिग्रहविशेष्यतावच्छेदकत्वस्यैव शाब्दप्रकारतानियामकत्वादिति भावः । पटादिपदस्यापीति । न केवलमाकाशादिपदस्य पटादिपदस्यापीत्यर्थः । तथा चोक्तापत्तिरिष्टतया न बाधिकेति भावः । व्यक्तिष्वेवेत्येवकारेण पटत्वादिजातेर्व्युदासः । नन्वेतावता शब्दादेः प्रकारताप्रयोजकस्य शक्यतावच्छेदकत्वग्रहस्य विरहेऽपि आकाशपदात् निष्प्रकारकाऽऽकाशज्ञानोत्पत्तौ बाधकाभाव इत्यत आह शब्दोपलक्षितेति। शक्तिग्रहादेवेति एवकारेण शब्दे शक्तिग्रव्यवच्छेदः । तदंशे ---- आकाशांशे । निर्विकल्पकात्मकेति । निष्प्रकारकेत्यर्थः । स्मरणमिति । शाब्दबोधजनकीभूततथाविधपदार्थोपस्थितेरानुभविकत्वं, तथाविधशब्दस्यानुभविकत्वम्, अयौक्तिकत्वाञ्च नानुभविकमित्यादौ स्मरणस्य तथात्वमुक्तम् । अन्वयानुभवः ----- शाब्दबोधः, नानुभविकं नानुभवविषयः । ननु युक्तिरेव तत्रानुभवसाधिकेत्यत आह न वेति ।  
 कारिकायाः परप्रतीकं व्याकरोति या चेति । अनुगतत्वमेकसम्बन्धावच्छिन्नानेकवृत्तितावच्छेदकावच्छिन्नत्वं, नत्वनेकवृत्तित्वं, कस्यापि विशेषगुणस्यानेकवृत्तित्वाभावात् भूतादिसंज्ञाया अव्याप्त्यापत्तेः । लक्ष्यं प्रदर्शयन् तत्र लक्षणं सङ्गमयति यथेत्यादिना । सुखसमवायिकारणतावच्छेदकतया सिद्धस्यात्मत्वस्येश्वरावृत्तित्वात्, ईश्वरसाधारणात्मत्वजातेरप्रामाणिकत्वात्, प्रत्येकभेदनिवेशे तु गौरवादाह सचेतनेति । ज्ञानवदवृत्तीत्यर्थः । न च कृतीच्छादिकमादय विनिगमनाविरहः, चेतनपदस्य स्वविषयकपरत्वात्। वार्त्ताहारकत्वेति । यद्यपि प्रोषितवाक्यप्रतिपादितार्थप्रतिपत्त्यनुकूलव्यापारवत्त्वं न वार्ताहारकत्वम्, तथा सति लिप्यानेतर्दूतस्यातथात्वापत्तेः, प्रत्युत शृण्वित्याद्यवधारयितुस्तथात्वापत्तेः, परम्परयाऽऽनुकूल्यमादाय लिपिलेखकस्यापि तथात्वापत्तेः, मौलिलिखितलिप्यानेतुर्दूतस्य तथात्वस्यासम्भावितत्वाच्च तत्र वार्त्ताया एवाप्रसिद्धेः । नापि तादृशवाक्यप्रतिपादितार्थप्रतिपादकवाक्यप्रयोक्तृत्वं तत्,लिप्यानेतुरपि कस्यचिदविशिष्टस्य प्रयोक्तृत्वमस्त्येव, अत एव लोकेऽपरमस्य प्रमुखाज्ज्ञातव्यमिति लिपिशेषपाठपरिपाटीति न तत्राव्याप्तिरिति, तथापि मौलिलिखितलिप्यानेतुरथथात्वापत्तेः मूकस्यातथाविधस्यातथात्वापत्तेश्च । तथापि प्रोषितवाक्यप्रतिपादकलिप्यानेतृत्वे सति तादृशानयनभृतिग्राहित्वं तत् । तादृशलिप्यानेतुर्ब्राह्मणादेस्तथात्ववारणा विशेष्यदलम् । प्रवर्त्तते ---- शक्तो भवति । न चाकाशपदेऽतिव्याप्तिः, शब्दस्यापि अनुगतोपाधित्वादिति तस्यानुगतत्वमेव नास्तीत्याह शब्दादिकन्त्विति । ननु घटपदस्यापि नैमित्तिकत्वं न स्याद् प्रत्युत घटत्वजातेः संस्थानवृत्तितयौपाधिकत्वं स्यादित्यत आह घटत्वादिजातेरिति । संस्थानमवयवसंयोगविशेषः । विलक्षणेति । विजातीयसंयोगावच्छिच्चशक्तिमदित्यर्थः । तृतीययाऽवच्छेदकत्वप्रतिपादनादेवमग्रेऽपि । दण्डादिजन्यतावच्छेदकतया घटादावेव वैजात्यं सेत्स्यति, संस्थाने वैजात्यसिद्धौ मानाभावात् घटपदस्यौपाधिकत्वमसम्भवि । न च घटजनकतावच्छेदकतया तादृशवैजात्यसिद्धिरिति वाच्यम् । अभिघातप्रयोज्यजात्यादिना साङ्कार्यात् इत्याशयेन यदीत्युक्तं । ननु संयोगजन्यतावच्छेदकतया सेत्स्यति, स एव स्वाश्रयारभ्यत्वरूपपरम्परया घटपदशक्यतावच्छेदकः, घटो गुणः घटमानयेति वोधयोर्भ्रमत्वप्रमात्वानुरोधेन तथैव कल्पनात् इत्याह ---- यदि चेति । परम्परयेति । स्वाश्रयारभ्यत्वानुरोधेन ततैव कल्पनात् इत्याह ---- यदि चेति । परम्परयेति । स्वाश्रयारभ्यत्वरूपपरम्परासम्बन्धेनेत्यर्थः । वैलक्षण्यतवत्त्वेन --- वैजात्यवत्त्वेन, शक्तं घट पदमिति पूर्वेणान्वयः । एतन्मते यदि चेत्यनेन सूचितमस्वरसं स्वयं व्यञ्जयति । वस्तुत इति । तथा च स्वरूपतो घटत्वप्रकारकघटविशेष्यकबोधासम्भवात् तन्मतमसम्यगति भावः । समवायेनैवेत्येवकारेण सम्बन्धान्तरव्यवच्छेदः । अभिहितं प्रागिति । प्राभाकरमतविचारमध्ये । शाब्दमतेः शुद्धगोत्वप्रकारतायां गोविशेष्यताकत्वस्येव समवायावच्छिन्नत्वस्यापि व्याप्तिबलेन प्राभारकरा एव विजयेरन्नित्यत आह वस्तुत इत्यादीत्याहुः । तन्न । तादृशास्वरसस्य ग्रन्थकृतस्तात्पर्यविषयत्वाभावात्, तथासति वस्तुत इत्यादिना स्वयमस्वरसोद्भावनस्य सन्दर्भविरुद्धत्वादिति ॥ 22 ॥  
\</ ना.प्र.22\>  
\<ना.प्र.23\>

 वैयाकरणमतमुत्थापयति ---- ये त्विति । जात्यवच्छिन्नसंकेतवतामपीत्यनेन स्वमते चैत्रादिपदानां नैमित्तिकत्वं व्यञ्जितम् । न च शरीरवृत्तेरपि चैत्रस्य कुतो जातित्वमनेकवृत्तित्वाभावादिति वाच्यम् । बाल्यादिभेदन चैत्रशरीरस्यापि नानात्वात् । तेषां ----- वैयाकरणानाम् । त्रैविध्यमिति । नैमित्तिकी पारिभाषिक्यौपाधिकीनां लक्षणत्रयमित्यर्थः । चैत्रादिपदानां पारिभाषिकत्वस्य स्वमतासिद्धत्वेनाश्चर्यविषयतया पारिभाषिकसंज्ञालक्षमस्योत्कटरागविषयतया च क्रममपहाय तल्लक्षणमादौ अभिदधान एव नैमित्तिकौपाधिकलक्षणमाह ---- यद्वेति । आधुनिकसंकेतशालि स्यादिति पदमित्यध्याहार्यं , तथा च नित्यसंकेतानिरूपकदं पारिभाषिकं स्यादित्यर्थः । जात्येति तृतीयार्थोऽवच्छेदकत्वं, तस्य शक्तमित्यत्र शक्तावन्वयः । एवमग्रेऽपि, तथा च जात्यवच्छिन्नशक्तिमत्पदं नैमित्तिकमित्यर्थः । उपाधिनेति । उपाधित्वं सखण्डत्वमतो न नैमित्तिकेऽतिव्याप्तिः । विवृणोति यत्रेति । तथा च यादृशानुपूर्वी यादृशार्थविशेष्यककिञ्चिज्जन्यबोधविषयत्वप्रकारकानित्यसंकेतविषयताविशेषावच्छेदिका तादृशानुपूर्वीमत्त्वं तादृशार्थ पारिभाषिकत्वमिति पर्यवसितम् । उदाहरति यथा पित्रादिभिरिति । चैत्रादीति, नामेत्युषज्यते । अथ चैत्रादिसंकेतस्य नित्यत्वेन नाधुनिकत्वं, "द्वादशेऽहनि पिता नाम कुर्या"दिति श्रुतेः, इत्यव्याप्तिभिया चैत्रपदस्यालक्ष्यत्वमेव स्वीकार्यम्, अत एवैतदवतारणिकायां ये तु चैत्रादिपदस्येत्यत्रादिपदमुपात्तम्, इति लक्षअयान्तरमुपदर्शयति यथा वेति । शास्त्रकृद्भिरिति । संकेतितमिति पूर्वेणान्वयः । सिद्ध्यभावादाविति । आदिना सिषाधयिषामात्रविशिष्टसिद्ध्यभावस्य च परिग्रहः । केचित्तु सिद्ध्यभावादौ सिषाधयिषाविरहविशिष्टसिद्ध्यभावादावित्यर्थः, आदिपदात् साध्यसंशयादिपरिग्रहः, प्राच्यैस्तस्यापि पक्षतात्वस्वीकारादित्याहुः । जात्यवच्छिन्नेति । यत्रार्थे यन्नाम इत्यनुषज्यते । एवमग्रेऽपि । तथा च यादृशानुपूर्वी यादृशार्थविशेष्यकजात्यवच्छिन्नस्वशक्तिनिरूपकतावच्छेदिका तादृशानुपूर्वामत्त्वं तादृशार्थनैमित्तिकत्वं पर्यवसितम् । यथेति । गवि गवये इत्य्याहार्यम् । गो-गवयादीति । नामेत्यनुषज्यते, एवमग्रेऽपि । यदुपाध्यावच्छिन्नेति । अत्र यत्रार्थे इत्यस्यैवानुषङ्गः, तथा च यादृशानुपूर्वी यादृशार्थविशेष्यकसखण्डधर्मावच्छिन्नशक्तिनिरूपकतावच्छेदिका तादृशानुपूर्वीमत्त्वं तादृशार्थौपाधिकत्वं पर्यवसितम् । उदाहरति यथेति । आकाशपदस्य निरवच्छिन्नशक्तिकत्वेऽलक्ष्यत्वमेव । न च तस्य तथात्वे लक्ष्यत्रयस्यैवालक्ष्यत्वात् त्रिधा विभागे व्याघात इति वाच्यम् । नैमित्तिकलक्षणे जात्यपच्छिन्नत्वमपहाय उपाध्यनवच्छिन्नशक्तिमत्त्वस्य निवेशेन तस्य नैमित्तिकत्वसम्भवादित्यत आह पश्वादीति । आदिपदात् कूकुदादिपरिग्रहः, तस्यापि दानाद्यवच्छिन्नशक्तिमत्वात् । नन्वाधुनिकसङ्केतस्यापि शक्तिमत्त्वात् पारिभाषिकचैत्रादिशब्दानां नैमित्तिकत्वापत्तिः, नदीवृद्ध्यादिशब्दानाञ्चौपाधिकत्वापत्तिः, इष्टापत्तौ च तेन रूपेण विभागसम्भवः, मिथो विरुद्धधर्मस्यैव विभाजकतावच्छेदकत्वादित्यात आह आधुनिकस्त्विति । तस्य --- सङ्केतस्य , तथात्वात् --- शक्तित्वात् । अत्र प्राचीनसम्वादमाह ---- तदुक्तमिति । नित्यसङ्केतस्यैव शक्तित्वमुक्तमित्यर्थः । तत्र --- तयोरर्म्मध्ये, नित्यः सङ्केत- आजानिको, नास्ति जनिरुत्पत्तिर्यस्यासौ अजनिः, अजनिरेवाजानिकः, स्वार्थे इकणिति आजानिकशब्दो यौगिकः । केचित्तु आजानिकः कालत्वव्यापक इत्यर्थः, तथा चाजानिकः शब्दः पारिभाषिक इत्याहुः । तन्न । यौगिकसम्भवे पारिभाषिककल्पनाया अन्याय्यत्वात् । न च प्रागभावाप्रतियोगित्वे सति ध्वंसप्रतियोगित्वरूपस्य नित्यत्वस्य योगालभ्यत्वेन तद्बोधने तस्य कथं यौगिकत्वमिति वाच्यम् । प्रागभावातिरिक्तस्यानुत्पन्नवस्तुनोथ्वंसाप्रतियोगित्वनियमात् नित्यपदस्यैवानुत्पन्नपरत्वाद्वा । न च तयोरेकार्थत्वेन पौनुरुक्तम्, आजानिक इत्यस्याजानिकशब्दप्रतिपाद्यपरत्वात् । अत एव या शक्तिरित्यत्र यत्पदस्य नित्यसङ्केतपरत्वेपि शक्तिरित्यभिधीयते इत्यनेन शक्तिपदप्रतिपाद्यत्वकथनात् न पौनरुक्तम्, अत एव च "प्रजावती भ्रातृजाया" "श्यालाः स्युर्भ्रातरः पत्न्याः" "संस्कृत्यालंकृतां कन्यां यो ददाति स कुकुद" इत्यादावपि च पौनरुक्तम् । कादाचित्कस्त्विति । कादाचित्कत्वं --- ध्वंसप्रतियोगित्वमिति फलितम् । आधुनिकः --- आधुनिकशब्दप्रतिपाद्य इत्यर्थः । स च क इत्याकाङ्क्षायामाह ------ शास्त्रकारादिभिरिति । आदिना म्लेच्छादिपरिग्रहः । यथा स्त्री कृतेकारे नदी, आरादिषु वृद्ध्यादिपदस्य सङ्केतः, कङ्गौ यवपदस्य । न चेति । अस्तीत्यग्रेणान्वयः । मनु "द्वादशेऽहनि पिता नाम कुर्या"दित्यादिश्रुत्या द्वादशाहाधिकरणकनामजन्यबोधविषयपुत्रत्वविशिष्टविषयकपितृसमवेतः सङ्केत इष्टसाधनमिति बोधजननादीश्वरीयतादृशतात्पर्यस्यावश्यकत्वात् तदात्मकभगवदिच्छीयबोधविषयत्वनिष्ठप्रकारतानिरूपितोविषयतायाः परम्परया निरूपकत्वस्य चैत्रादिपदे सत्त्वात् तादृशश्रुतिरेव तत्र मानमित्यत आह द्वादशेऽहनि पितेत्यादि । पितृकर्त्तव्यसङ्केतविधायकमात्रपरत्वादिति । तथा च तादृशश्रुतौ नामपदं तात्पर्यग्राहकम्, पुत्र विषयकबोधजनकः पितृसङ्केत इष्टसाधनमिति बोध एवेश्वरतात्पर्यमिति भावः । चैत्रादिपदे शक्तिसत्त्वे साधकाभावमुक्त्वा बाधकमप्याह --- चैत्रादिपदस्येति । शक्तिमत्त्वेनित्यसङ्केतवत्त्व इत्यर्थः । क्वचित्तथैव पाठः, अत एवाग्रे तस्येति पुंलिङ्गनिर्देशोऽपि साधु सङ्गच्छते । आपत्तौ हेतुमाह ---- तस्येति । नित्यसङ्केतस्येत्यर्थः । केचित्तु शक्तीति पूर्वपाठं दृष्ट्वा एतस्या इति पाठं कल्पयन्ति । तन्न, तादृशपाठस्य कुत्राप्यदृष्टत्वात् । अन्ये तु तस्य शक्तिपदार्थस्येत्यर्थः याचक्रुः । अपरे तु तत्पदस्य बुद्धिस्थत्वोपलक्षितधर्मावच्छिन्नशक्ततया तेन शक्तिपदार्थत्वेन नित्यसङ्केतवत्त्वेन बोधने बाधकाभाव इत्याहुः । तदुभयमप्यसत्, प्रक्रान्तमपहाय बुद्धिविषयपदार्थान्तरोपस्थापकतायास्तत्पदस्य केनाप्यनङ्गीकारादिति दिक् । ननु चैत्रादिपदे नित्यसङ्केतासत्त्वे धर्म्मकर्मणि चैत्रादिपदाभिलापो न स्यात् नित्यसङ्केतवत्पदस्यैव धर्मकर्म्मण्युपयोगात्, अन्यथा म्लेच्छसंकेतितशब्दानामपि तत्राभिलापे दोषो न स्यादित्यत आह चैत्रादिपदानामिवेति । पारसीकादिशब्दानां --- म्लेच्छसंकेतितशब्दानाम् । संकेतवत्त्वाविशेषेऽपीति । अनित्यसंकेतस्यापि संकेतत्वाक्षतेरिति भावः । धर्मकर्मण्युपयोगे हेतुमाह साधुभिर्भाषितव्यमिति । नापभ्रांशितर्वै --- नापभ्रंशितशब्दैः, म्लेच्छितवै --- म्लेच्छसङ्केतितशब्दैः । तत्र ----- धर्मकर्मणि, तन्निषेधात् ---- उपयोगनिषेधादित्यर्थः । तत्र म्लेच्छसङ्केतितशब्दमात्रोपयोगनिषेधे खरादिशब्दस्यापि तथात्वात्तत्रोपयोगो न स्यादित्यतस्तदर्थं विशेषयति ---- म्लेच्छितवै इति । मात्रपदव्यावृत्तिमाह खरादिशब्दास्त्विति । आदिना कुलालादिपरिग्रहः । आर्यैः --- श्रेष्ठैः । तथा च तत्र म्लेच्छेतरासङ्केतितत्वाभावान्न मात्रार्थसम्भव इति भावः । ननु गवादिशक्तेर्गोत्वादिजात्येव सास्नादिरूपसंस्थानेऽप्यवच्छिन्नत्वात् गवि गोपदं नैमित्तिकवत् औपाधिकमपि स्यादित्याशङ्ख्य, जातेरिव संस्थानस्य शक्यत्वेऽपि न शक्यतावच्छेदकत्वं गौरवाच्, न हि शक्यस्यैव शक्यतावच्छेदकत्वनियमः, व्यक्तौ व्यभिचारात्, "जात्यारकृतिव्यक्तयः पदार्थ" इति न्यायसूत्रे, तस्य शक्यत्वस्यैव प्रतिपादनादिति समाधत्ते नन्विति । आदिपदात् घटादिपरिग्रहः, गोत्वादिनेवेत्यादिना घटत्वादिपरिग्रहः, अस्य विशिष्ट इत्यत्रान्वयः, एवमग्रेऽपि । संस्थानप्रभेदः सास्ना ---- कम्बुग्रीवादिः, विशिष्ट एवेत्येवकारेण विशिष्टशक्यत्वव्यवच्छेदः । शक्तमिति । तथा च संस्थानस्य शक्तिविशेष्यतावच्छेदकत्वाभिधानेन शक्यतावच्छेदकत्वं प्रकटीकृतं, तस्यैव तथात्वनियमादिति भावः । तत्रापि ---- गवादावपि, तत् --- गवादिनाम । औपाधिकं स्यादिति । संस्थानरूपोपाध्यवच्छिन्नशक्तिनिरूपिकत्वादिति भावः । न च गवादिपदस्य नैमित्तिकत्ववदौपाधिकत्वे क्षतिविरहादिष्टापत्तिसम्भव इति वाच्यम् । तथा सति तेन रूपेण विभागानुपपत्तेर्मिथो विरुद्धधर्मस्यैव विभाजकत्वादित्याशह्कां निरस्यति न स्यादिति । गवादिपदमौपाधिकं न भवतीत्यर्थः । कुत इत्याकाङ्क्षायामाह शक्यत्वाविशेषेऽपीति । गोत्वानिष्ठावच्छेदकतायामिव संस्थाननिष्ठावच्छेदकतायामपि शक्तिनिरूपितविशेष्यतावच्छेदकत्वरूपैकधर्मसत्त्वादिति भावः । तथा च विशेषत्वं प्रकृते तादृशैकधर्मवत्त्वमिति पर्यवसितम् । एतेनाविशेषत्वमभिन्नत्वं, तच्च न सम्भवति, गोत्वनिषअठावच्छेदकतातोऽवयवसंयोगरूपसंस्थाननिष्ठावच्छेदकताया भिन्नत्वात्तदवच्छेदकसंसर्गादीनां भिन्नत्वादिति प्रत्युक्तम् । गुरुत्वेनेति । तत्रावच्छेदत्वस्वीकारे तदवच्छेदकत्वकल्पने गौरवादिति भावः । ननु अशक्यस्य शक्यतावच्छेदकत्वासम्भवात् संस्थानस्य शक्त्यविषयत्वात् कुतः शक्यतावच्छेदकत्वप्रसक्तिः ? कथं वा तद्वारणाय लाघवगौरवविवेचनम् ? इत्यतस्तस्य शक्यत्वं व्यवस्थापयन्नाह न चेति । देशनीयमिति परेणान्वयः । गवादिपदादिति पञ्चम्यर्थो जन्यत्वं, तच्चाग्रेतनानुभवेऽन्वेति । गोत्वादिजात्या इवेति तृतीयार्थः प्रकारत्वम् । एवमग्रेऽपि । शक्तिविशेष्यतानवच्छेदकस्यापि कदाचित् प्रकारतया शाब्दबोधे भानसम्भवान्नियमत इत्युक्तुम् । अनुभवेन --- शाब्दबोधेन, तस्यापि ------ सास्नादिरूपसंस्थानस्यापि, तच्छक्यत्वात् ---- गवादिपदशक्यत्वात्, गवादिपदशक्तिविषयतावच्छेदकत्वादिति यावत्, तथा चैतन्मते शक्तिविषयतावच्छेदकत्वस्य फलीभूतज्ञानप्रकारतानियामकत्वात् संस्थानस्य शक्तिविषयतानवच्छेदकत्वे नियमतः शाब्दबोधे प्राकरतया भानानुपपत्तिरित्यनुपपत्तिरेव तत्र तत्साधिकेति भावः । संस्थानस्य शक्तिविषयतावच्छेदकत्वे न्यायसूत्रं प्रमाणयति "जात्याकृतिव्यक्तय"इति । गुणादीनामाकृतेरभावाद् गुणादिपदानामाकृतौ शक्त्यसम्भवादाकृतेः सामान्यतः पदार्थत्वकथनमसङ्गतमतः पदं विशेषयन् लक्ष्यार्थव्यावृत्तयेऽर्थपदस्य शक्यरूपार्थमाह पदार्थ इत्यादि । गवादीत्यादिना घटादिपरिग्रहः । नन्वभेदान्वयबोधे उद्देश्यविधेयवाचकपदस्य प्रायशः समानवचनकत्वनियमादेकवचननिर्देशोऽसङ्गतः, कथञ्चित्तदुपपादनेऽपि एकत्वस्य शक्तिविषयताश्रये तत्र बाधेनायोग्यत्वापत्तिरत्स्तस्याः शक्तावन्वयेन योग्यत्वं सम्पादयन्नाह त्रिष्वेकशक्तेरिति । जात्याकृतिविशिष्टव्यक्तौ शक्तेरित्यर्थः । ननु जात्याकृतिव्यक्तिषु पृथक्‌शक्तौ को दोषः ? \`न च' नानाशक्तिकल्पने गौरवमेव दोष इति तु न देश्यम्, जात्याकृत्योर्वैशिष्ट्यान्तर्भावेण शक्तिकल्पनामपेक्ष्य नानाशक्तिकल्पनस्य लघुत्वादित्यत आह अन्यथेति । जात्याकृतिव्यक्तिष्वेकशक्त्यभावे तासामशक्यत्वे वक्ष्यमाणदोषासंभवाद्विभिन्नशक्तावित्युक्तम् । केचित्तु अन्यथा इत्यस्यार्थं स्वयमेवाह विभिन्नशक्ताविति, अन्यथा संस्थानस्य प्राक्शक्यत्वाभिधानादन्यथाशब्देन तद्व्यवच्छेदस्यापि बोधनाद्वक्ष्यमाणदोषासङ्गतेरिति भाव इत्याहुः । तन्न, संस्थानशक्यत्वाभिधानस्याप्रत्त्यासन्नत्वादन्यथाशब्देन, तद्व्यवच्छेदबोधनासम्भवात् । अपरे तु अन्यथैकवचनानुपादाने, बहुवचनोपादान इति यावत्, विभिन्नशक्ताविति । तेन सूचितायामित्यादिः, एकवचनमित्यनन्तरान्यथाशब्देन तद्व्यवच्छेदस्यैव बोधनादिति प्राहुः । विशकलितानामेव मिथो निरूप्यनिरूपकभावानापन्नविषयताविशिष्टानामित्यर्थः, विशेष्यविशेषणभावानापन्नामिति यावत् । तासांजात्या --- कृतिव्यक्तीनाम् । अनुभवस्येति । प्रसङ्गादिति परेणान्वयः । न टच वैशिष्ट्ये शक्तिविरहेण तद्भावनाप्रयोजकाभावादिति भावः । न च वैशिष्ट्ये शक्तिविरहेऽपि घटवद्भूतलमित्यत्र घटभूतलयोवशिष्ट्यभानवत् प्रकृतेऽपि वैशिष्ट्यमानं सुवचम्, अगत्या तात्पर्यज्ञानादिकंक तद्भानप्रयोजकमिति वाच्यम्, यदा खण्डशो बोधो तात्पर्यादिकं वर्तते तदा तादृशबोधस्य दुर्वारतापत्तेः । अस्मन्मते च गवादिपदात् शक्त्या तादृशबोधस्य कदाप्यनुदयात् । केचित्तु घटवद्भूतलमित्यादौ वैशिष्ट्य्यं वाक्यार्थमर्यादया भासते, अत्र तु एकपदस्य वाक्यत्वाभावेन तद्भानासम्भवः, साकाङ्क्षपदसमूहस्यैव वाक्यत्वादित्याहुः । तच्चिन्त्यम् शक्तमित एव पदत्वेन सविभक्तिकगवादिनाम्नो वाक्यत्वस्यापि सम्भवात् । सम्प्रदायमते विभक्त्यन्तरस्यैव पदत्वात् सविभक्तिकगवादिनाम्नो न वाक्यत्वमिति तु रिक्तं वचः । ननु गौर्नित्या गौर्गुण गौर्द्रव्यमित्यादौ लक्षणया विशकलितानां जात्याकृतिव्यक्तीनां भानवदस्मन्मते शक्त्या तादृशभाने नानुभविगोध इत्यतो दोषान्तरमाह गौर्नित्येति । गुणोवेति गौरिति पूर्वेणान्वयः, जातेर्नित्यत्वादाकृतेर्गुणत्वान्न योग्यत्वमिति भावः । लक्षणाद्यभावस्येति । अनुभवसिद्धा इत्यादिः । आदिना तन्मूलीभूततात्पर्यानुपपत्त्यादिपरिग्रहः, लश्रणायाः शक्तिवैधुर्यनियतत्वादिति निर्गर्भः । तथा च गौर्नित्येत्यादौ गवादिपदस्य लाक्षणिकत्वानुभवस्यापलापे जितं प्रभाकरैरिति भावः । जात्याकृतिविशिष्टव्यक्तेर्गवादिपदशक्यत्वे संस्थानस्यानुपस्थितिदशायामनुभवसिद्धस्य गोत्वप्रकारकगवादिबोधस्यापापत्तेरित्यस्वरसः सम्प्रदायविद इत्यनेन सूचितः ।  
 अत एवाह नव्यास्त्विति । जातिव्यक्त्योरिति । जातिव्यक्त्योरेवेत्यर्थः । एकशक्तिप्राप्त्यर्थम् --- एकशक्तिबोधार्थम् । नन्वाकृतौ शक्तिरेव नास्ति तदा कथं गवादिपदात् सास्नादिबोध इत्यत आह --- आकृतिरूपन्त्विति । संस्थानस्याकृतिरूपत्वाभिधानन्तु सूत्रस्थाकृतिपदस्य भावव्युत्पत्त्या प्रत्यपरत्वस्यापि सम्भवात्तन्निराकरणाय, तथा चक्रियते व्यज्यतेऽनेनेति व्युत्पत्त्या आकृतिपदं संस्थानपरमिति भावः । पृथगेव शक्यमिति । भिन्नशक्त्याश्रय एवेत्यर्थः । नन्वेकपदोपस्थाप्ययोर्मिथो भेदान्वयस्याव्युत्पन्नत्वादाकृतेः पृथक् शक्यत्वे व्यक्तौ भेदेन तदन्वयबोधो न स्यादित्यत आह --- शक्यञ्चेति । चः पुनरर्थे, समर्थनीयं पुनरिति समुदितार्थः, तस्या बोधनमिति परेणान्वयः । व्युत्पत्तिचित्र्यादिति । आख्यातार्थयोः कृतिवर्तमानयोरन्वयेनेव एवकारार्थयोरप्ययोगव्यवच्छेदाद्योरन्वयेन च तत्ततस्थानीयान्यत्ववत् एतत्स्थानीयान्यत्वस्यापि तादृशव्युत्पत्तिघटकत्वादित्यर्थः । आकृतेः पृथक्शक्यत्वकल्पनस्य प्रयोजनमभिदधान एव सम्प्रदायविदां मतेऽस्वरसं समुद्भावयति अत एवेति । संस्थानस्य पृथक्शक्यत्वादेवेत्यर्थः । केवलगोत्वादिप्रकारेणेति । केवलपदेनाकृतेर्व्यवच्छेदः, व्यक्तेर्गवादेः, अवगमः --- शाब्दबोधः, शक्त्यैवेत्येवकारेण लक्षणाव्यवच्छेदः, त्रिष्वेकशक्तिपक्षेऽपि लक्षणया तादृशबोधसम्भवादिति भावः । संस्थानानुपस्थितौ गोत्वेन गवानुभवो न शक्त्या, अपि तु लक्षणयैव, अन्यथा विनिगमकाभावेन संस्थानविशिष्टव्यक्तावेका शक्तिः जातौ तु शक्त्यन्तरम्, इत्यस्यापि सुवचत्वादित्यभिप्रायेण शङ्कते यद्येवमिति । एवं संस्थानस्य पृथक्शक्यत्वे । नन्वेवं गोत्वविशिष्टस्यापदार्थतया तत्र भानं न स्यादत आह
---- तद्वैशिष्ट्यमिति । गोत्वादिजातिवैशिष्ट्यमित्यर्थः । युष्माकं ---- जरन्नैयायिकानां, पदार्थविधया --- शक्तिज्ञानप्रयोज्यविषयतया, वाक्यार्थविधया ----- शक्तिज्ञानाप्रयोज्यविषयतया, तृतीयार्थोऽभेदो भासधात्वर्थे भानेऽन्वेति, किं न स्यात् ----- कथं न स्यात् । संस्थानवैशिष्ट्यस्याशक्यत्वे गौरवमेव विनिगमकमुद्भावयन्नुक्तशङ्कां निराकरोति न स्यादिति । न भवतीत्यर्थः । यत्र न स्यादितिपाठो नास्ति, तत्र प्रश्नवाक्यस्थनञर्थ एवाग्निमहेतोरन्वयो बोध्यः । परम्परया ----- स्वाश्रयसमवेतत्वरूपपरम्परासम्बन्धेन । अशक्यत्वादिति । तथा च समवायान्तर्भावेण शक्तिकल्पनामपेक्ष्य गुरुशरीरनिरुक्तपरम्परासम्बन्धान्तर्भावेन शक्तिकल्पनाया अन्याय्यत्वादिति भावः । यद्यपि गोत्वादेः पृथक्शक्यत्वे तदनुपस्थितिदशायां केवलाकृतिप्रकारकगवादिबोधः स्यात्, न स्याच्च केवलगोत्वादिप्रकारेण तद्बोध इत्येव दोषो जागर्त्ति, तथापि तत्र तत्रेष्टापत्तिसम्भवात्तनोक्तम् । न चैवमुभवविरोधः, अस्मन्मतसिद्धस्य केवलगोत्वप्रकारकगवानुभवस्य भवतऽऽस्वीकरणीयतयाऽनुभवापलापस्य तुल्यत्वात् । ननु गोत्वादिजातेः संस्थानगतत्वमते निरुक्तपरम्परासम्बन्धान्तर्भावेण शक्तिकल्पनमावश्यकमिति लाघवम् ? अतस्तन्मतेऽपि लाघवमाह ---- शक्यताया इति । शक्तिविषयताया इत्यर्थः, अतो गोत्वादेः स्वरूपतः शक्तिविशेष्यतावच्छेदकत्वेऽपि न क्षति- । किञ्चिद्धर्मावच्छिन्नत्वनियमादिति । आकाशादिपदशक्यतायाः शब्दाद्यवच्छिन्नत्वस्यासकृदावेदितत्वान्न व्यभिचार इति भावः । तद्योगादिति । शक्तिविशेषत्वासम्भवात् । आहुरित्यस्वरससूचनाय, स च सौत्रैकवचनोपादानवैयार्थ्यरूप इति ।  
 अत एव स्वमतमाह मिथो वैशिष्ट्यविधुराभ्यामित्यादिना । एतत्तत्तमग्रेप्रदर्शयिष्यामः । संस्थानप्रभेदः ---- सास्ना । गवादीत्यादिना घटादिपरिग्रहऋ । नौपाधिकसंज्ञात्वमिति । तथा चोभयावच्छिन्नैकशक्तिलाभार्थे सौत्रमेकवचनमिति भावः । नन्वेवं गवादिपदस्य नैमित्तिकत्ववदौपाधिकत्वमपि स्यात्, इष्टापत्तौ च तेन रूपेण विभागव्याघातो मिथो विरुद्धधर्मस्यैव विभाजकत्वादतः सखण्डोपाधिमात्रावच्छिन्नशक्तिमत एव नाम्न औपाधिकत्वमाह सखण्डेति । तथा च कारिकायामुपाधिनेत्यस्यापाधिमात्रेणेत्यर्थः, तस्य सावधारणनिर्देशपरत्वात् । न च जात्येत्यस्य जातिमात्रेणेत्यर्थपरतया विपरीतमेव किं न स्यादिति वाच्यम् । गवादिपदानां नैमित्तिकत्वस्य सकलसिद्धान्तसिद्धत्वेन तस्य तादृशव्याख्यानासङ्गतेः ।  
 देवीपुत्रमतमाह सौत्रमिति । करणेति । आक्रियेतेऽनेनेति व्युत्पत्त्या लौकिकप्रत्यक्षप्रयोजकतया संसर्गपरं, संसर्गस्य तत्प्रयोजकत्वञ्च विषयतया गुणत्वेन वेत्यम्यदेतत् । अन्यथा --- सौत्राकृतिपदस्य संस्थानपरत्वे । समवायादेरपीति । अपिकाराज्जातिव्यक्तिपरिग्रहः । आदिना घटत्वादेः संस्यानगतत्वमते स्वाश्रयाश्रयसमवेतत्वपरिग्रहः । सम्बन्धविधया ---- शक्तिविशेष्यतावच्छेदकतावच्छेदकसम्बन्धविषयतया, तृतीयार्थोऽभेदः, तस्य शक्यत्वेऽन्वयः, तथा च तादृशविषयतारूपगवादिपदशक्तिविषयत्वेनेत्यर्थः । तदनुक्त्या ---- समावायादिसम्बन्धस्य शक्यत्वानुक्त्या, मुनेर्गोतमस्य, न्यूनत्वापत्तेः --- तद्विषयविस्मारकत्वापत्तेरित्यर्थः । नन्वाकृतेरशक्यत्वे जात्याकृतिभ्यां क्वापि गवादेरनुभवो न स्यादित्यत आह कादाचित्कस्त्विति । अवगमः --- शाब्दबोधः । शक्तिभ्रमेणेति । यदा दोषादिघटितभ्रमसामग्री नास्ति, तदापि तादृशबोधस्यानुभवसिद्धत्वे त्वाह लक्षणया वेति । केचित्तु सर्वत्र भ्रमसामग्रीसत्त्वे मानाभावादाह लक्षणया वेत्याहुः । तत्तुच्छम् । यदा तादृशभ्रमसामग्री तदेव तादृशबोध इत्युक्तावपि कादाचित्कतादृशबोधोपपत्तेस्तादृशावतरणिकाया असम्भवात् । न्यायरहस्ये ---- न्यायरहस्यनामकग्रन्थे ॥ 23 ॥  
\</ ना.प्र.23\>  
\<ना.प्र.24\>  
 लक्षकमिति । क्रमप्राप्तमित्यादिः ।  
 विवृणोति यादृसनामार्थेति । यन्नाम यादृशानुपूर्व्यवच्छिन्नं नाम, तदेव
--- तादृशानुपूर्व्यवच्छिन्नमेव । तादृशार्थे शक्तिशून्यं भवेदिति । तथा च कारिकायां तच्छक्तिरित्यत्र तत्र शक्तिरिति सप्तमीतत्पुरुष इति भावः । तथा च यादृशानुपूर्व्यवच्छिन्नं नाम यादृशार्थनिरूपितशक्तिशून्यत्वे सति यादृशार्थसम्बन्धवन्निरूपितशक्तिमत् तादृशानुपूर्व्यवच्छिन्नं तन्नाम तादृशार्थे लक्षकम् । यादृशानुपूर्व्यवच्छिन्नं यद्धर्मविशिष्टयन्निरूपितशक्तिशून्यत्वे सति यद्धर्मविशिष्टयन्निरूपितसम्बन्धवन्निरूपितशक्तिनिरूपकं तद्धर्मप्रकारकतद्विशेष्यकबोधतादृशानुपूर्व्यवच्छिन्नं लक्षकमिति पर्यवसितम् । सत्यन्तस्य व्यावृत्तिमाह सैन्धवादयस्त्विति । आदिना हर्यादिशब्दपरिग्रहः । तुरगादीत्यादिना विष्णादिपरिग्रहः । लवणादावित्यादिना शुकभेकादिपरिग्रहः । तुरगादावित्यादिना विष्णादिपरिग्रहः । लवणादावित्यादिना शुकभेकादिपरिग्रहः । तुरगादीत्यादिना विष्णादिपरिग्रहः । शक्ता एवेति । न तु तुरगादौ शक्तिशून्या इत्यर्थः, इति तुरगादौ न लक्षका इति शेषः । लक्ष्ये लक्षणं सङ्गमयति गङ्गादयस्त्विति । शब्दा इति शेषऋ । तीरादावसङ्केतिता इति । एतेन सत्यन्तदलसत्त्वाभावेदितम् । इदं पुनरिहावधेयम् ---- कारिकायां \`शक्तन्तु यद्भवेदि'त्यत्र शक्तपदं सङ्केतितमात्रपरम्, अत एव विवरणे \`यन्नाम सङ्केतितमि'त्युक्तम् । एवं \`तच्छक्तिविधुरं यदी'त्यत्र शक्तिपदमपि सङ्केतमात्रपरम् । अत एव विवरणादौ तस्य तथात्वाप्रतिपादनेन न्यूनतां परिजिहीर्षुर्लक्षणसङ्गमनकाले \`तीरादावसङ्केतिता' इत्युक्तम् , अन्यथा \`तीरादावशक्ता' इत्येव वक्तुमुचितं स्यात् । न च विवरणे तस्य तथात्वाप्रतिपादनेऽपि सत्यन्तदलव्यावृत्तिदानग्रन्थे \`तुरगादावपि शक्ता एव' इति कथमुक्तमिति वाच्यम् । शक्तिपदस्य नित्यानित्यसङ्केतपरत्वेऽपि सैन्धवादिशब्दास्तुरगादौ नित्यसङ्केतनिरूपका इति वस्तुगतिमनुरुध्यैव तथोक्तेः । न चोभयत्र सङ्केतमात्रनिवनेशनमफलमित्याशङ्कनीयम्, सत्यन्तदले तदनुक्तौ अन्यार्थशक्तं यत्पदं यादृशार्थे आधुनिकसङ्केतनिरूपकं तत्पदलक्षणया तादृशार्थस्य शाब्दबोधापत्तेः, न चेष्टापत्तिरनुभवविरोधात्, किन्त्वाधुनिकसङ्केतेनैव तत्पदात्तद्बोधः, अन्यथा युगपद्वृत्तिद्वयस्वीकारप्रसङ्गात् । ननु गङ्गायां घोषमत्स्यौ स्त इत्यादौ तत्स्वीकार आवश्यक इति चेन्न । एकस्मिन्धर्म्मे सङ्केतविषयतावच्छेदकत्व -- लक्ष्यतावच्छेदकत्वयोर्द्वयोः स्वीकारस्यैवायुक्तत्वात्, एवमेव हि चिन्तामणिना शब्दखण्डचिन्तामणौ प्रतिपादितम्, \`तन्निवेशेऽपि तत्पदस्य तादृशार्थे शक्तिशून्यत्वेऽपि आधुनिकसङ्केतवत्त्वात् तथापत्तिरत एव यादृशार्थे नित्यसङ्केतितोऽप्रसिद्धः तादृशार्थस्य केनापि पदेन बोधो न स्यात् सत्यन्तदलाप्रसिद्धेरि'त्यपि समाहितम् । एवं विशेष्यदले तदनुक्तौ आधुनिकसङ्केतमात्रनिरूपकचैत्रादिपदात् कस्याप्यर्थस्य लक्षमयाऽन्वयबोधो न स्यादिष्टापत्तावनुभवविरोधात् । न चैवं यन्नाम सङ्केतितमित्यस्याव्यावर्तकतापत्तिः, नाममात्रस्यैवाधुनिकसङ्केतान्यतरनिरूपकत्वादिति । विभक्त्यन्तवारणाय तदिति तु न देश्यं, नामपदेनैव तद्वारणसम्भवादिति वाच्यम् । एतन्निवेशप्रयोजनस्य \`एतेने'त्यादिना स्वयमेवाग्रे प्रदर्शनीयत्वादिति सम्प्रदायविदः । तन्न अपभ्रंशशब्दस्याऽग्रे मतान्तरदूषणसङ्गतेः, तन्मतेऽपि तन्निवेशेनैवोपपत्तेः । वस्तुतस्तु विवरणे \`सङ्केतितमि'त्यस्येश्वरेत्यादिः, एवमग्रेऽपि । न च विवरणमनर्थकम् । शक्तेरतिरिक्तपदार्थत्वं पदसामर्थ्यरूपत्वं वा नेत्यावेदनायैव तथा विवरणात् । वस्तुगतिमनुरुध्येति कश्तित् । अत एव लक्षणसङ्गमनेऽपि \`तीरादावसङ्केतिता' इत्यभिधाय \`तच्छक्ती'त्यत्रापि शक्तिपदस्यापीश्वरसङ्केतपरत्वमावेदितम्, अन्यथा यथाश्रुते गङ्गादिपदस्य तीरादावाधुनिकसङ्केतसम्भवात् लक्षमस्यासम्भवापत्तेः, \`सङ्केतित' इत्यस्याप्युन्मत्तप्रलपितत्वापत्तेश्च । न च नद्यादिशब्दात् स्त्रीकृतेकारादेरपि लक्षणया बोधापत्तिरिष्टापत्तौ च सङ्केतविषयतावच्छेदकत्वस्य लक्ष्यतावच्छेदकत्वस्य चैकस्मिन्धर्मे स्वीकारप्रसङ्ग इति वाच्यम् । एकधर्मे नित्यसङ्केतविशेष्यतावच्छेदकत्वलक्ष्यतावच्छेदकत्वयोः स्वीकारस्यादोषत्वात् । न च यत्पदे शक्तिरप्रसिद्धा तत्र लक्षकत्वानुपपत्तिरिष्टत्वात् । अत एवापभ्रंशशब्दस्य लक्षकत्वापत्त्याऽग्रे मतान्तरदूषणमपि सङ्गच्छते । नामत्वनिवेशनमफलमिति तु न देश्यम् । नाप्तभिन्नानामपि धातुविभक्त्यादीनां लक्षकत्वात्स तस्य नामत्वाव्याप्यतया तेन रूपेण नामविभागानुपपत्तेः, तद्धर्मव्याप्यस्यैव तद्धर्मावच्छिन्नस्य विभाजकतावच्छेदकत्वात्, अतो नामलक्षणाश्रयत्वरूपनानात्वस्य लक्षमविशेषणत्वम् । अन्यत् सर्वे पूर्ववदिति युक्तमुत्पश्यामः । लक्षणाग्रहकारणतावच्छेदककोटौ सत्यन्दलं स्वरूपसन्नविष्ठं, न तु ग्रहविषयतया, तथासति तथात्वेन ज्ञायमानाद् गङ्गापदादपि लक्षणया गङ्गाबोधसम्भवेन सत्यन्तदलस्याव्यावर्तकतापत्तेरित्यभिप्रायेण \`सङ्केतितत्वेन गृहीता'इत्यनुक्त्वा \`सङ्केतिता' इत्युक्तम् । नामत्वन्तु कारणतावच्छेदके न विशिष्टं, प्रयोजनाभावात्, विशेष्यदलन्तु ग्रहविषयतया निविष्ठम्, इत्यभिप्रायेण ग्रहविषयतया विशेष्यदलमभिधान एव लक्षणाग्रहकारणताबीजमन्वयव्यतिरेकं दर्शयति तत्सम्बन्धीति । तीरसम्बन्धीत्यर्थः । \`गृहीता एव ' इत्येवकारेण तथाग्रहाविषयतीरान्वयबोधोपयोगित्वव्यवच्छेदः । बोधयन्ति ---- विषयतया तादृशबोधजनकतावच्छेदका भवन्तीत्यर्थः । ज्ञायमानशब्दस्य कारणत्वमते यथाश्रुतमेव सम्यगिति । तत्र ---- तीरादौ, ते- गङ्गादिशब्दाः । तथा च गङ्गादिपदजन्यगङ्गातीरान्वयबोधं प्रति तीराशक्तत्वविशिष्टगङ्गापदत्वावच्छिन्नविशेष्यतानिरूपिततीरसम्बन्धस्वशक्यत्वप्रकारकताशालिज्ञानं हेतुरिति पर्यवसितः कार्यकारणभावः । केचित्तु सत्यन्तदलं कारणतावच्छेदके न निविष्टं, परन्तु गङ्गापदात् लक्षणया गङ्गाबोधवारणाय विशेष्यतासम्बन्धेन तादृशबोधं प्रति विशेषणतासम्बन्धेन गङ्गापदशक्यभेदस्य कारणत्वं कल्प्यते, तथा च गङ्गायां गङ्गादिपदशक्यभेदसत्त्वेन लक्षणया न तद्बोधापत्तिरित्याहुः । तन्मन्दम् । अतिरिक्तकार्यकारणभावस्वीकारे महागौरवापत्तेः, एवं द्रव्यादिपदस्य घटादौ लाक्षणिकत्वानुपपत्तेश्च घटादौ द्रव्यपदशक्यभेदासम्भवात्, द्वित्वाद्यवच्छिन्नभेदमादाय तद्दोषतादवस्थ्यवारणाय शक्यसामान्यभेदस्यैव निवेश्यत्वात् । न च भवन्मतेऽपि द्रव्यपदे घटादिनिष्ठद्रव्यत्वावच्छिन्नशक्तिमत्त्वादुक्तदोषसम्भवः, तत्तद्धर्मावच्छिन्नशक्तिशून्यत्वनिवेशेन तद्दोषवारणात्, तन्मतेऽपि स्वशक्यतावच्छेदकावच्छिन्नप्रतियोगिताकभेदस्य तत्त्वेन तादृशबोधं प्रति स्वशक्यतावच्छेदकावच्छिन्नप्रतियोगिताकभेदत्वेन हेतुत्वेऽतिरिक्तानां पदभेदेनानान्तकार्यकारणभावानां स्वीकारेण महागौरवापत्तेश्च । न च भवन्मतेऽपि पदभेदेनानन्तकार्यकारणभावस्वीकार आवश्यकः, अन्यथा पदान्तरजन्यतादृशतीरान्वयबोधे गङ्गापदत्वावच्छिन्नविशेष्यकतीरादिसम्बन्धिस्वशक्यताज्ञानस्य व्यभिचारापत्तेरिति वाच्यम् । तादृशकार्यकारमभावानन्त्यस्योभयत्र समानत्वेऽपि निरुक्तभेदत्वेनन्तकार्यकारणभावानां स्वीकारेण गौरवस्यातिरिक्तत्वात् कार्यकारणभावानन्त्यपेक्षया क्लृप्तकारणताया अवच्छेदकगुरताया न्याय्यत्वादित्यस्तां विस्तरः । लक्षका एवेत्येवकारलब्धं शक्तत्वव्यवच्छेद्यं युक्त्या व्यवस्थापयति शक्तत्व इति । केचित्तु ननु गङ्गापदं तीरे शक्तं तदर्थकत्वेन वृद्धप्रयुक्तत्वात् इत्यनुमानात् तत्र तच्छक्तिः सेत्स्यतीत्यत आह शक्तत्व इथि । तथा च तादृशानुमानं स्वरूपासिद्धमिति भाव इत्याहुः । तन्न, तथा सति पूर्वपूर्वप्रयुक्तत्वस्यैव तत्रासिद्धेरित्यस्यैव तत्रोचितत्वात् । न चापत्तौ बाधस्यानुगुणत्वात्तदापत्तिकथनेन तत्र तदभावस्य लाभात् तथाविधोक्त्यापि स्वरूपासिद्धिलाभसम्भव इति वाच्यम् । तेन हेतुना तत्र शक्यत्वसिद्दावेव शक्यत्वरूपापादकेन तदापत्तिर्भविष्यतीति तस्यासिद्दौ शक्यत्वासिद्ध्या तदापादकापत्त्यसम्भवात् तादृशग्रन्थस्योक्तार्थतात्पर्यकत्वासम्भवात् । पूर्वपूर्वप्रयुक्तत्वापत्तेरिति । शक्तिभ्रमाजन्यलक्षणाग्रहाजन्यतीराद्यन्वयबोधजनकत्वापत्तेरित्यर्थः । तथाच यदि गङ्गापदं तीरशक्तं स्यात् तदा तादृशबोधजनकं स्यात् इत्यापत्त्या विपर्ययानुमानेन तत्र शक्तत्वाभावसिद्धिरिति भावः । ननु शक्तत्वस्य तद्व्यापप्यत्वाभावात्कथं तेन तदापत्तिरित्यत आह तस्येति । शक्तत्वस्येत्यर्थः । तद्व्याप्यत्वात् ---- पूर्वपूर्वप्रयुक्तत्वात् । इदमुपलक्षणम् - गङ्गात्वापेक्षया गङ्गातीरत्वस्य गुरुतया तद्धर्मावच्छिन्ने शक्तिकल्पनासम्भवः । नहि सम्भवति लघुधर्मे गुरुधर्मे शक्यतावच्छेदकत्वं कश्चिदुपैतीत्यपि लघुधर्मे गुरुधर्मे शक्यातवच्छेदकत्वं कश्चिदुपैतीत्यपि द्रष्टव्यम् । अत एव \`तत्र पूर्वपूर्वप्रयुक्तत्वमिष्टमेवेत्युक्तौ न कोऽपि दोष' इत्यपि प्रयुक्तम् । कारिकास्थशक्तमित्यस्य व्यावृत्तिमभिधान एव चिन्तामणिकृन्मतं दूषयति कथञ्चिदिति ।  
 स्वसम्बन्धिकशक्तत्वरूपतीरसम्बन्धित्वेन गृहीतात् गङ्गापदात् तीरानुभवस्य सर्वसिद्धत्वात् कथञ्चित्युक्तम्, कालिकादिसम्बन्धित्वेनेति यावत् । गृहीतादित्यस्य तीराशक्तादिति शेषः । अन्वयाबोधेन --- अन्वयबोधाननुभवेनेत्यर्थः । तृतीयार्थ7हेतुत्वस्य न लक्षणेत्यत्र नञर्थऽन्वयः । तत्सम्बन्धिता, मात्रपदेन स्वशक्यांशव्यवच्छेदः । निरुक्तान्वयबोधाननुभवे विप्रतिपन्नं प्रत्याह ----- गङ्गागङ्गायामिति । निरुक्तेति । तीराशक्तत्वे सति तीरसम्बन्धितारूपलक्षणा इत्यर्थः । वैयर्थ्येति । अपार्थकत्वेत्यर्थः, शाब्दाजनकत्वमिति यावत् । अस्मन्ते च तादृशभागस्य वाक्यतया शक्तिविरहेण वैयर्थ्यसम्भवादिति भावः । ननु तत्सम्बन्धितामात्रमनिवेश्य तत्परत्वं तदनुभावकत्वमेव वा तत्र निवेश्यम्, तथा च गङ्गायामिति भागस्य तीरानुभावकत्वाभावात् न लक्षकत्वापत्तिरित्यतस्तदपि दूषयति एतेनेति । वक्ष्यमाणदोषेणेत्यर्थः । केचित्तु एतेन उक्तस्थले गङ्गागङ्गामिति भागस्यावैयर्थ्यप्रसङ्गेनेत्याहुः । तन्न । वक्ष्यमाणनिरुक्तौ तादृशदोषस्यासम्भवात्, वक्ष्यमाणग्रन्थे चकारदानप्रसङ्गाच्च । ननु तत्परत्वं तत्प्रतीतीच्छयोच्चरित्वं, तथा चोक्तस्थलवारणासम्भवः गङ्गागङ्गायामिति भागस्यापि तीरप्रत्यायनेच्छयोच्चरितत्वसम्भवात् । यदि च तत्प्रतीतीच्छयोच्चरितत्वे सति तत्सम्बन्ध्यनुभावकत्वम्, तदा सत्यन्तस्याव्यावर्तकतया विशेष्यदलमेव सम्यगित्यत आह --- तीरादिसम्बन्ध्यनुभावकत्वं वेति । न च तदनुभावकत्वोक्त्यापि उक्तभागवारणसम्भवे सम्बन्ध्यंशनिवेशनमफलमिति वाच्यम् । तीरान्वयबोधात्पूर्वे तदग्रहासम्भवात् । अपभ्रंशस्यापीति । "गाच्-माच्" प्रभृतिशब्दस्यापीत्यर्थः । तस्य वृक्ष दावाधुनिकसङ्केतसत्त्वेन वृक्षाद्यनुभावकत्वादिति भावः । अपिकारान्नित्यसङ्केतशून्यचैत्रादिशब्दपरिग्रहः । शङ्कते न चेति । इष्टापत्तिरिति । तथा च तादृशापत्तिमूलविपर्ययानुमानसम्भवित्वरूपसिद्धत्वादिति भावः । तस्य --- अपभ्रंशादिशब्दस्य । साधुत्वापत्तेः ----वृत्त्या शाब्दबोधजनकतापत्तेः । न च चत्रादिपदस्यापि वृत्त्याभावात् -- असाधुत्वापत्तिः, इष्टापत्तौ च तस्य धर्म्मकर्मण्युपयोगो न स्यादसाधुत्वस्याविशेषादिति वाच्यम् । चैत्रादिशब्दस्यापि साधुत्वेऽपि धर्मकर्मण्युपयोगनिषेधाभावेन तत्रोपयोगात्, अपभ्रंशादिशब्दस्य तत्र निषेधसत्त्वेन तदनुपयोगात् । "साधुभिर्भाषितव्यमित्यादि" श्रुतौ साधुभिः पुरुषैरित्यस्य तत्र वक्तव्यत्वात् । वस्तुत इष्टापत्तिरिति, वृत्तिमत्त्वे --- वृत्तिमत्त्वास्वाकीरे, साधुत्वापत्तेः----प्रत्यवायजनकस्वोच्चारणकान्यत्वापत्तेः । इदं पदं यदि वृत्तिमत् स्यात् प्रत्यवायजनकस्वोच्चारणकतान्यत् स्यादित्यापत्तेरिति यावत् । तत्र यथाश्रुतवृत्तिमत्त्वस्य चैत्रादिपदे आपाद्यव्यभितचारित्वात् वृत्तिमत्त्वं विशेषयति शक्तिलक्षणान्यतरेति । तथा च प्रकृते शक्तिलक्षणान्यतररूपवृत्तिमत्त्वस्य हेतुत्वेन चैत्रादिपदे हेत्वभावादेव न व्यभिचार इति भावः । आधुनिकसङ्केतस्य वृत्तिमत्त्वं नास्तीति न देश्यम्, वृत्त्या पदजन्यपदार्थोपस्थितेरेव शाब्दबोधजनकतया चैत्रागिपदे शाब्दजनकत्वानुपपत्तः । अत एव "सङ्केतो लक्षणा चार्थे पदवृक्ति"रिति सामान्यतया गदाधरभट्टाचार्यलिखनमपि सङ्गच्छते । अत एव "साधुभिर्भाषितव्यं नापभ्रंशितवै न म्लेच्छितवै" इत्यादिश्रुतौ साधुभिरित्यस्य प्रत्यवायजनकस्वोच्चारणकान्यशब्दैरित्यर्थकत्वेऽपि न क्षतिः । न च \`नापभ्रंशित वै' इत्यादेरनाकाङ्क्षित्वम्, कस्योच्चारणे प्रत्यवाय इत्याकाङ्क्षायामेव तदुक्तेरिति वयं सूक्ष्ममीक्षामहे । निरुक्तवृत्तिमात्रस्यापादकतया स्वयमनुक्तवादापादकतानुक्त्या न्यूनतां परिहरन्नाह पदसाधुतायामिति । आपाद्यमानायामिति शेषः । वृत्तिमत्त्वस्य ---- निरुक्तवृत्तिमत्त्वस्य, तन्त्रत्वात् -- आपादकत्वात । केचित्तु \`आपाद्यमानायमि'ति न पूरयन्ति, तन्त्रत्वादित्यस्य प्रयोजकत्वादित्यर्थं वर्णयन्ति च । ननु अनुभावकत्वमनुभवोपधायकत्वं, तथा चापभ्रंशादिशब्दस्य तीराद्यनुभावकत्वाभावात् न लक्षकत्वापत्तिः, न वा निरुक्तवृत्तिसत्त्वेन च साधुत्वापत्तिरित्यत आह किञ्चेति । अथवाऽतिव्याप्त्यपेक्षयाऽसम्भवस्याधिकदोषतयाऽसम्भवमनुक्त्वाऽतिव्याप्तिदाने न्यूनता स्यादित्यतोऽनुभवत्वं वितर्क्य उपधायकत्वपक्षेऽसम्भवं योजयन् स्वरूपयोग्यत्वपक्षेऽतिव्याप्तिं योजयति किञ्चेति । केचित्तु शक्यत्वमेव पदसाधुताप्रयोजकं वाच्यं, तथा चापभ्रंशादिशब्दस्य न साधुत्वप्रसङ्ग इत्यत आह किञ्चेतीत्याहुः । तत्तुच्छम्, गङ्गायां घोष इत्यादौ गङ्गादिपदस्याप्यसाधुत्वापत्तेः, एवमाधुनिकसङ्केतनिरूपकसाधुचैत्रादिपदस्यापि, न चेष्टापत्तिरनुभवविरोधात्, अनुभवापलापे गङ्गादिपदस्य तीरादौ शक्तिस्वीकारेऽपि क्षत्यभावात्, पूर्वपूर्वप्रयुक्तत्वस्यापि तत्रेष्टत्वादित्यलमनभिज्ञमतदूषणप्रयासेन । उपाधायकत्वमिति । स्वाव्यवहितपूर्वत्वस्वजनकत्वोभयसम्बन्धेन तादृशानुभवविशिष्टत्वं, \`गङ्गायां घोषमत्स्यौस्त' इत्यादौ मत्स्यादिपदसाकाङ्क्षगङ्गापदस्य तादृशानुभवोपाधायकत्वात् । घोषादिपदसाकाङ्क्षेति । तेनेति । घोषादिपदसाकाङ्क्षगङ्गादिपदेनेत्यर्थः । अनुभवानर्जनान्निरुक्तोभयसम्बन्धेन तादृशानुभवविशिष्टत्वाभावात्, तथा च तादृशगङ्गापदेऽतिव्याप्तिरिति भावः । स्वरूपयोग्यत्वन्त्विति । यद्यपि पूर्वोक्तगङ्गागङ्गेतिभाग एवाऽतिव्याप्तिः सम्भवति, गङ्गा इत्यानुपूर्व्यास्तीरसम्बन्धिगङ्गाबोधनिष्ठजन्यतानिरूपितजनकतावच्छेकतया तद्धटितविशिष्ठानुपूर्व्या अपि तादृशजनकतावच्छेदकत्वात् । न च तादृशजनकतावच्छेदकतापर्याप्त्यधिकरणानुपूर्वीमत्त्वं तत्स्वरूपयोग्यत्वं वाच्यमिति वाच्यम् । तथा सति गङ्गायां घोष इत्यादौ गङ्गापदस्यापि लक्षकत्वापत्तेः, तादृशबोधजन्यतानिरूपितजनकताया घोष इत्यानुपूर्व्यामपि सत्त्वेन गङ्गा इत्यापूर्व्यास्तत्पर्याप्त्यनधिकरणत्वाभावात् । तथापि तीरादिसम्बन्धितत्तद्धर्मावच्छइन्नविषयकबोधत्वावच्छिन्नजन्यतानिरूपितजनकतावच्छेदकानुपूर्वीमत्त्वरूपस्वरूपायोग्यत्वनिवेशे तत्र नातिय्याप्तिः, गङ्गागङ्गेत्यानुपूर्व्या गङ्गात्वावच्छिन्नविषयकबोधत्वावच्छिन्नजन्यतानिरूपितजनकतानवच्छेदकत्वादतः स्थालन्तरे।ॉतिव्याप्तिमाह गङ्गायामिति । वाक्यस्यापीति । अपिकारात् गङ्गापदस्य समुच्चयः । एतेन तादृशबोधत्वावच्छिन्नन्यता इत्यत्र बोधत्वे जन्यतावच्छेदकतायाः पर्याप्तिर्न निविष्टा, तन्निवेशे गङ्गापदेऽव्याप्त्यापत्तेरिति सूचितम् । तस्यापि ----- गङ्गायामिति वाक्यस्यापीत्यर्थः । तथात्वात् --- जनकत्वात् । ननु तीरादिसम्बन्धिमुखअयविशेष्यकबोधे स्वरूपयोग्यत्वनिवेशे नैष दोषः, प्रकृते च तीरसम्बन्धिनो नीरस्याधेयत्वांशे प्रकारतया भानादित्यत आह नीराधेयत्वस्येति । तीसम्बन्धित्वानपायादिति । तथा च लक्षणे यथाकथञ्चित्सम्बन्धेन स्वनिविष्टतया आधेयतायां तीरसम्बन्धिनीरस्य निरूपितत्वसम्बन्धस्यैव सत्त्वादिति भावः ।  
 दूषिते चिन्तामणिकृन्मते मीमांसकः शङ्कतेः नन्विति । गङ्गायामित्यादिवाक्यमपीत्यर्थः । लक्षकं भवत्येवेति । शक्तिवरहस्य लक्षणभावानियतत्वादिति भावः । वाक्यस्य लक्षकत्वं युक्त्या द्रढयति कथमन्यथेति । अन्यथा ---------वाक्यस्यालक्षकत्वे । चित्रगुसमुदायस्येति । तद्धटकपदयोरन्यतरस्य लक्षणास्वीकारे एकतरस्य वैयर्थ्यापत्तेरिति भावः । बोधः --- शब्दबोधः, तथा च वाक्ये न लक्षणा इति नियम उक्तस्थल एव व्यभिचारादिति भावः । ननु व्यभिचारभिया समासातिरिक्तवाक्ये न लक्षणा इत्येव वा नियमोऽस्तु, अन्यथा वाक्यमात्रस्य लक्षतास्वीकारे शक्तेरपि स्वीकारप्रसङ्गः, अनुभवापलापस्य तुल्यत्वात् इत्यत आह कथं वेति । गम्भीरनदीतीरस्येति बोध इति पूर्वेणान्वयः । शङ्कते न हीति । तत्र ---- निरुक्तस्थले, तीरलक्षकमिति । गभीरनदीत्यादिः । समाधत्ते गभीरायामित्यस्येति । अन्वयापत्तेरिति । उद्देश्यतावच्छेदकविधेययोरैक्येन गभीरनद्यां गभीरत्वस्यान्वयासम्भवादिति भावः । ननु गभीरनदीतीर एव गभीरत्वान्वयसम्भव इत्यत आह न हीति । तीरमिति । गभीरनदीत्यादिः । गभीरमिति । तथा चायोग्यत्वान्न तत्रापि तदन्वयसम्भव इति भावः । पुनः शङ्कते नापीति । तथा --- गभीरनदीतोरलक्षकम्, अनन्वयापत्तेः --- अयोग्यत्वापत्तेः । ननु तादृशतीर एव नद्या अभेदान्वयो वाच्य इत्यत आह न हीति । तीरमिति । गभीरनदीत्यादिः । गभीरमिति । तथा चायोग्यत्वान्न तत्रापि तदन्वयसम्भव इति भावः । पुनः शह्कते नापीति । तथा गभीरनादीतोरलक्षकम्, अनन्वयापत्तेः --- अयोग्यत्वापत्तेः । ननु तादृशतीर एव नद्या अभेदान्वयो वाच्य इत्यत आह नहीति । तीरं ---- गभीरनदीतीरम् । नदीति । तथा चायोग्यत्वान्न तत्र तदन्वयसम्भव इति भावः । उपसंहरति तस्मादिति । उक्तस्थले गभीरनदीतीरान्वयबोधानुपपादनादित्यर्थः । वाक्यमेवेत्येवकारेण तद्धटकपदान्तरव्यवच्छेदः । तत्र ---- उक्तस्थले । मीमांसका इति । वदन्तीति शेषः ।  
 दूषयति तन्नेत्यादि । तादृशतीरलक्षकत्वे --- गभीरनदीतीरलक्षकत्वे, आधेयत्वेन ---- आधेयतासम्बन्धेन, तदन्वयानुपपत्तेः
----तादृशतीरान्वयानुपपत्तेः । अन्वयानुपपत्तौ हेतुमाह समासादन्यत्रेति । स्वमते राजपुरुष इत्यादौ राजसम्बन्धवान् पुरुष इति बोधस्य स्वीकर्तव्यत्वात् समासादन्यत्रेति , अतएव \`समासव्यासयोस्तुल्यार्थकत्वमि'ति प्राचीनप्रवादः सङ्गच्छते । अत एव च \`राजपुरुष इत्यादौ राजपदस्य राजसम्बन्धे लक्षमा' इति चिन्तामणिकृतः । एतेन
--- समासादन्यत्र नामार्थयोर्भेदेनान्वयस्याव्युत्पन्नत्वेन, तादृशतीरवृत्तितायां ---नदीतीरवृत्तितायाम्, एवकारेण तादृशतीरव्यवच्छेदः, तद्भागस्य --- गभीरायां नद्यामिति भागस्य, निस्तारः --- गभीरनदीतीरवृत्तिघोष इति शाब्दोपपत्तिः । ननु गभीर नदीतीरनिषअठततद्भागस्य लक्षणा, तस्य च घोषेऽभेदसम्बन्धेनान्वयो वाच्यः, तथा च तादृशेति । गभीरनदीतीरनिष्ठस्येत्यर्थः । लक्ष्यत्वे ---- लक्ष्यत्वस्वीकारे, तदन्वयायोगात् -- गभीरनदीतीरनिष्टस्यान्वयायोगात् । नीलोत्पलमित्यादिकर्मधारयस्थले नाम्नोः समानविभक्तिरकत्वाभावेऽपि अभेदान्वयबोधदर्शनात् उक्तं समासभिन्नस्थल इति । समानविभक्तिकत्वस्य ---- स्वोत्तरविभक्तिसजातीयविभक्तिसत्त्वस्य, तन्त्रत्वात् ---- प्रयोजकत्वात् । प्रयोज्यप्रयोजकभावश्च विशेष्यतया तादात्म्येन तदर्थप्रकारकान्वयबोधं प्रति तदर्थकनामोत्तरविभक्तिसजातीयविभक्त्यन्तसमासघटकनामोपस्थाप्यत्वस्य प्रयोजकत्वमिति रीत्या निर्वाच्यः । शङ्कते न चेति । तादृशतीरेति । गभीरनदीतीरेत्यर्थः । तथा च सप्तम्यर्थाधेयत्वे तादृशतीरस्य निरूपकताऽन्वयेनाधेयत्वस्य घोषादौ स्वरूपसम्बन्धेनान्वयेन च विशिष्टबोधोपपत्तेरिति भावः । दूषयति तदर्थ इति . गभीरायां नदीति भागार्थे, गभीरनदीतीरे इत्यर्थः । विभक्त्यर्थस्येति । विशेष्यतयेत्यादिः । आधेयत्वरूपविभक्त्यर्थस्येत्यर्थः । प्रत्ययानां प्रकृत्त्यर्थान्वितस्वार्थबोधकत्वव्युत्पत्तेरिति भावः । ननु तद्भागस्य प्रकृतित्वेनक्तव्युत्पत्तिविरोध इत्यत आह न हीति । स भागः ---- गभीरायां नदीतिभागः, प्रकृतिः ---- प्रकृतिलक्षणाश्रयः, तादृशतीरवृत्त्याधेयत्वबोधे सप्तमीविभक्तिधर्मिक\`गभीरायां नदी'तिभागनिश्चयत्वेन हेतुताया अप्रामाणिकत्वेन "स्वोपस्थाप्ययादृशान्वयबोधं प्रति अव्यवहितोत्तरत्वसम्बन्धेन यादृशशाब्दनिश्चयो हेतुस्तस्य तादृशार्थे प्रकृतित्व" मित्युक्तप्रकृतिलक्षणस्य तत्रागमनादिति भावः । तदर्थे --- तादृशभागार्थे । विभक्त्यर्थस्येति । आधेयत्वस्येत्यादिः । अन्वयः स्यात्
---- अन्वयबोधः स्यादिति । ननु विभक्त्यर्थधर्मिकतादृशशाब्दनिश्चयत्वेन हेतुताया अप्रामाणिकत्वमेवाप्रामाणिकं, निरुक्तशाब्दबोधान्यथानुपपत्तेरेव तत्प्रमाणत्वात्, अन्यथा \`कण्ठेकाला'दिशब्दानामपि प्रकृतित्वं न स्यात्, इष्टापत्तावनुभवविरोधादित्यत आह गभीरायां नदीं व्रजेति । बोधापत्तेरिति । तस्य प्रकृतित्वेन तदुत्तरं प्रत्ययो न जायते इत्यस्य तदर्ते विभक्त्यर्थान्वयो न सम्भवतीत्यस्य च वक्तुमशक्यत्वादिति भावः । ननु भवन्मतेऽपि कथं न तादृशबोधः, तस्यालक्षकत्वेऽपि तद्घटकपदानामन्यतमस्य लक्षणासम्भवात्, पदान्तरस्य तादृशार्थतात्पर्यग्राहकत्वकल्पनात्, अन्यथा गभीरायां नद्यां घोष इत्यादावपि शाब्दबोधो न स्यात् । न चास्मन्मते तस्य प्रकृतित्वाभावात् तदुत्तरममादिप्रत्यय एव न जायते इति तु न देश्यम्, तादृशभागस्य प्रकृतित्वाभावेऽपि तद्घटकनदीशब्दस्य प्रकृतित्वानपायादित्यत आह तद्भागस्येति । गभीरायां नदीमिति भागस्य, गभीरनगीतीरकर्मत्वबोधे व्रजेतिभागस्यानुपयुक्तत्वात् समुदायानुक्तिः । वाक्यादन्यत्वात् ---- मिथः साकाङ्क्षशब्दान्यत्वात्, मिथो निराकाङ्क्षत्वादिति यावत् । न चास्मन्मतेऽपि तस्य निराकाङ्क्षत्वकल्पनान्नैतादृशबोधापत्तिरिति वाच्यम् । तादृशभागस्य लक्षकत्वेन प्रकृतित्वेन निराकाङ्क्षत्वकल्पनायोगात्, तद्घटकपदानां प्रत्येकं साकाङ्क्षत्वे समुदायस्य निराकाङ्क्षत्वासम्भवात्, व्यासज्यवृत्तिधर्मावच्छिन्नानुयोगिताकभेदस्यानभ्युपगमात् । न च निराकाङ्क्षत्वमाकाङ्क्षाशून्यत्वं, तस्य तादृशसमुदायत्वावच्छिन्ने कल्पने बाधकाभावः, फलबलेन गभीरायां नद्यां घोष इत्यादौ प्रत्येकधर्मावच्छेदेनेव तादृशसमुदायत्वावच्छिन्नऽपि गभीरायां नद्यां घोष इत्यादौ प्रत्यकेधर्मावच्छेदेनेव तादृशसमुदायत्वावच्छिन्नेऽपि साकाङ्क्षत्वस्वीकारात्, अत्र फलविरहेण तदकल्पनादिति वाच्यम् । तथा सति योग्यतादेः शाब्दं प्रत्यहेतुत्वापत्तेः, वह्निना सिञ्चतीत्यादौ वह्नौ सेककरणत्वान्वयबोधाभावेन तादृशसमुदायत्वावच्छिन्ने निराकाङ्क्षत्वकल्पनासम्भवात्, अत्यन्ताभावरूपनिराकाङ्क्षत्वस्य तद्घटकपदानां प्रत्येकेन साकाङ्क्षत्वसत्त्वेऽपि तादृशसमुदायत्वावच्छिन्ने सम्भवादव्याप्यवृत्तित्वात् फलोत्पादानुत्पादयोस्तत्राकिञ्चित्करत्वात्, घटं करोतीतिवत् घटं यतते इति प्रयोगवारणायाऽगत्या तथात्वस्य सर्वैरेव स्वीकारात्, निराकाङ्क्षबेदरूपत्वाच्च न किञ्चिदेतत् । केचित्तु ननु गभीरायां नदीतिभागस्य वाक्यत्वेन शक्तिविरहात् अशक्तस्य च लक्षकत्वासम्भवात् न लक्षणया तादृशबोधापत्तिरित्यत आह तद्भागस्येति । गभीरायां नदीतिबागस्य, वाक्यादन्यत्वात् -- मिथः -- साकाङ्क्षशब्दव्यूहस्यैव वाक्यत्वात् इति भाव इत्याहुः । तत्तुच्छम् । वाक्यस्य लक्ष्यतास्वीकर्तृमीमांसकमते वाक्ये शक्त्यभावाशभ्काया एवानवतारात् । इदानीं चिन्तामणिकृन्मतावलम्बनेन शक्तिशून्यत्वस्य लक्षणाविरहासम्पादकत्वाच्च वाक्यमपि लक्षकं भवत्येवेत्याशङ्किनां मीमांशकानां वाक्यत्वेनालक्ष्यत्वाशङ्क्या महोन्मत्तप्रलपितत्वाच्चेत्यलमनभिज्ञमतदूषणप्रयासेन । उपसंहरति तस्मादिति । ननु गभीरदस्य लक्षणा नदीपदं तात्पर्यग्राहकं, किं वा नदीपदस्य लक्षणा गभीरपदं तात्पर्यग्राहकमित्यत्र विनिगमनाविरह इत्यत आह नहीपदं वेति । तत्र
--- गभीरायां नद्यां घोष इति वाक्ये, घटकत्वं सप्तम्यर्थः, तथा च तादृशवाक्यघटकं गभीरपदं नदीपदं वेत्यर्थः । पदान्तरं --- लक्षकेतरपदम् । तत्र --- तादृशवाक्यार्थे, तात्पर्यग्रहाकं प्रकरणादिग्राहकं वा इति शेषः । अतस्तद्धेतोरेव तत्सिद्धौ \`किमन्तर्गहुना' इतिन्यायेन स्वमते तात्पर्यज्ञानस्याहेतुत्वेऽपि न क्षतिः ।  
 ननु\`चटचटे'त्याद्यनुकरणशब्दानां स्वरूपार्थबोधकता न स्यात्, तेषु शक्त्यभावेन लक्षणाया अप्यसम्भवात् चटचटादिशब्दे कदाचिदाधुनिकसङ्केतसम्भवादाह हुं फङिति । स्तोभस्य ----मन्त्रैकदेशस्य, स्वानुभावकत्वं --- स्वरूपानुभावकत्वम् । अपभ्रंशानामिति । आधुनिकसङ्केताग्रहदशायामित्यादिः । अतोऽपभ्रंशादिशब्दस्याधुनिकसङ्केतेन स्वार्थानुभावकत्वेऽपि न क्षतिः । न चापभ्रंशशब्दादौ आधुनिकसङ्केतोऽपि नास्तीति वाच्यम् । पारसिकादिशब्दानां तत्स्वीकारे तुल्ययुक्त्याऽपभ्रंशादिशब्देतत्स्वीकारस्यावश्यकत्वात् । न च पारसिकादिशब्देऽपि आधुनिकसङ्केतो न मन्यत इति वाच्यम् । चैत्रादिपदानामिव पारसिकादिशब्दानां सङ्केतवत्त्वाविशेषएण धर्मकर्मणि उपयोगः स्यादित्यादिना पूर्वमेव स्वयं लिखितत्वात् । शक्तिभ्रमादेवेत्येवकारेण शक्तिप्रमाव्यवच्छेदः । ननु नाम्नश्चतुर्धाविभागोऽसङ्गतः, गौर्वाहिक इत्यादौ गवादिनाम्नो रूढाद्यतिरिक्तस्य सत्त्वादित्यत आह गौर्वाहिक इति । शक्यार्थसदृशत्वावच्छिन्नबोधकतयेति । तथा च गवादिपदस्य वहनकर्तृसदृशात्मकसम्बन्धवति शक्तत्वेन लक्षणायाः सुवचत्वादिति भावः । ततो लक्षकाद्भिद्यत इति । तथा च न नाम्नश्चतुर्धाविभागव्याघात इति भावः ।  
 लक्षणामूलव्यञ्जनावृत्तिवादिनामालंकारिकाणां मतं दूषयितुमुपन्यस्यति स्यादेतदिति । गौणं नाम लक्षकान्तर्गतं स्यादित्यर्थः । विकसितस्मितमिति । विकसितं स्मितं यत्रेति बहुव्रीहिः न तु विकसितञ्च तत् स्मितञ्चेति कर्मधारयः, \`प्रकटितस्मितवत्तामनुभाव्य' इत्युत्तरग्रन्थासङ्गतेः । विकसितपदेन प्रफुल्लस्यैव बोधनादाह विस्तृतार्थलक्षणयेति । सामान्यतः प्रकाशविशिष्टे लक्षणया इत्यर्थः । "विसृतं विस्तृतं ततमि"त्यमरकोषात् । न च विकसितपदेन शक्त्यैव सामान्यतः प्रकाशाश्रयबोधसम्भवात् कथं लक्षणास्वीकार इति वाच्यम् । विकसितशब्दस्य पुष्पविकासाश्रयशक्तेः, अत एव "प्रफुल्लोत्फुल्लसम्फुल्लव्याकोषविकचस्फुटाः, फुल्लश्चैते विकसिते" इत्यनेन विकसितशब्दस्य फुल्लादिशब्दैरेकपर्यायत्वं प्रतिपादितम् । न च विकसितेत्यस्य वाक्यत्वात् कथं तत्र लक्षणासम्भव इति वाच्यम् । न हि विकसितपदस्य लक्षणेत्युक्तम्, किन्तु लक्षणयाऽनुभावकत्वमुक्तम्, लक्षणा तु कसधातोरेवेत्यत्रैव ग्रन्थकर्तुस्तात्पर्यात् । न च विस्तृतार्थलक्षणया इत्यसङ्गतम्, तत्र लक्षणास्वीकारे क्तप्रत्ययस्यानर्थक्यापत्तेरिति वाच्यम् । विस्तृतार्थलक्षणया इत्यल्यविस्तारार्थलक्षणया इत्यर्थकत्वात्, भावे क्तप्रत्ययात्। वस्तुतो विस्तृतार्थेति सुप्तमीतत्पुरुषसमासात् विस्तृतघटकीभूतार्थे विस्ताररूपे लक्षणेत्यर्थः , अत एवार्थपदप्रयोगः, स्वतन्त्रेच्छस्य नियन्तुमशक्यत्वादिति न किञ्चिदनुपपन्नम् । केचित्तु आलङ्कारिकैर्वाक्ये लक्षणास्वीकारात् तन्मतानुसारेणेदमुक्तमित्याहुः । तन्न, विकसितपदस्यासङ्केतितस्याग्रे एतन्मध्य एव वक्ष्यमाणत्वात्, न ह्यसङ्केतितं लक्षकं भवति । लक्षणामूलेति । लक्षणा मूलं सहकारि यस्येति बहुव्रीहिः । विशिष्टान्वयबोधे पदान्तरलक्षणाया अपि सहकारित्वात् । शब्दान्तरं रूढिचतुष्टयभिन्नम्, आस्थेयं स्वीकार्यं, नाम्नश्चतुर्धाविभागव्याघात इति शेषः । शङ्कते नहीति विकसितादिपदमित्यादिना स्मितपदपरिग्रहः । रूढं ---- रूढलक्षणाश्रयः । असङ्केतितत्वादिति । रूढलक्षणस्य शक्तिघटितत्वादिति भावः । स्यावयववृत्त्या
----कसाधुक्तप्रत्ययादिशक्त्या, तदप्रापकत्वात् ---- कुसुमसदृशाबोधकत्वात् । अत एव योगरूढमपि नान्वयवार्थसहकारेण शक्तिमत्पदस्यैव तथात्वादिति हृदयम्। न वा लक्षकमिति । सकलप्रथमान्तपदेन कुसुमसदृशादावित्यस्य सम्बन्धो बोध्यः । तत्र --- मुखं विकसितस्मितमित्यत्र । असत्त्वादिति । हास्ये विस्तृतत्वस्य, मुखे तादृशहास्यवत्त्वस्य च बोधितत्वादिति भावः । इतीति इत्यनुपपत्तिमित्यर्थः । तत्र --- नाम्नश्चतुर्धा विभजने ।  
 ननु विकसितपदं कुसुमसदृशादौ लक्षमकमेव विकसित इत्यस्याङ्केतितत्वेऽपि तत्र तद्धटककसधात्वादीनां लक्षणास्वीकारे बाधकाभावादित्थाशयेनोपस्थितार्थान्वयानुपपत्त्तेर्लक्षणाबीजत्वं वितर्क्य दूषयति तत्रेत्यादि । बीजत्वं हि ---- तादृशबीजशब्दप्रतिपाद्यत्वं हीत्यर्थः । हि ---- यस्मात्, लक्षणाया ज्ञानरूपत्वे तज्जनकत्वं कदाचित् सम्भाव्येत इत्यत आह शक्यसम्बन्धात्मिकाया इति । तस्या ----- लक्षणायाः, तदजन्यत्वादुपस्थितार्थान्वयानुपपत्त्यजन्यत्वात्, अनुपपत्तेः प्रतियोग्यनुयोगिभिन्नत्वादिति भावः । तज्ज्ञापकत्वं -- तज्ज्ञानजनकज्ञानविषयत्वम् । मुख्यार्थान्वयेति । शक्यार्थान्वयेत्यर्थः । प्रमाणान्तरेणेति । गङ्गापदं गङ्गातीरलक्षकं तच्छक्तिशून्यत्वे सति तत्प्रतिपादकगङ्गापदत्वात् इत्यनुमानेऽन्वयदृष्टान्ताभावे शक्तिभ्रमाधीनतीरान्वयबोधजनके गङ्गापदे व्यभिचारसम्भवेऽपि तच्छक्तिभ्रमाजन्यशाब्दजनकज्ञानविशेषविषयत्वस्य हेतुत्वे दोषाभावादिति भावः । तद्ग्रहसम्भवात् --- लक्षमाग्रहसम्भवादित्यर्थः । अत एव --- व्यभिचारादेव । केचित्तु अत एवान्वयानुपपत्तिज्ञानं विना लक्षणाग्रहसम्भवादेवेत्यर्थ इत्याहुः । तत्तुच्छम् , लक्षणाग्रहव्यभिचारस्य तात्पर्यग्रहहेतुत्वाविघटकतयोपष्टम्भासङ्गतेः । तात्पर्यग्राहकत्वं ----- तात्पर्यग्रहजनकज्ञानविषयत्वं प्राक् सूचितम् । व्यभिचारमेव स्पष्टयति प्रकरणादितोऽपीति । अनुपपत्तिज्ञानमन्तरेणेत्यादिः । अपिना प्रमाणान्तरपरिग्रहः, लक्ष्यार्थपरत्वग्रहात् ----- लक्ष्यार्थतात्पर्यग्रहात् । इदमुपलक्षणम्, स्वमते तात्पर्यज्ञानस्य शाब्दबोधं प्रत्यहेतुत्वात् तात्पर्यग्रहकत्वस्य लक्षणाबीजत्वासम्भवादित्यपि बोध्यम् । अत एवानुपपत्तिज्ञानोत्तरं तात्पर्यग्रहं प्रति अनुपपत्तिज्ञानत्वेन हेतुत्वोक्तौ व्यभिचारासम्भवात् तात्पर्यग्राहकत्वस्य तद्बीजत्वसम्भवादिति प्रत्युक्तम् । यत्र च प्रकरणादितो लक्ष्यार्थतात्पर्यग्रहः, तत्र लक्षणाबीजत्वस्य तत्रासम्भवेन बीजान्तरकल्पनस्यावश्यकत्वेनान्यत्रापि तथाकल्पनस्य न्याय्यत्वात् । लक्षणाग्रहजन्यान्वयबोधजनकत्वमेव लक्षणाबीजत्वमित्यपि दूषयति नचेति । लक्षणाजन्येति । लक्षणाग्रहजन्येत्यर्थः । स्वरूपतो लक्षणाया अन्वयबोधाजनकत्वात् । केचित्तु जन्यत्वं प्रयोज्यत्वमित्यपि वदन्ति । अन्ये तु लक्षमाग्रहस्येव ज्ञायमानलक्षणाया अपि हेतुत्वसम्भवाद् ययाश्रुतमेव सम्यगिति प्राहुः । एतन्मतयोः समीचीनासमीचीनत्वे विदग्धैर्विविच्ये । तस्या
---- मुख्यान्वयानुपपत्तेः । व्यभिचारादिति । शस्त्रविशेषस्या(1)न्वयानुपपत्तिग्रहमन्तरेणापि लक्ष्यार्थस्य यष्टिधरस्य बोधसम्भवादिति भावः । ननु तादृशहेतुत्वस्य प्रामाणिकत्वेन तत्रानुपपत्तिविरहेऽपि भ्रमात्मकानुपपत्तिज्ञानं फलबलात् कल्प्यत इत्यत आह
---- तादृशहेतुतायामिति । केचित्तु अनुपपत्तिज्ञानोत्तरतादृशान्वयबोधं प्रति अनुपपत्तिज्ञानस्य हेतुत्वे न व्यभिच्चारः, न वा तस्या लक्षणाबीजत्वमपि इत्यत आह तादृशहेतुतायामिति, इत्याहुः । तत्तुच्छम्, यत्रानुपपत्तिज्ञानं विना लक्षणया तादृशान्वयबोधः तत्रत्यलक्षणाबीजत्वस्य तत्रासम्भवेन बीजान्तरकल्पनस्यावश्यकत्वेनान्यत्रापि तथाकल्पनस्य युक्तत्वादित्युक्तप्रायम् । तादृशहेतुतायां ---- लक्षणाजन्यान्वयबोधं प्रत्यन्वयानुपपत्तेर्हेतुतायामित्यर्थः । प्रमाणाभावाच्चेति । तथा च तादृशहेतुतायाः प्रामाणिकत्व एव तादृशज्ञानविरहस्थले तत्कल्पनं युक्तं, तदेव नेति भावः । न च आवापोद्वापावेव तत्र प्रमाणपदमावहतः, तयोरेवासिद्धेः । न च प्रत्यक्षमेव तत्र प्रमाणमिति वाच्यम् । तादृशहेतुत्वस्य तत्रातीन्द्रियपदार्थघटिततयाऽतीन्द्रियत्वेनाप्रत्यक्षत्वात् । न च तादृशान्वयबोधस्तादृशान्वयानुपपत्तिज्ञानजन्यस्तत्त्वादित्यनुमानमेव तत्र प्रमाणम्, अन्वयदृष्टान्ताभावादप्रयोजकत्वाच्च । एवं शब्दोऽपि तत्र न प्रमाणम्, अयोग्यत्वादित्यभिप्रायः । तथा च स्वमते मुखादिपदस्याधुनिकलक्षणया कुसुमादितुल्यसौरभादिमत्त्वप्रतीतिरिति तस्य लक्षकत्वान्न न्यूनतेति भावः ।  
 लक्षणामूलव्यञ्जनाहृत्ति सन्दूष्याभिधामूलव्यढ्दनावृत्तिं दूषयति अथेति । अस्तीति । अन्वयानुभव इति परेणान्वयः । एकमात्रशक्तिकशब्दादन्यस्यान्वयानुभवो दुर्घट इत्यत आह नानार्थेति । नानाशक्तिकेत्यर्थः । प्रकरणादीति । प्रकरणज्ञानादीत्यर्थः । आदिना शाब्दकारणान्तरपरिग्रहः । केचित्तु आदिना तात्पर्यपरिग्रह इत्याहुः । तन्न, स्वयं तात्पर्यज्ञानस्य हेतुताया अस्वीकारात् । न च आलङ्कारिकैस्तत्स्वीकारात् तदुक्तिरिति तु देश्यम्, प्रकरणज्ञानस्य शाब्दहेतुतास्वीकारे तद्धेतुतास्वीकारस्यानुपयुक्तत्वेन प्रकरणादिपदोत्तरादिपदेन तत्सङ्ग्रहासम्भवात् । साचिव्यात्सहकारात्, सहकृतादित्युच्छृङ्खलाः । अन्वयानुभवः --- शाब्दबोधः । सहृदयस्य ----- तत्तद्विषसंयुक्तमनसः । कुत्रेत्याकाङ्क्षायामाह यथेति । अयमिति । गौरवितः
---- पूज्यः, पक्षे अवितः --- मेषतः "अवयः शैलमेषार्का" इत्यमरकोषात् । न च महच्छब्देनैव पूज्यताबोधात् गौरवितेति पुनुरुक्तम्, महच्छब्देनेहे पीनस्यैव बोधात् । एकशब्देनैकविधबोधानन्तरं तच्छब्दघटकार्ना प्रत्येकशक्त्या बोधान्तरजननस्थलमुक्त्वा एकशब्दस्यैव नानाशक्त्या नानाविधबोधस्थलमाह यथा वा वयस्थेति । केचित्तु गौरवितशब्दस्य वाक्यतया नानार्थपदत्वाभावादभिधामूलव्यञ्जनावृत्तिलक्षणघटकत्वमेव न सम्भवतीत्यत आह यथा वा वयस्थेत्याहुः । तत्तुच्छम्, लक्षणे नानाशक्तिनिरूपकत्वम्, तस्य वाक्ये सम्भवात् सुतरां पदत्वनिवेश इति वाच्यम् । नानार्थप्रतिपादकत्वरूपस्य नानार्थस्यैवात्र निवेशात् । न चैवं घटादिपदस्यापि नानार्थत्वप्रसङ्गः, तेनापि घटघटत्वयोः प्रतिपादनादिति वाच्यम् । नानाशक्तिप्रयोज्यप्रतिपत्तिजनकत्वस्यैव तथात्वात्, एवं वयस्थादिशब्दस्यापि वाक्यतया उक्तदोषतादवस्थ्याच्च, वयसि तिष्ठतीति व्युत्पत्तेः । न च वयस्थाशब्दस्य रूढिरभ्युपेया, अन्यया वृद्भादीनामपि तेन बोधापत्तेरिति वाच्यम् । वयः पदयस्य यौवनाधिकरणवयः परत्वात् । न चैवं पङ्कजादिशब्दोऽपि योगरूढो न स्यात्, पङ्कशब्दस्यैव विजातीयपभ्कजपरत्वादिति वाच्यम् । तादृशवैजात्ये मानाभावात् । न च पद्मजनकतावच्छेदकतया तत्सिद्धिः, तथासति तुल्ययुक्त्या शैवालजनकतावच्छेदकतयापि वैजात्यसिद्धेः, तादृशवैजात्येन साङ्कर्यादित्यलमनभिज्ञमतदूषमप्रयासेन । वयस्था स्त्री नागरपुरुषासङ्गात् अङ्गानां वेदनां हन्ति । पक्षे वयस्था हरीतकी, नागरः शुण्ठी, तत्सङ्गात् तत्सहयोगात्, अर्थात् भक्षिता अङ्गानां वेदनां हन्तीत्यर्थः । स च ---- पूज्यताबोधानन्तर्रजायमानोयुवतिबोधानन्तरं जायमानश्चेत्यर्थः । अयं --- मेषावधिकत्वबोधो हरीतकीवोधश्च । वस्तुतस्तु चस्त्वर्थे, एकविधबोधानन्तरं जायमानस्त्वित्यर्थः, अयं ----- अन्यविधबोध इत्यर्थः, न शक्तिधीप्रभवः ---- न शक्तिज्ञानप्रयोज्यः, तत्परत्वग्रहस्य
---- शक्यार्थपरत्वग्रहस्य, लक्ष्यार्थबुद्धौ शक्यार्थपरत्वग्रहस्य शक्यार्थबुद्धौ लक्ष्यार्थपरत्वग्रहस्य व्यभिचारादुभयदिशि शक्यनिवेशः । इदमुपलक्षणम्, वृत्तिप्रयोज्यतद्विषयकबुद्दौ तत्परत्वग्रहस्येत्यपि बोध्यम् । एतेनैकशक्यार्थबोधकालेऽपरशक्यार्थबोधवारणाय विशेषकार्यकारणभावस्यावश्यकत्वेन माध्यमिककार्यकारणभावे मानाभावेऽपि न क्षति । अथ तात्पर्यज्ञानस्य न हेतुत्वं तद्ग्राहक प्रकरणज्ञानादेरेव हेतुत्वोक्तौ सामञ्जस्यात् । न चैवं विनिगमनाविरहः, तात्पर्यज्ञानस्य हेतुत्वे तत्प्रति प्रकरणज्ञानादेव हेतुत्वोक्तौ कार्यकारण भावद्वयस्वीकारे गौरवात् । न च प्रकरणज्ञानस्य हेतुत्वेऽपि तत्प्रति यस्य कस्यचिद्धेतुत्वस्यावश्यकतया भवन्मतेऽप्युक्तगौरवमास्थेयमिति वाच्यम् । तात्पर्यस्य प्रकरणादिनाऽनुमेयत्वेन प्रकरणादिज्ञानस्य सर्वत्रावश्यकत्वेन नियतपूर्ववर्तित्वाकल्पनप्रयुक्तलाघवेन च तत्र तस्य हेतुत्वस्य युक्तत्वात्, प्रकरणग्राहक्रस्य तु क्वचित् सन्निकर्षरूपतया क्वचिदनुमानरूपतया क्वचिच्छब्दादिरूपतयाऽननुगतत्वेन तत्र हेतुत्वासम्भवात् । न च व्यापारेण व्यापारिणो नान्यथासिद्धिरिति न्यायात् तात्पर्यज्ञानस्य शाब्दहेतुत्वं युक्तमिति वाच्यम् । प्रकरणज्ञानस्य शाब्दहेतुत्वात्, तात्पर्यज्ञानवादिना शाब्दं प्रति हतुत्वास्वीकारेण तस्य तद्व्यापारत्वाभावात्, अतस्तद्धेतोरेव तत्सिद्धौ किमन्तर्गडुनेति न्यायेन प्रकरणादिज्ञानस्यैव तत्र हेतुत्वमित्यत आह तद्ग्राहकेति । तात्पर्यग्राहकेत्यर्थः । प्रकरणाद्यवगमस्य ---- प्रकरणादिज्ञानस्य, हेतुत्वेन ---- शाब्दं प्रति हेतुत्वेन, तदसत्त्वात्तद्विषयकशाब्दजनकप्रकरणज्ञानाद्यसत्त्वात् । केचित्तु तदसत्त्वात् तादृशबोधस्य शक्तिज्ञानजन्यत्वाभावादित्यर्थ इत्याहुः । तत्तुच्छम्, शक्तिज्ञानज्यत्वाभावे शक्तिज्ञानाजन्यत्वस्याप्रयोज्यत्वात् न शक्तिधीप्रभव इत्यत्र तस्य हेतुत्वासम्भवात् । शङ्कते नापीति । लक्षणाप्रयुक्त इति । स चायमित्यनुषज्यते, तदयोगात् ---- लक्षणायोगात्, तस्याः शक्त्यभावनियम्यत्वादिति भावः । अत एवोक्तम् लक्षकलक्षणे "तच्छक्तिविधुरं यदीति "। केचित्तु तदयोगात् लक्षणाप्रयुक्तत्वायोगादित्यर्थं व्याचक्षते । तत्तुच्छम्, अर्थे लक्षणाप्रयुक्तत्वाभावस्य सइजत एव सत्त्वेन शाब्दबोधे लक्षणाप्रयुक्तत्वाभावस्य तदप्रयोज्यतया च तत्कथनस्योन्मत्तप्रलपितत्वापत्तेः । न च शक्यार्थे इत्यनन्तरं तादृशबोधस्येति पूरणीयमतो नैष दोष वाच्यम् । यथाश्रुतार्थसङ्गतौ पूरणस्यान्याय्यत्वादिति । स्वमतमुपसंहरति आलङ्कारिकः ---- परन्त्विति । अभिधामूलेति । अभिधा --- शब्दशक्तिः, सैव मूलं सहकारियस्या इति बहुव्रीहिः । सम्पाद्य इति । स चायमित्यनुषज्यते, क्वचित् स सम्पाद्य इत्यपि पाठः, स च यथाश्रुत एव सम्यक् । तत्रालक्षंकारिकसम्वादमाह तदुक्तमिति । प्रस्तावः
----- प्रकरणम् । आदिनाऽऽकांक्षासत्तियोग्यताशक्तिपरिग्रहः । तृतीयार्थः प्रयोज्यत्वं, तस्य नियन्त्रितैकदेशे नियन्त्रणेऽन्वयः, नियन्त्रते बोधिते सतीति पूरणीयम् । तत एव \`शीते पाथसि पीते' इत्यादिवत् तादृशबोधानन्तर्यप्रतीतेः । अन्यस्यान्यविधार्थस्य । बोधिका इति । तात्पर्यादिज्ञानं विनेत्यादिः ।  
 इति निर्व्यूढालङ्कारिकमतं दूषयति नेति । तात्पर्यधिय इति । शाब्दबुद्धाविति शेषः । पूर्वपरास्तत्वात् -------शाब्दप्रामाण्यविचारे निरसितत्वात्, निस्तात्पर्यकत्वज्ञानस्य प्रतिबन्धकत्वकल्पनादिति भावः । अत एव ---- तात्रप्यज्ञानस्याहेतुत्वादेव । न च तात्पर्यज्ञानस्याहेतुत्वेऽपि प्रकरणज्ञानादीनां हेतुत्वात् \`अत एवे'त्याद्युपष्टम्भासङ्गतिरिति वाच्यम् । तात्पर्यज्ञानस्य हेतुत्वसिद्दौ सत्यां लाघवादावश्यकत्वाच्च प्रकरणज्ञानस्यैव हेतुत्वं कल्प्यते, तदसिद्धौ लाघवादिरूपयुक्तेरभावात्, प्रकरणज्ञानादेर्हेतुत्वासिद्ध्या तदसत्त्वस्याकिञ्चित्करत्वमित्युपष्टम्भसंगतेः । अननुगतानामिति । ज्ञानस्येति शेषः, एतेन तस्य हेतुत्वे गौरवमपि व्यञ्जितम् । क्वचित् ---- कस्यचिच्छाब्दस्य पूर्वं, क्षत्याभावात् --- कार्यानुत्पादरूपक्षत्यभावात्, प्रकरणज्ञानस्य हेतुत्वादिति भावः । तथा चान्यार्थातात्पर्यज्ञानसत्त्वेऽपि शक्तिज्ञानादिसाचिव्येन अन्यार्थशाब्दबोधोत्पत्तेः सम्भवात् कुतस्तदनुरोधेन व्यञ्जनावृत्तिस्वीकार इति भावः ।  
 ननु व्यञ्जनाया अस्वीकारे कथमेकविधार्थबोधानन्तमपरार्थबोधः, शक्तिज्ञानादिवशादेकदैवोभयार्थबानप्रसङ्गात् । न च तत्स्वीकारेऽपि कथं तादृशबोध इति वाच्यम् । व्यञ्जनावृत्तेः कार्यदिशि स्वशक्यैकार्थबोधानन्तर्य्यस्य निवेशेन तादृशबोधोपपत्तेः, तथा च तादृशशाब्दबोधान्यथानुपत्तिरेव तत्साधिका भविष्यतीत्यतस्तादृशबोधस्यैवासिद्धिमाह वस्तुत इति । न चैवमिति विच्छेदः । एवमिति तादृशशाब्दबोधो भवतीत्येवमित्यर्थः । कथं न तादृशबोध इत्याकङ्क्षायामाह तत्तदर्थकेति । भनन्मतेऽपीत्यादिः, प्रत्येव हत्येवकारेण मानसज्ञानादिव्यवच्छेदः, अन्यथा स्वयं तत्र मानसज्ञानस्यैव स्वीकर्तव्यत्वात् तदसङ्गतेः । निस्तात्पर्यकत्वधियः ------- इत्याहुः । तत्तुच्छम्, तात्पर्यज्ञानस्य हेतुत्वसत्त्वेऽपि \`वस्तुत' इत्यादिना दत्तदोषस्य सम्भवात्, \`वस्तुत' इत्यादिकल्पे तदाशङ्कनस्योन्मत्तप्रलपितत्वापत्तेः, पूर्वकल्पे एतदाशङ्कायाः सम्भवेऽपि तत्रैव तस्या उपयोगात्, न हि पूर्वकल्पानुसारेण परकल्पे किञ्चिदाशङ्कायाः सम्भवेऽपि तत्रैव तस्या उपयोगात्, न हि पूर्वकल्पानुसारेण परकल्पे किञ्चिदाशङ्कते कश्चिदिति । एवं संशयसाधारणनिस्तात्पर्यकल्वधियः प्रतिबन्धकत्वे यत्र तादृशसंशयस्योत्तरं तात्पर्यनिश्चयस्तत्र शाब्दबोधानुत्पत्तिप्रसङ्गात्, तात्पर्यनिश्चयाभावविशिष्टनिस्तात्पर्यकत्वज्ञानस्य प्रतिबन्धकत्वोक्तौ तु महागौरवात्, एवं स्वमतेऽप्रामाण्यज्ञानानामनुगतरूपेणैव निवेशेन तद्दूषणस्याप्यनुपयुक्तत्वाच्च इत्यलमनभिज्ञमतदूषणप्रयासेन । नन्वेकार्थबोधानन्तरमपरार्थबोधस्यानुभविकतया कथमुपपद्यते इत्यत आह तत्तदर्थानामिति । एकार्थबोधानन्तरमपरार्थानामिति शेषः । यथाकथञ्चिदिति । येन केन प्रकारेणेत्यर्थः । उपनयवशेन ---- ज्ञानात्मकसन्निकर्षसहकारेण, विशिष्टधीसम्भवात् ---- विशिष्टबुद्ध्युत्पादात् । ननु तादृशबोधानन्तरं तदात्मनि सुखविशेषो जायते नान्यथा इत्यन्वयव्यतिरेकाभ्यां तादृशसुखं प्रति तथाविधशाब्दस्य हेतुत्वात् तदपलापे सुखविशेषस्यापलापप्रसङ्ग इत्यत आह मानोरथिकेति । मनोजन्यलौकिकप्रत्यक्षविषय इत्यर्थः । इदञ्च तादृशसुखविशेषापलापे इष्टापात्तपरिपन्तिविधया उपयोगि । सुवचत्वादिति । गौरवादिदोषस्यासम्भवादितिभावः । ननु विनिगमनाविरहात् तादृशशाब्दस्यापि हेतुत्वसिद्धौ तदनुरोधेन व्यञ्जनास्वीकार आवश्यक इत्यत आह व्यञ्जनाख्यपदार्थान्तरस्येति । प्रमाणविरहेणासत्त्वादिति परेणान्वयः, तथा च व्यञ्जनादिसिद्धावेव तदधीना तत्र शाब्दसिद्धिः तदनन्तरं तस्य चमत्कारं प्रति हेतुत्वप्रसक्तिः तस्या एवासिद्धेरिति भावः । अतिरिक्तपदार्थत्वकथनेन शाब्दत्वमानसत्वयोर्जातित्विविशेषेऽपि शाब्दत्वेन चमत्कारं प्रति हेतुत्वेऽतिरिक्तव्यञ्जनाकल्पनया गौरवमिति विनिगमनाविरहोऽपि नास्तीति सूचितम् । नन्वयं शब्द एतदर्थविषयकशाब्दबोधानुकूलशक्त्यन्यवृत्तिमान् एतदर्थविषयकशाब्दबोधानुकूलशक्त्यन्यवृत्तिमान् एतदर्थविषयकशाब्दबोधानुकूलशाब्दत्वात् शाब्दजनकवृत्तिमतः शब्दस्य शाब्दजनकत्वनियमादित्यनुमानादितरबाधसहकारेण व्यञ्जना सेत्स्यतीति, एवं गौरवमपि फलसुखत्वान्न दोषयेत्यत आह स्वरूपसत्तयेति । ज्ञानविषयतयेत्यर्थः, तथा चोक्तानुमाने साध्यघटकमनुकूलत्वं यदि शाब्दकारणपदार्थोपस्थितिजनकज्ञानविषयत्वरूपं तदा तादृशानुकूलत्वस्य लक्षणायामेव सत्त्वेन बाधापत्तेः, यदि च जनकत्वरूपं तदा साध्याप्रसिद्धिः लक्षणायाः स्वरूपसत्या शाब्दजनकत्वात् व्यञ्जनायाः स्वरूपसत्या शाब्दजनकत्वस्य भवन्मात्रसम्मतत्वात्, अन्यथा व्यञ्जनात्वेनैव साध्यत्वोचितत्वादिति भावः ॥ 24 ॥  
 {(1) विधुरशरीरस्थित्यवम्वनयष्टिपदार्थस्यप्रसिद्धत्वेपि शस्त्रविशेषोक्तेतात्पर्यमेत्र भगवान् कृष्णकान्तः एव जानाति । }  
\</ ना.प्र.24\>  
\<ना.प्र.25\>  
 लक्षकमिति । लक्षकं --- भेदकम् । लक्षणा विविधा इति । ताभिर्लक्षणाभिः, तासामेव तद्भेदकत्वात्, एवं लक्षकपदमपि यौगिकं न पारिभाषिकमिति भावः ।  
 तासां निरुक्तानां लक्षणानां प्रत्येकलक्षणं निरूपयन् प्रत्येकोदाहरणमाह ----- काचिदिति । शक्यावृत्तिरूपेणेति तृतीयार्थः प्रकारत्वं, तथा च शक्यावृत्तिधर्मप्रकारकबोधप्रयोजकतया इत्यर्थः । शक्यावृत्तित्वञ्च लक्ष्यतावच्छेक सम्बन्धेन, अतस्तीरत्वस्य कालिकादिसम्बन्धेन गङ्गावृत्तित्वेऽपि न क्षतिः । जहत्स्वार्थेति । जहत्स्वार्थ स्वाश्रयशक्यं यस्या इति बहुव्रीहिः, वस्तुतो जहत् अर्थात् शाब्दबोर्धत्यजत् स्वार्थं स्वाश्रय शक्यं यस्या इत्येव बहुव्रीहिः, अतः प्रथमान्तान्यपदार्थबहुव्रीहेः स्वयमस्तीकारेऽपि न क्षतिः । तथा च शक्यावृत्तिधर्मावच्छिन्नलक्षणा जहत्स्वार्था, तदाश्रयो नाम जहत्स्वार्थं लक्षकमतो लक्षकलक्षणस्यानुक्तावपि न क्षतिरिति भावः । एवमग्रेऽपि । तीरत्वादिनेति । लक्षणेति पूर्वेणान्वयः, तृतीयार्थोऽवच्छेदकत्वं, गङ्गादिपदस्येति षष्ठ्यर्थोनिरूपकत्वं, तथा च गङ्गादिपदनिरूपिता तीरत्वाद्यवच्छिन्ना लक्षणा ययेत्यर्थः । एवमग्रेऽपि । अजहत्स्वार्थलक्षणालक्षणमाह काचिदिति । लक्षणेति पूर्वेणान्वयः । ननु नीलघटत्वाद्यवच्छिन्नघटपदलक्षणाया अतिरिक्तत्वे विभागव्याघात इत्यत आह शक्यवृत्तिनैव वेति । तथा च शक्यवृत्तिरूपावच्छिन्नलक्षणा अजहत्स्वार्था, तदाश्रयो नामाजहत्स्वार्थलक्षकम् । द्रव्यत्वादिनेति । द्रव्यत्वावच्छिन्ना नीलघटत्वावच्छिन्ना वा घटादिपदनिरूपिता लक्षणा । निरूढलक्षणालक्षणमाह ---- काचिदिति । तथा चानादितात्पर्यमूलकतद्धर्मप्रकारकशब्दबोधजनिका लक्षणा तद्धर्मावच्छिन्ने निरूढेति समुदितार्थः । तीरत्वावच्छिन्नगङ्गादिपदलक्षणाया अतथात्वान्न तत्रातिव्याप्तिरिति भावः । यथेति । आरुण्यादिप्रकारकारुण्याश्रयद्रव्यान्वयबोधजनिका अरुणादिपदनिरूपिता लक्षणा इत्यर्थः । यथा \`ऽरुणया गवा सोमं क्रीणातीत्या'दाविति भावः । आधुनिकलक्षणालक्षणमाह काचिदिति । आदितात्पर्यमूलकतद्धर्मावच्छिन्नविषयकशाब्दबोधजनिका लक्षणा तद्धर्मावच्छिन्न आधुनिकीत्यर्थः । यथेति । घटत्वाद्यवच्छिन्ना पटादिपदनिरूपिता लक्षणेत्यर्थः । आदिनेति । कारिकास्थादिपदेनेत्यर्थः । शक्यसदृशत्वावच्छिन्ना लक्षणा गौणीत्यर्थः । यतेति । अग्निसदृशत्वावच्छिन्नऽग्निपदनिरूपिता लक्षणेत्यर्थः । यद्यपि निरूढादिलक्षणादिषु जहत्स्वार्थत्वमस्ति, एवं जहस्त्वार्थादिष्वपि निरूढत्वादिकमस्ति, तथापि उपाधेयाभेदेऽपि उपाधिभेदान्न विभागव्याघातः । न च विरुद्धधर्माणामेव विभाजकत्वात् तादृशधर्माणामविरुद्धत्वेन कथं विभाजकत्वमिति वाच्यम् । तादृशधर्मविभाग एव तात्पर्यात् । लक्षणा इत्यस्य विविधधर्माश्रया इत्यर्थात्तादृशधर्मवृत्तिधर्माणाढ्त मिथो विरुद्धत्वाद्विभागव्याघातासम्भवात् । ननु नामविभागप्रस्तावे लक्षणाविभागोऽर्थान्तरग्रस्त इति लक्षकनामविभागोपयोगितया लक्षणाविभागं सार्थकयन्नामविभागं स्पष्टयति तदेवमिति । तत्तस्मात्, एवं ---- प्रकारेण, विविधलक्षणावत्त्वात् ------- विरुद्धधर्मवल्लक्षणावत्त्वात् । जहत्स्वार्थाजहस्त्वार्थादीत्यादिना निरूढाधुनिकगौणोपग्रहः ।  
 ननु गङ्गादिपदातोतराद्यन्वयबोधानुरोधात्तत्र तस्य लक्षणा स्वीक्रियते, अन्यथा गङ्गादिपदस्य तारादावसङ्केतितत्वेन तीराद्यन्वयबोधानर्जकत्वप्रसङ्गात्, तथा च गङ्गापदं तीरान्वयबोधानुकूलवृत्तिमत् तीरान्वयबोधजनकयतार्यज्ञानविषयशब्दत्वात् तदन्वयबोधजनकशब्दत्वस्य तद्वृत्तिमत्त्वे नियतत्वात्, इत्यनुमानादितरबाधसहकारेण तत्र तस्य लक्षणा सेत्स्यति, तदेव न, तादृशानुमानस्य स्वरूपासिद्धत्वादिति मीमांसकमतमुत्थाप्य निषेधयति स्यादेतदिति । केचित्तु लाक्षणिकस्याननुभावकत्वाल्लक्षकं नामैव नास्ति कुतस्तद्विभाग इत्याशङ्क्य निराचष्टे \`स्यादेतदि'तीत्याहुः । तत्तुच्छं, लक्षकस्याप्रसिद्धत्वेन लक्षकानामननुभावकत्वादित्युक्तेरेवलोन्मत्तप्रलपितत्वापत्तेः, लक्षकानामित्यस्य लक्षकत्वेनाभिमतानामित्यर्थकत्वेऽपि लक्षकत्वेन नामविभागसमये एव तादृशशङ्काया उपयुक्तत्वेनेदानीं तादृशाशङ्कायाः सन्दर्भविरुद्धत्वात् । तीराद्यनुभवेतीराद्यन्वयबोधजनकत्वमस्तीत्यर्तः । ननु तदन्वयबोधं प्रति तद्वृत्तिमत्त्वेन पदज्ञानस्य हेतुताया अवश्यं स्वीकर्त्तव्यत्वात्, अन्यथा भक्तेरिव शक्तेरपि अस्वीकारप्रसङ्कात्,
तत्रेतरबाधसहकारेण तत्कारणतावच्छेदकतया भक्तिरेव शक्तेरपि अस्वीकारप्रसङ्गात्, तत्रेतरबाधसहकारेण तत्कारणातावच्छेदकतया भक्तिरेव सेत्स्यतीत्यत आह ---- तीराद्यन्वयबोधं प्रतीति । शक्तत्वेनैवेत्येवकारेण वृत्तमित्त्वव्यवच्छेदः । लाघवेनेति । शक्य्तिरिक्तवृत्त्यकल्पनप्रयुक्तलाघवेनेत्यर्थः । न च यत्र न शक्तिभ्रमस्तत्र तीरान्वयबोधो न स्यादिति वाच्यम् । फलबलात् शक्तिभ्रमस्यैव तत्र कल्पनात् । न च भवतापि तादृभ्रमस्य कल्पनात् क्व लाघवमिति वाच्यम् । वृत्तिमत्त्वरूपगुरुधर्मस्य विषयविधयाजनकतावच्छेदकत्वकल्पनं वृत्त्यन्तरकल्पनञ्चापेक्ष्य भ्रमकल्पने लाघवस्यानपायात् । लक्षकाणां --- गङ्गादिपदानाम् , अननुभावकत्वात् --- तीरान्वयबोधजनकयथार्थज्ञानविषयशब्दत्वाभावात्, वृत्तिमत्त्वेन पदज्ञानस्य शाब्दबुद्धिं प्रत्यहेतुत्वादिति भावः । पूर्वमपि लक्षकतयेत्यस्य वृत्तिमत्तयेत्यर्थो बोद्धव्यः, लक्षणाप्रसिद्धेः प्राक् तादृशकार्यकारणभावस्य वक्तुमशक्यत्वात् । ननु मीमांसकैरन्यथाख्यात्यनङ्गीकारात्तन्मते तीरशक्तत्वेनैव गङ्गापदज्ञानमलीकमिति गङ्गायां घोष इत्यादौ तीरघोषाधारत्वप्रत्ययो दुर्घट इत्यत आह ---- गुरुणामिति ।  
 केचित्तु \`न त्वेतदस्ती'ति (न) लक्षकतया गङ्गादिपदज्ञानस्य तीरान्वयबोधहेतुत्वमस्तीत्यर्थः, शक्तत्वेनैवेत्येवकारेण लक्षकत्वस्य गङ्गा इत्यानुपूर्वाविशेषस्य च व्यवच्छेदः । लाघवेनेति । आनुपूर्वीविशेषस्य लक्षकत्वस्य च प्रकारतयाऽप्रवेशेन लाघवमिति भावः । लक्षकाणामननुभावकत्वात्
--- लक्षकत्वप्रकारेण पदज्ञानस्य शाब्दबोधजनकत्वात् । ननु गङ्गायां घोष इत्यादौ तीरे घोषाधारत्वप्रत्ययो न स्यात् गङ्गापदस्य तीरशक्तत्वाभावादित्यत आह ---- \`गुरूणामि'तीति प्राहुः । तच्चिन्त्यम् । \`स्पृशेदि'त्यनेन विध्यसमभिव्याहृतत्वं निराकृतम्, अन्यता \`अग्नो शैत्यमि'त्यस्यार्थवादतया सुतरामेवाननुभावकत्वाद् दृष्टान्तत्वं न स्यादिति भावः ।  
 दहनादिनेवेति । तथा च यथा दहनादिना सार्द्धमगृहीतासंसर्गकस्याधारत्वस्यान्वयबोधप्रविष्टत्वं तथेत्यर्थः । लक्षितेन --- शक्यसम्बन्धिना । आधेयत्वादेरित्यादिना शैत्यादिपरिग्रहः । प्रविष्टत्वात् --- विषयत्वात्, तथा च तन्मते भ्रमासत्त्वेऽप्यगृहीतासंसर्गकतीरशक्तत्वेन गङ्गापदग्रहात् अगृहीतासंसर्गकतीराधेयत्वप्रकारकघोषादेरन्वयबोधो, न तु वैशिष्ट्यावगाहीति भावः । योग्यताज्ञानादेरपि साकाङ्क्षधर्मधर्मिविषयकान्वयबोधं प्रत्येव हेतुत्वादिति भावः ।  
 इति निर्व्यूढं गुरुमतं दूषवति नेति । प्रकृत्यर्थावच्छिन्नस्यैवेति । स्वप्रकृत्यर्थविशेषितस्यैवेत्यर्थः । अन्वयबोधायोगादिति । इदञ्च --- \`अग्नौ शैत्यमि'त्यादौ आधेयत्वांशेऽग्न्यादेर्न प्रकारतया भानम्, आधेयत्वस्य च शैत्यप्रकारतया मानमित्यभिप्रायेणोपपत्तिः कृता --- इत्यभिप्रायेणान्यथाऽग्नेरिवाधेयत्वस्याप्युच्छृङ्खलभानेनैतद् व्युत्पत्तिभङ्गप्रसङ्ग इति ध्येयम् । केचित्तु प्रकृत्यर्थविशेषितप्रत्ययार्थविषयतानिरूपितापरार्थविषयताकान्वयबुद्धेरेव व्युत्पन्नतयाऽग्नेरिवाधेयत्वस्य शैत्ये प्रकारतयाऽभानेऽपि शैत्याधेयत्वयोर्निरूप्यनिरूपकभावसत्त्वाद् व्युत्पत्तिभङ्ग आवश्यकः, निरूप्यनिरूपकभावस्यैव मीमांसकमते आकाङ्क्षापदप्रतिपाद्यत्वात्, \`प्रत्ययार्थस्य धर्मन्तरेऽन्वयबुद्धेरि'त्यस्य प्रत्ययार्थविषयतानिरूपितधर्म्यन्तरविरषयताकान्वयबुद्धेरित्यर्थः, इति न किञ्चिदनुपपन्नमित्याहुः । तत्तुच्छम्, घटमितयादितोऽपि कर्मत्वं घटीयमित्यादिबोधानुपपत्तेः, घटाविशेषितकर्मत्वस्य घटादौ अन्वयबोधस्याव्युत्पन्नत्वात् । न च प्रकृत्यर्थभिन्नेऽतथाविधप्रत्ययार्थबोधस्याव्युत्पन्नत्वान्नोक्तदोषः, अत एवात्रापि धर्म्यन्र इत्यत्रान्तरपदमुपात्तमिति वाच्यम् । \`अरुणया गवा सोमं क्रीणाती'त्यादावारुण्येऽपि तृतीयार्थस्य पारतन्त्र्येणान्वयबोधस्य सर्वसम्मतत्वात् आरुण्यप्रयोज्यतया क्रयादेर्बोधानुपपत्तेः, न ह्यारुण्यप्रयोज्यतयाऽऽरुण्यमन्वेतीत्यलमधिकेन । ननु लक्षकपदज्ञानस्याहेतुत्वेऽपि लक्षितार्थस्य विशिष्टबोध उत्पत्तुमर्हतीति नोक्तदोष इत्यत आह --- न चेति । शक्तपदस्यैवेति हेतुत्वादिति परेणान्वयः, एवकारेण लक्षकपदव्यवच्छेदः, स्वं ---- शक्तपदम् । हेतुत्वादिति
स्वज्ञानजन्यार्थोपस्थितिद्वारा इत्यादिः । लक्ष्यार्थस्य शक्यसम्बन्धिनस्तीरादेः प्रवेशो -- भानं, तथा च गङ्गायां घषोऽस्तीत्यादौ घोषपदस्य स्वसाकाङ्क्षगओङ्गापदोपस्थाप्यतीरान्वितघोषादिधर्मिकास्तित्वान्वयबोधं प्रति हेतुत्वान्न विशिष्टान्वयबोधानुपपत्तिरिति कुतो व्युत्पत्तिभङ्ग इति भावः । न च यादृशवाक्यघचकसमुदितपदस एव लक्षणा, तत्र विशिष्टान्वयबोधो न स्यादिष्टत्वादनुभवविरोधस्य वक्ष्यमाणत्वात् । न च गङ्गादिपदेन लक्षणया तीरोपस्थापने भवन्मतेऽपि कथं लक्षकपदस्याननुभावकत्वं शाब्दजनकार्थोपस्थितिजनकज्ञानविषयत्वरूपस्यानुभावकत्वस्यैव तत्र सत्त्वादिति वाच्यम् । अस्मन्मते शक्तत्वेन यत्किञ्चित्पदज्ञानस्य यथाकथञ्चित्सकलपदार्थोपस्थितीनाञ्चान्वयबुद्धौ हेतुत्वेन लक्षकपदज्जन्यार्तापस्थितेर्हेतुत्वेऽपि लक्षकपदज्ञानस्यान्वयबुद्धावहेतुत्वेनाननुभावकत्वात्, शाब्दजनकविषयस्यैवानुभावकत्वरूपत्वात् । विशेष्यत्वानुपपत्तेरिति । तत्राख्यातपदेन स्वसाकाङ्क्षकुन्तपदोपस्थाप्यकुन्तधरान्विताख्यातार्थधर्मिकान्वयबोधस्यैव जननात् कुन्तधरविशेष्यकप्रवेशनाश्रयत्वप्रकारकान्वयबुद्धित्वस्य तत्कार्यतानवच्छेदकत्वेन तदाश्रयबोदस्योत्पादनासम्भवादिति भावः । ननु तत्र विशिष्टान्वयबोधो न जायत एव, किन्तु पदार्थोपस्तितिमात्रमित्य आह --- कुमतिरिति । यद्वा स्वसाकाङ्क्षपदोपस्थाप्यर्थविषयतानिरूपितस्वार्थविषयाकान्वयबुद्धौ शक्तपदस्य हेतुत्वे नोक्तदोष इत्यत आह ----कुमतिरिति । तत्र कुमतिपदेन कुमतिविशिष्टस्य पशुपदेन पशुसदृशस्य लक्षणयोपस्थापनेन विशिष्टान्वयबोधौपयिकशक्तपदाभावात् तन्मते विशिष्टान्वयबोधो न स्यादिति भावः । इदमत्रावधेयम् ------- तत्र विशिष्टान्वयबोधानुभविकत्वमेवानुभविकम्, अन्यथा \`ऽग्नौ शैत्यमि'त्यत्रापि विशिष्टान्वयबोधस्य नैयायिकानुभवसिद्धतया मीमांसकै स्वीकारप्रसङ्गात्, न हि वाद्यनुभवसहस्रं प्रमाणमावहति, किन्तूभयवादिसिद्धोनुभव एव, स च न प्रकृते सम्भवतीत्युपसंहरति तस्मादिति । भक्तेरपि ---- लक्षणया अपि, प्रयोज्यत्वं पञ्चम्यर्थः, ज्ञानमर्थोपस्थितिरूपम्, अनुभावकं ---- शाब्दबोधजनकं, तथा च शकेत्प्रयोज्यार्थोपस्थितिरिवि लक्षमाप्रयोज्यार्थोपस्थितिरपि शाब्दबोधजनिका भवत्येवेत्यर्थ इति केचित् । तन्न । तैरपि लक्षणाप्रयोज्यार्थोपस्थितेः शाब्दबोधं प्रतिहेतुतास्वीकारेण उपसंहारविरोधात् । वस्तुतस्तु शक्तेरित्यादिकं षष्ठ्यन्तं, प्रकारकत्वं षष्ठ्यर्थः, ज्ञानं पदज्ञानं, तथा च शक्तिप्रकारकमिव लक्षणाप्रकारकमपि पदज्ञानं शाब्दजनकमेव भवतीत्यर्थः, एवकारस्य भिन्नक्रमान्वयपरत्वात् । ननु लक्षकन्वेन पदज्ञानस्यापि हेतुत्वे शक्तिप्रकारकज्ञानजन्ये शाब्दे लक्षणाप्रकारकज्ञानस्य लक्षणाप्रकारकज्ञानजन्ये च तत्र शक्तिप्रकारकज्ञानस्य व्यभिचार इत्यत आह ----- कार्यतावच्छेदकस्येति । सङ्कोचात् ---- शक्तिज्ञानादिरूपविशेषणविशेषितत्वात् । चस्त्वर्थे, न व्यभिचारः ---- न कार्ये कारणाभाववद्वृत्तित्वरूपो व्यभिचार इत्यर्थः, तथा चाव्यवहितोत्तरत्वसम्बन्धे शक्तिप्रकारकपदज्ञानविशिष्टान्वयबोधं प्रति शक्तत्वेन पदज्ञानस्य, एवं लक्षणाप्रकारकपदज्ञानविशिष्टान्वयबोधं प्रति लक्षकत्वेन पदज्ञानस्य च हेतुत्वेन व्यभिचारासम्भवादिति भावः । न चाव्यवहितोत्तरत्वस्याननुगतत्वेन तेन सम्बन्धेन पदज्ञानवैशिष्ट्यस्य तद्व्यक्तित्वावच्छिन्नं प्रति तद्व्यक्तित्वेनैव हेतुत्वौचित्यं किं गुरुधर्मस्यावच्छेदकत्वकल्पनेनेति वाच्यम् । अव्यवहितोत्तरत्वानामननुगमेऽपि । पदज्ञानप्रतियोगिकत्वेन तत्तत्संयोगानां वह्निप्रतियोगिकत्वसंयोगत्वादिनैवानुगमसम्भवात्, अनुगतस्याव्यवहितोत्तरत्वस्यापि सम्भवाच्च ॥ 25 ॥  
\</ ना.प्र.25\>  
\<ना.प्र.26\>  
 योगरूढमिति । क्रमप्राप्तमित्यादिः । स्वान्तर्निविष्टेति । स्वं --- लक्षकत्वेनाभिमतपरं स्वान्तर्निविष्टाः स्वघटकाये शब्दास्तेषामर्थ(तदर्थ ?) स्वशक्यार्थयोः परस्परं निरूप्यनिरूपकभावापन्नविषयताशालिबोधजनकं नाम योगरूढमिति यथाश्रुतकारिकाऽर्थः ।  
 व्यासेन विवृणोति यन्नामेति । नामेति प्रकृतत्वाल्लभ्यते । स्वावयवयवृसिलभ्यार्थेनेति, इदञ्च स्वान्तर्निवष्टशब्दार्थप्रतीकलभ्यम् । समं --- सहृ । यद्यपि साहित्यस्य कारिकयाऽप्राप्तत्वेन कुतो विवरणे तथोक्तिस्तथाप्यवयवार्थस्वशक्यार्थयोर्मिथोऽन्वययोधजनकत्वोक्त्यैव विशेष्यविशेषणभावेनान्वयबोधप्राप्तिः, अन्यता मिथः पदोपादानवैयर्थ्यापत्तेः, पर्यवसितार्थकथनस्यापि विवरणत्वात् । स्वार्थस्य
-----स्वशक्यार्थबोधस्य, अन्वयबोधकृत् ---- अन्वयोधजनकं, तथा च यादृशानुपूर्वी स्वाश्रयशक्ययादृशार्थधर्मिकस्वाश्रयावयवृत्त्युपस्थाप्ययादृशार्थप्रकारकान्वयबोधजनकतावच्छेदिका तादृशानुपूर्वीमन्नाम तादृशार्थघटिकततादृशार्थे योगरूढमिति पर्यवसितम्, अतस्तादृशबोधानुपधायकेयोगरूढे नाव्याप्तिः, न वा पङ्कज इत्यानुपूर्वीप्रकारकभ्रमविषयघटादिनाम्नि पङ्कजनिकर्त्तुपगद्मार्थकयोगरूठत्वम्, न वा घटादिघटकघादिलक्षणालभ्यपङ्कजनिकर्त्तृघटितसमुदिकलक्षणालभ्ये पद्मबोधजनके नाम्नि तथेत्यादिकं दूषणम्, ता शानुपूर्वीमत्त्वात्, तदभावात्, पद्मादेर्घटपदशक्यत्वाभावाच्च । तत्रावच्छेदकत्वमनतिरिक्तवृत्तित्वम्, तच्च स्वव्यापकत्वरूपं, न तु तदबाववदवृत्तित्वं पूर्वपूर्ववर्णविशिष्टचरमवर्णत्वरूपानुपूर्वाय अन्यत्र वृत्तित्वेनासम्भवापत्तेः । तादृशजनकतात्वावच्छिन्नाधिकरणताशून्यनिष्ठाधिकरणतानवच्छेदकत्वानुपूर्वीत्ववत्त्वमित्युक्तौ च न विवदामहे, अतो विशिष्टान्वयबोधजनकतायां पङ्कज इत्यानुपूर्व्या स्वरूपसम्बन्धरूपावच्छेदकत्वविरहेऽपि सत्त्वात् कुतस्वस्यानतिरिक्तवृत्तित्वमिति वाच्यम् । स्वरूपयोग्यताया एव लक्षणे निविष्टत्वात् । न च स्वरूपयोग्यत्वं तादृशजनकतावच्छेदकानुपूर्वीमत्त्वरूपं वाच्यम्, तथा च पङ्कजेत्याद्यानुपूर्वीप्रकारकभ्रमविषयघटादिपदे तद्बाधादतिव्याप्त्यसम्भवादवच्छेदकानुसरणमफलमिति वाच्यम् । पदनिष्ठस्वरूपयोग्यताया जनकज्ञानविषयत्वरूपत्वेन घटादिपदे तदसत्त्वात् । निरुक्तस्वरूपयोग्यत्वस्य निवेशे पङ्कजादिपदेऽपि तदभावादसम्भवापत्तेः, घटजनकतावच्छेदकदण्डत्वस्य कालिकादिसम्बन्धेन पटादावपि सत्त्वेन पटोद्रेघटजनकत्ववारणाय तन्निष्ठिजनकतावच्छेदकसम्बन्धेन तद्वत्त्वस्यावश्यं वक्तव्यतया विषयितासम्बन्धेनानुपूर्व्याः पदवृत्तित्वाभावात् । तादृशानुपूर्वीमत्त्वं ------- तादृशानुपूर्वीघटकवर्णसमुदायत्वम्, अतो न चरमवर्णरूपानुपूर्वायश्चरमवर्णपर्यवसन्नत्वेनातिव्याप्तिः, एवं विपरीतानुपूर्व्या अपि तादृशावच्छेदकत्वेन पूर्वादिवर्णेऽपि । अधिकन्तु प्रागेव प्रपञ्चितम् । लक्ष्यं प्रदर्श्य लक्षणं सङ्गमयति यथेति । तद्धि -- पङ्कजादिपदं हीत्यर्थः, स्वान्तनिर्विष्टानां ---पङ्काजादिपदघटकानां, पङ्कजादीत्यादिना जनधातु -- डप्रत्ययपरिग्रहः । पङ्कजनिकर्त्रादिनेति । आदिना कृष्णसर्पादिपरिग्रहः, पङ्कजपदेन पङ्कस्य, जनधातुना जनेर्डप्रत्ययेन च कर्तुर्वृत्त्या उपस्थापनादिति भावः । स्वशक्यस्य ---- पङ्कजादिपदशक्यस्य, अन्वयानुभावकं ----- पद्मविशेष्यकपङ्कजनिकर्तृप्रकारकान्वयबोधजनकतावच्छेदकानुपूर्वोघटकवर्णसमुदायत्ववदित्यर्थः । पङ्कजादिपदस्य तथात्वे विप्रतिपन्नं प्रत्याह पङ्कजमित्यादित इति ।  
 ननु पङ्कजादिशब्देन कदाचित् पद्ममात्रस्य कदाचिच्च पङ्कडनिकर्त्तृमात्रस्य बोधनात्तदानुपूर्व्यास्तादृशविशिष्टान्वयबोधजनकतातिरिक्तवृत्तित्वेनासम्भवः । यदि च योगार्थबोधजनकतावच्छेदिका सती रूढ्यर्थबोधजनकतावच्छेदिका यादृश्यानुपूर्वी तद्वत्त्वमेव तल्लक्षणम्, अवच्छेदकत्वन्तु स्वरूपसम्बन्दरूपं निवेश्यम् इत्युक्तौ नैष दोषः, तथापि किञ्चिदर्थयौगिके किञ्चिदर्थरूढे मण्डपरथकारादिशब्देऽतिव्याप्तिः तादृशानुपूर्वीमत्त्वादित्यतो लक्ष्यतानियामकमभिदधान एव कारिकापरप्रतीकं व्याकरोति इयांस्त्विति । तथा च \`न यत्रैकमि'त्यादिना एकं स्वावयवलभ्यार्थं विना रूढ्यर्थस्य शाब्दधीर्यत्र नास्ति तदेवैतल्लक्षणलक्ष्यमिति सूचितं, न तु तल्लक्षणघटकमिति भावः । रथकारादीत्यादिना यक्षकर्दमादिपरिग्रहः, तेनापि कदाचित् "कर्पूरागुरुकस्तूरीकक्कोलर्यक्षकर्दम" इत्यादिलभ्यस्य कर्पूरागुरुकस्तूरीकक्कोलकर्दमविशेषरूपस्य कदाचिद्यक्षसम्बन्दिकर्दमरूपयोगार्थमात्रस्य बोधनात् । योगार्थविनाकृतस्येति । गृह --- सूत्रधरादिति नाकृतस्येत्यर्थः । योगार्थस्य ------- मण्डपानकर्तृरथकर्त्त्रादेः । बोधकमिति । तथा च मण्डपादिकं नैतल्लक्षणलक्ष्यमिति तत्र लक्षणागमनेऽपि न क्षतिरिति भावः । ननु मण्डपादिशब्दस्यैकार्थं विनाकृतापरार्थबोधकत्वमेवासिद्धमिति कथं तस्य लक्ष्यतास्वीकार इत्यत आह मण्डपे शेते इत्यादाविति । आदिना मण्डपे गच्छति उपविशतीत्यादिपरिग्रहः, योगार्थस्य --- अवयवशक्तिलभ्यस्य । मण्डपानकर्त्रादेरिवेति । यथा मण्डपानकर्त्रादेरयोग्यत्वेनान्वयबोधजनकत्वं तथेत्यर्थः । भोजयेदित्यादाविति । आदिपदेन पण्डपे गच्छति उपविशति पश्यतीत्यादिपरिग्रहः । समुदितार्थस्य ------ समुदायशक्तिलभ्यस्य, अयोग्यत्वेन --- बाधितत्वेन, मण्डपानकर्त्तरि शयनाधिकरणत्वस्य गृहादेर्भोजनकर्मत्वादेर्बाधितत्वेन शाब्दकारणीभूतस्य बाधविरहरूपस्य विसेष्यविशेषणवत्त्वरूपस्य वा योग्यत्वस्य तत्रासम्भवादिति भावः । न च बाधविरहरूपाया योग्यतायाः स्वरूपसत्या हेतुत्वेन यदा नास्ति बाधनिश्चयस्तदा तादृशबोधोत्पत्तौ बाधकाभावः, यदि च \`योग्यताभ्रमाच्छाब्दभ्रम' इति प्राचामनुभवरक्षार्थं विशेष्यविशेषणवत्त्वरूपयोग्यताज्ञानमेव हेतुस्तदापि तद्भ्रमात्तादृशबोधोत्पत्तौ बोधकाभाव इति वाच्यम् । कदाचित्तादृशबोधोपपादने बाधनिश्चयादिवशेनैकार्थमात्रविषयकबोधस्यापि कुत्रचित् सम्भवेन प्रकृतिसिद्धेः । अन्वयाबोधादिति । अन्वयबोधाजनकत्वस्यानुभवसिद्धत्वादित्यर्थः । नन्वेवं \`पङ्कजं शैवालमि'त्यादौ समुदितार्थपद्मादेरिव \`भूमौ पङ्कजमुत्पन्नमि'त्यादौ योगार्थस्य पङ्कजनिकर्त्रादेरयोग्यत्वेनान्वयाबोधाल्लक्ष्याप्रसिद्धिरित्यत आह योगरूढन्त्विति । रूढ्यर्थमेवेति । न तु रूढ्यर्थविनाकृतं केवलं योगार्थमन्यं वेति शेषः । अवयवलभ्यार्थमेवेति । न तु योगार्थविनाकृतं रूढ्यर्थमन्यं वेति शेषः । क्वचित्त्वन्यमिति पाठः । तत्र तस्यैव तदुभयार्थकत्वं बोध्यं न तु पूरणम् । व्युत्पत्तिवैचित्रेण --- अनुभवस्य विलक्षणत्वेन, तथैव ---- तादृशविशिष्टान्वयबोधं प्रत्येव, साकाङ्क्षत्वात्
--- पङ्कजेत्याकाङ्क्षाया हेतुत्वात् ।  
 केचित्तु योगार्थबोधजनकतावच्छेदिका सती या रूढ्यर्थबोधनजकतावच्छेदिका यादृश्यानुपूर्वी तादृशानुपूर्वीमत्त्वं योगरूढत्वम्, अवच्छेदकत्वम् चात्र स्वरूपसम्बन्धविशेषोऽनतिरिक्तवृत्तित्वं वेत्यन्यदेतत् । अत एव स्वान्तर्निविष्ठशब्दार्थस्वार्थयोर्द्वन्द्वसमासात् परं बोधजनकार्थकबोधकृत्पदोपन्यासः । न चैवं विवरणे \`स्वावयववृत्तिलभ्येन समं स्वार्थस्यान्वयबोधकृदि'त्यसङ्गतं स्यात्, एकार्थेऽपरार्थबोधडनकताया लक्षणाघटकत्वादिति वाच्यम् । तत्र साहित्यस्य बोधजननेनान्वयेनोक्तार्थस्यैव लाभात् \`पुत्रेण सहायत' इत्यादावप्युभयगमनस्यैव प्रत्ययादेवं लक्षणसङ्गमनेऽपि \`सममि'त्यस्य तादृशान्वयस्तत्र बोध्यः । (ननु) उक्त लक्षणस्य मण्डपादिशब्देऽतिव्याप्तिवारकविशेषणसम्पादकतया कारिकापरप्रतीकं व्याकुर्वाणो मण्डपादिशब्दे लक्षणागमनं व्यञ्जयति इयांस्त्विति । इदं पुनरित्यर्थः । विशेष इति । योगरूढयोरित्यादिः, वैलक्षण्यमिति तदर्थः । नन्वेकशब्दार्थयोर्द्वयोर्मिथोओऽन्वयस्याव्युत्पन्नत्वात् कथं पङ्कजशब्दादितः पङ्कजनिकर्तृपद्मयोः परस्परमन्वय इत्यत आह व्युत्पत्तिवैचित्र्यादिति । व्युत्पत्तिसङ्कोचादित्यर्थः । आख्यातार्थयोः कृतिवर्त्तमानत्वयोर्मिथोऽन्वयानुभवेन तादृशव्युत्पत्तिसङ्कोचस्यावश्यकत्वादिति भावः । ननु तादृशव्युत्पत्तिसङ्कोचेऽपि एकार्थविनाकृतापरार्थबोधः कथं न जायते, आकाङ्क्षादिघटितसमाग्रीसत्त्वादित्यत आह तथैवेति । तादृशशाब्दं प्रत्येवेत्यर्थः । साकाङ्क्षत्वात् ---- आकाङ्क्षाज्ञानस्य हेतुत्वात्, तथा चैकार्थविनाकृतापरार्थबोधस्याकाङ्क्षाज्ञानकार्यताच्छेदकानाक्रान्ततया फङ्कजादिपदेनापत्त्यसम्भवादिति भावः । तथा च शक्त्या समुदायशक्यान्यविशेष्यकबोधजनकतावच्छेदकत्वमिति लक्षणघटकानुपूर्वीविशेषणम्, मण्डपाद्यानुपूर्व्या अतथात्वेन तादृशानुपूर्वीमत्त्वमादाय न त्त्रातिव्याप्तिरित्यावेदनायव कारिकापरार्द्धमित्यभिप्रायः । अन्यत् सर्वं पूर्ववदवसेयमिति प्राहुः ।  
 पङ्कजादिशब्दस्यैकार्थमात्रस्याबोधकत्वे वार्त्तिकमपि प्रमाणयति अत एवेति । पङ्कजादिशब्देन शक्त्या एकार्थमात्रस्य बोधनादेवेत्यर्थः । पङ्कजनिकर्तृत्वेनेति । पङ्कजपदस्य लक्षणयैव कुमुदबोध इति योजना । लक्षणयैवेत्येवकारेण शक्ति प्रयोज्यत्वप्रतिक्षेपः ।  
 शङ्कते --- नन्विति । पञ्चम्यन्तद्वयं तन्त्रमित्यत्रान्वयि । निर्विभक्तिकेनेति । सामान्यतः पङ्कजपदोत्तरपदोपस्थाप्यत्वस्य तन्त्रत्वे \`पुष्पं पङ्कजमि'त्यादौ व्यभिचारोऽतः कार्यदिशि,\`पङ्कजं पुष्पमि'त्यादौ निर्विभक्तिकपङ्कजपदोपस्थाप्यार्थप्रकारकान्वयबोधानुत्पादात् सविभक्तिकपङ्कजपदोत्तरपदोपस्थाप्यत्वस्यैव तत्र सत्त्वाद्रव्यऊभिचारोऽतः कारणदिशि निर्विभक्तिकत्वनिवेशः, तथा च विशेष्यतया निर्विभक्तिकपङ्कजपदोपस्ताप्यार्थप्रकारकान्वयबोधं प्रति स्वरूपसम्बन्धेन निर्विभक्तिकपङ्कजपदोत्तरपदोपस्थाप्यत्वं कारणत्वमिति पर्यवसितम् । अत्रेदमवधेयम् --- \`पुष्प पङ्कजमि'त्यादौ पङ्कज एव पुष्पाभेदो भासते न तु पुष्पे पङ्कजाभेद इत्युक्तौ कार्यदिशि निर्विभक्तिकत्वनिवेशनमफलम् । न च \`पङ्कजे रूपमि'त्यादौ सविभक्तिकपङ्कजपदोपस्थाप्यपङ्कजाधेयत्वप्रकारकान्वयबोधे व्यभिचारवारणाय तदिति वाच्यम्, तादात्म्यसम्बन्धावच्छिन्नप्रकारताया एव निवेश्यत्वान्न तत्र व्यभिचार इति न देश्यम् । पङ्कडरूपमित्यादिवद्रूपं पङ्कजमित्यादितो रूपे आधेयतया पङ्कजप्रकारकबोधवारणाय सम्बन्धान्तरस्थलेऽपि तादृशकार्यकारणभावस्यावश्यकत्वात्, तथापि पङ्कजाधेयत्वस्य पङ्कजपदोपस्थाप्यत्वादुक्तस्थले व्यभिचारासम्भवादिति । एवं यदि पङ्कडपदोपस्थाप्यत्वं पङ्कजपदवृत्तिज्ञानजन्योपस्थितिविषयत्वं, तदा सविभक्तिपङ्कडपदस्य वृत्तेरप्रसिद्धत्वादुभयत्रैव तन्निवेशनमफलमित्यपि विवेच्यम् । नन्वेवं \`पुष्पं पङ्कज'मित्यादाविव पुष्पे पुष्पस्य वा पङ्कडमित्यादावपि पुष्पधर्मिकपङ्कजप्रकारकान्वयबोधः कथन्न जायते ? यदि च सविभक्तिकपङ्कजपदोपस्थाप्यार्थप्रकारकान्वयबोधं प्रति तादृशपङ्कजपदपूर्वसमानविभक्तिकपदान्तरोपस्थाप्यत्वस्य तन्त्रत्वमित्युच्यते, तदा पङ्कडं पुष्पमित्यादौ व्यभिचारः, यदि च तादृशबोधं प्रति तादृशपङ्कजपदोत्तरसमानविभक्तिकपदोपस्थाप्यत्वं तन्त्रमित्युच्यते, तदा \`पुष्पं पङ्कजमि'त्यादौ व्यभिचारः, अतः सविभक्तिकपङ्कजपदस्थले स्वतन्त्रप्रयोज्यप्रयोजकभावमप्याह अत इति(2) । निर्विभक्तिकत्वमन्तर्भाव्य कार्यकारणभावस्यावश्यकत्वादित्यर्थः । पङ्कजमित्यादिपदेन \`पङ्कजं पुष्पमि'त्यादिपरिग्रहः । अन्वयबोधदर्शनात्
-------- पुष्पधर्मिकपङ्कजप्रकारकान्वयबोधदर्शनादित्यर्थः । तदनुरोधेन
----- तादृशबोधानुरोधेनेत्यर्थः । सविभक्तिकेत्यादि । विशेष्यतया सविभक्तिकपङ्कजपदोपस्थाप्यार्थप्रकारकान्वयबोधं प्रति स्वोत्तरविभक्तिसजातीयविभक्त्यन्तस्वसाकाङ्क्षपदोपस्थाप्यत्वं तन्त्रमित्यर्थः । \`पुष्पं पङ्कजंस द्रव्यं, घट' इत्यादौ द्रव्ये पङ्कजबोधवारणाय साकाङ्क्षत्वनिवेशः । न च कार्यदिशि सविभक्तिकत्वनिवेशनमफलं निर्विभक्तिकपङ्कजपदोत्तर विभक्तेरप्रसिद्ध्या स्वपदेन तस्य धर्तुमशक्यतया व्यभिचारासम्भवादिति वाच्यम् । \`पङ्कजपुष्पमि'त्यादौ पङ्कजुपदोत्तरविभक्तेरप्रसिद्धावपि \`पङ्कज पुष्पमि'त्यादिस्थलीयपङ्कडपदस्य विभक्तिमत्त्वेन तत्साकाङ्क्षपदोपस्थाप्यत्वाभावाद्रव्यभिचारसम्भवात् कार्यदिशि सविभक्तिकत्वनिवेशः । न च \`पङ्कजपुष्पमि'त्यादावपि विभक्तेरवर्त्तमानत्वात्तस्य कथं सविभक्तिकत्वमनुस्वारस्यैव विभक्तिकार्यकारित्वात्, "आगमा यद्गुणीभूतास्ते तद्ग्रहणेन गृह्यन्ते" इति न्यायान्नुरागमस्यापि विभक्ति ग्रहणगृह्यत्वाद्विभक्तिपदस्य विभक्त्यनुसन्धानपरत्वादेतद्दोषस्य वक्ष्यमाणत्वाच्च, अत एव ---- तादृशप्रयोज्यप्रयोजकभावद्वयस्वीकारस्यावश्यकत्वात् । तदुपस्थापितस्य ---- सविभक्तिकेकन निर्विभक्तिकेन वा पङ्कजपदेनोपस्थापितस्य, पदान्तरानुपस्थिते
------ सविभक्तिकपङ्कजपदसाकाङ्क्षसमानविभक्तिकेन निर्विभक्तिकपङ्कजपदोत्तरवर्त्तिना पदान्तरेण वाऽनुपस्थापिते । अन्वय इति । विशेषसामग्रीसहिताया एव सामान्यसामग्र्या फलजनकत्वनियमादिति भावः । तथा चोक्तलक्षणमसम्भवीति पूर्वपक्षिणामभिप्रायः ।  
 समाधत्ते अपङ्कजेति । पङ्कजभिन्नेत्यर्थः । इत्यादावित्यस्य व्युत्पत्तिसंकोचहेतुव्यभिचारादित्यनेनान्वयः, तथा च पङ्कजभिन्नवृत्तिसत्तेति बोधस्य निर्विभक्तिकपङ्कजपदोपस्थाप्यपङ्कडप्रकारकस्य विशेष्यकतासम्बन्धेन नञर्थे भिन्ने तादृशपङ्कजपदोत्तरशब्दानुपस्थाप्येऽत्पत्तेः प्रथमकार्यकारणभावे व्यभिचार इति भावः । तत्र पङ्कजवृत्तिरित्युक्तौ पङ्कजवृत्त्याधेयत्वस्य तादृशपदोपस्थाप्यत्वान्न व्यभिचारः सम्भवतीत्यतो नञर्थानुसरणम् । ननूक्तस्थले पङ्कजवृत्तिभिन्न इत्येव बोध इति न व्यभिचारः, अतः सत्तापदोपन्यासः, तथा च तादृशबोधस्य भ्रमत्वेनाभ्रान्तस्य दोषाद्यसत्त्वदशायां यस्य कस्य वा तादृशबोधो न स्यादिति गूढाभिप्रायः । न च भेदस्यैव नञः शक्यत्वात् सत्ताया भेदवृत्तित्वाबाधात् सत्तापदोपादानेऽपि भवदभिप्रेतबोधस्य भ्रमत्वं दुर्वारमितिसत्तापदोपानं व्यर्थम्, व्यभिचारोऽपि दुःशक्यनिर्वाह इति वाच्यम् । तथा सत्त्वेऽपि भेदस्याश्रयतयान्वयादभिन्नलाभात् । न हि नञर्थस्यान्वये तत्साकाङ्क्षपदान्तरोपस्थाप्यत्वं तन्त्रम् । असुर इत्यादौ च व्यभिचाराल्लक्षणया तथालाभसम्भवाच्च । भवतु तावदेवं, तथापि अपङ्कमित्यस्यैव सम्यक्त्वे शेषवैयर्थ्यमिति तु रिक्तं वचः, तादृशबोधस्य प्रथमकार्यकारणतावच्छेदकानाक्रान्तत्वात्, द्वितीयस्य तथात्वेऽपि तत्र सत्त्वादुभयत्रैव व्यभितचारासम्भवात् । \`अपङ्कजरूपमि'त्यादौ च वयं न विवदामहे, वैयर्थ्यविरहात् स्वतन्त्रेच्छस्य नियन्तुमश्कयत्वाच्च । द्वितीयकार्यकारणभावेऽपि व्यभिचारं घटयति स्खलदिति । तथा च मुखस्य स्वसमानविभक्तिकपदोपस्थाप्यत्वाभावाद्वयभिचार इति भावः ।  
 इदमत्रावधेयम् ---- तादात्म्यसम्बन्धेन पङ्कडपदार्थप्रकारकान्वयबुद्धौ निरुक्तस्य हेतुत्वोक्तौ प्रथमे न व्यबिचारः, द्वितीये समासाघटकपङ्कजपदस्य कार्यदिशि निवेशात् स्वसमानविभक्तिकेत्यस्य स्वोत्तरविभक्तिविजातीयविभक्तिराहित्ये पर्यवसानात् व्यभिचार इत्युक्तव्युत्पत्तेः कार्यकारणभावद्वयस्य सङ्कोचेन समुदायशक्यतावच्छेदकानवच्छिन्नानामार्थविशेष्यकत्वस्य कार्यतावच्छेदकविशेषणत्वेन, यद्वा उक्तव्युत्पत्तेर्विशेष्यतारूपोक्तकार्यतावच्छेदकसम्बन्धस्य सङ्कोटेन ----- समुदायशक्यतावच्छेदकानवच्छिन्ननामार्थनिष्ठत्वविशेषितत्वेनेत्यर्थः । द्वितीयनियमे च स्वसमानविभक्तिकत्वस्य विजातीयविभक्तिराहित्यार्थकत्वनेत्यर्थः । अन्वय इति पूर्वेणान्वयः । गृहाण
----- अवधारय, स्वीकुर्वित तदर्तः । पङ्कजनिकर्त्तृ पद्ममितिबोधस्य सर्वानुभवसिद्धत्वादिति भावः । केचित्तु सङ्कोचेनेति, तथा च प्रकारतया तादृशबोधं प्रति तादृशपङ्कजपदोपस्थाप्यत्वं तन्त्रं, न तु विशेष्यतया तादृशबोधं प्रति तादृशपङ्कजपदोस्थाप्यत्वमिति भावः, शेषं पूर्ववदित्याहुः । तच्चिन्त्यम्, \`पुष्पं पङ्कजे'त्यादितोऽपि तादृशबोधाद्व्यभिचारापत्तेर्वारणासम्भवात् । शङ्कते न चेति । साम्प्रतमित्यग्रेणान्वयः । धामकर्मत्वं ---- दोहनकर्मत्वं, न तु वत्सकर्तृकदुग्धपानकर्मत्वं द्रवद्रव्यगलाधः --- संयोगानुकूलव्यापारात्मकपानकर्मत्वस्य नलाघऋसंयोगस्य दुग्धादावेव सत्त्वेन गवि तद्बाधत्, परम्परया धानकर्मत्वस्य वैशिष्ट्यनिवेशे वयं न विवदामहे । गवीति । अन्यथा धेनुपदान्महिष्यादिबोधापत्तेरिति भावः ।
पङ्कजादीत्यादिपदात् रथकारादिपरिग्रहः, ------ जनधातुडप्रत्ययपरिग्रहो वा । पङ्कजातत्वादिविशिष्टे -- पङ्कजनिकर्त्तृत्वादिविशिष्टे । रूढिरेवेत्येवकारव्यवच्छेद्यं स्वयमेवाह न त्विति । अन्यत्र पङ्कोत्पत्त्याश्रयादिषु । क्लृप्तेति । \`पङ्के शैवालमि'त्यादौ पङ्कादिशब्दस्य कर्दमे शक्तेरावश्यकत्वादिति भावः । पङ्कजादीत्यादिना डप्रत्ययपरिग्रहः । आकाङ्क्षादिसाचिव्येन ----- आकाङ्क्षादिसहकारेण, तद्विशिष्टस्य -----पङ्कजनिकर्तृत्वादिविशिष्टस्य । गुरोरिति । पद्मत्वापेक्षया निरुक्तपद्मत्वस्य गुरुत्वादिति भावः । समुदायाशक्यत्वात्
--------- तादृशगुरुधर्मावच्छिन्नस्य । समुदायशक्यत्वासम्भवात्, तादृशपद्मत्वस्य शक्यतावच्छेदकत्वासम्भवादिति यावत् । इदञ्चानन्यलभ्यस्यैव शब्दार्थत्वादित्यत्र हेतुः । शङ्कते यद्यपीति । कर्तृवाचकेति \`सप्तमीप़ञ्चम्यन्ताज्जनेर्डः' इति सूत्रणे कर्त्तरि डप्रत्ययविधानादिति भावः । तत्र ---- पद्मत्वविशिष्टे । औचित्ये हेतुमाह प्रकारान्तरालभ्येति । उक्तत्वात् भवतैवेत्यादिः, अन्यथा पङ्कजनिकर्तृत्वादिविशिष्टपद्मत्वावच्छिन्ने शक्तिरेव समुचिता स्यादिति भावः । नन्वेकपलोपस्थाप्यार्थयोः परस्परान्वयस्याव्युत्पन्नतया डप्रत्ययार्थयोः कर्तृपदयोरन्वयासम्भवेन पङ्कजनिकर्तृ पद्ममिति बोधस्य सर्वानुभवसिद्धस्यानुपपत्तिरेव तत्र तत्कल्पने बाधिका भविष्यत्यत आह कृतिवर्त्तमानत्वयोरिवेति । तथाच फलानुरोधेन तत्र तादृशव्युत्पत्तिसङ्कोचेऽत्रापि तत्संकोचे बाधकाभाव इति भावः । सम्भवित्वादिति । तथा च पङ्कजादिकं नाम यौगिकमेवेति योगरूढनामाप्रसिद्ध्या कुतो नाम्नश्चतुर्धा विभागः । समाधत्ते तथापीति । अवयवानां शक्तिग्रहे पङ्कडस्तीत्यादितः पद्मस्तीत्याद्यनुभवार्थमवश्यं पद्मत्वादिविशिष्टे पङ्कजादिभागस्य रूढिरुपेयेत्येका योजना, तत्रावयवशक्त्यग्रहदशायां तद्घटितलक्षणाग्रहासम्भवात्तदनीं पङ्कजपदात्पद्मत्वविशिष्टबोधोनाभ्युपेयत एव, त्वयापि लाक्षणिकपदान्तरस्थले शक्तेरग्रहे लक्ष्यार्थस्य ग्रहोऽवश्यं वक्तव्य इत्यत आह ग्रहेऽपि वेति । तदर्थस्य----पङ्कजनिकर्त्तृत्वरूपावयवार्थस्य, अन्वयधीविरोधिधीदशायां ----- पङ्कजनिकर्तृभिन्नं पद्ममित्यादिबाधनिश्चयदशायामिति तु नार्थः,
तादृशविरोधिज्ञानकाले डप्रत्ययादिना लक्षतया पद्मत्वविशिष्टबोधे बाधकाभावेन निरुक्तयुक्तेः शक्तिस्वीकारानुपयुक्तत्वात्, किन्तु तदर्थस्य --- अवयवार्थस्य, \`अन्यवधीविरोधीति' अन्वयः सम्बन्धः, तद्विरोधी तदभावादिः तज्ज्ञानदशायां, तथा च शक्यसम्बन्धाभावग्रहदशायां लक्षणाया अग्रहकालेऽपीति यावत् । डप्रत्ययादेर्लक्षणाऽग्रहकालेऽपि पद्मादिशब्दात् पद्मत्वविशिष्टबोधो नानुपपत्र इत्यत आह पङ्कजमस्तीत्यादिति इति । पद्ममस्तीति, सर्वजनसिद्धेत्यादिः । रूढिरूपेया ---- शक्तिः स्वीकार्या । इतरथेति । पद्मत्वविशिष्टे रूढ्यस्वीकारे इत्यर्थः । अन्वयश्चास्यास्तित्वादिना सह । अन्वयस्यानुपपत्तेरित्यत्रानुपपत्तौ हेतुमाह प्रकृत्यर्थावच्छिन्नस्यैवेत्यादि । स्वप्रकृतिभिन्नपदोपस्थापितार्थे तत्प्रत्यार्थन्वयबोधसामग्रीत्वं तत्प्रत्ययार्थो स्वार्थान्वयबोधसमाग्रीत्वव्याप्यमिति व्युत्पत्तेतरिति भावः । अन्यथा \`देवदत्तस्य पुत्रो घटं करोती'त्यादौ सम्बन्धत्वात् पुत्रः कर्मतानिरूपककृतिमानित्यादिबोधापत्तेः । न च देवदत्तादिपदसमभिव्याहारस्यावश्यकत्वेन तत्र प्रत्ययार्थे प्रकृत्यर्थभानमानवश्यकमिति वाच्यम् । तत्र तद्भानमप्रतिबन्धकसग्भावकस्थल एव तादृशापत्तिसम्भवात् । स्वप्रकृत्यर्थेन सह स्वार्थान्वये व्यभिचारात् स्वप्रकृत्यर्थभिन्नत्वं पदविशेषणम् । यत्किञ्चित्पदोपस्थापितार्थे स्वार्थप्रकारकान्वयबोधसामग्रीवं स्वार्थविशेष्यकप्रकृत्यर्थप्रकारकबोधसामग्रीत्वव्याप्यमित्युक्ते (वुक्त(?) ) व्यभिचारविरहेऽपि न क्षतिः , यथासन्निवेशेनावैयर्थ्यात् । अन्तरेति स्वरूपकथनमित्यपि कश्चित् । डप्रत्ययोपस्थापितस्येति "तुष्यन्तु दुर्जन"न्यायेनोक्तम्, अन्यथाडप्रत्ययस्य लक्षणाया अग्रहकाले तस्य डप्रत्ययोपस्थापितत्वासम्भवात् । पद्मस्येति । अवयवशक्तेरग्रहकाले डप्रकृत्यर्थजन्यवच्छिन्नत्वेन पद्मादेर्भानासम्भवेनोक्तव्युत्पत्तिभङ्गापत्तेः, तत्र रूढिस्वीकारे तु तस्य प्रत्ययार्थत्वाभावेन नोक्तव्युत्पत्तिभङ्ग इति । रामभद्रसिद्धान्तवागीशस्तु चैत्रो गच्छतीत्यादौ गतिमांश्चैव इति बोधापत्तिं तादृशव्युत्पत्तिबीजतयोक्तवागीशस्तु चैत्रो गच्छतीत्यादौ गतिमांश्चैत्र इति बोधापत्तिं तादृशव्युत्पत्तिबीजतयोक्तवान्, तदर्थस्तु अभियुक्तैर्विवेचयितव्यः । निरुक्तव्युत्पत्तेर्बीजं स्वयमाह अत एवेति । निरुक्तव्युत्पत्तेः प्रामाणिकत्वादेवेत्यर्थः । पङ्कादिपदशक्तिग्रहकाले डप्रत्ययार्थे कर्त्तरि पङ्कडन्यादेर्भाने बाधकाभावादाह पङ्क दिपदागृहीतशक्तिकस्येति । आदिना जनधातुपरिग्रहः । जात्वपि कदाचिदपीत्यर्थः । ननूक्तव्युत्पत्तिभयेन किं सामग्री कार्यं नार्जयतीत्यत आह ----- प्रत्ययमात्रोपस्थाप्यस्येत्यादि । प्रकृत्युपस्थाप्यस्य कर्तुरन्यत्रान्वयात् प्रत्ययेति । प्रकृत्यर्थावच्छित्रस्य प्रत्ययार्थस्यापि प्रत्ययोपस्थाप्यत्वान्मात्रपदम्, प्रकृतिजन्योपस्तित्यसहकारेण प्रत्ययोपस्थाप्यस्य प्रकृत्यर्थानवच्छिन्नस्य प्रत्ययार्थस्येति यावत् । वक्ष्यत इति । तत्प्रकरण इत्यादिः । नन्ववयवशक्त्याद्यग्रहकालेऽपि पद्ममस्तीत्याद्यनुभवस्य प्राच्यैरस्वीकारादेतद्दूषणन्तु मणिकृन्मत एव शोभते, तैर्योगार्थं विना रूढ्यर्थस्य बोधानुपगमादतो दोषान्तरमाह किञ्चैवमिति । एवं -----पङ्कजपदस्य शक्त्यस्वीकारे । शक्यसम्बन्धरूपलक्षणाग्रहस्य शक्तिग्रहसापेक्षत्वादाह एकाक्षरकोपावधृतशक्तिकानामिति । \`कोषप्तवाक्यादि'ति श्रुतेः कोषस्य शक्तिग्राहकत्वादिति भावः । तत्तदर्थेति । वकोऽस्ति नखोऽस्तीत्यादौ बकारनकारादेरेव लक्षणया बलाकानखरादिबोधकत्वसम्भवादिति तदर्थः । तत्र --- बालकानखरादौ । कादीति । शक्तिग्रहमिति । एकाक्षरकोषादित इत्यादिः । विनापीति । क - न - खादिवर्णानां बलाकानखरादौ लक्षणाया अग्रहकालेऽपीत्यर्थः । एतेन प्रत्येकवर्णानां शक्तिग्रहसत्त्वेऽपि कथञ्चित्प्रतिबन्धकवशेन लक्षणाया अग्रहकालेऽपि बलाकाद्यनुभवार्थं समुदायशक्तिस्वीकारसम्भवेऽपि न क्षतिः । अनुभवार्थे ----- प्रामाणिकानुभवार्थम् । तत्र --- वकनखादौ, शक्तिः --- बलाकादिशक्तिः, आवश्यकीति शेषः । समाधत्ते प्रकृतेऽपीति । पङ्कजपदेऽपीति तदर्थः । समानं पद्मशक्तेरावश्यकत्वम् । ननु ढादेर्वृत्तित्वाप्रहकाले पङ्कजपदात् पद्मबोधो न प्रामाणिकः, तत्कुतस्तदनुरोधेन समुदायशक्तिरावश्यकी, बकनखादिस्थले च प्रत्येकवर्णशक्त्याद्यग्रहकालेऽपि तादृशबोधः सर्वजनसिद्ध इत्यत आह ---- डादिप्रत्ययमात्रस्येति । समुदायस्य वृत्तिमत्त्वाग्रहे केनापि तादृशबोधास्वीकारान्मात्रपदम् । समासशक्तिवादी वैयाकरणः शङ्कते न चैवमित्यादि । एवं --- पङ्कजेत्यादिसमुदायस्य शक्तिस्वीकारे । शक्तिप्रसङ्ग इति, भवन्मत इत्यादिः । सप्ताधत्ते अगृहीतावयववृत्तिकस्येति । ततश्चित्र गुसमुदायात्, तेषामवयवानाम् । तथाविधार्थेति । चित्रगवस्वाम्यादीत्यर्थः । वक्ष्यमाणत्वादिति । समासप्रकरण इत्यादिः ॥ 26 ॥  
 {(2) अत्र सर्वत्र मूलपुस्तके धृतस्य \`एवं' इति संगतस्य पाठस्य सत्वादेतत्प्रतीकधारणं सार्थकं चिन्त्यम् ।}  
\</ ना.प्र.26\>  
\<ना.प्र.27\>  
 मीमांसकाभिप्रायं प्रकाशयन्नवतारणिकामाह पङ्कजादीति । केवलस्य ---- योगार्थरूढ्यर्थयोरेकतरासमभिव्याहृतस्य, इदञ्च रूढ्यर्थस्येत्यत्रापि सम्बध्यते, तथा च पद्माद्यसमभिव्याहृतपङ्कजभिकर्त्रादेः पङ्कजनिकर्त्राद्यसमभिव्याहृतपद्मादेर्वेति समुदितार्थः । बोधेति पङ्कजादिपदेभ्य इति पूर्वेणान्वितम्, तथा च पङ्कजादिपदजन्यतादृशशाब्दबोधव्युदासार्थमित्यर्थः, तेन तादृशप्रत्यक्षादिसम्भवेऽपि न क्षतिः । ताद-शार्थयोः ---- योगार्थरूढ्यर्थयोः, मिथः ---- परस्परम्। ननु तादृशार्थयोर्मिथः साकाङ्क्षत्वनियमे रूढेरप्रतिसन्धानदशायां योगार्थस्य, योगशक्तेरप्रतिसन्धानदशायां च रूढ्यर्थस्य पङ्कजादिपदाद्बोधो न स्यादित्यत आह परन्त्विति । रूढ्यर्थयोगार्थप्रकारकान्वयबोधं प्रत्यपि रूढिधियः प्रतिबन्धकत्वे प्रकृतासिद्धिरतो रूढ्यर्थभिन्नेति । प्रतिबन्धकत्वमिति । तथा च तादृशपदजन्यतादृशपदरूढ्यर्थभिन्नधर्मिकतादृशपदावयवशक्यार्थप्कराकबोधं प्रति तादृशपदरूढिधियः प्रतिबन्धकत्वमिति पर्यवसितम् । न च रूढेरप्रति४सन्धानदशायां केवलस्य योगार्थस्य बोधे निरुक्तसाकाङ्क्षत्वनियमो भ्जेयत इति वाच्यम् । तादृशनियमस्य रूढिधीघटितत्वात् । निरुक्तप्रतिबन्दकत्वकल्पनाप्रयोजनमहा तेनेत्यादिना । अवयवशक्त्यैवेत्येवकारेण समुदायशक्तिव्युदासः । कैरवादेरवगम इति । तथा च तादृशप्रतिबध्यप्रतिबन्धकभावस्याकल्पनेन तादृशबोधो न स्यादिति भावः । रूढ्यर्थविशेष्यकयोगशाक्यार्थभिन्नमात्रप्रकारकपङ्कजपदजन्यशाब्दबोधं प्रति योगशक्तिधियः प्रतिबन्धकत्वम्, पङ्कजमस्तीत्यादौ योगशक्तिभिन्नस्यास्तित्वादेर्बोधोपपत्त्यर्थं मात्रपदम्, योगार्थाप्रकारकेति तदर्थः, अन्यथा समुदायशक्त्या \`भूमौ पङ्कजमुत्पन्नमि'त्यादौ पद्मादिबोधो न स्यादित्याह तथेति । निरुक्तप्रतिबन्धकत्वकल्पनेनेत्यर्थः । समुदायशक्त्यैवेत्येवकारेणावयवशक्तिज्ञानव्युदासः । \`पङ्कजमुत्पन्नमि'त्यादितोऽपि कदाचित् पङ्कजानिकर्तृत्वादिना बोधः सम्भवीत्यत उक्तं भूमाविति । स्थलपद्मादेरवगम इति पूर्वेणान्वयः । ननु रूढ्यादेरप्रतिसन्धानदशायां तादृशबोधो नानुभवसिद्ध इति तथाविधप्रतिबन्धकत्वे मानाभाव इत्यतः सकलजनानुभवसिद्धबोधोपपत्त्यर्थं तादृशप्रतिबन्धकत्वकल्पनं सार्थकयति अत एवे चेति । तादृशप्रतिबन्धकत्वकल्पनादेव चेत्यर्थः । ननु तैलपदं योगरूढमेव न, कुतस्तज्जन्यबोधोपपत्त्यर्थं तादृशप्रतिबन्धकत्वकल्पनमित्यतस्तैलपदस्य योगरूढत्वं सम्पादयति योगेनेति । योगशक्त्येत्यर्थः । विलक्षणाद्रवद्रव्यपर्यवसितं स्नेहमिति । तैलत्वजात्यवच्छिन्नमिति यावत् । रूढ्यर्तं विना योगार्थबोधमुक्त्वा योगार्थं विना रूढ्यर्थबोधमाह सर्षपस्येति । प्रत्येकस्येति । तिलप्रभवत्वावच्छिन्नस्य तैलत्वजात्यवच्छिन्नस्य बोधकमित्यर्थः ।  
 केचित् ----- मीमांसकाः । रूढ्यर्थभिन्नधर्मिकयोगार्थप्रकारकबुद्धौ रूढिधियः प्रतिबन्धकत्वं वदन्ति, अत एव समुदायावयवयोरेकशक्तिप्रतिसन्धानस्थले एकैकबुद्धिस्तैरिष्यत इति समुदितार्थः ।  
 क्वचिदित्यस्य स्वयमर्थमाह समुदायेति । शङ्कते यद्यपीति । तादृशेति । पङ्कडपदं पद्मशक्तमितिधीसत्त्वेऽपीत्यर्थः । ताद्रूप्येण --- पङ्कजातत्वप्रकारेण, तादृशबोधं प्रति --- पद्मान्यधर्मिकपङ्कजातत्वान्वयबोधत्वावच्छिन्नं प्रति, तथात्वेन------- पङ्कजपदं पद्मशक्तमिति ज्ञानत्वेन । ननु पङ्कजपदजन्येत्यस्य पङ्कजशक्तिज्ञानजन्येत्यर्थस्तथा च रूढिज्ञानदशायां लक्षणाजन्यबोधसम्भवेऽपि न क्षतिरत आह -------- शक्तिभ्रमेण वेति । समाधत्ते तथापीति । अवयवशक्त्या
----- पङ्कादिपदशक्त्या । निरुक्तेति । पङ्कजपदं पद्मशक्तमिति ज्ञानत्वेनेत्यर्थः । न चेति, वाच्यमिति परेणान्वयः । पद्मत्वेन रूढिभ्रमदशायां ----- पद्मत्वावच्छिन्नकुमुदनिष्ठविशेष्यताकरूढिभ्रमदशायामित्यर्थः । ताद्रूप्येण
---- पङ्कजातत्वप्रकारेण । कुत इत्याकाङ्क्षायामाह ----------- विरोधिन्या इत्यादि । रूढिधियः --- पद्मत्वावच्छिन्नविशेष्यताकरूढिधियः । पद्मान्यधर्मिकेत्यनेनेति । यद्यपि \`पद्मत्वावच्छिन्नविशेष्यताकयथार्थरूढिज्ञानत्वेन विरोधित्वमि'त्युक्तौ नो दोषस्तथाप्यांशिकयाथार्थ्यस्योक्तज्ञानेऽपि सत्त्वेन सर्वांशे यथार्थत्वस्यावश्यनिवेश्यत्वेन शक्ति घटकपदार्थांशे पदत्वांशे च भ्रमात्मकतादृशज्ञानस्याप्रतिबन्धकत्वापत्तिरतः पद्मत्वानवच्छिन्नविशेष्यताकत्वेन प्रतिबन्धकीभूतज्ञानं विशेषितम् । न च पद्मत्वान्यधर्मावच्छिन्नविशेष्यताकत्वं कथं न निवेशितमिति वाच्यम् । \`जले पङ्कजमुत्पन्नमि'त्यादौ निर्द्धर्मितावच्छेदककपङ्कजातत्वान्वयबुद्धेरप्रतिबध्यत्वापत्तेः । ननु \`पङ्कजपदं कुमुदशक्तमि'त्यादिज्ञानकालीननिरुक्तरूढिज्ञानदशायां \`पङ्कजं कुमुदमि'ति ज्ञानानुपपत्तिः, न च तदानीं पद्मत्वस्यापि भानसम्भवेन पद्मत्वावच्छिन्नविशेष्यताकान्यत्वेन प्रतिबध्यतानाक्रान्तत्वेन तादृशज्ञानोत्पत्तौ बाधकाभाव इति वाच्यम्, तादृशज्ञानविशेष्यतावच्छेदकतया पद्मत्वस्य भानेऽपि पद्मत्वानवच्छिन्नविशेष्यताकत्वस्याक्षतत्वात्, पद्‌मत्वावच्छिन्नविशेष्यताकान्यत्वस्य निवेशे तु \`पङ्कजं कुमुदं, पद्मं जलवृत्ती'ति ज्ञानस्याप्रतिबध्यतापत्तेः, न च निरुक्तसमूहालम्बनरूढिज्ञानदशायां नियमत एकत्र द्वयमिति रीत्या कुमुदत्वपद्मत्वभानसामग्रीसम्पत्तिः, मानाभावात्, तादृशरीत्या धर्मितावच्छेदकतया भानानभ्युपगमात्, प्रत्यक्ष एव तथाविधभानस्वीकाराच्च, नाप्येकविशिष्टेऽपरभानसामग्रीनैयत्यम्, तादृशभानप्रतिबन्धकसत्त्वस्थले व्यभिचारात्, अतः प्रतिबध्यदिशि विशेषणान्तरं प्रक्षिप्य तादृशज्ञानस्याप्रतिबन्दकत्वं सम्पादयति पद्मस्येवेति । वस्तुतस्तु तथाविधरूढिज्ञानदशायां \`पङ्कजं कुमुदमि'ति ज्ञानानुदयेऽपि न क्षतिः, न हि तदानीं तादृशज्ञानं समकालाभियुक्तानुभवसिद्धं मानाभावादिति प्रतिबध्यदिशि विशेषणान्तरदानमनुचितमित्याशयेन \`स्वीकारे त्वि'त्युक्तम् । शङ्कते ---- न चेति । तात्पर्यादीत्यादिनाऽऽसत्त्यादिज्ञानपरिग्रहः । ननु तात्पर्यादिज्ञानासत्त्वदशायां पङ्कजातत्वेन कुमुदादेरपि बोधो न जायत एवेतीष्टापत्तिसम्भवादाह अयोग्यतेति । \`पद्मं पङ्कजनिकर्त्तृभिन्नमि'त्याद्ययोग्यताभ्रमादिनेत्यर्थः, तादृशायोग्यतानिश्चयस्य पद्मत्वावच्छइन्नधर्मिकपङ्कजातत्वान्वयबुद्धावेव विरोधितया \`पङ्कजं कुमुदमि'ति बोधसम्भवान्नेष्टापत्तिसम्भव इति , भावः । कुमुदादौ शक्तिभ्रमकालीनरूढिज्ञा नस्याविरोधत्वमते तादृशभ्रमासत्त्वदशायामियमापत्तिर्बोध्या, कुत? इत्याकाङ्क्षायामाह विरोधित इति । इष्टापत्तौमीमांसकानुभवं प्रमाणयति ते हीति । मीमांसका हीत्यर्थः । \`भोजयेदि'त्यनेन तदानीं गृहादिबोधस्यात्यान्तसम्भवित्वं सूचितम् । उक्तस्थले कुमुदादिबोधस्वीकारेऽप्याह भ्रमत्वेति । सुवचत्वाच्चेति । तथा चायोग्यताग्रहकालीनरूढिज्ञानस्याविरोधितया तदानीं पङ्कजातत्वेन कुमुदादिबोधने बाधकाभाव इति भावः । शङ्कते यदि चेति । प्रमाभ्रमाभ्यामिति । पङ्कजपदनिरूपितपङ्कडनिकर्त्तृत्वावच्छिन्नशक्तिभ्रमेण तचथाविधपद्मत्वावच्छिन्नशक्तिप्रमया चेत्यर्थः । वस्तुतो भ्रमप्रमाभ्यामित्येव पाठः, अन्यथा तृतीयान्तपदाभ्यां क्रमान्वयानुपपत्तेः, व्युत्क्रमान्वये च ग्रन्तकर्त्तुर्न्यूनतापत्तिरिति ध्येयम् । केचित्तु
---- \`पद्मत्वेन पङ्कजनिकर्त्तृत्वेन चे'ति पाठं कल्पयन्तः प्रमाभ्रमाभ्यामिति पाठं सङ्गमयन्ति । प्रामाणिक इति, यदि चेति पूर्वेणान्वितम् । केचित्तु पद्मत्वेन पङ्कजनिकर्त्तृत्वेनान्वयबोधोऽप्रामाणिकः, अन्यथा प्रत्येकशक्त्यभावनिश्चयदशायामपि तादृशबोधसम्भवेनानुभवविरोधापत्तेः । न च तदानीं तादृशबोधस्यानुभवविरुद्धत्वे तुल्ययुक्त्या समुदायशक्तिभ्रमातच् पङ्कजातं कुमुदमिति बोधोऽप्यनुभविरुद्धः स्यादिष्टापत्तौ तु \`समुदायस्य लक्षणया शक्तिभ्रमेण वे'त्यादिपूर्वग्रन्थासङ्गतेरिति वाच्यम् । अवयवशक्त्यग्रहदशायांपङ्कजातत्वेन पद्मबोधस्यैवानुभवविरुद्धत्वात् ---- (इति वदन्ति ) । केचित्तु युगपद्वृत्तिद्वयविरोधात्तादृशबोधोऽप्रामाणिक एवेत्यत उक्तं \`यदि चेती'त्याहुः । तन्न, यतस्तादृशार्थे गहदसमञ्जसमिति
----- तत्र इर्य्यादिनानार्थशब्दैरेकदा हरिसिंहादिबोधो न स्यादित्येकस्मिन् धर्मे शक्यतावच्छेदकत्वलक्ष्यतावच्छेदकत्वयोर्विरोधस्यैव वृत्तिद्वयविरोधार्थत्वमिति महदसमञ्जसम् । तदानीं ---- पङ्कजातत्वेन पद्मनुभवदशायाम् । नान्वयधीरिति , यदि चेति प्राक्तनेनान्वितम् । तदानीं पङ्कजात्वेन कुमुदबोधस्यावयवशक्त्यप्रयोज्यत्वेन प्रतिबध्यतया तादृशबोधो जायत एवेत्याशयेन \`यदि चे'त्युक्तम् । ननु घटकत्वं यदि तदन्यत्वे सति तद्विषयताव्यापकविषयताकत्वं, तदा स्वस्मिन् स्लघटकत्वाभावेनोक्तदोषतादवस्थ्यम्, अतः स्वसाधारणस्वघटकत्वमाह तद्घटकत्वञ्चेति । मात्रपदेन तदन्यत्वव्युदासः, तथा च पङ्कजनिकर्त्तुत्वेन शक्तिभ्रमेण पद्मबोधेऽपि तदानीं पङ्कजपदघटकशक्तिप्रयोज्यपद्मत्वानवच्छिन्नविशेष्यतापङ्कजनिकर्त्तृत्वेन कुमुदबोधो न सम्भवतीति भावः । तन्निरुक्तघटकत्वम् । तदवयव इवेति । पङ्कादिपदे इवेत्यर्थः । तत्रापि ----- समुदाये पङ्कडपदेऽपीत्यर्थः । अविशिष्टमिति । स्वघटकत्वस्य स्वभेदाघटितत्वादिति भावः ।  
 पद्मत्वस्य प्रयोगोपाधित्ववादिनां प्राचीनमीमांसकानां मतमुपन्यस्य दूषयति --- यत्त्विति । ननु विशेष्यतासम्बन्धेन तादृशबोधं प्रति समवायेन पद्मत्वस्य हेतुत्वे भाविनि विनष्टे वा पद्मे तादृशबोधो न स्यात् । न च भाविनि विनष्टे वा जातिमत्त्वे बाधकाभाव इति वाच्यम् । सविषयकभिन्नवस्तुनो भाविनि विनष्टे वाऽभावस्य सर्वैः स्वीकारात् । न च सामान्यलक्षणप्रत्यासत्त्या भाविविनष्टादेः प्रत्यक्षं न स्यात्तस्य सामान्यानाश्रयत्वेन तत्कार्यतावच्छेदकाघटत्वादिति वाच्यम् । तथापि पद्मत्वेन तथाविधकुमुदभ्रमासम्भवादित्यत आह --- तदवच्छेदकत्वं वेति, प्रत्यासत्तिरिति परेणान्वयः । समवाय इति विशेष्यतायाः कार्यतावच्छेदकसम्बन्धत्वाभिप्रायेण । तदवच्छेदकत्वस्य सम्बन्धत्वाभिप्रायेणाह ----- तादात्म्यमिति । एतावतैव --- तादृशकार्यकारणभावेनैव, योगार्थमर्यादया -- अवयवओशक्तिज्ञानेन । कुमुदादेरिति । पङ्कजनिकर्तृत्वादिप्रकारेणेति यावत्' ---- इति तु परमार्थः । व्युदाससम्भवादिति । रूढिज्ञानदशायामित्यादिः । उक्तक्रमेणेति । पङ्कजपदघटकशक्तिप्रयोज्यपद्मत्वानवच्छिन्नविशेष्यताकपङ्कजनिकर्तृत्वादिप्रकारकान्वयबुद्धिं प्रति पद्मत्वावच्छिन्नरूढिज्ञानत्वेनेत्यर्थः । मानाभाव इति । रूढिज्ञानदशायां तादृशकुमुदबोधाभावरूपप्रमाणस्योक्तरीत्यैव चरितार्थतया तदतिरिक्तप्रमाणाभाव इत्यर्थः । ननूक्तरीत्या पद्मत्वस्य हेतुत्वे तस्य प्रयोगोपाधित्वं व्याहन्येत, प्रतिबन्धकीभूताभावप्रतियोगिधर्मस्यैव तथात्वात्, \`पङ्कजातं कुमुदमि'ति बुद्धौ पद्मत्वाभावस्य प्रतिबन्दकत्वे उक्तप्रतिबन्धककल्पनापेक्षया लाघवस्य दुष्करत्वम्,न च तस्य प्रयोगोपाधित्वविरहे का क्षतिरिति, पद्मत्वं प्रयोगो पाधिरिति प्राचीनप्रवादासङ्गतेः, अतः प्रवादस्थप्रयोगोपाधिपदस्यैतादृशार्थे तात्पर्यमाह -------- पद्मत्वमित्यादि । पर्यवसानादिति । तथा च प्रयेगः पङ्कजातत्वप्रकारकान्वयबोधजनकः स एवोपाधिर्धर्म इति तदर्थात् इति भावः ।  
 रूढेरज्ञानदशायामपि पङ्कजातत्वेन कुमुदादिबोधो न स्यात् इत्याशयेन दूषयति --- तत्तुच्छमिति । अनुभवविरोधादिति । \`भूमौ पङ्कजमुत्पन्नं, तैलं पत्रं, मण्डपं भोजये'त्याद्यनुभवविरोधापत्तेरित्यर्थः । प्रतिबध्यदिशि रूढिज्ञानकालीनत्वं प्रक्षिप्योक्तानुभवविरोधं वारयति न चेति । बोधं प्रतीति । विशेष्यतावच्छेदकत्वसम्बन्धेनेत्यादिः । उक्तरीत्या --- तादात्म्यसम्बन्धेन । तदसमानकालीनस्य ---- रूढिज्ञानसमानकालीनस्य, सामान्यसामग्रीमहिम्ना --- यादृशसामग्रेतः पङ्कजातत्वेन पद्मबोधः पद्मत्वेतरतादृशसामग्रीवशेनेत्यर्थः । दुर्वारतापत्तेरिति । कारणविरहस्य कार्यतावच्छेदकावच्छिन्नानुत्पादस्यैव नियामकतया पद्मत्वविरहेऽपि सामान्यधर्मावच्छिन्नोत्पत्तौ बाधकाभावादिति भावः । न च सामान्यसामाग्र्या विशेषसामग्रीं विना न फलजनकत्वमिति वक्तुं युज्यते, तथा सति सामान्यकारणताया आनर्थक्यापत्तेः, परन्तु विशेषसामग्र्याः सामान्यसामग्रीं विना क्वचिदपि फलाजनकत्वात्समान्यसामग्रीसहिताया एवं विशेषसामग्र्याः फलजनकत्वमित्येव नियम इत्यन्यदेतत् । ननु रूढिज्ञानासमानकालीनतादृशबोधं प्रति रूढिज्ञानाभावो हेतुरिति तदभावादेव तदानीं न तादृशबोधापत्तिरत आह
----रूढिज्ञानासमानकालीनेति । अक्लृप्तत्वादिति । रूढिज्ञानस्य प्रतिबन्दकत्वमते तस्यानावश्यकत्वादित्यर्थः । ननु रूढिज्ञानस्य प्रतिबन्धकत्वे तदभावस्य हेतुत्वं क्लृप्तमेव, परन्तु जन्मते पद्मत्वानवच्छिन्नविशेष्यताकत्वं कार्यतावच्छेदके निविष्टम् एतन्मते रूढिज्ञानासमानकालीनत्वमिति विशेषः, अतो दोषान्तरमाह ---- तत्कल्पने चेति । रूढिज्ञानासमानकालीनतादृशबोधं प्रति रूढि ज्ञानाभावस्य हेतुत्वकल्पने चेत्यर्थः । पद्मत्वानवच्छइन्नविशेष्यताकत्वापेक्षया रूढिज्ञानासमानकालीनत्वस्यानेकपदार्थघटिततया गुरुत्वेन कार्यतावच्छेदकगौरवम् । अधिकं पुना रूढिज्ञानसमानकालीनतादृशबोधं प्रति पद्मत्वस्य हेतुत्वकल्पनेनेत्याशयेनोक्तमतिगौरवादिति ।  
 वैयाकरणमतमुपन्यस्य दूषयति ----- यदपीति । पङ्कजनिकर्तृष्विति बहुवचननिर्देशेन द्वन्द्वसमासो व्यञ्जितः । पङ्कजादीत्यादिना डप्रत्ययपरिग्रहः । शक्तिसत्त्वेऽपीति क्रमान्वितम्, तथा च पङ्कजपदस्य पङ्के, जनधातोर्जनौ, डप्रत्ययस्य कर्तरि शक्तिसत्त्वेऽपीत्यर्थः । ताद्रूप्येण ---- पङ्कजनिकर्त्तृत्वप्रकारेण । ननु पङ्कजनिकर्तृत्वमात्रप्रकारकबोधो मा भूत्, पद्मत्वसमभिव्याहृतेन तादृरूप्येण बोधो भवत्येवेति भ्रमनिरासायाह ---- परन्त्विति । ननु पङ्कजपदमपार्थकमित्यत आह ---- \`परन्त्विती'त्यपि कश्तिच् । मात्रपदेन पङ्कजनिकर्तृत्वव्यवच्छेदः । योगार्थमर्यादया ---- स्वावयवशक्त्या, तथा च स्वावयवशक्तिप्रयोज्यपङ्कजातत्वप्रकारकान्वयबोधत्वावच्छिन्नं प्रति पद्मत्वावच्छिन्नरूढिज्ञानत्वेन प्रतिबन्धकत्वम् । रूढेरज्ञानदशायां पङ्कजातत्वेन कुमुदादेः पद्मादेश्च बोधात् न प्रतिबध्याप्रसिद्धिः । पङ्कजातत्वेन शक्तिभ्रमाधीनतादृशबोधे व्यभिचारवारणाय अवयवशक्तिप्रयोज्येति बोधविशेषणम् । ननु पद्मान्यधर्मिकत्वं प्रतिबध्यदिशि निःक्षिप्य पङ्कजपदस्य योगरूढत्वं स्थापयामीत्यत आह ---- पद्मान्यधर्मिकत्वादेरिति । गौरवेणेति । ताद्रूप्येण पद्मबोधस्यानुभवविरोधेन चेति शेषः । नास्तीति । न प्रसिध्यतीत्यर्थः । अन्यथा सिध्यसिद्धिव्याघातापत्तेः । तथा च \`रूढं च लक्षकं चैवे'त्यादिना चतुर्धाविभागव्याघात इति भावः । ननु योगरूढासत्त्वे युधिष्ठिरादिशब्दादपि रणस्थिरत्वादिना कुन्तीपुत्राद्यवगमो न स्यादित्यत इष्टापत्तिमाह --- युधिष्ठिरादिशब्दादपीति । वैजात्येति । तच्छरीरवृत्तियुधिष्ठिरत्वरूपवैजात्येत्यर्थः । केचित्तु धर्मसुतत्वरूपवैजात्यपरतया वैजात्यविशेषपदं व्याचक्रुः । तन्मन्दं, धर्मसुतत्वस्य जातिरूपत्वाभावात्, तथा सति कुन्तीसुतत्वादेरपि जातित्वापत्तेः, कृष्णत्वादेर्जातित्वानुपपत्तेश्च, तत्रापि देवकीपुत्रत्वस्यैव तथात्वसम्भवात् शरीरवृत्तिकृष्णत्वादिजातौ प्रमाणासत्त्वप्रसङ्गात् । न च देवकीसुतत्वं जातिरेव, कृष्णत्वजातिस्तु तद्व्याप्येति वाच्यम् । देवकीपुत्राणामनेकत्वेन तादृशजातेः शरीरवृत्तित्वे मानाभावेन शरीरवृत्तिकृष्णत्वजातेर्व्यधिकरणत्वात् । न च कृष्णत्वजातिरप्यात्मवृत्ति, कृष्णात्मन एकत्वेनानेकवृत्तित्वाभावात् । कृष्णशरीरस्याप्येकत्वमिति तु न देश्यम्, बाल्यादिभेदेन तस्यानेकत्वात् । परन्तु देवकीसुतत्वं जातिर्देवकीसकलपुत्रसाधारणी, कृष्णत्वजातिस्तु तद्विरुद्धा कृष्णशरीरवृत्तिरिति युज्यते वक्तुम् । कुन्तीपुत्रादीत्यादिना पद्मनाभपरिग्रहः । इति च रूढिज्ञानसत्त्वदशायां बोध्यं, तदज्ञानदशायां च रणस्थिरत्वादिना तद्बोधो भवत्येवेति ध्येयम् । अत्रैव श्रीपतिदत्तसंवादमाह
----- यदुक्तमिति । अजहत्स्वार्था ---- शक्यत्तिरूपेणैवानुभाविका, अत्र ग्रन्ते, जहत्स्वार्था --- शक्यावृत्तिरूपेणानुभाविका, यत्र कुत्र ? इत्याकाङ्क्षायामाह ----- पङ्कजमित्यादि । \`मनसादेदी'त्यलुक्समास इत्यत्र ।  
 मतमित्यस्यानादेयमिति परेणान्वयः । अनादेयत्वे हेतुमाह ---- पङ्कजमस्तीत्यादित इति । गौरवस्य ---- रूढिज्ञानप्रतिबध्यतावच्छेदके पद्मान्यधर्मिकत्वनिवेशगौरवस्य, प्रामाणिकत्वात् ---- पङ्कजातं पद्ममित्याद्यनुभवान्यथानुपपत्तिप्रमाणसिद्धत्वात् । अन्यथा --- सकलजनसिद्धानुभवस्याप्यपलापे । अवयवशक्तेः ---- अवयवशक्तिप्रयोज्यत्वस्य, प्रतिबध्यतायां ---- रूढिज्ञआनप्रतिबध्यतावच्छेदककोटौ । सुवचत्वादिति । पङ्कजनिकर्त्तरि समुदायशक्तिभ्रमदशायां नेष्यत एव पङ्कजातत्वप्रकारकबोधः अनुभवापलापस्य तुल्यत्वादिति भावः ।  
 स्वमतव्यपस्थापनासमर्थो वैयाकरणो लज्जान्वितः प्रकृतमते दोषमाशङ्कते नन्वेवमित्यादिना । एवं ------ योगरूढस्य सत्त्वे । सरोजमिवेति । भवन्मते यथा द्रव्यनिष्ठं सरोजं प्रतीयते, तथा द्रव्याभिन्ने सरसि जातं पद्ममित्यपि प्रतीयेत इत्यर्थः । समानविभक्तिकत्वस्येति । विरुद्धविभक्तिराहित्यस्येत्यर्थः । तेन \`नीलपीतौ घटपटौ' इत्यत्र समानविभक्तिकत्वाभावे।ञपि न क्षतिः ।  
 पूर्वपक्षस्य दृढत्वसूचनायोक्तं सत्यमिति । समाधत्ते ----- सविभक्तिकेति । विशेष्यतयाऽभेदसम्बन्धावच्छिन्नसविभक्तिकनामोपस्थाप्यार्थप्रकारकशाब्दबोधं प्रतिवृत्तिशब्दान्यस्वसमानविभक्तिकनामोपस्थाप्यत्व तन्त्रम् । \`राजपुरुषोऽस्ती'त्यादौ राजपदार्थस्य राजसम्बन्धिनस्तादात्म्येन पुरुषपदार्थेऽन्वयेन व्यभिचारवारणाय समानविभक्तिकेति । \`द्रव्ये सरसिजमि'त्यादौ सविभक्तिकनामोपस्थाप्यत्वस्य सत्त्वेनाबेदान्वयवारणाय वृत्तिशब्दैकदेशान्येनैवेति । "पदानां प्रत्ययैर्योगः समासाश्चेह वृत्तयः" । तथा च प्रत्ययसाकाङ्क्षपदान्यत्वे सति समासान्यत्वं निविष्टमिति भावः । ननु द्रव्ये सरसिजमित्यत्र सरोरूपनाम्नः समासान्यत्वात् प्रत्ययसाकाङ्क्षपदान्तरत्वाच्च कुतस्तत्राभेदबोधवारणम् ? प्रत्ययसाकाङ्क्ष इत्यत्र प्रत्ययपदस्य विभक्त्यन्यप्रत्ययपरत्वमावश्यकम्, अन्यथा नीलो घट इत्यत्रापि तथान्वयानुपपत्तेरिति चेन्न । समासान्य इत्यस्य समासघटकान्यत्वार्थकत्वात् । न च समानविशेषणेनौवोपपत्तौ प्रत्ययसाकाङ्क्षपदान्यत्वनिवेशनमफलमिति वाच्यम् । प्रकृते तन्निवेश एव तात्पर्यात् । \`शोभने सारसमि'त्यादौ सरसः समानविभक्तिकनामोपस्थाप्यत्वाभावादेव शोभनादेरभेदान्वयबोधासम्भवात् । \`सुन्दरं दधी'त्यत्र शाब्दबोधोपपत्तये समानविभक्तिकेत्यस्य विरुद्धविभक्तिराहित्यार्थकताया वाच्यतया \`शोभनसारसमि'त्यादौ बोधवारणाय तन्निवेशस्यावश्यकत्वादिति वस्तुगतिः । ननु \`स्तोकं पचती'त्यादौ स्तोकापदार्थस्य पाकादावभेदान्वयेन व्यभिचारवारणाय नामार्थनिष्ठविसेष्यतायाः कार्यतावच्छेदकसम्बन्धत्वमुपगन्तव्यम् ? अत एव नामार्थान्वये इत्युक्तम् । \`नीलेन घट' इत्यादौ घटपदार्थे नीलोदेरभेदान्वयवारणाय समानविभक्तिकेति नामान्तरविशेषणम् । तदर्थश्च विरुद्धविभक्तिराहित्यमित्युक्तप्रायत्वात् । \`समानविभक्तिके'त्यत्र विभक्तिपदं यथाश्रतमेव न तु तदनुसन्धानपरम् । न च \`शोभनं दध्ना जुहोती'त्यादौ शोभनादेर्दध्यादावभेदान्वय प्रसङ्ग इति वाच्यम् । नामार्थस्याभेदेन नामान्तरार्थान्वये विरुद्धविभक्त्यनुसन्दानराहित्यस्य तन्त्रत्वात् । न च \`शोभनं तद्दधिप्राप्त' इत्यादौ शोभनादेर्दध्यादावभेदान्वयप्रसङ्ग इति वाच्यम् । असमासस्थल इव समासस्थलेऽपि तादृशबोधस्येष्टत्वात्,, आनुपूर्व्याः साम्येनाकाङ्क्षाविरहस्य वक्तुमशक्यत्वात्, समानानुपूर्वीज्ञानस्य सकलकारणसमभिव्याहृतस्य क्वचित् शाब्दबोधजनकत्वं क्वचिन्नेत्येकशेषस्य वक्तुमशक्यत्वात् । अत एवाग्रे \`तत्पुरुषलक्षणविचारे लुप्तविभक्तेरनुसन्धानस्वीकारे \`समृद्धं ग्रामगत' इत्यादौ समृद्धादेर्ग्रामादावभेदान्वयप्रसङ्ग' इति वक्ष्यति । वस्तुतः सविभक्तिकेत्यत्र विभक्तिपदं लुप्तविभक्तिसाधारणम्, अत एव \`शोभनं दध्ना जुहोती'त्यादौ शोभनादेर्नाभेदान्वयः, न वा लुप्तविभक्तिस्थले व्युत्पत्त्यन्तकल्पना । \`शोभनं तद्दधि प्राप्त' इत्यादौ निरुक्तग्रामपदोत्तरविभक्तेरनुसन्धानस्वीकारपक्षेऽपि नाभेदान्वयप्रसभ्गः, वृत्तिशब्दान्यसविभक्तिकनामोपस्थाप्यत्वाभावात् । न च \`समृद्धं ग्रामगत इत्यादावभेदान्वयप्रसङ्ग'इति वक्ष्यमाणग्रन्थासङ्गतिरिति वाच्यम् ।
लुप्तविभक्तेरनुसन्धानस्वीकारे तत्प्रकृतिग्रामपदस्यापि तदानीमनुसन्धानात्, वृत्तिशब्दान्यग्रामपदोपस्थाप्यत्वरूपनिरुक्तचहेतोऽस्तत्र सत्त्वात्, न हि समासघटकं यद्ग्रामपदं तदेव विग्रहघटकमिति वक्तुं युज्यते , उच्चारणभेदेन पदभेदात्, अन्यथा \`समृद्धं ग्रामगत' इत्यादावप्यभेदान्वयबोधो न स्यात्, तत्रत्यग्रामपदस्य वृत्तिघटकत्वात् इत्यादिकं तत्र विवेचनीयमिति युक्तमुत्पश्यामः ॥ 27 ॥  
\</ ना.प्र.27\>  
\<ना.प्र.28\>  
 मणिकारमतं दर्शयितुं भूमिकामाह --------- यद्यदिति । आकाङ्क्षितं ----- साकाङ्क्षशब्दोपस्थाप्यं, योग्यं ---- योग्यताविशिष्टं, सन्निधानम् ----- आसन्नपदोपस्थाप्यत्वं प्राप्नोति । इदमुपलक्षणम्, वक्तृतात्पर्यविषयत्वेन ज्ञातमित्यपि बोध्यम् । पदैः ---- स्वार्थाद्युपस्थापकपदैः । समधिगम्यते
---- बोध्यते । इति ---- इत्यतः, आकाङ्क्षादिसाचिव्यात् ---- आकाङ्क्षादिसहकारात्, आदितः ---- प्रथमतः, अन्यबुद्धिस्थल एव ----- अन्वयबुद्धिदशायामेव । नान्यत्र --- रूठ्यर्थभिन्ने, योगार्थस्य प्रकारतया रूढ्यर्थे च योगार्थविनाकृतसमुदायशक्यतावच्छेदकस्य नान्वय इत्यर्थः । तथा चाकाङ्क्षाज्ञानादिसत्त्वे कुमुदादेः पङ्कजातत्वेन स्थपद्मादेः पद्मत्वेन च बोधो भवत्येवेति भावः । प्रकृतमते मीमांसकमते चाननुगतत्वं व्यञ्जयति अन्यत्रेति । अन्यत्र ---- रूढ्यर्थभिन्ने । प्रतिबन्धकत्वं वेति न त्विति पूर्वान्वितम् । कुत इत्याकाङ्क्षायामाह ---- प्रमाणाभावादिति । रूढ्यर्थभिन्ने योगार्थप्रकारकान्वयबुद्धेः स्वीकृतत्वेन तत्र तादृशबुद्ध्यभावान्यथानुपपत्तिप्रमाणस्य सुदूरपराहतत्वादिति भावः । उपसंहरति एवञ्चेति ---- तयोर्मिथः साकाङ्क्षत्वविरहे रूढिधियः प्रतिबन्धकत्वविरहे च, यत्र स्थलविशेषे, तात्पर्याद्यग्रहात् ---- पङ्कजपदं पङ्कजनिकर्तृत्वेन पद्मं बोधयतु इति तात्पर्यग्रहो नास्ति परन्तु पङ्कजनिकर्तृत्वेन कुमुदबोधो भवित्वति तात्पर्यग्रहस्तत्र ताद्रूप्येण पद्मबोधौपयिकतात्पर्यग्रहाभावात् न तादृशबोध इति । ननु कुमुदबोधौपयिकतात्पर्यग्रहदशायां पद्मबोधौपयिकतात्पर्यग्रहे बाधकाभावः, तादृशतात्पर्यग्रहप्रतिबन्धककल्पने ताद्रूप्येण पद्मबोधप्रतिबन्धककत्लपनस्यैवोचितत्वादित्याशयेनाह विरोधीति । पद्मं पङ्कजनिकर्तृभिन्नमिति बाधादिसमवधानाद्वेत्यर्थः । न च तात्पर्यादीत्यादिना योग्यतादेः संग्रहात् बाधग्रहकाले योग्यताज्ञानविरहस्यावश्यकत्वेनास्य कल्पान्तरत्वमनुपपन्नमिति वाच्यम् । सिद्धान्तिमते बाधविरहरूपयोग्यता स्वरूपसतीहेतुरित्यादिपदात् तत्संग्रहासंभवात् । न च बाधविरहस्याविशिष्टधीसामान्यहेतुत्वेन तस्य शाब्दं प्रति स्वातन्त्र्येण हेतुत्वमफलमिति वाचमय् । इच्छाया उत्तेजकत्वानुरोधेन प्रत्यक्षादिकं प्रति पृथक् पृथक् प्रतिबन्धकताया आवश्यकत्वेन शाब्दं प्रति बाधबुद्धेः प्रतिबन्धकत्वकल्पनात् । प्रथममिति सम्पातायातं, प्राथमिकत्वस्याव्यावर्त्तकत्वात् । योगार्थमर्यादया ---- योगशक्त्या । कुमुदादेरिति, बोधो भवत्येवेति परेणान्वितम् ।  
 समुदायशक्त्युपस्थापित इति, रूढ्यर्थ इत्यस्य विवरणम् । अन्यत्र --- कुमुदादौ, आकाङ्क्षादीत्यादिना तात्पर्यादिपरिग्रहः । वस्तुत आकाङ्क्षानिश्चयादिरित्येव पाठः, तत्रादिना तात्पर्यनिश्चययोग्यतासत्तिपरिग्रहः । अन्यथाऽऽकाङ्क्षादिपदोत्तरादिपदेन स्वरूपसद्धेतुभूतयोग्यतादेः परिग्रहासम्भवेन न्यूनतापत्तेः । तस्य --- अवान्तरवृत्तिलभ्यार्थस्य । सम्भूतसामग्रीकत्वादिति । सम्भूता सन्घृता सामयी येन इति बहुव्रीहिणा शाब्दसामान्यसकलकारणाधिकरणत्वादित्यर्थः । ननु रूढ्यर्थभिन्ने योगार्थस्य बोधवारणाय रूढेर्योगापहारित्वं प्राच्यैरुक्तं तदसङ्गतमित्यत आह ---- रूढ्यर्थभिन्न इति । मात्रपदेन रूढ्यर्थेतरव्यवच्छेदः, मतं --- सम्मतम् तच्चास्वरससूचनाय, स च पङ्कजातत्वेन पद्मबोधदशायां ताद्रूप्येण कुमुदबोधवारणाय तत्र कारणविरहकल्पनस्यावश्यकत्वेन कुमुदबोधोपपादकशक्तिभ्रमकल्पनापेक्षया लाघवविरहेणानुभवविरुद्धस्य रूढिज्ञानदशायां कुमुदादिबोधस्य स्वीकरोऽनुचित इति ॥ 28 ॥  
\</ ना.प्र.28\>  
\<ना.प्र.29\>  
 योगरूढं विभजते सामासिकमिति । कारिकास्थतत्पदार्थमाह ---- तद्योगरूढमिति । ननु \`सामासिकमि'त्यत्रेकण्प्रत्ययस्य वैयर्थ्यमित्यतः सामासिकपदं व्युकुरुते समासात्मकमिति । तथा च स्वार्थे इकण्णिति भावः । तदेव किमित्याकाङ्क्षायामाह ------- कृष्णसर्पादीति । तच्च कृष्णाभिन्नसर्पत्वादिना कृष्णसर्पत्वरूपजातिविशेषावच्छिन्नस्य बोधकम् । आदिना लोहितशाल्यादिपरिग्रहः । वासुदेवपदमपि वसुदेवापत्यत्वेन कृष्णत्वजात्यवच्छिन्नस्य बोधकम् । आदिना गार्ग्याकाश्यपादिपरिग्रहः । ननु पङ्कजादिकृदन्तनाम्नोऽपि योगरूढत्वाद्द्विधाविभजनमसङ्गतमित्याशङ्कायामुक्तस्य कारिकापरार्द्धस्य भावार्थमाह ---- कृदन्तस्येत्यादिना । नाधिक्यमिति । न त्रिविधत्वमिति भावः ॥ 29 ॥  
\</ ना.प्र.29\>  
\<ना.प्र.30\>  
 यौगिकमिति । क्रमप्राप्तमित्यादिः । कारिकापूर्वार्द्ध व्याख्याय मात्रपदव्यावृत्तिं दर्शयति यन्नामेत्यादिना न तु तन्मात्रस्येत्यन्तेन । यादृशानुपूर्व्यवच्छिन्नं स्वघटकशब्दमात्रलभ्ययादृशविशिष्टार्थविषयकशाब्दं प्रति विषयतया जनकतावच्छेदकं तादृशानुपूर्वीमच्छब्दत्वं तादृशार्थे यौगिकत्वमिति पर्यवसितम् । तद्धिताक्तमिति । \`बहुगुड' इत्यादौ तद्धितान्तत्वाभावात् (1) तन्नोक्तमिति भाव । ननु द्वन्द्वसमासस्य विशिष्टार्थबोधकत्वाभावात् तस्य यौगिकत्व न स्यादित्यत आह ---- द्वन्द्वोऽपीत्यादि । धवखदिराद्यर्थस्यान्वयबोधकतया ----- धवखादिराद्यर्थस्य यत्किञ्चित्क्रियान्वयबोधकतयेत्यर्थः, तथा च तत्र तादृशार्थान्वितक्रियारूपविशिष्टार्थ प्रसिद्ध्या न यौगिकत्वानुपपत्तिपरिति भावः । अत एवोक्तं "एकदैव क्रियायोगाद्भवति द्वन्द्वसंज्ञक" इति । विशेषलक्षणेऽपि रूढान्यत्वे सति समासत्वं समासात्मकयौगिकलक्षणम्, न तु केवलसमासत्वं पङ्कजादिसमासेऽतिव्याप्तेः । अनयैव रीत्या अन्यदपि लक्षणद्वयं कार्यम् । अत एव विशेषलक्षणाक्रान्तस्यैव सामान्यलक्षणाक्रान्तत्वमिति नियमोऽप्युपपद्यत इति भावः । जात्यवच्छिन्नसङ्केतवन्नामत्वावच्छिन्नभिन्नत्वं रूढान्यत्वं, तच्च सामानाधिकरण्यसम्बन्धेन लक्षणविशेषणम्, तत्प्रयोजनं स्वयमाह ----- नात इति । ननु ङीबादिप्रत्ययान्तस्य यौगिकत्वात् विभागव्याघात इत्यत आह ----- ब्राह्मणात्यादि । ङीबादेरित्यादि पदात् उङ् आप इत्यादिप्रत्ययपरिग्रहः । तादृशब्राह्मण्यादिकं स्वमते ङीबादेः स्वरूपार्थकत्वेन ब्राह्मणपदमेव स्त्रीत्वविशिष्ठब्राह्मणवाचकम्, तन्मतमाहान्यथेति ---ङीबादेः स्त्रीत्वावाचित्वे, विभागव्याघातः ---- यौगिकनाम्नस्त्रिविधत्वव्याघात इत्यर्थः ॥ 30 ॥  
 {(1) तद्धितान्तत्वम् ।}  
\</ ना.प्र.30\>  
** ॥ \* इति श्रीकृष्णकान्तविद्यावागीशविरचितशब्दशक्तिप्रकाशिकाटीकायां नामप्रकरणटीका समाप्ता \* ॥**

**----------------------------------------------------------**







             **ॐ  
 समासप्रकरणम्**

  
       यौगिकेष्विति, निर्द्धारणे सप्तमी । समासमिति । क्रमप्राप्तमित्यर्थः । अन्तःशब्दोऽव्यवहितोत्तरार्थः, त्वादीत्यादिना तलादिपरिग्रहः, निजार्थक इति स्वार्थे कप्रत्ययः, स्वार्थे इत्यर्थः, यादृसार्थस्येति षष्ठ्यर्थः प्रकारित्वम्, इत्यादिकं विमृष्य निष्कृष्टार्थमाह ---- यादृशेति । स्वार्थस्येति । स्वं त्वतलादि, षष्ठ्यर्थो निष्ठत्वं, अन्वयश्चास्य विषयतेत्यनेन, यादृशार्थवच्छिन्नत्वं
---- यादृशार्थनिष्ठप्रकारतानिरूपकत्वम्, तथाचाव्यवहितोत्तरत्वसम्बन्दावच्छिन्नयादृशानुपूर्व्यवच्छिन्नप्रकारकत्वतलादिविशेष्यकज्ञानं यादृशार्थनिष्ठप्रकारताकत्वतलाद्यर्थविशेष्यकान्वयबोधजनकं महावाक्यघटकतादृशानुपूर्वीमच्छब्दत्वं तादृशार्थे समासत्वमिति फलितम् । \`नीलोत्पलत्वमि'त्यादौ त्वप्रत्ययार्थविशेष्यकनीलोत्पलप्रकारकान्वयबोधे नीलोत्पलादिशब्दोत्तरत्वप्रत्ययनिश्चयत्वेन हेतुत्वान्नीलोत्पलादिभागस्य नीलोभिन्नोत्पलाद्यर्थे समासत्वम् । एवं क्रमेण सर्वत्र लक्षणसमन्वयः । ननु घटादिभागस्य वाक्यत्वाभावादेव व्युदाससम्भवात् वाक्ये महत्त्वनिवेशनमफलम्, इत्यतस्तन्निवेशं सार्थकयति पाचकादिकं त्विति । पाककर्त्राद्यर्थकमित्यनेन तस्य विशिष्टार्थाप्रसिद्धभ्रमनिरासः । \`वाक्यमपी'त्यनेन वाक्यत्वेन तद्वारणासम्भवः सूचितः । स्वं --- पाचकादिः, तादृशार्थकत्वविरहात् ---- पाककर्त्राद्यर्थकत्वविरदात्, तथाच यादृशानुपूर्वीविशेषः स्वघटकानेकनामलभ्ययादृशविशिष्टार्थबोधजनकतावच्छेदकस्तादृशानुपूर्वमच्छब्दत्वं तथाविधार्थे महावाक्यत्वमिति भावः । वाक्यनिष्ठमहत्त्वमपि स्वातन्त्र्येण निर्वक्ति ---- प्रकृत्यर्थेति । तथाच यादृशानुपूर्वीविशेषः स्वार्थधर्मिकस्वप्रकृत्यर्थमात्रप्रकारकान्वयबोधडनकतानवच्छेदकः तादृशानुपूर्वीमत्त्वं महत्त्वमिति भावः । नचैवं \`घट' इति भागस्य महत्त्वापत्तिरिष्टत्वात्, महत्त्वसत्त्वेऽपि वाक्यत्वाभावादेवातिप्रसङ्गभङ्गात्, अत एव वाक्यत्वनिवेशनमपि सफलम् । पूर्वकल्पपरित्यागे स्वयं बीजमाह --- तेनेत्यादि । तेन --- नामाद्यघटितमहत्त्वनिर्वचनेन । नाव्याप्तिरिति । अन्यथा निपातस्य नामत्वाभावेन अकनामलभ्यविशिष्टार्थकत्वविरहादव्याप्तिः स्यादिति भावः । \`उपकुम्भादावि'त्यादिना घटादेः परिग्रहः । ननु निपातस्य नामत्ववादिमते तत्र नाव्याप्तिः, तद्स्वीकारपक्षेऽपि स्वघटकधातुभिन्नानेकपदलभ्यत्वं महावाक्यलक्षणे निवेशनीयम् अतो दोषान्तरमाह --- नवेति । अतिप्रसङ्ग इति । तादृशानेकपदलभ्यार्थकत्वाक्षिति भावः । एतत्कल्पे तु भावप्रत्ययार्थधर्मिकनीलघटमात्रप्रकारकान्वयबोधस्वरूपयोग्यतया नातिप्रसङ्ग इति भावः । मात्रपदव्यावृत्तिमाह ---- क्षीरपायीत्यादि । आदिना ओदनभोक्तृकुम्भकारादिपरिग्रहः, प्रकृत्यर्थावच्छिन्नकृदथस्य ----- पानशीलवच्छिन्नकर्तुः, अन्वयबोधे समर्थोऽपि ---- अन्वयबोधस्वरूपयोग्योऽपि । न प्रकृत्यर्थमात्रावच्छइन्नस्येति । अन्वयबोधे समर्त इति पूर्वाणान्वयः ।  
 ननु \`राज्ञः पुरुष' इतिभागेऽतिव्याप्तिः तस्य निरुक्तमहावाक्यत्वात्, तदुत्तरत्वतलादिप्रत्ययार्थधर्मिकस्वार्थप्रकारकबोधजनकत्वाच्चेत्यत आह ---- राज्ञः पुरुषत्वमिति ।राजान्येवेति ---- एवकारो भिन्नक्रमे, तथाच राजनि पुरुषभाव एव प्रतीयत इत्यर्थः । एवकारकव्यवच्छेद्यमाह --- नत्विति । कुत इत्याकाङ्क्षायामाह ---- तद्धितानामिति। प्रकृत्यर्थमात्रान्वितस्वार्थबोधकत्वात् ------ प्रकृत्यर्थेतरविषयत्वानिरूपकस्वार्थविषयताकबोधजनकत्वात्, तथाच प्रकृत्यर्थकोटो राजसम्बन्धादेर्भानासम्भवादिति भावः । न प्रसङ्ग इति । तथाच स्वार्थधर्मिकराजसम्बन्दत्वपुरुषप्रकारकान्वयबोधजनकत्वात् तथाविधार्थे \`राज्ञः पुरुष' भागो न समास इति भावः । केचित्तु त्वतलादिधर्मिकत्वनिवेशव्यावृत्तिपरतया तादृशग्रन्थं व्याचक्षते । तन्मन्दम्, राजस्वत्त्ववत्पुरुषरूपविशिष्टार्थकत्वाभावादेव तत्रातिव्याप्तिवारणसम्भवात्, प्रकृते विषयतात्वेनैव महावाक्यविषयत्वत्वतलादिविषयताया निवेशाच्च । ननु त्वतलादित्वेन कथं तन्निवेश इत्यत आह ---- पायं पायमिति । स्वार्तेति । पौनःपुन्यार्थक --- णमाद्यर्थेत्यर्यः । धात्वन्तरार्थस्य-कृत्यादिरूपधात्वन्तरार्थस्य । \`पायं पायं व्रजीत्यादितः पुनः पुनः पानकृतिसमानकालीनत्वस्य व्रजनादौ बोधनात् "णमू चाभीक्ष्ण्ये द्विश्च पद"मित्यादिक्त्वापवादकानुशासनादिति केचित् । वस्तुतः स्वार्थावच्छिन्नस्य ---- आभीक्ष्ण्यरूपस्वार्थावच्छिन्नस्य, धात्वन्तरार्थस्य ---- पानरूपस्य, तेन णमःप्रक-तिपाधातोर्धात्वन्तरत्वाभावेऽपि न क्षतिः । ननु \`ग्रस्थाय' इत्यादौ ल्यप् न स्यात्, प्रपूर्वस्य स्थाधातोर्निरुक्तमहावाक्यत्वाभावेन समासत्वाभावात् समास एव क्त्वास्थाने तस्य विधानात् इत्यत आह ---- प्रस्थाय इत्यादाविति । समासव्यपदेशः ---- समासपदप्रयोगः, गौणः --- भाक्तः, नतु शाक्त इति भावः ॥ 31 ॥  

\<स.प्र.32\>  
 विभजते ---- समासमित्यादिः । कारिकां विवृणोति स चायमिति स च ------ यौगिकनामविभाजकतावच्छेदकरूपावच्छिन्नश्च, निरुक्तः ---- निरुक्तलक्षणाश्रयः । समसः समासपदार्थः । केचित्तु ----- \`स चायमि'ति कारिकास्थपाठधारणं, स इत्यस्यार्थमाह \`निरुक्त' इति, यौगिकनामविभाजकतावच्छेदकरूपावच्छिन्नः, अयमित्यस्यार्थमाह ---- समास इति , निरुक्तलक्षणाश्रय इति तदर्थ
----इत्याहुः । ननु षड्‌विधत्वं कुत इत्याकाङ्क्षायामाह ---- कर्मधारयेत्यादि । तेनेत्यस्य तृतीयाया असावित्यदस्‌शब्दस्य चार्थमाह तेन समं समास इति । ननूपपदसमासस्यापि तत्पुरुषतया कुतस्तेन रूपेण विभागः मिथो विरुद्धधर्माणामेव विभाजकत्वादित्यत आह --- सङ्काशनिभनीकाशादीनामिवेति । तथाविधेति । उपपदार्थान्वितस्वार्थबोधकपदान्तत्वमेवेत्यर्थः । विशेषः ---- तत्पुरुषत्वादिविरुद्धो विभाजकः ॥ 32 ॥  

\<स.प्र.33\>  
 वाभटाद्युक्तं समासस्य पञ्चविधत्वं नास्मदुक्तविरुद्धमित्यावेदयितुं भूमिकामारचयति ---- नन्वित्यादि । अस्य --- समासस्य, तां --- पञ्चविधोक्तिम्, उपपादयति ---- तदविरुद्धत्वेन ज्ञापयति ।  
 उच्यत इति । तथाच पूर्वपदप्राधान्यं स्वघटितसमासघटकापरपदार्थविशेष्यतया स्वार्थबोधकत्वमिति भावः । जायां प्राप्त इत्यर्थे \`प्राप्तजायः' पिप्पल्या अर्द्धमित्यर्थे \`अर्धपिप्पली'कायस्य पूर्वमित्यर्थे \`पूर्वकायः' कुम्भस्य समीपमित्यर्थे \`उपकुम्भं; पुरुषः सिंह' इव इत्यर्थे \`पुरुषसिंह' इति । कश्चिदिति । समास इति पूर्वेणान्वयः । मध्यपदार्थधर्मिको --- मध्यपदार्थमुख्यविशेष्यक इत्यर्थः, अन्यथा त्रिपदघटितद्वन्द्वान्यसामसमात्रस्यैव मध्यपदप्रधानत्वापत्तेः । ननु न अधिकरणं अनधिकरणं पटस्यानधिकरणं पटानधिकरणमिति समासेनैव सामञ्जस्ये मध्यपदप्रधानसमास एव दुर्घट इति विग्रढं दर्शयन् मध्यपदप्रधानत्वं सङ्गमयति पटस्य नाधिकरणमित्यादिना । तथाच नञोऽन्बयितावच्छेदकावच्छिन्नप्रतियोगितकाभावोधकत्वव्युत्पत्तेः । अधिकरणत्वावच्चिन्नप्रतियोगिताकभेदादेरप्रसिद्धेः अनधिकरणादिशब्दस्यापार्थकतया तेन समं समासासम्भवादिति बावः । इदमत्रावधेयम् । \`तदुभ्यमपि साध्यानधिकरणानधिकरणत्वमि'ति लक्षणव्याख्यायां गदाधरभट्टावार्यादिभिर्नञो मध्यनिपातस्य समर्थितत्वात्, न पटस्याधिकरणं इति विग्रहेऽपि पटानधिकरणमितिसमासमसम्भवात्, पटस्य न अधिकरणमितिविग्रहाकारप्रदर्शनानौचित्यमिति । नचादिपदग्राह्यः सोऽपि विग्रहो भवितुमर्हतीति वाच्यम् । तत्रत्यादिपदेन \`प्रतियोगिताया न अवच्छेदकम्' इत्यादेरेव ग्राह्यत्वात्, अन्यथा तस्यापि पूर्वमुक्तत्वात् तदाकाराप्रदर्शनेन न्यूनतापत्तेः । ननु बहुपदे कुतस्तस्पुरुषः "बहुपदे बहुव्रीहिरेव नेतरो द्वन्द्वाभ्यः समास" इति नियमादित्यत आह ------ बहुपदे इति । तथाच बहुपदे इत्यत्र पदशब्दो नामार्थक इति भावः । तात्पर्यमिति । नञो नामत्वाभावादिति भावः । अन्त्यपदप्रधानकं समासं दर्शयति ---- कश्चिदिति । तत्समासघटकान्त्यपदार्थमुख्यविशेष्यकशाब्दधीहेतुत्वादित्यर्थः । राजपुरुष इत्यादौ नामार्थयोर्भेदान्वयस्याव्युत्पन्नतया राजपदस्य राजसम्बन्धिनि लक्षणा तस्य चाभेदसम्बन्धेन पुरुषेऽन्वयात् राजसम्बन्धी पुरुष इति शाब्दबोधः । न च व्याससमासयोस्तुल्यार्थकत्वमिति प्राचीनप्रवादभङ्ग इति वाच्यम् । तादृशप्रवादस्य कर्मधारयादिसमासाभिप्रायकत्वात् । किञ्च तुल्यार्थकत्वमित्थस्य कोऽर्थः, समानप्रकारविशेष्यकबोधजनकत्वं समानविषयकबोधजनकत्वं वा ? नाद्यः, बहुब्राह्यादेर्व्यासजन्यबोधेऽन्यपदार्थस्याविशेष्यत्वेन समानाकारबोधजनकत्वाभात् । न द्वितीयः, समाहारद्वन्द्वजन्यबोधेऽधिकस्य साहित्यस्य भानात् \`तत्र' तत्र तदभानेन नित्यसमासस्थले च व्यासाभावात् तादृशप्रवादस्यासार्वत्रिकत्वात् । स्वमते राजपदस्य राजसम्बन्धे लक्षणास्वीकारात्तत्पुरुषस्थलेऽपि तादृशप्रवादभङ्गाभावादिति । उदाहरणवैशद्यार्थमाह ----- नीलोत्पलादिक इति । नीलाभिन्नमुत्पलमित्यर्थे \`नीलोत्पलं' द्वौ गार्ग्यौ इत्यर्थ \`द्विगार्ग्य' सर्वत्रान्त्यपदार्थस्यैव विशेष्यत्वादिति भावः । सवपदायति स888888 पदार्थेत्यर्थः । इतरेतद्वन्द्व इति । \`पाणिपादमि'त्यादिसमाहारद्वन्द्व उत्तरपदस्य लक्षणायाः प्राच्यैः स्वीकारात् , तत्र साहित्यविशेष्यक एवान्वयबोध इत्यत इतरेत्युक्तम् । स्वयं तदस्वीकारात् स्वमतानुसारेणाह ---- द्वन्द्वमात्रं वेति । अन्यपदार्थधर्मिकधीहेतुत्वं सर्वत्र समासे अस्तीति तेन रूपेण विभागानुपपत्तिरतः स्वघटक केति । उदाहरणवैशद्यार्थमाह खल इति । खले यवा यदा इत्यादिविग्रहेण तत्र कालस्यैव विशेष्यतया भानादिति भावः । उपसंहरति ----- तदेवमिति । न विरोध इति । प्रकारान्तरेण विभागस्य प्रकान्तरेण विभागाविरुद्धत्वादिति भावः ।  
 अत एव कैश्चित् समासस्य द्वैविध्यमुच्यते, तदपि न विरुद्दमित्यभिप्रायेणाह ---- नित्यानित्यभेदेनेति । तत्र जयादित्यर्सवादमाह ---- यदुक्तमिति ।  
 व्याचष्टे स्वान्तर्गतेति । तथा च यत्समासस्य स्वघटकयादृशानुपूर्वीप्रकारकज्ञानजन्यबोधविषययादृशार्थबोधं प्रति स्वघटकविभक्तिमद्यावन्नामघटितानुपूर्वीप्रकारकज्ञानस्य तत्त्वेनाहेतुत्वं तादृशानुपूर्वीमत्समासस्तादृशार्थे नित्यसमास इत्यर्थः । न च \`नर्मिक्षिकाऽसु' इत्यादिस्थलेऽनेकत्वरूपस्यापि यावत्त्वस्याप्रसिद्धिरिति वाच्यम् । स्वघटकनामत्वव्यापकविभक्तिघटितानुपूर्वीप्रकारकेत्यस्य वक्तव्यत्वात् । यद्यपि नञोनामत्वाभावेन \`न सुर' इत्यादौ स्वघटकनामत्वव्यापकविभक्तिवटितानुपूर्वीप्रकारकज्ञानत्वेन वैजात्यावच्छिन्नविषयकबोधं प्रतितु हेत्वमस्त्येव, अन्यथा सविभक्तिकासुरादिशब्दादपि तादृशवैजात्यावच्छिन्नस्य बोधा न स्यात्, तथापि तादृशवैजात्यावच्छिन्नविषयकबोधे सविभक्तिकासुरादिपदज्ञानस्याहेतुत्वात् न किञ्चिदनुपपन्नमिति । वैजात्यादावित्यादिनाऽभावविरोधाद्यखण्डधर्मपरिग्रहः । यल्लभ्यस्य च बोध इति । तथा च यत्समासस्य स्वघटकानुपूर्वीप्रकारकज्ञानस्य तत्त्वेन हेतुत्वं तादृशानुपूर्वोमत्समासस्तादृशार्थऽनित्यसमासः । इदं च व्याससमासयोस्तुल्यार्थकत्वमादृत्यं, अन्यथा राजसम्बन्ध्यभिन्नपुरुषबोधे राज्ञः पुरुष इत्याद्यानुपूर्वीप्रकारकज्ञानस्योपस्थाप्यार्थविशेष्यकशतृजर्थप्रकारकशाब्दबोधस्य प्राच्यैरनङ्गीकारात्, "वर्त्तमाने शतृशानजावप्रथमैकाधिकरणामन्त्रितयोरि"त्यनुशासनात् \`स्फुरन्ती वाणी'त्यादेर्विग्रहस्यासम्भावादित्यत आह ----- स्फुरद्वाणीत्यादि । तदर्थप्रकाशकत्वात् --- समासलभ्यार्थप्रकाशकत्वात्, तथा च तादृशबोधे शतृजर्थस्योद्देश्यदिशि निविष्टत्वेन विधेयत्वाभावात् धर्मितावच्छेदकादिव्यावृत्तिविषयताया एव विधेयत्वात्, अन्यथा रूपवान् पर्वतो वह्निमानित्यादौ पर्वते रूपमनुमिनोमीत्यनुव्यवसायापत्तेः, अनुमित्यर्थकधातुयोगे विधेयत्वस्य विधेयित्वस्व वा कर्मप्रत्ययार्थत्वादिति भावः । ननु सूत्रेऽप्रथमेत्यादिना प्रथमान्तपदोपस्थाप्यार्थविशेष्यकशतृजर्थप्रकारकबोधमात्रानभ्युपगमः सूचितः, अन्यथोक्तरीत्या सर्वत्रैव तादृशबोधासम्भवेन निषेधवैफल्यात्, चलदेक इत्यादेस्तथाप्यसङ्ग्रहाच्च, चलदभिन्ने एकत्वविशिष्टे एकत्वान्वये चलदेक इत्यादेर्निराकाङ्क्षत्वेन विग्रहत्वासम्भवात् समाधानान्तरमाह
---स्फुरग्तीमित्यादिना । आदिना चलन्तमेकं चैत्रं वा इत्यादेः सङ्ग्रहः । ननु तादृशवाक्यस्य विग्रहत्वमेव न सम्भवति व्याससमासयोस्तुल्यार्थकत्वनियमन तल्लभ्यकर्मत्वादेः समासेनाबोधनादित्यत आह विग्रह एवेति । तन्त्रमिति परेणान्वयः, विग्रहत्वनियतमिति तदर्थः । विग्रहार्थस्येति । बोधकत्वं समासे तन्त्रं, समासवं तन्नियतमिति समुदितार्थः । समासत्वस्य विग्रहार्थबोधकत्वानियतत्वे व्यभिचारं हेतुमाह ---- विग्रहलभ्ययोरिति । व्यञ्जकवैधुर्येण ---- बोधकविरहेण । प्रायश इत्यस्य स्वयमेव फलमाह ---- अत एवेति । लिङ्गसंख्ययोः समासबोध्यत्वस्यासार्वत्रिकत्वादेवेत्यर्थः । तयोः
---- लिङ्गसंख्ययोः । तत्र ---- समासे, तयोरित्यनुषज्यते । कुत्र इत्याकाङ्क्षायामाह ---- यथेति । जरता चित्रा गौर्यस्येत्यर्थे, प्रियास्तिस्नोयस्येत्यर्थे जरतीचित्रगुः, प्रियतिसेति समासः । अत्र न पुंवद्भावः, उत्तरपदे एव तद्विधानात्, स्त्रीत्वस्यावगम इति पूर्वेणान्वयः । नन्वत्र कथं व्यञ्जकसद्भाव इत्यत आह ----- स्त्रीप्रत्ययेति । तदभिव्यञ्जकयोः ---- लिङ्गव्यञ्जकयोः । संख्याव्यंजकसद्भावस्थलमाह --- यथा वेति । एकस्याः शलाकाया द्यूतेऽन्यथापातनमित्यर्थे \`शलाकापरि' प्रियौ युवां यस्यास्तया इत्यर्थे \`प्रिययुवया' हस्तिनामश्वानां समाहार इत्यर्थे \`हस्त्यश्वमि'ति । एकत्वादेरित्यादिपदात् द्वित्वबहुत्वयोः परिग्रहः । अक्षशलाकयोरेकत्व एवेति । "अक्षशलाकयोरेकत्व(1)" इत्यानुशासनेन एकत्वे वर्त्तमानयोरक्षशलाकयोर्द्यूते अन्यथा पातनमित्यर्थे परिणा सहाव्ययीभावस्य व्युत्पन्नत्वादिति भावः । अव्ययीभावस्येति । विधानादिति परेणान्वयः । एवमग्रेऽपि । द्वित्व एवेति । "युवाचौ द्विवाचिष्वि(2)"त्यनुशासनादिति भावः । बहुत्व एवेति । "प्राणितुर्यकाङ्गानां सेनाङ्गानां च बहुत्वे(3)" इत्यनुशासनादितिभावः । अत्र वैयकरणसंवादमाह --- तदुक्तमिति । अव्यक्ता --- समासजन्यशाब्दबोधाविषयः । प्रातरादिवदिति । यथा प्रातरादिगतसंख्या प्रातरादिशब्दजन्यशब्दबोधाविषयस्तथेत्यर्थः । यत्र समासे सङ्ख्यादेर्व्यञ्जकं किञ्चिदास्ते तत्र संख्या प्रकाशते, बोधविषयो भवतीत्यर्थः । कुत्रेत्याकाङ्क्षायाग्राह --- शलाकापरि हस्त्यश्वमिति । शलाकादिगतैकत्व एवाव्ययीभावस्य, हस्त्यश्वगतबहुत्व एव द्वन्द्वस्य, कायादिगतैकत्व एवार्द्धशब्दस्य, नपुंसकत्व एव च तत्पुरुषस्य व्युत्पन्नत्वादिति भावः । ननु पूर्वकाय इत्यादौ कथमेकत्वस्य, अर्द्धपिप्पलीत्यादौ पिप्पल्येकत्वस्य, अर्द्धादौ नपुंसकत्वस्य च प्रतीतिरित्यत आह --- पूर्वादेरिति । पूर्वादिवाच्कशब्दादेस्तत्पुरुषस्य व्युत्पन्नत्वादिति परेणान्वयः । अर्द्धस्य नपुंसकलिङ्गार्द्धशब्दस्य चेत्यर्थः । ङसर्थैकत्वं ------- कायादिशब्दोत्तरङस्‌विभक्त्यर्थमेकत्वम्, अवयविना ---- अवयववाचकेन सहेत्यर्थः । व्युत्पन्नत्वात् --- उक्तानुशासनागदिति भावः । ननु कण्ठेकाल --- सरसिजाद्यलुक्समासे नित्यसमासत्वं न स्यात्, कण्ठकालसरोजेत्यादिसमासबोध्यार्थबोधे विभक्तिघटितोक्तानुपूर्वीप्रकारकज्ञानस्यापि हेतुत्वादित्यतस्तत्रेष्टापत्तिमाह --- सरसिजादाविति । केचित्तु --- जरतीचित्रगुरित्यत्र स्त्रीत्वस्येव, कण्ठेकाल इत्यादावपि एकत्वव्यञ्जकैकवचनस्य सत्त्वात्तस्यापि नित्यसमासत्वं न स्यादित्यतस्तत्रेष्टापत्तिमाह --- सरसिजादाविति---- इत्याहुः । तन्मन्दं, नित्यसमासलक्षणस्य संख्यादिव्यञ्जकसत्त्वाघटितत्त्वेन तादृशावतारणिकाया असम्भवात् । तादृशवाक्यस्य नित्यसमासत्ववादिनां मतमाह --- तत्रेति । सरसिजादावित्यर्थः । न बुध्यते इति । तेषां मते यौगिकत्वाभावात् सरसिजादेरिति भावः ॥ 33 ॥  
 {(1) अक्षशलाकासंख्याः परिणा(2/1/20) इति पा0 सूत्रम् ।}  
 {(2) युवावौ द्विवचने इति (7/2/88) पा0 सूत्रम् ।}  
 {(3) द्वन्द्वञ्च प्राणितूर्यसेनाङ्ग्रानाम् इति (2/4/2)पा0 सूत्रम् ॥}  


   
\<स.प्र.34\>  
 कर्मधारयलक्षणस्यावतरणिकामाद --- समासेष्विति, निर्धारणे सप्तमी । कर्मधारयमिति । क्रमप्राप्तमित्यादिः । व्याचष्टे ---- क्रमिकमिति । यन्नामद्वयमिति । तथाचाव्यवहितोत्तरत्वसम्बन्धेन यन्नामविशिष्टयन्नामत्वं तादात्म्यसम्बन्धावच्छिन्नतन्नामार्थप्रकारतानिरूपिततन्नामार्थविशेष्यताशालियादृशाब्दबोधं प्रति स्वरूपयोग्यतावच्छेदकं (तन्नामत्वं) निरुक्तसम्बन्धेन तादृशबोधे कर्मधारयसमासत्वमिति निष्कर्षः । लक्ष्ये लक्षणं सङ्गमयति नीलोत्पलमित्यादाविति । अन्वय इति । नीलोत्पलभागस्य तादृशबोधे कर्मधारयसमासत्वमिति शेषः । एवमग्रेऽपि । ननु \`पुरुषसिंह' इत्यादौ पुरषे तादात्म्येन सिंहस्य बाधितत्वेनान्वयासम्भवादव्याप्तिः, तत्पुरुषादावतिव्याप्तिवारणाय लक्षणे यथार्थबोधस्यैव निवेशनीयत्वादित्यत आह
--- तथेति । पुरुषपदलक्षितस्य पुंस्त्वविशिष्टनरसदृशस्य सिंहादौ तादात्म्येनान्वयस्थले \`पुरुषसिंह' इत्यस्य, पुरुषादौ सिंहपदलक्षितस्य सिंहसदृशस्यान्वयबोधस्थले \`सिंहपुरुष' इत्यस्य च न समासत्वम् उपमेयपूर्वकोपमानपदस्य कर्मधारयानुशासनात्, तत्सूचनाय पूर्वपदलक्षितस्येति विहायोत्तरपदलक्षितस्येत्युक्तम् । यत्रोत्तरपदस्यैवोपमानत्वं तत्रैव तथा समास इत्यत्रानुशासनरूपप्रमाणमाह पुरुषः सिंह इवेति । इत्यादिविग्रहे इति सावधारणम् , तथा शासनरूपप्रमाणमाह पुरुषः सिंह इवेति । इत्यादिविग्रहे इति सावधारणम्, तथा च पुरुष इव सिंह विग्रहे, सिंह इव पुरुष इति विग्रहे च न तादृशसमास इति भावः । न च "प्रायेणोपमेयस्योपमानै"रित्यनुशासने उपमेयस्य पूर्वत्वं कुत इति वाच्यम् । उपमेयस्येति षष्ठीनिर्देशादेव तस्य पूर्वपदत्वप्राप्तेः, "षष्ठ्याः पूर्वस्यैव" इति परिशिष्टानुशासनात् । तादात्म्येनेत्यस्य व्यावृत्तिमाह कुम्भस्येति । उपशब्दस्य सामीप्यलक्षणास्थले तादृशकर्मधारय इष्ठ एवेत्यत आह इत्याद्यर्थक इति । न तादात्म्येनान्वयबोधक इति । किन्तु निरूपितत्वेनेति शेषः । ननु स्वमते प्रादेर्नामत्वाभावात् निरुक्ताव्ययीभावेऽतिव्याप्तिरेव नास्ति कुतस्तादात्म्येनेत्यस्य व्यावृत्तिदानमित्यत आह प्रबलमित्यादि । प्रकृष्टं बलम्, अपकृष्टं द्रव्यम् इत्याद्यर्थे प्रबलादेः कर्मधारयत्वक्षार्थं लक्षणस्थनामपदस्य धातुभिन्नपरत्वस्यावश्यकत्वादिति भावः । ननु नामपदस्य धातुभिन्नपरत्वे "स्तोकनम्रा स्तनाभ्या"मित्यादौ कर्मधारयो न स्यात्, तत्र नामधात्वर्थ एव स्तोकस्याभेदान्वयादित्यत आह --- सार्थकसामान्येति । क्षत्यभावाच्चेति । \`सुपचती'त्यादौ शोभनादेः पाकादावभेदान्वयेऽपि तस्य समाससामान्यलक्षणनाक्रान्तत्वेनातिव्याप्त्यभावात्, विशेषलक्षणे सामान्यलक्षणाश्रयत्वे सतीति विशेषणस्यावश्यकत्वादिति । अव्यवहितोत्तरत्वसम्बन्धेन वैशिष्ट्यरूपक्रमिकत्वनिवेशस्य व्यावृत्तिमाह
------ नीलमुत्पलमित्यादाविति । समानविभक्तिकमिति अभेदान्वयबोधसम्पादकम्, न क्रमिकं ------ नाव्यवहितोत्तरत्वसम्बन्धेन नीलपदवदुत्‌पलपदम्, अव्यवधानांशनिवेशेऽप्येतद्वारणासम्भव इत्यत आह ---- विभक्त्या व्यावधानादिति । नन्वत्र तादात्म्यस्य विशेषणविभक्त्यर्थतया तस्य प्रकारतया भानात् अतिव्याप्तिविरहेण क्रमिकत्वमनर्थकमित्यत्रेष्टापत्तिमाह ----- यदि चेत्यादिना । ननु विशेषणविभक्तेरभेदार्थकत्वं न युक्तिसहं, तथा च तत्राभेदेनैवान्वयोभवितुमर्हति , \`यद्वा विशेणविभक्तिरभेदार्थिका' इत्यादिग्रन्थस्तु विभक्तेरभेदार्थकत्वं सम्पादयन्नपि तस्य प्रकारतया भानं न सम्पादयति । न च प्रत्ययस्य प्रकृत्यर्थान्वितस्वार्थबोधकत्वव्युत्पत्तेः प्रकारतालाभ इति वाच्यम् । तादृशव्युत्पत्तेः संसर्गतागर्भत्वेऽपिक्षत्यभावादित्यतो नामार्थस्याभेदान्वयप्रयोजकत्वमाह
---- नीलादिनामार्थस्येति । तन्त्रं --- प्रयोजकम्, अवश्यवक्तव्यमिति शेषः, अन्यथा \`द्रव्ये सरसिजमि'त्यादौ द्रव्यसरसोरभेदान्वयबोधापत्तेः, तत्प्रयोजकस्य समानविभक्तिकत्वस्य सत्त्वादिति भावः । अत इति । यतः नामार्थप्रकारकाभेदान्वयबोधे निरुक्तोपस्थाप्यत्वं तन्त्रम्, अत इत्यर्थः । तत्र ---- नीलमुत्पलमित्यादिविग्रहस्थले, उत्पलपदार्थे इत्यपि कश्चित् । ननु तत्र कीदृग्बोध इत्याकाङ्क्षायामाह ----- परन्त्विति । आधेयत्वेनेति । नीलादेरन्वय इति पूर्वेणान्वयः, तथा च नीलतादात्म्यवदुत्पलमित्याकारकस्तत्र बोध इति भावः । ननु नामार्थप्रकारकाभेदान्वयबोधे निरुक्तोपस्थाप्यत्वं न तन्त्रं, नीलघटपटावित्यादावभेदसम्बन्धेन नीलप्रकारकबोधस्य पटेऽपि सत्त्वेन तत्र नीलपदोत्तरनामोपस्थाप्यत्वाभावाद्व्यभिचारापत्तेः, तत्राव्यवधानांशानिवेशे नीलमुत्पलमित्यादावपि तादृशबोधो भवत्येवेत्यत आह
----- नीलघटेत्यादि । ननु तथापि \`स्तोकं पचति, धान्येन धनं, प्रकृत्या पटुरि'त्यादौ स्तोकधान्यप्रकृत्यादीनां पाक-धन-पटुत्वादावभेदसंसर्गेणान्वयेन तत्र निरुक्तोपस्थाप्यत्वाभावात् व्यभिचार इत्यत आह ---- स्तोकं पचतीत्यादि । क्रमिकत्वमनुपादेयमेवेति । इदमापाततः, विशेषणविभक्तेरभेदार्थकत्वं न युक्तसहमित्युक्तम्, निरुक्तोपस्थाप्यत्वमपि न तादृशबोधे तन्त्रम्, अपितु सविभक्तिकनामार्थप्रकारकाभेदान्व्रयबोधे समानविभक्तिकवृत्तिशब्दान्यनामोपस्थाप्यत्वं तन्त्रमतो \`द्रव्ये सरसिजमि'त्यादावभेदेन नान्वयबोध इति नव्यमते क्रमिकत्वं देयमेवेति ध्येयम् । ननु \`राजपुरुष'इत्यादितत्पुरुषेऽतिव्याप्तिः, नामार्थयोर्भेदान्वयस्याव्युत्पन्नतया राजपदस्य राजसम्बन्धिनि लक्षणाया आवश्यकत्वेन राजपदार्थस्य राजसम्बन्धिनोऽभेदान्वयबोधजनकत्वादित्यत आह ---- राजुपुरुष इत्यादि । तुल्यार्थकत्वहान्यापत्तेरिति । अत्र तुल्यत्वं नान्यूनानतिरिक्तविषयकत्वं, विग्रहबोध्यलिङ्गसंख्यादेः प्रायेण समासाबोध्यत्वात्, किन्त्वनतिरिक्तविषयकत्वं, विग्रहबोध्यलिङ्गसंख्यादेः प्रायेण समासाबोध्यत्वात्, किन्त्वनतिरिक्तविषयकत्वमिति नानुपपत्तिः । तदा कस्यान्वयबोध इत्याकाङ्क्षायामाह --- परन्त्विति । ननु समासे षष्ठीविभक्तेरभावात् राजसम्बन्धोपस्थितिरेव दुर्घटेत्यत आह ---- अत एवेति । पुरुषे राजसम्बन्धान्वयबोधस्यावश्यकत्वादेवेत्यर्थः । पूर्वपद इति सप्तम्यर्थो निरूपितत्वं, तस्य लक्षणेत्यत्रान्वयः । सम्बन्धस्य षष्ठ्यर्थकत्वकथनात् विग्रहजन्यबोधविषयानतिरिक्तत्वं संबन्धस्य व्यञ्जितम् । सङ्गच्छत इति । तथाच सम्बन्धोपस्थितिर्न दुर्घटेति भावः । ननु नामार्थयोर्भेदान्वयस्वीकारे सिद्धान्तविरोध इत्यत आह ---- यथाचेति । उपरिष्टात् ---- तत्पुरुषलक्षणव्याख्यायाम् । वक्ष्यत इति । तथाच \`नामार्थयोरि'त्यादौ(2) निपातातिरिक्तत्वमिव तत्पुरुषातिरिक्तत्वमपि विशेषणं वक्ष्यत इत्यर्थः, अन्यथा घटो नास्तीत्यादौ प्रतियोगितासम्बन्धेनाभावे घटान्वयानुपपत्त्या तत्रापि लक्षणास्वीकारापत्तिरिति भावः । तत्पुरुषातिरिक्तत्वविशेषणासहिष्णुं प्रत्याह ---- किञ्चिद्विशिष्टेति । केचित्तु ---- तत्पुरुषातिरिक्तत्वनिवेशे गौरवादाह ---- किञ्चिद्विशिष्टेति ----- इत्याहुः । तन्मन्दम्, तत्र तन्निवेशापेक्षया लक्षणेऽनवच्छिन्नान्तनिवेशेऽतीवगौरवादिति । सुबर्थेति । तत्पुरुषविग्रहघटकसुबर्थेति यावत् । तत्रापि सुबर्थत्वं न निविष्टं प्रयोजनाभावादिति तु न वाच्यम्, तत्तदर्थानवच्छिन्नत्वनिवेशे राजसम्बन्धिपुरुष इति कर्मधारयेऽव्याप्तेः । न च सुबर्थत्वं वस्तुगत्या तत्तत्सुप्प्रतिपाद्यत्वम्, अन्यथा निरुक्ततत्पुरुषजन्यबोधे विग्रहस्थसुब्जन्यसम्बन्धोपस्थितेरसहकारित्वेन \`तथोपस्थितिसहकारेणे'त्यस्य वक्तुमशक्यत्वेनातिव्याप्तिवारणासम्भवात्, तथाचोक्ताव्याप्तिस्तदवस्थैवेति वाच्यम् । तत्तत्पुरुषान्यत्वनिवेश एव तात्पर्यात् ! ऋजवस्तु ---- अर्थानवच्छिन्नत्वनिवेशेऽसम्भवः, नीलत्वादेरप्यर्थत्वात्, प्रत्ययार्थानवच्छिन्नत्वनिवेशे दण्डिपुरुष इति कर्मधारयेऽव्याप्तिः, राजसम्बन्धिपुरुष इत्यादावव्याप्तिवारणाय किञ्चिद्विशिष्टेति सुब्विशेषणं' तत्पुरुषविग्रहस्थ इति तदर्थ --- इत्याहुः । तन्मन्दम्, राजसम्बन्धिपुरुष इति कर्मधारयविषयराजसम्बन्धस्यैव तत्पुरुषविग्रहसुपा प्रतिपादनेनोक्ताव्याप्तिवारणासम्भवादिति ध्येयम् ।  
 पञ्चानां पुलानां समाहार इत्यर्थे \`पञ्चपुली' द्विगुः, द्वौ गार्ग्यौ इत्यर्थे \`द्विगार्ग्यमि'त्यव्ययीभावः । तदन्यत्वं ------- ताभ्यामन्यत्वम्, तत्तदव्ययीभावद्विगुभिन्नत्वमिति यावत् । विशेषणीयत्वादिति । निरुक्तलक्षणस्येत्यादिः । नन्वेवं \`ब्राह्मणमानुषः मानुषब्राह्मण' इत्यादिकर्मधारयः कथं न स्यात् इत्याकाङ्क्षायां प्राचीनसमाधानमाह ---- अत्र चेति । इति वृद्धा इति परेणान्वयः, वदन्तीति शेषः । साधुरिति । तथा च लक्षणे स्वव्यभिचार्यर्थे तद्व्यभिचारिणः स्वस्यान्वयबोधकत्वं निवेशनीयमिति भावः । ननु \`प्रमेयधूम'इत्यत्राव्याप्तिः, प्रमेयभेदाप्रसिध्या तद्व्यभिचाराप्रसिद्धेरित्यत आह ----- प्रमेयधूम इति । तत्पुरुष एवेति । तथाचालक्ष्यमेव तत्, कुतस्तत्राव्याप्तिरिति भावः ।  
 नव्यमतमाह ---- चन्दनतरुरित्यादि । प्रामाणिकत्वात् ---साधुत्वात् । विशेष्यस्यैवेति । षष्ठ्यर्थो निष्ठत्वम्, अन्वयश्चास्य व्यभितारित्वमित्यनेन । (अत्रेति सप्तम्यर्थस्तादात्म्यं कर्मधारयान्वयि। ) न चैवं \`ब्राह्मणमानुष' इति प्रयोगः कर्मधारयत्वेन साधुः स्यादिति वाच्यम् । इष्टापत्तेः, प्रत्युत \`मानुषब्राह्मण'इत्यादिकमपि तत्पुरुषत्वेन प्रामाणिकमेव । प्राचीनमते \`चन्दनतरुरि'त्यादिकं तथा प्रामाणिकमेवेति ध्येयम् । ननु विशेष्यस्य विशेषणव्यभिचारित्ववत् क्वचित् विशेषणस्यापि विशेष्यव्यभिचारित्वं तन्त्रं वक्तव्यम्, अन्यथा पुरुषोत्तम इति कर्मधारयानुपपत्तिः । तथा च पुरुषत्वं न पुंस्त्वरूपम्, उत्तमपदार्थे नित्यज्ञानादिमति तदाश्रये भेदबाधात् कर्मधारयो नेष्यत एव सर्वैरित्यव्याप्तिदानासंगतेः, नाप्यात्मत्वरूपं, सुखसवायिकारणतावच्छेदकतया सिद्धाया आत्मत्वजातेः परमात्मन्यसत्त्वादुक्तदोषग्रस्तत्वात्, नापि परमात्मत्वरूपम्, तद्धि नित्यज्ञानादिमत्त्वं, निरूपाधिपरदुःखग्रहणवत्त्वं वा ? आद्ये उद्देश्यतावच्छेदकविधेयतावच्छेकयोरैक्येन निराकाङ्क्षत्वप्रसङ्गात्, द्वितीये विशेषणस्य विशेष्यव्यभिचारित्वस्य तन्त्रत्ववादिमते तस्य तथात्वानुपपत्तेः, किन्तु, स्त्रीनंपुसत्वशून्यत्वं ध्वंसरहितत्वं वा तत्, उत्तमभिन्नस्य पुरुषस्य सम्भवेऽपि पुरुषभिन्नस्योत्तमस्यासम्भवात् इत्यत आह --- पुरषोत्तम इति । अत एव --- भ्रमशून्यत्वस्योत्तमपदार्थत्वादेव । पुरुषस्येव परुषनिरूपितस्येव वा, पुरषेऽपि पुरुषनिष्ठस्य तस्योत्तमनिरूपितस्योत्तमनिष्ठस्य च व्यभिचारस्य सत्त्वादित्यर्थः । अपिना पुरुषोत्तमपरिग्रहः । अत एव दुर्गसिंहेनापि कर्मधारयोदाहरणमध्ये "उत्तमपुरुषः पुरोषोत्तम इति विशेषणं परं स्या"दित्युक्तम् ।  
 \`तद्धनं तद्घट'इत्यादौ तदादिपूर्वपदकः कर्मधारयः सर्वैरिष्यते इत्यत उक्तं --- तदाद्युत्तरपदक इति । नेष्यते इति, बुधैरिति शेषः । कुत इत्याकाङ्क्षायामाह ---- नीलतदस्तीत्यादित इति । जात्वपि ---- कदाचिपदपि । अप्रतीतेरिति । तथा च निरुक्तलक्षणस्य तत्रागमनादिति भावः । तदाद्युत्तरपदकः कर्मधारयः प्रायो नेष्यत इत्यत्र प्रायः पदव्यावृत्तिमाह
----- पक्वयद्भोजनमिति । पक्वं यस्य भोजनं रम्यमित्यर्थः । यदुत्तरपदककर्मधारयस्थलमुक्त्वा तदुत्तरपदकमपि तमाह ---- आमतदुभञ्जनमिति । यथार्थस्थल इवायथार्थस्थलेऽपि तदाद्युत्तरपदककर्मधारयो भवतीति सूचनायाह
------ नीलयद्रस इत्यादि । रसे नीलाभेदस्य, रूपे कट्वभेदस्य च बाधितत्वात् अयथार्थत्वसम्पादनाय वैरपीत्येनोक्तम् । केचित्तु ---- एतदुभयमपि यथार्थबोधाभिप्रायेणोदाहृतम्, तथाहि नीलस्य तस्य रस आस्वाद्यः कटोस्तस्य रूपं ईक्ष्यते इत्यर्थ ---- इत्याहुः । तन्न, तथासति उदाहरणचतुष्टयदानस्यानाभासत्वापत्तेः । अत एव "कटुतद्रस आस्वाद्यः नीलतद्रूपमीक्ष्यते" इत्येवपाठः, विपरीतपाठस्तु प्रामादिक इति बालप्रलपितमपास्तम् । विशेषणे विशेष्यव्यभिचाराभावाच्च कर्मधारयस्यासंभव इति समप्रदायविदः । तदपि न, नीलतदिति कर्मधारयोत्तरं रसशब्देन सह पुनः कर्मधारयस्याभिप्रेतत्वे तदाद्युत्तरपदकत्वं विनापि तदुपपत्तेः । तद्रस इति कर्मधारयोत्तरमपि नीलेन सह कर्मधारयेऽपि तादृशप्रयोगसंपत्तेः । वस्तुतो नीलतस्य सः कटुतस्य रूपमित्यादि कर्मधारयोत्तरतत्पुरुष एवाभिप्रेतः, नतु कर्मधारयोत्तरं कर्मधारयो बाधितत्वात्, अत एव वैपरीत्यं नोक्तं, प्रयोगबाहुल्यन्तुव्युत्पत्तिवैशद्यार्थमैच्छिकमिति तु परमार्थः । ईदृक्‌प्रयोगे प्राचीनस्वरसमप्याह ----- प्रयुक्तन्त्विति । समासान्तरभ्रमनिराकरणायेत्याद्यर्थे इत्युक्तम् । आदिना ---- \`परमौ तौ' इत्याद्यर्थपरिग्रहः । इत्यादीत्यादिना \`परमते' इत्यादिपरिग्रहः । कर्मधारयवत् तदाद्युत्तरपदकस्तत्पुरुषोऽपि नाङ्गीक्रियते, अङ्गीक्रियते च प्रयोगानुसारादित्याह ---- तत्पुरुषोऽप्येतेन व्याख्यात इति । तथाच "पादपद्मं शिवायद्धि, विधृतं शंभुतद्धृदि" इत्यादिप्रयोगात् क्वचिदिष्यतेऽपीति भावः ।  
 समासशक्तिवादिनां मतमाह --- विशेष्यतयेति । विशेष्यतासंबन्धेन नामार्थनिष्ठप्रकारताकेत्यर्थः । बुद्धिमात्रं ---- बुद्धिसामान्यम्, एवकारव्यवच्छेद्यमाह ---- नत्विति । तथा --- नामोत्तरविभक्त्युपस्थाप्यत्वं तन्त्रम् । गौरवात् ----कार्यतावच्छेदकगौरवादित्यर्थः । ननु \`नीलोत्पलमि'त्यादौ व्यभिचारात् तादृशगौरवं फलमुखतया न दोषायेत्यतस्तस्य फलमुखत्वं निराकुर्वन्नुपसंहरति अत इत्यादि । तथा च निरुक्तव्यभिचारस्य प्रकारान्तरेण वारणसंभवे तस्य फलमुखत्वाभावादिति भावः । रूढ एवेति -------- तथाच नीलोत्पलशब्दात् कस्यापि नामार्थस्योत्पलादौ विशेष्यतयाऽनन्वयेनाव्यभिचारादिति भावः । ननु समासस्य रूढत्वं न केनाप्युक्तमित्यत उक्तं तदुक्तमित्यादि । अबुधान् --- अपण्डितान् प्रति, उपाया विहिताः ---- कथिताः, प्रतिपत्तयेज्ञानाय इत्येको ग्रन्थः । ननु समासे शक्तिस्वीकारे तस्य वाक्यत्वं न स्यात्, योगेन विशिष्टबोधजनकपदसमूहस्यैव वाक्यत्वात्, यदुक्तं परिशिष्टकृता "समर्थः पदसमूहो वात्य"मिति इत्यत्रेष्टापत्तिमाह ---- शब्दान्तरत्वादिति । योगेनार्थप्रतिपादकशब्दभिन्नत्वात् । \`अत्यन्तमि'ति भेदविशेषणत्वात् \`स्तोकं पाक' इतिवद् द्वितीया । केचित्तु ---- शब्दान्तरत्वादित्यस्य विग्रहवाक्यभिन्नत्वादित्यर्थ --- इत्याहुः । तन्न, समासस्य यौगिकत्वेऽपि विग्रहवाक्यभिन्नत्वात् तस्य रूढत्वासम्पादकत्वात् ।  
 वैयाकरणमतं दूषयति --- तन्मन्दमिति । प्रामाणिकत्वादिति । तथाच तदानीं तादृशबोधस्यानुभविकत्वेन व्यभिचारवारणार्थं कार्यतावच्छेदकगौरवस्यागत्या स्वीकारात् कुतः समासस्य रूढत्वमिति भावः । प्रामाणिकगौरवस्यापि दोषत्वे प्रतिबन्धिमाह --- अन्यथेति । किं न रोचयेति । तथाचात्र यथा व्यभिचारवारणाय नामार्थधर्मिकत्वं गौरवग्रस्तमपि कार्यतावच्छेदके निवेश्यते, तथात्रापीति भावः । वैयाकरणः स्वमतव्यवस्थापनाशक्तोऽपि न्यायमते दोषमाशङ्कते न चेति । वाच्यमिति । परेणान्वयः । अन्वयापत्तिरिति । समासस्य शक्तत्वे तु नीलघटभागस्य नीलाभिन्नघटवाचकतया तादृशघट एव द्रव्यान्वय इति भावः । शङ्कां निरस्यति नामार्थस्येति । मुख्यविशेषताक इवेति । यथा नामार्थविशेष्यताकबोधे प्रथमान्तत्वं तन्त्रं तथेत्यर्थः । नामार्थस्येत्यस्य तादात्म्यसंसर्गावच्छिन्नविधेयताकेऽपीत्यत्रापि सम्बन्धः, तथाच तन्नामार्थनिष्ठतादात्म्यसम्बन्धावच्छिन्नविधेयतासम्बन्धेन शाब्दबोधं प्रति प्रथमान्ततन्नामोपस्थाप्यत्वं तन्त्रमित्यर्थः । उक्तस्थले नीलस्यातथात्वात् न तादृशसम्बन्धेन शाब्दबोधापत्तिरिति भावः । ननु प्रथमान्तत्वं यद्यव्यवहितपूर्वत्वसम्बन्धेन प्रथमाविशिष्टत्वं, तदा \`इदं दधी'त्यादौ व्यभिचारापत्तेः दधिपदस्य तादृशप्रथमान्तत्वाभावात्, यदि च तादृशसम्बन्धेन प्रथमोपस्थितिमदुपस्थितिकत्वं तत्, तथाच\`इदं दधि' इत्यादौ प्रथमाजन्योपस्तितिसहकारित्वान्न व्यभिचारः । \`नीलघटो द्रव्यमि'त्यादौ नीलपदोत्तरलुप्तप्रथमाजन्योपस्थितेरनपेक्षितत्वेन नीलपदजन्यनीलपदार्थोपस्थितेः तत्सहकारित्वाभावेन नीलपदस्य तथात्वाभावात् उक्तापत्त्यसम्भवादिति ध्येयम् । \`चैत्रः पचती'त्यादौ आख्यातार्थकृतौ \`घट' इत्यादौ सुबर्थैकत्वादौ च व्यभिचारवारणाय नामार्थनिष्ठेति विधेयताविशेषणम् । \`चत्रस्य धनमि'त्यादौ चैत्रे व्यभिचारवारणाय तादात्म्यसम्बन्दावच्छिन्नेति । विशेष्ये विशेष्यतावच्छेदके वा व्यभिचारवारणाय विषयतामुपेक्ष्य विधेयतानिवेशः । ननु धर्मितावच्छेदकस्यापि विधेयत्वेन तत्र व्यभिचारो दुर्वार इत्यत आह ----विधेयत्वन्त्विति । विशेष्यतादिवारणाय प्रकारत्वमिति । अवच्छेदकत्वं प्रकारतात्वव्याप्यमितिमतानुसारेणेदम्, अन्यथा प्रकारतायां तद्भेदनिवेशवैयर्थ्यापत्तेः । इतरबाधप्रयुक्तमहानसीयवह्निमानित्यनुमितिविधेयत्वस्य महानसीयवह्नावभावात् आह --- प्रकारताप्रभ्दो वेति । पृथिव्यामितरभेद इत्यनुमितिविधेयत्वं साध्ये नास्तीति मतानुसारेणेदम् । तादात्म्यसम्बन्धावच्छिन्नत्वस्य स्वयं व्यावृत्तिमाह ---- पटमित्यादाविति । न च \`नीलोत्पलमि'त्यादौ व्यभिचार इति वाच्यम् । तत्रैकत्वस्येव विधेयत्वात् । न चैवं नामार्थस्य तादात्म्येन विधेयत्वासिद्धिः, \`अयं घट' इत्यादावेकत्वविशिष्टेदमर्थस्य घटादावेव तत्सम्बन्धेन प्रकारत्वात् ।  
 शङ्कते नन्विति । कथं न स्यादिति । अत्र नीलादेर्विधेयत्वाभावेन निरुक्तकार्यकारणभावेनापि वारणासम्भवादिति भावः । समाधत्ते चेन्नेति । स्वनिविष्ठेति । स्वं बहुव्रीहिः । तादृशेति । स्वनिविष्टेत्यर्थः । समासान्तरस्य ----- बहुव्रीहिभिन्नसमासस्य, तादृशधियं प्रति ----- स्वनिविष्टनामद्वयोपस्थाप्यार्थद्वयावच्छिन्नतादृशानामान्तरार्थविषयताकबोधं प्रतीत्यर्थः । असमर्थत्वादिति । तथाचाकाङ्क्षाज्ञानकारणतासंकोचेन तादृशसमासवारणादिति भावः । ननु नीलं पीतं च उत्पलं रम्यमित्याद्यर्थे \`नीलपीतोत्पले रम्ये' इत्यादिप्रयोगात् तादृशकारणतासंकोचो दुर्घट इत्यत आह नीलपीतोत्पल इति । इत्याकार एवान्वयबोध इत्येवकारव्यवच्छेद्यमाह मत्विति । तथाच नीलञ्च पीतञ्च ते नीलपीते, नीलपीते च ते उत्पले चेति द्वन्द्वानन्तरं कर्मधारय इति भावः । अस्य कर्मधारयत्वाभावे युक्तिमाह अत एवेति । तादृशप्रयोगस्य निरुक्तसमूहालम्बनबोधजनकत्वदेवेत्यर्थः । प्रत्याकाभिसम्बन्धसूचनार्थमित्यस्य वर्णयन्तीत्यत्रैवान्वयः । तथाचास्य त्रिपदकर्मधारयत्वे द्वन्द्वात् परस्य प्रत्येकाभिसम्बन्धस्थलतया तत्समासप्रदर्शनं प्राचमसङ्गतं स्यादिति भावः । एवकारव्यवच्छेद्यमाह नत्विति । तदुत्पलं चेति विग्रहं वर्णयन्तीति पूर्वेणान्वयः । ननु घटानधिकरणमित्यादितत्पुरुषस्यापि स्वघटकनामद्वयोपस्थाप्यर्थद्वयावच्छिन्नस्वघटकनामान्तरार्थविषयताकबोधजनकतया नोक्तनियम इत्यत आह घटस्यानधिकरणमित्यादि । विग्रह इति अनधिकरणशब्देन सह समासे नियमभङ्गप्रसक्तिरेव नास्तीत्यतो विग्रहपर्यन्तं प्रदर्शितम् । न बहुनामगर्भ इति । नञो नामत्वाभावात् । तस्य तथात्वेऽप्याह नवेति । तथा चैकत्र द्वयमिति रीत्या नामार्थद्वयावच्छिन्नत्वस्य तत्र निविष्टत्वेन नानुपपत्तिरिति भावः ।  
 समासशक्तिवादी पुनः शङ्कते स्यादेतदिति । एतद्‌दूषणं स्यादित्यर्थः । मिताया इति नाभेदेनान्वयः, कथमित्याकाङ्क्षयामाह वागादेरिति । तत्र ------- वागादौ । पदार्थान्तरस्येति । निराकाङ्क्षत्वादिति परेणान्वयः । तत्र दृष्टान्तमाह पशुरपशुरित्यादि । नन्वत्रायोग्यत्वादेव न शाब्दबोध इति तु नाशङ्कनीयम् । पशुपदार्थैकदेशस्य पशुत्वस्य शब्दसमवायिकारणरूपगगनपदार्थैकदेशस्य च शब्दस्य पश्वादिभिन्नतया समवेततया च योग्यतानपायात् । पदार्थैकदेशे पदार्थान्तरस्याभेदेनान्वये निराकाङ्क्षत्वमुक्त्वा भेदेनान्वयेऽपि तदाह एवमिति । तत्र दृष्टःन्तमाह यथेति । आकाशपदार्थैक देशे शब्देऽभिघातप्रयोज्यत्वस्य भेदेन यथा नान्वयस्तथेत्यर्थः । उपसंहरति यौगिकत्वे त्विति । तत्रतत्र ---- तयोस्तयोः स्थलयोः । तथाविधान्वयः ----वाक्‌प्रभूतौ मितादेरभेदान्वयः ।  
 अत्र समादधति चेन्नेति । वृत्त्यैकदेशेति । प्रत्ययान्तपदसमासैकदेशेत्यर्थः । \`पदानां प्रत्ययैर्योगः समासश्चेह वृत्तयः' इत्यनुशिष्टेः । प्रत्ययोऽत्र विभक्तिभिन्नो ग्राह्यः, अन्यथा \`नीलं घटं, स्तोकं पचती'त्यादौ प्रत्ययान्तपदैकदेशार्थे घटपाकादौ नीलस्तोकादेरन्वयो न स्यादिति भावः । \`चत्रस्य दासभार्यैयमि'त्यादौ सम्बन्धस्य \`शरैः शातितपत्रोऽयमि'त्यादौ कारकस्य बोधकविभक्तेः स्वार्थानुभावकतायां साकाङ्क्षत्वादन्यान्तम् । अन्यत्वनिवेशस्य स्वयं व्यावृत्तिमभिदधाति -------- अत एवेति । अन्यान्तनिवेशादेवेत्यर्थः । तदर्थे ----वृत्त्येकदेशपदार्थे गुर्वादौ, करणत्वादेरित्यादिना । कारकान्तरपरिग्रहः । वृत्तित्वादिति । न सामर्थ्यमिति परेणान्वयः । \`पदानां प्रत्ययैर्योग' इत्यादिशाब्दिकस्मृतेरिति भावः । ननूक्तस्थले वाचि परिष्कृतादेः समासस्यैकदेशत्वादेव न भवतीति इदं क्यजादिप्रत्ययान्तस्य वृत्तित्वं न साधयेदित्यतः स्थलान्तरमाह ---- सम्पदा जटया वापीति । इत्यादेरपीति न सामर्थ्यमिति परेणान्वयः । परिष्कृतादेरिति । अभेदनेत्यादिः, तच्च बोकतायामित्यन्वयि । सहभावादेरित्यादिना वैशिष्ट्यपरिग्रहः । सम्पदादिपदोत्तरतृनीयायाः सहार्थत्वस्येव विशेषणार्थत्वस्यापि सम्भवात् । क्वचित् सहभावादिबोधकतायामिति पाठः, स च न सन्दर्भशुद्धः, तथासति ससस्तैकदेशबोधकतायामित्यत्र परिष्कृतादेरन्वयापत्तेः । न च सहभावादीत्यादिना अभेदपरिग्रहः, अभेदेनेति प्राङ्न पूरणीयम्, आदिपदार्थे च परिष्कृतादेरित्यस्यान्वय इति न किञ्चदनुपपन्नमिति वाच्यम् । तथासति अभेदसहभावादिबोधकताया इत्यस्यैव वक्तुमुचितत्वात् । अत्र शाब्दिकसंवादं प्रमाणयति अतएवेति । प्रतियोगिपदात् --- षष्ठ्यर्थसम्बन्धप्रतियोगिवाचकपदोपस्थाप्यात, कारकात् ----- कारकविभक्त्यन्तपदोपस्थाप्यादित्यर्थः । यथाश्रुतन्तु न सङ्गच्छते, सम्बन्धकारकयोरपि तथात्वेन तयोरपि वृत्त्येकदेशार्थेऽन्वयानुपपत्तेरिति सम्प्रदायविदः । वस्तुतस्तु --- प्रतियोगिपदात् ---- सम्बन्धात्, प्रयिगिना पदं ज्ञानं यस्येति व्युत्पत्तेः, अथवा पद्यते ज्ञायतेऽनेन, पदं ज्ञापकं, ज्ञापकं प्रतियोगिपदं यस्येति व्युत्पत्तेः स्वीकारात् प्रतियोगिविशिष्ट ज्ञानजन्यं सम्बन्धिज्ञानमिति यावत्, सम्बन्धज्ञाने सम्बन्धिद्वयज्ञानस्य हेतुत्वात्, कारकादिति तु यथाश्रुतमेव ---- इति तु परमार्थः ।  
 ननु --- उत्तिष्ठ गम्यतां राहो त्यज्यतां चन्द्रसङ्गमः ।  
 कर्म चाण्जालयोगोत्थं कुरुपापक्षयं मम ॥ -------  
 इत्यत्र पापक्षयैकदेशे पापे कथं योगोत्थपदोपस्थाप्यस्य योगजन्यत्वस्यान्वयः, कथं वा योगोत्थपदोत्तरं द्वितीया इत्यत आह कर्मचाण्डालेति । योगप्रयोज्यमितीति । योगः सूत्रेण चन्द्रेण च सह राहोः सम्बन्धः, तत्प्रयोज्यत्वञ्च प्रतियोगिद्वारा पापक्षये बोध्यम्, प्रतियोगिताया ध्वंसं प्रति तादात्म्येन प्रतियोगिनो हेतुत्वादिति भावः । केचित्तु ---- ममेत्यव्ययं, ममपापेत्यनेन योगोत्थान्तस्य कर्मधारयात, तथाच \`कर्मचाण्डालयोगोत्थममपापक्षयं कुरु' इति पाठं कल्पयन्ति । तच्चिन्त्यम् । वस्तुतस्तु --- क्षयमिति कर्तृविहितलन्निष्पन्नं, तथा चाण्डालयोगोत्थं चन्द्रराहुसम्बन्धजन्यं दुरदृष्टरूपं कर्म क्षयं ध्वस्तं कुरु इत्यर्थः
----- इत्यन्यापरिशीलितः पन्थाः । ननु तथापि -----  
  यस्मिन्‌शारिगते सूर्ये विपत्तिं यान्ति मानवाः ।  
  तेषां तत्रैव कर्तव्याः पिण्डदानादिकः क्रियाः ॥  
 "उदकक्रिया " इत्यपि क्वचित् पाठः, ---- इति वचने कथं यत्पदार्थस्य वृत्त्येकदेशे राशावन्वयः ? इत्यत आह यस्मिन्नित्यादि । अमूलमिति । पुराणाद्यनन्तर्गतमित्यर्थः । ननु तस्य पुराणाद्यनन्तर्गतत्वे किं मानम् ? आधुनिकग्रन्थकृद्धृतत्वमेव तदिति तु रिक्तं वचः, विध्यनुपयुक्तवचनादौ व्यभिचारात्, तत्तत्पुराणादावदृष्टत्वस्य च विवादग्रस्तत्वादित्यत आह समूलत्वे त्विति । इत्येव पाठ इति । तथा च राशेर्वृत्त्यैकदैशत्वाभावान्नानुपपत्तिरिति भावः ॥ 34 ॥  

\<स.प्र.35\>  
 द्विगुमिति । क्रमप्राप्तमित्यादिः । विवृणोति संख्येति । तथाच कारिकास्थ संख्याशब्देत्यस्य संख्यावच्छिन्नशक्तशब्देत्यर्थः । युतशब्दस्यार्थमाह उत्तरत्वविशिष्टमिति । स्वार्थधर्मिकमिति । तथाच स्वार्थ इति सप्तम्या विशेष्यत्वमर्थः अभेदेनेत्यस्यार्थमाह तादात्म्येनेति । तदलक्ष्यार्थबोधस्योपधायकतानिवेशे प्रयोजनविरहश्चाव्याप्तिश्चातः स्वरूपयोग्यतां निवेशयति अन्वयबोधं प्रति समर्थमिति । तथाच समासत्वे सति यादृशानुपूर्वप्रकारकज्ञानं स्वघटकसंख्यावच्छिन्नशक्तपदोत्तरयादृशनामप्तिपाद्ययाशार्थधर्मिकतादात्म्यसम्बन्धावच्छिन्नतादृशनामलक्ष्यार्थभिन्नयादृशार्थनिष्ठप्रकारताकान्वयबोधजनकं, तादृशानुपूर्वीमच्छब्दत्वं ---- तादृशनामतादृशार्थभिन्नतादृशनाम तादृशार्थद्विगुत्वमिति निष्कृष्टार्थः । \`पञ्च मूलानी'ति विग्रहेऽतिव्याप्तिवारणाय सत्यन्तम् । \`नीलोत्पले'ति कर्मधारयेऽतिव्याप्तिवारणाय संख्यावच्छिन्नशक्तपदोत्तरेति । \`मूलपञ्चके'ति कर्मधारयेऽतिव्याप्तिवारणायोत्तरत्वम् । "पञ्चभार्या द्रौपदीयं धर्मिष्ठातिपतिव्रता" इत्यत्र पञ्चभार्या इतिभागेऽतिव्याप्तिरतस्तादात्म्यसम्बन्धावच्छिन्नेति प्रकारताविशेषणम् । अन्यत् स्वयमूह्यम् । लक्ष्यार्थभिन्न इत्यस्य व्यावृत्तिं स्वयमाह त्रिकटुत्रिभुवनेति । व्युत्पत्तिवैशद्यार्थं प्रयोगवैशद्यं प्रदर्शितम् । न पूर्वपदात्रिकटुत्रिभुवनेति । व्युत्पत्तिवैशद्यार्थं प्रयोगवैशद्यं प्रदर्शितम् । न पूर्वपदालक्ष्यार्थस्य बोधक इति । न पूर्वपदशक्यार्थबोधक इत्यर्थः । ननु त्रिकटुप्रभृतिभिः कदाचित् त्रिकटुसामान्यस्यापि बोधनात्तत्रातिव्याप्तिरेवेत्यत आह त्रिकटुप्रभृतिभ्य इति । लक्ष्ये लक्षणं सङ्गमयति ---- पञ्चमूलीत्यादि । तात्पर्यमिति । तथाच तात्पर्यवशादेव विशेषभानं न तु तत्रापि लक्षणादर इति भावः । एवकारव्यवच्छेद्यमाह ---- नत्विति । न मूलविशेषे तात्पर्यमिति पूर्वेणान्वयः । ननु विशेषरूपेण तात्पर्यस्थलेऽपि द्विगुर्भवत्येव इति तदलक्ष्यार्थेति (पदं) व्यर्थमित्यतस्तादृशस्थले द्विगोरभावं दर्शयन् तादृशतात्पर्याभावं दर्शयति अतएवेति । तात्पर्यविशेषस्य नियामकत्वादेवेत्यर्थः, ताद्रूप्येण --- विशेषरूपेण । प्रयोग इति । अन्यथा पञ्चमूलीत्येव प्रयोगः स्यादिति भावः । ननु तर्हि कथमेकवचनान्तता इत्यत आह ---- वर्षाकाल इत्यादि । साधुत्वसम्भवादिति । तथाच मघानां त्रयोदशीनाञ्च नानात्वेऽपि यथैकवचनान्तता तथाऽत्रापीति भावः । तादात्म्यनिवेशव्याव-त्तिं स्वयमाह ---- द्वयो रूपमिति । इत्याद्यर्थ इत्यन्तेन कर्मधारयत्वनिराकरणम् । नन्वेकघट इत्यादिकर्मधारयेऽतिव्याप्तिरित्यत आह --- एकत्वेति । तदवच्छिन्नस्य
----------- एकत्वावच्छिन्नस्य, तथा च संख्यावच्छिन्नेत्यत्र संख्यानिष्ठावच्छेदकत्वं पर्याप्तिसमबन्धावच्छिन्नं वाच्यमिति भावः । यदि चैकत्वमेवस्मिन्नेव पर्याप्तं न तु द्वित्यमित्यादिप्रतीतिबलादैक्रत्वस्यापि पर्याप्तिः स्वीक्रियते इति विभाव्यते, तदा व्यासज्यवृत्तिधर्मावच्छिन्नपर्याप्तिसम्बन्धावच्छिन्नावच्छेदकत्वं वाच्यमिति । संख्यावच्छिन्नशक्तेत्यन्न शक्तिनिवेशव्यावृत्तिमाह ---- द्वितयादिपदमिति । तत्र शक्तं ----- पर्याप्तिसम्बन्धावच्छिन्नस्वनिष्ठावच्छेदकताकशक्तिनिरूपकम् । शक्त्यभावे बीजमाह ----- वाक्यत्वादिति । उपसंहरति अत इति । ननु \`सप्तशती पठ्यतामि'त्यादौ सप्तशतीत्यस्य द्विगुत्वानुपपत्तिः, सप्तदशक्याभेदस्य शतत्वसंख्याविशिष्टे शते बाधात्, सप्तपदस्य सप्तगुणितपरत्वे तस्य लक्ष्यार्थभिन्नत्वाभावादित्याशंक्य परिहरति ---- सप्तशतीत्यादि । षदार्थैकदेशे --- शतपदार्थैकदेशे, तस्याः -------- शतत्वसंख्यायाः । सप्तत्वसम्भवादिति । न च गुणानां गुणवृत्तित्वाभावात् कथमेतदिति वाच्यम् । समवायेनैव गुणानां गुणवृत्तित्त्वानङ्गीकारात् पर्याप्तिसम्बन्धेन तेषां तथात्वे बाधकाभावात् । अन्ये तु समवायेनेव पर्याप्तिसम्बन्धेनापि गुणानां गुणवृत्तित्वं नाङ्गीक्रियते, संख्यागतद्वित्वादिकन्तु अपेक्षाबुद्धिविशेषविषयत्वरूपं न तु संख्यारूपमिति न किञ्चिदनुपपन्नमित्याहुः । व्युत्पत्तिवैचित्र्येण एकदेशान्वयस्वीकार इत्यावेदनाय \`वदन्ती'त्युक्तम् । ननु द्वौ गार्ग्यौ इत्याद्यर्थे \`द्विगार्ग्यमि'त्यव्ययीभाधेऽतिव्याप्तिरित्यत आह ----- द्विगार्ग्यमिति । द्विगार्ग्यमित्यस्यैकवचनान्तत्वे द्वित्वविशिष्टभेदबाधात् द्विवचनान्तत्वप्रतिपादनायाह गच्छत इति पूर्ववदिति । यथा कर्मधारयलक्षणे तत्पुरुषान्यत्वं तथाऽत्रापि अव्ययीभावादन्यत्वस्य निवेश्यत्वादिति भावः । कारिकाशेषचरणं व्याकुरुते चायमिति ॥ 35 ॥  

\<स.प्र.36\>  
 तत्र ---- तेषु मध्ये । कारिकापूर्वर्द्धेन तद्धितार्थद्विगुं लक्ष्यन् परार्द्धेन परमतं निराकुर्वन् कारिकामाह --- तद्धितार्थान्वितेति । विवृणोति यो द्विगुरिति । तथाच द्विगुत्वे सति यादृशानुपूर्वीप्रकारकज्ञानत्वं स्वाश्रयोत्तरत्वेनोपस्थिततद्धितार्थोपस्थाप्ययादृशार्थविशेष्यकयादृशार्थप्रकारकान्वयबोधजनकतावच्छेदकं तादृशानुपूर्वीमच्छब्दत्वं तादृशतद्धितार्थे तादृशार्थप्रकारकान्वयबोधे (तध्दितार्थ) द्विगुत्वमिति निष्कृष्टार्थः । उदाहरति ---- द्विमुद्र इति । क्रीतस्य इत्यादिषष्ट्यान्तानां षण्णां बोधन इत्यत्रान्वयः । व्युत्पत्तिवैशद्याय उदाहरणवैशद्यं दर्शितम् । लुप्तस्यैव ठगादीति । "द्विगोस्तद्धितस्यानपत्ये" इति सूत्रेण अनादेर्लुक् । परमतस्य निराकार्यत्वात् स्वोक्तस्य प्रामाण्यसम्पादनाय परिशिष्टकृतां मतेनेदमिति ।  
 फणिभाष्यकृतां मतं दूषयितुमाह ---- उक्तप्रयोगेष्वित्यादि । पूर्वपदस्य तादृशार्थलक्षकत्वेऽन्त्यपदस्य निरर्थकत्वापत्तेराह ---- अन्तिमेति । उपसंहरति ------ अत इति । स्वान्त्यनामकः ------ स्वघटकान्त्यनामकः । दूषयति ---- न युक्तमिति । असर्वगत्वात् ----- स्थलविशेषेऽव्याप्तत्वात्, कुत इत्याकाङ्क्षायामाह ---- पाञ्चपुरुषिरित्यादाविति । अपत्यस्येति बोधने इति परेणान्वयः । अपत्यप्रभृतेरुपस्थापनादिति । तथाच तत्र द्विगावव्याप्तिरिति भावः । ननु उक्तस्थले लक्षणया पुरुषापत्यादेरुपस्थापनात् तदैकदेशे व्युत्पत्तिवैचित्र्येण पञ्चपदार्थस्यान्वयसम्भवादिणादिप्रत्ययस्याकाङ्क्षासम्पादकत्वान्नाव्याप्तिरत आह ----- द्विस्वर्णमुद्रः पशुरित्यादि । स्वर्णमुद्र इत्यस्य वाक्यतया शक्तिविरहादिति भावः । तद्धटकवर्णानां शक्तिमत्त्वेन तदेकतरवर्णस्य लक्षणया क्रीतादेर्बोधसम्भवात् फणिभाष्यकृतां मते न कोऽपि दोष इति तु विभावनीयम् ॥ 36 ॥  

\<स.प्र.37\>  
 उत्तरपदद्विगुं लक्षयतीति । उत्तरपदद्विगुलक्षणानुकूलव्यापारवान् कारिकाकार इत्यर्थः । विवृणोति --- यो द्विगुरिति । तथाच द्विगुत्वाश्रयत्वे सति यः स्वाभिन्नसमासघटकस्वघटकान्यपदसाकाङ्क्षपदद्वयघटितस्तत्त्वमुत्तरपदद्विगुत्वमिति पर्यवसितमिति प्राञ्चः । तदसत्, स्वाभिन्नत्वस्य स्वघटितत्वस्य च वैयर्थ्यापत्तेः, परन्तु द्विगुत्वाश्रयत्वे सति स्वगटकनामद्वयसाकाङ्क्षनामान्तरघटितसमाघटकत्वं तथा । घटितत्वञ्चतदविषयकप्रतीत्यविषयत्वम्, घटकत्वञ्च ----- तद्विषयिताव्यापकविषयिताकत्वम् । लक्ष्ये लक्षणं सङ्गमयति ------- यथेति । द्विगुत्वसम्पादकतुल्याधिकरणत्वस्य घटकनामद्वयसाकाङ्क्षत्वस्य च व्यज्जनाय तादृशविग्रहः प्रदर्शितः । धनमस्येत्यादीत्यादिपदात् पञ्चजनादासा यस्येत्यादिविग्रहपरिग्रहः , इत्यादावित्यादिपदात् \`पञ्चजनदास' इत्यादिपरिग्रहः । \`बहुव्रीहाद्यी'त्यादिना स्थालन्तरीयबहुव्रीहिपरिग्रहः, न तु समासान्तरस्य कर्मधारयतत्पुरुषाव्ययीभावानां त्रिपदाघटितत्वात्, द्वन्द्वस्य त्रिपदघटितत्वेऽप्यभेदाबोधकत्वात् ॥ 37 ॥  

\<स.प्र.38\>  
 समाहारद्विगुं व्याख्यातुमुत्थापयति ----- समाहारद्विगुं लक्षयतीत्यादिना । प्रथमलक्षणं व्याचक्षाणः स्वार्थ इत्यस्यार्थमाह ---- स्वोपस्थाप्यार्थस्येति । अन्वितत्वं लक्षणे न निविष्टं किन्तु फलकथनमत एव विवरणे तत्परित्यक्तम्, तथाच द्विगुत्वाश्रयत्वे सति स्वोपस्थाप्यार्थसमाहारलक्षकान्त्यपदकत्वं समाहारद्विगुत्वमिति प्रथमलक्षणार्थः । तथाविधकर्मधारयेऽतिव्याप्तिवारणाय सत्यन्तम् । उत्तरपपदद्विगावतिव्याप्तिवारणाय विशेष्यदलम् । पूर्वपदलक्षकपदघटितद्विगावतिव्याप्तिवारणाय अन्त्येति। ननु अन्त्यपदत्वस्य किञ्चिदपेक्षया पूर्वपदेऽपि सत्त्वात्तन्निवेशेऽपि तद्दोषतादवस्थ्यमिति चेन्न । स्वघटकपदाव्यवहितोत्तरत्वरूपान्त्यत्वस्य निवेश्यत्वात्, पूर्वपदघटकचरमवर्णाव्यवहितोत्तरत्वस्यान्त्यपदघटिकादिवर्णे सत्त्वेऽपि पदत्वाश्रयाव्यवहितोत्तरत्वस्य पदत्वाश्रयेऽक्षतत्वात्, पदत्वस्य वर्णसमुदाये वृत्तित्वात् । लक्ष्ये लक्षणं सङ्गमयन् कारिकास्थस्वार्थशब्दस्य यथाश्रुतार्थपरित्यागे बीजमाह ------ पञ्चपुलीत्यादि । हि ---- यतः, परस्थः ----- स्वघटकपदोत्तरस्थः, तत्र ---- पञ्चपुलसमाहारे । अतोगादिति । तदेकदेशपञ्चपुलादेः पञ्चपुलादिशब्दशक्यत्वात्, समाहारमात्रे शक्तिस्वीकारे पञ्चपुलादेर्बोधासम्भवादिति भावः । इदमुपलक्षणम् ------ वाक्यत्वादित्यपि बोध्यम् । अत एव --- तत्र द्विगोः शक्त्यभावादेव, तदसम्भवात् ---- शक्याप्रसिद्ध्या लक्षणाया असम्भवादित्यर्थः ।  
 शङ्कते ---- यदि चेति, इति सूक्ष्ममीक्ष्यत इति परेणान्वयः । अत एव
---- पञ्चपुलीत्यत्र समाहारस्याबोधादेव । प्रमाणमिति । आकाङ्क्षायोग्यतादिमत्त्वादिति भावः । अन्यथा ---- तस्य समाहारबोधकत्वे, तदयोग्यतापत्तेः, ---- \`पञ्चपुलीं छिनत्ती'ति वाक्यस्यायोग्यतापत्तेरित्यर्थः । ननु पुलादेर्बहुत्वेन एकवचनप्रतिपाद्य एकत्वविशिष्टे कर्मताबोधने भवन्मतेऽपि तदयोग्यमित्यत आह --- पुलादेरिति । आनुशासनिकमिति । तथा चाकाङ्क्षासम्पादकमेवैकवचनं न तु तदर्थस्य शाब्दबोधे भानमिति भावः । तदेव दृष्टान्तेन दृढयति ----- दारादेर्बहुवचनवदिति । शङ्कते ---- नचेति । तद्विधानात् ह्रस्वविथानात्, द्रव्यप्राधान्ये उपसर्जनत्वासम्भवादिति भावः । ननु पृथग्ह्रस्वविधेः कल्पने गौरवमत आह --- पञ्चपाचकीति । बोध्य इति कारिकापरार्द्धव्याख्या । तथाच तद्धितार्थोत्तरपदद्विगुभिन्नो यो द्विगुः स समाहारद्विगुरित्यर्थः । ननु पञ्चाभिन्नपुलमात्रबोधने समाहारद्विगुसमासस्य कर्मधारयत्वापत्तिरत आह --- एवञ्चेति । न क्षतिरिति । संख्यावाचिनामार्थविषयकबोधजनकत्वरूपोपाधिबेदमादायैव षड्धाविभागोपपत्तिरिति भावः ॥ 38 ॥  

\<स.प्र.39\>  
 क्रमप्राप्तं तत्पुरुषलक्षणं व्याख्यातुमुत्थापयति तत्पुरुषं लक्षयतीति । विवृणोति यदर्थगतेनेति । विशेषणे तृतीयाव्यञ्जनाय विशिष्टस्येत्युक्तम् । तस्य तत्र इत्येतयोर्विवरणं तदर्थस्य तदर्थ इति । तथाच यादृशानुपूर्वीप्रकारकज्ञानं यदर्थविशेषितसुबर्थावच्छिन्नयदर्थविशेष्यकान्वयबोधजनकं तदर्थविषयतानिरूपितसुबर्थविषयतानिरूपितयदर्थविषयताशालिबोधजनकमिति यावत्, तादृशानुपूर्वीमत्समासत्वं तदर्थस्य तदर्थे तत्पुरुषत्वमिति निष्कर्षः । राज्ञः पुरुष इति व्यासवारणाय समासत्वनिवेशः । स्वमते व्याससमासयोस्तुल्यार्थकत्वरक्षणाय राजपदस्य राजसम्बन्धे लक्षणास्वीकारात् नामार्थयोर्भेदान्वयस्य तत्पुरुषातिरिक्तस्थल एवास्वीकारान्नासम्भवः । सुबर्थविषयता तु संसर्गविषयताऽन्या ग्राह्याऽतो विशेषणविभक्तेरभेदार्थकत्वेऽपि \`नीलोत्पलमि'त्यत्र नातिव्याप्तिः । तन्मते यदर्थविशेषितसुबर्थावच्छिन्नतादात्म्यसम्बन्धावच्छिन्नप्रकारताकयदर्थविशेष्यकबोधो निवेशनीय इति विशेषः । नानामतसाधारणैकलक्षणस्यासम्भवेऽपि न क्षति । वस्तुतस्तु तादृशसुबर्थविषयतानिरूपितयदर्तविषयतानिवेशादुभयसाधारण्यं सम्भवतीति ध्येयम् । कस्यचिन्मतं निरस्यति नत्विति । अव्याप्तेरिति । कायादिपदार्थे पूर्वादिपदार्थस्याबोधनादिति भावः । ननु \`स्तोकपक्ते'त्यादिद्वितीयातत्पुरुषेऽव्याप्तिः तज्जन्यबोधे सुबर्थस्याप्रकारत्वादित्यत आह ---- स्तोकेत्यादि । ननु तत्पुरुष इत्यनुक्तौ तदा कः समास इत्याकाङ्क्षा स्यादतः कर्मधारय एवेत्युक्तम्, एवकारेण तत्पुरुषव्यवच्छेदः । नन्वेवकपदार्थेऽपरपदार्थस्याभेदसम्बन्धेनान्वयबोधजनकत्वाभावात् कुतः कर्मधारयत्वमित्यत आह ------ महाकविरित्यादि । तथात्वसम्भवात् ----- कर्मधारयत्वसम्भवात्, तथाच तत्र नामार्थत्वं नामजन्यबोधविषयतामात्रं निविष्टमिति भावः । क्रियाविशेषणपदोत्तरद्वितीयाया अभेदार्थकत्वमते कथं न तत्पुरुष इत्याकाङ्क्षायां तन्मते इष्टपत्तिमाह ---- स्तोकमित्यादि । तन्मते तादात्म्यस्यासंसर्गत्वेन तदर्थे तदर्थस्याप्रकारत्वेन कर्मधारयत्वासम्भवादिति भावः । ननु क्रियाविशेषणैः समास एव न स्वीक्रियत इत्यनर्थक एवैतावान् विचार इत्यत आह ---- क्रियाविशेषणमिति । ननूक्ततत्पुरुषत्वस्य द्विगुत्वकर्मधारयत्वविरुद्धत्वा\`न्महाराज' इत्यादेरदन्तता न स्यात् "प्रागुक्तो विधिस्तपुरुष एव" इति नियमादित्यत आह
---- द्विगावित्यादि । पदनिष्यत्त्यर्थं गौणोभार्तः । तत्र तत्पुरुषत्वं बहुव्रीहिद्वन्द्वाव्ययीभावन्यसमासत्वं, तत्पुरुषद्विगुकर्मधारयान्यतमत्वं वा निविष्ठमिति भावः ॥ 39 ॥  

\<स.प्र.40\>  
 विभाजकलक्षणानि व्याख्यातुमुपक्रमते ----- तत्पुरुषं विभजत इति । द्वितीयादितत्पुरुषादीनां लक्ष्याणि दर्शयन् लक्षणानि विभाजकरूपाणि आह
----- ग्रामगत इत्यादि । ननु सुबर्थभेदो न तत्पुरुषविभाजकोऽतिप्रसङ्गादतः कारिकास्थसुबर्थबोधपरतया तत्पदं व्याचष्टे ---- सुबर्थस्येति । यदर्थगतेत्यादिबोधभेदात् ------ बोधघटितत्तद्धर्मभेदात् \`बोध एव विशेषो यत्र'इति व्युत्पत्तेः । स्वनिरूपितयदर्थविशेष्यताकत्वं षष्ठ्यर्थःष तथाच यदर्थगतद्वितीयार्थावच्छिन्नविषयकसमासत्वं द्वितीयातत्पुरुषत्वम् । एवं तृतीयादितत्पुरुषत्वम्, तान्ये विभाजकानीति भावः । निष्कृष्टार्थमाह ---- स्वघटकैकेति । निष्ठेति । घटकेत्यर्थः, \`ग्रामगत' इत्यादौ प्रामादिपदस्य स्वमते ग्रामकर्मतालक्षकत्वात् । केचित्तु ---- ननु मिथो विरुद्धधर्मवत्तयैव विभागस्य साधुत्वात् कथमेतदित्यत आह स्वघटकैकेति ----- इत्याहुः । धर्मषट्कस्य --- विभाजकधर्मषट्कस्य ।  
 कारिकापरार्द्धं व्याकरोति ----- इयांस्त्विति । यद्यस्मात्, एतेष्विति अत्रेत्यस्यविवरणम् । धात्वर्थान्वय्येवेति । तथाच क्रियान्वयीति सावधारणनिर्देशः । ह्रस्वपाठस्तु प्रामादिकः । द्वितीयवायाः पदत्वेन तत्र पदार्थस्यान्वयासम्भवात् । क्रियान्वितार्थबोधकत्वमत्र क्रियान्वयित्वमिति केचित् । योजित इत्यस्यार्थमाह ---- घटक इति । एवकारव्यवच्छेद्यमाह ----- पीठं परित इति । कर्मप्रवचीयर्योगे द्वितीय(2), सा तु नकारकविभक्तिरिति भावः । \`पुण्येन सुखमि'त्यत्र हेतौ(1) तृतीया, \`शमाय विद्या' इत्यादौ तादर्थ्ये(2) चतुर्थी, तथाच एतासां कारकविभक्तित्वाभावात् न तदर्थमादाय तत्पुरुषः साधुरिति भावः । प्रायः पदस्य प्रयोजनमाह ---- वर्षसुखीत्यादि । विशेषविधेरिति । तथाच विशेषविधिं विना कारकविभक्त्यन्तर्भावेणैव तत्पुरुष इति भावः ।  
 शङ्कते ---- नन्विति । तल्लोपमजानत इति । ग्रामादिपदोत्तरत्वेन सुपोऽनुभवरहितस्येत्यर्थः, स्मरेणहेतुभूतानुभवविरहेण स्मरणायोगादिति भावः । यथाश्रुतन्तु न सभ्गच्छते, तत्स्मरणे तल्लोपज्ञानस्याहेतुत्वादिति ध्येयम् । यदि च तादृशानुभवरहितस्यान्वयबोध एव न जायत इत्युच्यते । तदाऽप्याह
------ समृद्धमिति । ननु नामार्थयोरभेदान्वये नाम्नोः समानविभक्तिकत्वस्य तन्त्रत्वात् प्रकृते ग्रामपदस्य सविभक्तिकत्वाभावात् कथमापत्तिरित्याशह्क्य तत्र समानविभक्तिकत्वं न तन्त्रम्, अपि तु समानविभक्तिप्रतिसन्धानम्, अन्यता \`सम्पन्नं दधि पश्ये'त्यादौ अभेदान्वयबोधो न स्यात्, तच्च प्रकृतेऽप्यक्षतमित्याह ----- सम्पन्नं दधीत्यादि । न च \`द्रव्ये सरसिजमि'त्यत्राभेदान्वयवारणाय वृत्तिशब्दान्यसमानविभक्तिकपदोपस्थाप्यत्वस्य नामार्थयोरभेदान्वयबोधे तन्त्रत्वस्य वक्तव्यत्वात् कथमेतदिति वाच्यम् । तस्य समानविभक्तिकनामार्थद्वयोरभेदान्वयस्थल एव तन्त्रत्वात्, प्रकृते ग्रामपदस्य समानविभक्तिकत्वाभावेनापत्तिसम्भवादित्यभिप्रायः । इदमत्रावधेयम् ---- नामार्थद्वयोरभेदान्वयस्थलमात्र एव तस्य तन्त्रत्वोक्तौ न कोऽपि दोषः, आपत्तिदानाय स्थलसङ्कोचस्यान्याय्यत्वादिति । पुनः शङ्कते
---- नापीति । लक्षकत्वादिति । ग्रामकर्मत्वादेरवगम इति पूर्वणान्वयः, तथाच लुप्तविभक्तेः समासस्थले स्मरणाकल्पनादिति नोक्तापत्तिः । दूषयति -- अभेदान्येति । विशेष्यतया अभेदातिरिक्तसंसर्गेण तन्नामार्थप्रकारान्वयबुद्धौ तन्नामोत्तरविभक्युपस्याप्यत्वस्य हेतुत्वादिति भावः । \`नीलोत्पलमि'त्यादौ व्यभिचारवारणायाभेदान्येति । \`पौत्र' इत्यादौ तद्धितार्थे भेदान्वयेन व्यभिवारादाह ---- तादृशेति । नामोत्तरेत्यर्थः । शङ्कते --- न चेति । साम्प्रतमिति परेणान्वयः । दूषयति
---- तत्पुरुषस्यापीति । कर्मधारयत्वापत्तेरिति । एकार्थेऽपरार्थस्य तादात्म्येनान्वयबोधकक्रमिकनामद्वयस्यैव कर्मधारयत्वादिति भावः । ननु तत्पुरुषस्य कर्मधारयत्वेऽपि न क्षतिः, उपाधिभेदेनैव विभागोपपत्तेः, अत एव किञ्चिन्निष्ठसुबर्थानवच्छिन्नत्वं निवेशितम्, इति यदि ब्रूयात्, तदाऽप्याह
---- ग्राममित्यादि । हान्यापत्तेश्चेति । विग्रहाधीनबोधे ग्रामकर्मत्वादेरप्रकारत्वादिति भावः । इदञ्च व्याससमासयोस्तुल्यार्थकत्ववादिवैयाकरणमतानुसारेण ।  
 समाधत्ते --- चेन्नेति । तन्त्रत्वेति । कार्यकारणभावस्य फलानुरोधित्वादिति भावः । बाधकाभावादिति । समासघटकनाम्नः प्रत्ययान्तत्वाभावादिति भावः । शङ्कते ---- न चैवमिति । एवं -- कार्यतावच्छेदकघटकनाम्नि प्रत्ययान्तत्वनिवेशे । प्रसङ्ग इति । तत्र ग्रामपदस्य प्रत्ययान्तत्वाभावेन तादृशबोधस्य निरुक्तकार्यतावच्छेदकानाक्रान्तत्वादिति भावः । विशेष्यतया प्रत्ययान्तान्यतत्तन्नामार्थप्रकाराकन्वयबोधं प्रति बाधकं विना प्रत्ययान्तान्यतत्तन्नामोत्तरनामोपस्थाप्यत्वस्य हेतुत्वं स्वीकृत्य समाधत्ते --- प्रत्ययान्तान्येत्यादि । बाधकं विनेत्यस्य फलमाह --- अत एवेति । बाधकं विनेति निवेशादेवेत्यर्थः । पिप्पलीपदस्य प्रत्ययान्तान्यत्वरक्षार्थं छेद इति । बाधकव्यञ्जनार्थं पूर्वपदप्रधानत्वेनानुशिष्टस्येति । तथाच तत्र तदन्वये तादृशानुशासनमेव बाधकमिति भावः । अर्द्धाद्यर्थ इति । अन्वय इति परेणान्वयः । ननु तत्तन्नामाव्यवहितनामोपस्थाप्यत्वस्य हेतुत्वोक्तौ न कोऽपि दोषः, अव्यवहितव्यं पूर्वोत्तरसाधारणं कथञ्चिन्नर्वाच्यमित्यतः स्थलान्तरमाह ---- ङटपदमठानामित्यादावित्यादि । सर्वपदप्रधानत्वेनेति कथनात् अनन्त्यपदार्थानां सुबर्थेऽन्वयस्यावश्यकत्वं सूचितम् । ननु सुबर्थान्यविशेष्यतया प्रत्ययान्तान्यतत्तन्नामोपस्थाप्यार्थप्रकारकान्वयबोधसामान्यं प्रति तत्तन्नामाव्यवहितनामोपस्थाप्यत्वस्य हेतुत्वोक्तौ न कोऽपि दोष इत्यत आह
--- तथेति । अन्वय इत्यर्थः । विधानादिति । तथाचात्र सुबर्थबहुजर्थेषु तत्तन्नामोत्तरनामोपस्थाप्यत्वाभावेनोत्सर्गत इत्यस्यानिवेशे व्यभिचारः स्यादिति भावः ।  
 शङ्कते --- नन्वित्यादि । समाधत्ते ------ चेत् सत्यमिति । विग्रहस्थले कर्मत्वादीनां संसर्गस्याभानादिति भावः । कर्मत्वादिसम्बन्धेन ग्रामादेरन्वयस्वीकारेऽपि विग्रहसमासवोस्तुल्यार्थकत्वं सम्पादयति --- न क्षतिरिति । लक्षमे सुबर्थप्रकारकत्वस्यानिवेशादिति भावः । अनुसन्धानं ---- समभिव्याहारः । सम्भवादिति । विभक्त्यर्थस्य प्रकारतया भानानियमादिति भावः । नन्वेवं कर्मत्वार्थकत्वं द्वितीयाया अफलमित्यत आह ----- ग्राममित्यादाविति । अत एव --- लक्षणे विषयत्वमात्रनिवेशादेवेत्यर्थः । केचित्तु लक्षणान्तरपरित्यागबीजतयैव तद्वर्णयन्ति, तन्मन्दम् ---- तद्बीजस्य पूर्वकाय इत्यादावप्रसङ्गस्य पूर्वमेव दर्शितत्वात् । अन्यस्येत्यादि षष्ठ्यन्तपञ्चकस्य वाचकेन नञ्‌निपातेन इत्यत्रान्वयः, तस्य चानुभावनेऽपीत्यत्रान्वयः । स्वार्थे --- नञर्थेऽन्यादौ, प्रतियोगित्वादित्यादीना कर्मत्व --- निरूपितत्वा-ऽऽधेयत्व-तादात्म्.ानां परिग्रहः । घटादेरित्यादिना असुरेक्षुब्राह्मणोदराणां परिग्रहः । विरोधिनः
--- द्वेषिणः । सदृशस्येति । शरे इक्षुसादृश्यं मधुररसवत्त्वेन बोध्यम् । \`अब्राह्मणो वार्द्धुषिक' इत्यादौ ब्राह्मणवृत्तिकर्षरहित इत्यर्थः । ननु शूद्रेऽपि तादृशप्रयोगः स्यात् ब्राह्मणवृत्तिप्रकर्षाभावस्य तत्रापि सत्त्वादिति चेन्न । अपकृष्ठस्य तादात्म्येन ब्राह्मणादावन्वयात् न तथा प्रयोगः । नाव्याप्तिरिति । अन्यथा प्रकारतानिविशेऽव्याप्तिः स्यादिति भावः । ननु नञर्थस्य षड्विधत्वात् कथं पञ्च प्रयोगा दर्शिता हत्याकाङ्क्षायामाह
------- पटस्याभाव इति । कथन्तानिवृत्त्यर्थमाह ---- तेनेति । तत्परुषेऽपि तादृशः प्रयोगः कथं न स्यादित्यत आह ---- तत्पुरुषस्येति । तथाच तत्पुरुषत्वे पुंलिङ्गत्वापत्तिरिति भावः ।  
 ननु अव्ययपूर्वभागकत्वे सति स्त्रीलिङ्गरहितसमासस्यैवाव्ययीभावत्वात् अपटमित्यत्र्ययीभावेऽतिव्याप्तिरेवेति तद्वारणायाव्ययीभावान्यत्वं लक्षमे निवेशनीयं तदपेक्षया तस्य तत्पुरुषत्वस्वीकार एवोचितः, उपाधेयसङ्करेऽप्युपाध्यसङ्करात् विभागव्याघातविरहेण तत्राव्ययीभावत्वमपि । न चैवं तत्पुरुषस्योत्तरपदलिङ्गकत्वनियमो भज्येतेति वाच्यम् । नियमभङ्गभयस्य तत्पुरुषत्वस्थितावबाधकत्वात्, अकारणमित्यस्योभयात्मकत्वे बाधकाभावाच्च, इत्यतोऽव्ययीभावापत्वात्, अकारणमित्यस्योभयात्मकत्वे बाधकाभावाच्च, इत्यतोऽव्ययीभावापवादकत्वं तत्पुरुषस्य स्वीकृत्य लक्षणे तदन्यत्वं न निवेश्यते इत्यभिप्रायेणापट इति पुंल्लिभ्गप्रयोगस्यैव साधुतामभिदधतां मिश्राणां मतमाह --- प्रसह्यनञापीत्यादिना । तस्य तदपवादकत्वे प्रमाणमाह ----- अत एवेत्यादिना । तथाच वृद्धमतापेक्षया एतन्मतस्य सौष्ठवदर्शनेन स्वस्यापि मिश्रमते निर्भरो व्यञ्जित इति भावः । तत्पुरुषे द्वितीयाद्यर्थस्य सम्बन्धविधया भानकल्पे युक्तन्तरमाह ---- युज्यते चेति । न चेदेवमिति । तत्पुरुषे द्वितीयाद्यर्थस्य सम्बन्धविधया भानं यदि न तदेत्यर्थः । तस्यैव ----- राज्ञ एव, तत्र --- ग्रामे, राजसम्बन्धादेरित्यादिना ग्रामकर्म त्वादेः परिग्रहः, राजादीत्यादिना ग्रामादिपरिग्रहः, एवमग्रेऽपि । तदेकदेशस्य -- राजादिपदलक्ष्यार्थैकदेशस्य, तदा --- तच्छब्देन, कृत इत्याकाङ्क्षायामाह ---- विशेष्यविधयेत्यादि । "भूतलं घटवत् अत्र शब्दो वैसेषिको गुण"इत्यादौ करणत्व(समवाय?) सम्बन्धेन पूर्वोपस्थापितस्य गगनस्य तदा परामर्शापत्तेरतो वृत्त्या इत्युक्तम् । "कीर्तिस्तस्यैव सर्वत्र निर्मलज्ञानवान् कविः" इत्यादौ तच्छब्दस्य कविपरामर्शकत्ववारणाय पूर्वेति । न च योजनाव्यत्यासेन यत्पदाध्याहारेण च ततस्तत्परामर्शकत्वसम्भवादुक्तनियमो व्यभिचारीति वाच्यम् । तत्र तत्र नियमसङ्कोचात् । अत्र श्रीपतिसंवादमाह ---- न हीति । बोध्यत इति परेमान्वयः । इयं - मे भ्रातृजाया, तस्मै - भ्रात्रे, स - मणिः, भ्रात्रादीत्यादिना मणिपरिग्रहः । इदमापाततः , तच्छब्दस्य बुद्धिस्थत्वोपलक्षितधर्मावच्छिन्नशक्तया तात्पर्यादिसत्त्वे तत्र तत्र तादृशबोधो भवत्येव, अन्यथा " पटालपत्रं पित्तध्नं वाडी तस्य कफापहा" इत्यादावसङ्गत्यापत्तेर्दुरुद्धग्त्वात् । वस्तुतस्तु विशेष्यविधया इत्यस्य वृत्तिज्ञानविशेष्यविधया इत्यर्थः । पूर्वोपस्थापितस्यैवेति ेवकारो भिन्नक्रमे, तथा च वृत्तिज्ञानविशेष्यविधयैव पूर्वोपस्थापितस्येत्यर्थः । तथा च तदादिशब्दानां पूर्वोपस्थापितस्य पदार्थैकदेशस्य परामर्शकता नास्तीत्यभिप्रायः । इदमपि तदादेः प्रक्रान्तस्थापितस्य पदार्थैकदेशस्य परामर्शकता नास्तीत्यभिप्रायः । इदमपि तदादेः प्रक्रान्तवाचितावादिनां प्राचां मतमालम्ब्योक्तम्, तदादेर्बुद्धिस्थत्वोपलक्षितधर्मावच्छिन्नशक्तिवादिनां नव्यानां मते तु पूर्वोपस्थित्यादेरनपेक्षणात् । तत्र प्राचीनसंवादमाह --- नहीत्यादि । नहीत्यस्य बोध्यते इत्यत्रान्वयः । तदा -- तच्छब्देन, भ्रात्रादेः पदार्थेकदेशत्वादिति । न चवं "नीलो मणिर्गुणः सोऽत्र " इत्यादौ मणपादेः पदार्थैकदेशत्वाभावेन तदादेस्तत्परामर्शकतानिषेधः प्राचामसङ्गत इति वाच्यम् । तत्र मणिपदस्य मणिसम्बन्धिनिलाक्षणिकतया मणेरपि पदार्थैकदेशत्वात् । न च स्वमते तत्पुरुषे लक्षणाविरहात् प्राचीनकारिकाया अपि स्वयमुत्थापनमसङ्गतमिति वाच्यम्, स्वमते भ्रात्रादिरित्यादिपदेन नीलगुणस्य परामर्शात्, अनुपपत्तिविरहान्नीलपदस्य नीलगुणविशिष्टपरतया नीलगुणस्य पदार्थैकदेशत्वात् । न च \`नीलो मणिगुणः सोऽत्र' इत्येव पाठः सम्प्रदायसिद्धः, तत्र गुणपदस्य नीलगुणपरत्वात् । एतेन विशेष्यविधया इत्यस्य यथाश्रुतार्थमभिप्रेत्य शक्तिविचारे गदाधरभट्टाचर्येण "पटोलपत्रं पित्तध्न"मित्यत्र विशेषणतया उपस्थितस्य पटोलस्य परामर्शकत्वेन जगदीशलिखनमसंगतमि'त्युक्तं तदपि प्रक्तम्, अत एव बहुव्रीहिलक्षणविचारावसरे लक्षणाद्वयस्वीकर्तृमतदूषणे "चुत्रगुः पुरुषस्तस्याः सञ्चारोऽतिमनोहरः" इत्यादौ तदादेर्गवादिपरामर्शकत्वापत्तिः, पदार्थैकदेशपराकर्शकताया एव तदादेरव्युत्पन्नत्वादित्यनेन स्वयमेव स्पष्टोकृतम् ।  
 शङ्कते -----नन्विति । एवं ---- तत्पुरुषे लक्षणाविरहे, सिद्धान्तो
---- मीमांसासिद्धान्तः । व्याहन्येतेति । कथं व्याघात इत्याशङ्कायामाह
---- तत्पुरुष इति । भक्तिर्लक्षणा, हि ---- यतः, तत्र --- निरुक्तश्रुतौ, तन्मूलकः --- कर्मधारयस्वीकारमूलकः । प्रयोग इति परेणान्वयः । आधाने --- ग्रहणे, अपूर्वाविद्याप्रयोगः -----अप्राप्तवेदविद्याध्ययनम्, कल्प्यते
---- विधिशेषतयाऽनुमीयते । कल्पान्तरमाह ---- कल्प्यते चेति । श्रुताविति सप्तम्यर्थो घटकत्वम्, अन्वयश्चास्य धातोरित्यनेन, तथा च निरुक्तश्रुतिघटकधातोर्निषादीयतत्तदध्ययनेतराध्ययनपरत्वं लल्प्यते वक्तुरभिप्रायविषयतयाऽनुमीयत इत्यर्थः । नन्वेवं निषादस्याध्ययनेऽपि न निषेधविधिबाधः स्त्रीशूद्रयोरेव तन्निषेधादित्यत इत्यर्थः । नन्वेवं निषादस्याध्ययनेऽपि न निषेधविधिबाधः स्त्रीशूद्रयोरेव तन्निषेधादित्यत आह
---- शूद्रपदस्येति । त्रैवर्णिकेत्यादि । ब्राह्मणक्षत्रियवैश्यान्योपलक्षकत्वादित्यर्थः । न च शूद्रपदस्य त्रैवर्णिकान्यपरत्वेनैवोपपत्तौ किं धातोरध्ययनविशेषपरत्वकल्पनेनेति वाच्यम् । तथा सति निषादस्य वेदसामान्याध्ययनाधिकारापत्तेः । ननु तत्पुरुषे लक्षणावरिहेऽपिकथमेतत् सर्वे नोपपद्यत इत्यत आह --- यदि चेत्यादि । तत्र
--- निषादस्यपतिमित्यत्र । औचित्ये हेतुमाह ---- त्रैवर्णिकस्येवति । एवकारेण तदन्यस्य व्यवच्छेदः । प्राप्ताविति । त्रैवर्णिकोऽपि निषादानां स्थपतिर्भवितुमर्हतीति भावः । अपूर्वविद्याप्रयुक्तेरिति ------ अकल्प्यत्वादिति परेणान्वयः, त्रैवर्णिकवेदाधिकारित्वस्य प्राप्तत्वादिति भावः । तन्मूलकेति । अपूर्वाविद्याप्रयुक्तिकल्पनामूलकेत्यर्थः । निषेधविधिसङ्कोचस्य ------ निरुक्तश्रुतिघटकधातोरध्ययनविशेषपरत्वस्येत्यर्थः । तथा च तत्र तत्पुरुषस्वीकारे कल्पनालाघवमेव बोजमिति तादृशसिद्धान्तो व्याहत एवेति पूर्वपक्षेनिर्व्यूढः ।  
 समाधत्ते --- तत्पुरुष इति । किमिति । तत्पुरुषे लक्षणासत्त्वेऽपि अपूर्वविद्याप्रयुक्तेनिषेधविधिसङ्कोचस्य चाकल्प्यत्वेन लाघवस्याक्षततया कर्मधारयापेक्षया तत्पुरुषस्यौचित्यमेवेति तत्परुषत्यागस्य निर्बीजतया भवन्मतेऽपि तुल्यत्वमिति भावः । ननु तत्पुरुषे लक्षणायाः कल्प्यत्वमेव तत्त्यागबीजमित्यत आहः --- निषादानामिति । अनुभवसहस्रस्येति । तादृशानुभवस्यदार्ढ्यप्रदर्शनार्थमुक्तम् । तदनुरोधेन ----- तादृशानुभवानुरोधेन । क्लृप्तत्वादिति । वेदातिरिक्तस्थले इत्यादिः, तथा च तत्र लक्षणायाः कल्प्यत्वमेव नेति तदपि न तत्त्यागबीजं भवितुमर्हतीति भावः । ननु तादृशबोधे निषाधस्थपतिपदस्य निराकाङ्क्षत्वात् न कुत्रापि तादृशबोधः सम्भवतीति किमनुरोधेन उक्तलक्षणाया आवश्यकत्वमित्यत आह --- न हीति । हि --- यस्मात्, नेत्यस्य निराकाङ्क्षत्वमित्यत्रान्वयः, कुत इत्यत आह ---- तथासतीति । तद्बाधकत्वेन ---- तत्पुरुषबाधकत्वेन ।  
 ननु मुख्यार्थ एव श्रुतीनां प्रामाण्यं न तु लक्ष्यार्थ, मुख्ये हि शब्दस्वरस इति मीमांसासिद्धान्तत्वात्, तथाचेदमेव लक्षणापक्षे तत्पुरुषपरित्यागबीजमित्यत आह अथ वेति । केचित्तु -- तत्र कर्मधारयस्वीकारे बीजाभावात् तादृशसिद्धान्तप्रवादोऽपि निर्युक्तिकत्वादश्रद्धेय इति बाधकान्तरं निराकुर्वन् तत्र तत्पुरुषमेव व्यवस्थापयति --- अथ वेत्यादि -- इति प्राहुः । बाधकं विनेति । "जपहोमौ च गङ्गायामनन्तफलदायकौ" इत्यादौ मुख्यार्थ श्रुतीनामप्रामाण्यादाह --- बाधकं विनेति । मुख्यार्थ एवेति । शक्यार्थ एवेत्यर्थः । एवकारव्यवच्छेद्यमाह --- न त्विति । सामान्यतो लक्ष्यार्थस्य व्यवच्छेद्यत्वे, "जपहोमौ व गङ्गायामि"त्यादौ गङ्गापदलक्ष्यार्थं तीरेऽपि श्रुतीनां प्रामाण्यादसङ्गतिरिति । प्रमाणान्तराविषय इति । एतद्वाक्यातिरिक्तप्रमाणविषय इति तदर्थः । अन्यत्राक्लृप्तलक्षणाके अर्थ इति समुदितार्थः, तथा च गङ्गापदस्य तीरलक्षणाया गङ्गायां घोषः प्रतिवसति इत्यादावेव क्लृप्तत्वादिति भावः । ननु "मुख्ये हि शब्दस्वरस" इति मीमांसासिद्धान्तग्रन्थस्य सावधारणपरत्वस्यावश्यकत्वात् तद्व्यवच्छेद्यः सामान्यतो लक्ष्यार्थ इति तादृशग्रन्थासङ्गतिरित्यत आह । ----मुखथ्ये हीत्यादि । मीमांसया --- मीमांसाग्रन्थेन, ततैव --- उक्तार्थस्यैव, संप्रतिपत्तेस्तात्पर्यादिवशात् बोधनादित्यर्थः । तथा च तत्पुरुषे लक्षणापक्षे इदमेव तत्त्यागे बीजमित्पर्यादिवशात् बोधनादित्यर्थः । तथा च तत्पुरुषे लक्षणापक्षे इदमेव तत्त्यागे बोजमिति भावः । प्रतिबन्दिमुद्रया समाधत्ते --- तर्हीत्यादि । बाधकासत्त्व इति । बाधकासत्त्वे क्वचित् तत्पुरुषविधयापि प्रामाण्यं, यथा
----- "चन्द्रसूर्यग्रहे स्नानं श्राद्धं दानं तथा जपम्" इत्यादौ \`पिंडंदद्याद्गयाशिरे' इत्यादौ च तत्पुरुष एव इत्यत उक्तम् ------ बाधकासत्त्व इति । एवकारव्यवच्छेद्यमाह ---- न त्विति । निरुक्तस्थले तत्पुरुषविधयापि प्रामाण्यमत उक्तम् प्रमाणान्तरविषय इति । तत्पुरुषातिरिक्तसमाससम्पादकप्रमाणाविषये, कर्मधारयार्थप्रतिपादकयोग्यतादिप्रमाणविषय इति यावत्, यत्र कर्मधारये न किञ्चिद्बाधकं तत्र इति निष्कृष्टार्थः । क्वचित्प्रमाणान्तरविषय इति नञ्‌रहितः पाठः, तत्र एतद्वाक्यातिरिक्तत्पुरुषसम्पादकयुक्तिविषय इत्यभिप्रायेणोक्त एवार्थः । तथा च तत्पुरुषे विभक्तिविरहे तत्पुरुषत्यागे युक्तिसम्भवे इति भावः । ननु कर्मधारयात् समासान्तरस्य दौर्बल्यमिति मीमांसया तत्पुरुषस्य दुर्बलत्वं प्रतिपादितं, तद्बीजन्तु लक्षणैवेति भवन्मते तादृशग्रन्थोऽसङ्गत इत्याह ---- कर्मधारयादिति । तथैव ---- निरुक्तार्थस्यैव, सम्प्रतिपत्तेस्तात्पर्यादिवशेन प्रतिपादनात् । किन्नरोचयेरिति । तथा च तेषां निर्युक्तिकप्रवादस्याश्रद्धेयत्वात् अपूर्वविद्याप्रयुक्त्यादिकत्पनागौरवाच्च तत्पुरुष एव उचित इति गूढाभिप्रायः । नन्वेवं भवन्मते तत्पुरुषाद्‌बहुव्रीहेर्जघन्यत्वे सर्वपदलक्षमाबीजं न स्यादित्यत्रेष्ठापत्तिमाह ---- तत्पुरुषादिति । उक्तेति । तथा च तेषां निर्युक्तिकत्वप्रवादो न श्रद्धेय इति, परन्तु कल्पनागौरवादिसत्त्वे तदेव तदसत्त्वे वक्तुरभिप्राय एव बहुव्रीहित्यागे बीजमिति रीतिरित्यर्थः । लक्षणाया बीजत्वमते दूषणमाह ---- न हीति । व्यवस्थाप्यत्वादिति । चित्रगुरित्यादौ गोपदस्यैव चित्राभिन्नगोस्वामिनि लक्षणा पदान्तरस्य तात्पर्यग्राहकत्वमित्यस्य वक्ष्यमाणत्वादित्यर्थः ॥ 40 ॥  
 {(2) कर्मप्रवचनीयुक्ते द्वितीया 2।3।8 इति पाणिनीयं सूत्रम् ।}  
 {(1) हेतौ 2।3।22 इति पाणिनीयं सूत्रम् ।}  
 {(2) \`तादर्थ्ये चतुर्थी वाच्या' इति वार्तिकम् ।}  

\<स.प्र.41\>  
 अव्ययीभावलक्षमस्यावतरणिकामाह --- अव्ययीभावं लक्षयतीति । अव्ययीभावलक्षमप्रतिपत्त्यनुकूलव्यापारवान् ग्रन्थकार इति शेषः । विवृणोति
----- यः समास इति । तथा च यादृशानुपूर्वीस्वघटकोत्तरपदप्रतिपाद्ययादृशार्थनिष्ठप्रकारतानिरूपितयादृसार्थविशेष्यताकबोदजनकतावच्छेदकाव्ययपूर्वभागकत्वे सति स्त्रीपुंलिङ्गकार्यविधुरत्वे च सति तादृशानुपूर्वीमत्‌समासत्वं तादृशार्थान्विततादृशार्थस्य बोधनेऽव्ययीबावत्वमिति निष्कर्षः । स्वपदं लक्ष्यत्वेनाबिमतपरम् । लक्ष्ये लक्षणं योजयति ---- गृह इति । प्राग्वर्तिना इत्यनेन अव्ययपूर्वभागकत्वं मक्षिकादेरुत्तरपदार्थत्वं व्यञ्जितम् । अव्ययपूर्वभागकत्वनिवेशव्यावृत्तिमाह --- अर्द्धशरीरमित्यादाविति । आदिना अर्द्धपिप्पल्ल्यादिग्रहः । स्त्रीपुंल्लिङ्गकार्यविधुरत्वनिवेशव्यावृत्तिमाह --- निर्मक्षिका भूमिरिति । पुमित्यस्य व्यावृत्तिमाह -- निर्मनुष्यो देश इति । तादृशार्थे --- निर्मक्षिकादेरभाववत्तारूपार्थे, तत्पुरुषस्य उत्तरपदलिङ्गकत्वादिति भावः । तत्र ---- निरुक्ततत्पुरुषे, प्रसङ्गोऽतिप्रसङ्गः ॥ 41 ॥  

\<स.प्र.42\>  
 अव्ययीभावलक्षणप्रतिपादककारिकान्तरमवतारयितुं भूमिकामारचयन् पूर्वकारिकायां दोषमाह --- नन्विति । एकस्याक्षस्यान्यथा पतिनम्, एकस्याः शलाकाया अन्यथा पातनमिति लिङ्गव्यत्यासेनान्वयः । अव्याप्तौ हेतुमाह---- तस्येति । ननु अव्ययगर्भत्वमेव निवेशनीयं न त्वव्ययपूर्वभागकत्वमित्यत आह
--- एवमिति । द्विगार्ग्यमित्यव्ययीभावस्य द्विवचन एवानुशासितत्वाद्द्विचनान्तप्रतिपादनाय गच्छत इति क्रियापदमुक्तम् । वस्तुतो द्वौ गार्ग्यौ इति विग्रहप्रदर्शनेनैव तस्य द्विवचनान्तप्रतिपत्तेः वस्तुगतिमनुरुध्यैव क्रियापदस्योल्लेखः । न च तस्य प्रथमान्तत्वप्रतिपत्तये तदुपादानमिति वाच्यम् । तस्य द्वितीयान्तत्वेऽपि अनुशासनविरोधाभावात् तत्प्रतिपत्तेरकिञ्चित्करत्वात् । सामान्यतो द्विवचनान्तसंख्यावाचकाव्ययीभावेऽव्याप्तिमुक्त्वा करणार्थकतथाविधाव्ययीभावेऽव्याप्तिमाह ---- द्वाभ्यां दण्डाभ्यामिति । कारकस्य क्रियापदनियतत्वात् प्रहरतीति क्रियापदमुक्तम् । समाहारार्थकेऽपि तादृशि तामाह --- तिसृणामिति । उत्सर्गतः प्रथमान्तमेव तत् साधु न तु द्वितीयाद्यन्तमिति भ्रमनिराकरणाय अस्तीत्यनुक्त्वा स्नातीत्युक्तम् । ननु संख्याशब्दभिन्नत्वे सति यदव्ययभिन्नं तदन्यगर्भत्वमेव निवेश्यमित्यत आह
---- लोहिता गङ्गायस्मिन्निति । स्थलमित्याद्युक्तौ तस्याव्ययीभावत्वप्रतिपादनं न सम्भवतीति देश इत्युक्तम् । देशबोधकेऽव्याप्तिमुक्त्वा क्रियाबोधकेऽपि तामाह ---- दण्डेनेति । मिथः परस्परं , तच्च प्रहारान्वितं, समानकालीनत्वं क्त्वार्थः, तथा च दण्डकरणकपरस्परप्रहारकालीनवृत्तिमदित्यर्थः । प्रहारिक्रियागर्भितार्थके तामुक्त्वा ग्रहणक्रियाघटितार्थकेऽपि तामाह --- केशेष्विति । केशाधिकरणकग्रहणगर्भितार्थ एव तस्य साधुत्वात् केशं केशमिति नोक्तम् । क्रियाविशेष बोधकेऽव्ययीभावेऽव्याप्तिमुक्त्वा कालविशेषबोधके तामाह --- खले यवा यदा इति । इत्याद्यर्थे ---- द्विदण्ड्यादिष्वपीति । अव्याप्तिरिति पूर्वेणान्वयः । अत ---- उक्तस्थलेष्वव्याप्तितः ।  
 यदर्थस्य इत्यस्य विवरणं यत्समासार्थस्येति । फलोपधायकतारूपकारणतायानिवेशे तादृशबोधानुपधायके समासान्तरेऽतिव्याप्तिरिति स्वरूपयोग्यत्वमेव निविष्टमित्यभिप्रायेणाह ----- असमर्था इति । तथा च यादृश शब्दः समासत्वे सति स्वावृत्त्यमादेशाव्यवहितपूर्ववर्त्तित्वविशिष्टं यादृशानुपूर्वीप्रकारकज्ञानं श्रूयमाणषष्ठ्यर्थधर्मिकस्वीययादृशार्थप्रकारकान्वयबोधं प्रत्यसमर्थन्तादृशानुपूर्वीमांस्तादृशशब्दस्तादृशार्थेऽव्ययीभाव इति पर्यवसितार्थः । वैशिष्ट्यञ्च स्वसमानाधिकरण्यसम्बन्धेनानुपूर्वायम् । उपकुम्भमित्यस्य कुम्भभागेऽतिव्याप्तिः कुम्भसामीप्यबोधकाव्ययीभावलक्षणस्य तत्र गमनादतः सत्यन्तम् । अमादेशं विनापि अकारन्ताव्ययीभावस्य तृतीयापञ्चमीसप्तम्याद्यर्थधर्मिकस्वार्थबोधक्षमत्वात् तत्राव्याप्तिरिति सुबर्थमपहाय षष्ठ्यर्थेत्युक्तम् । इति स्वयमेव वक्ष्यते । अनकारान्ताव्ययीभावमात्रस्यामादेशं विनापि लुप्तषष्ट्यर्थबोधक्षमत्वात् तत्राव्याप्तिः अतः श्रूयमाणेति षष्ठीविशेषणम् । केचित्तु ---- \`नीलोत्पलरूपमि'त्यादौ लक्षणया नीलोत्पलसम्बन्धस्य भानात् लुप्तषष्ठ्यर्थधर्मिकस्वार्थबोधाक्षमत्वेन कर्मधारयादावतिव्याप्तिरतः श्रूयमाणेति । तथा च श्रूयमाणषष्ट्यर्थबोधक्षमत्वात् तत्र नातिव्याप्तिरिति
-- आहुः । तन्मन्दम् । आनुपूर्व्या ऐक्ये नीलोत्पलत्वरूपानुपूर्व्याः षष्ठ्यर्थधर्मिकस्वार्थबोधजनकतावच्छेदकत्वात् अतिव्याप्त्यसम्भवात् । न चैवं लुप्तापीत्यन्तग्रन्थेन लुप्तषष्ठीमादाय समासान्तरेऽतिव्याप्तेरेव प्रत्ययनात् तादृशग्रन्थासङ्गतिरिति वाच्यम् । समासान्तरार्थस्येत्यस्याकारान्ताव्ययीभावाभिन्नाव्ययीभावार्थस्याव्ययीभावविशेषार्थस्येति यावत्, बोधने असमर्था इत्येव पाठः, तथा च \`उपवधु' इत्यादौ लुप्तषष्ठ्यास्तादृशबोधसमर्थत्वादव्याप्तिरित्यर्थकरणात् । वस्तुतस्तु अमादेशसहकारेण श्रूयमाणा षष्ठी स्वार्थ यादृशानुपूर्व्यवच्छिन्नीययादृशार्थबोधेऽसमर्था समासत्वे सति तादृशानुपूर्वीमच्छब्दत्वं तादृशार्थेऽव्ययीभावत्वमित्यर्थे यथाश्रुतमेव सम्यगिति ध्येयम् । ननु षष्ठोत्वावच्छेदेन तादृशबोधासमर्थत्वं वाच्यं, न तु श्रूयमामणत्वमतो नातिव्याप्तिरित्यव्याप्तिमाह --- कृतयोरहिति । नव्यास्तु
----- यथाश्रुतलक्षणे \`श्रूयमाणैव' इत्यादिग्रन्थेनातिव्याप्तिः प्रतिपादिता तद्वारणाय आनुपूर्वीघटितलक्षणकरणेऽपि दोषमाह कृतयोरिति -- प्राहुः । उच्छृह्गलास्तु ----- श्रूयमाणैवेत्येवकारफलमाह --- कृतयोरिति । लुप्तापीति समर्था इत्यनुषज्यते । लुप्तषष्ट्यैवेति । अन्यथा कृतयोरिति षष्ठ्यापि सम्बन्धप्रत्यायनात् श्चूयमाणत्वनिवेशेऽपि अक्षपरिभागेऽतिव्याप्त्यापत्तेरिति भाव --- इत्याहुः । तदशुद्धं ,विशेषणविभक्तेर्निरर्थकत्वात् । विशेषणषष्ठयाः कथञ्चित् सम्बन्धार्थकत्वेऽपि तत्र विशेष्यस्यान्वयासम्भवात् प्रत्ययस्य प्रकृत्यर्थान्वितस्वार्थबोधकत्वव्युत्पत्तेः । ग्रन्थकृता लक्षणवाक्ये एवकारस्यानुक्तत्वादेवकारार्थनिवेशस्य ग्रन्थकृदनभिप्रेतत्वात् प्रयोजनविरहाच्च न किञ्चिदेतत् । अक्षपरि व्यर्थत्वमित्यस्य समस्तत्वेन लक्षणयैव तत्सम्बन्धप्रत्यायनात् तत्र श्रूयमाणत्वनिवेशव्यावृत्तिर्नसंभवतीति भ्रमनिरासाय कृतयोरिति । तदुक्तौ तु एकदेशान्वयस्वीकारात् तादृशभ्रमो न सम्भवतीति भावः । लुप्तापीति । अपिरेवार्थे लुप्तैवेत्यर्थः । अत एव लुप्तषष्ठ्यैवेत्येवकारसम्वलित उत्तरग्रन्थोऽपि सङ्गच्छते, तथा च श्रूयमाणत्वानिवेशे लुप्तषष्ठ्यास्तादृशबोधसमर्थत्वादक्षपरिभागेऽव्याप्तिरिति भावः । इदमुपलक्षणम्, अनकारान्ताव्ययीभावमात्रेऽव्याप्तिर्द्रष्टव्या । अमादेशं विनेत्यस्य व्यावृत्तिमाह स्निग्धस्येति । समीपादेः सम्बन्धः श्रुतयापि षष्ठ्या अमादेशवशादेव अमादेशसहकारादेव, अनुभाव्यत इति योजना । तथा च स्निग्धपदोत्तरश्रुतषष्ट्या गङ्गासमीपबोधस्वरूपोग्यत्वादव्याप्तिः, तदुपादाने च अमादेशासहकृतषष्ठ्यास्तादृशबोधस्वरूपायोग्यत्वान्नाव्याप्तिरिति भावः । इदन्त्ववधातव्यम् --- विशेषणपदोत्तरषष्ठ्यास्तादृशबोधस्वरूपायोग्यत्वादव्ययीभावोत्तरषष्ट्याः श्रूयमाणत्वाभावादव्याप्तिरेव न सम्भवतीत्यमादेशं विना इत्यनर्थकमिति । यदि चैकदेशस्यापि विशिष्टान्वयबोधस्वरूपयोग्यत्वात् विशेषणषष्ट्या अपि तादृशविशिष्टान्वयबोधस्वरूपयोग्यत्वं, तच्च अमादेशसहकारादेव, स्निग्धस्योपगङ्गं पावित्र्यमित्यतः कदाचिदपि तादृशबोधानुदयेन अमादेशसहकृषष्ठ्यास्तादृशबोधस्वरूपायोग्यत्वादित्युच्यते, तदा \`सुन्दरस्य उपवधु पूतत्वमि'त्यत्र उपवधुभागोऽव्याप्तिस्तदुपादानेऽपि दुर्वारा इति । स्वार्थधर्मिकयादृशानुपूर्व्यवच्छिन्नार्थप्रकारकबोधत्वावच्छिन्नजन्यताया एव लक्षणघटकत्वस्यावश्यकत्वेन विशेषणषष्ठ्या अतथात्वेन निरुक्ताव्याप्त्यसम्भवात् अमादेशं विनेत्यस्य व्यर्थताया दुर्वारत्वात् इत्यलं पल्लवितेन । सामान्यतः सुपमपहाय षष्ठीपर्यन्तनिवेशव्यावृत्तिमाह --- अनुगङ्गेनेत्यादि । "वा तृतीयासप्तम्यो"रिति सूत्रेणामादेशस्य वैकल्पिकविधानात् तृतीयान्तस्थलमुक्त्वा सप्तम्यन्तस्थलमाह ---- उपगङ्गेष्विति । कारकविभक्तिस्थलमुक्त्वा उपपदविभक्तिस्थलमाह ----- उपगङ्गेष्वितीत्यपि कश्चित् । "अव्ययीभावादकारान्ताद्विभक्तीनामपञ्चम्या" इति सूत्रेण पञ्चमीभिन्नविभक्तीनामम् विधानात् पञ्चम्यन्तस्थलमाह --- उपकुम्भादानीतमिति । अधिकरणत्वादीत्यादिना अवधित्वपरिग्रहः ॥ 42 ॥  

\<स.प्र.43\>  
 बहुव्रीहिं लक्षयतीति । बहुव्रीहिलक्षणानुकूलव्यापारावान् ग्रन्थकृदिति भावः । शुक्लस्य सम्बन्धी घट इत्यसमासवाक्येऽतिव्याप्तिवारणाय लक्षणे समासत्वनिवेशस्यावश्यकत्वात्तदनुपादाने ग्रन्थकर्तुर्न्यूनत्वमिति तत्परिहारायाह ---- समास इति । प्रकृतं --- प्रकरणलब्दम् । विवृणोति ----- तथा चेति । तथा च समासत्वे सति यादृशार्थधर्मिकयादृशार्थगटितार्थसम्बन्दित्वप्रकारकान्वयबोदं प्रति यादृशार्थबोधजनकतावच्छेदकानुपूर्वीघटितार्थसम्बन्धित्वप्रकारकान्वयबोधं प्रति यादृशार्थबोधजनकतावच्छेदकानुपूर्वीघटितयादृशानुपूर्वीप्रकारकज्ञानं स्वरूपयोग्यं निरूढलक्षणाधीनतादृशार्थबोधजनकतावच्छेदकानुपूर्वीघटिततादृशानुपूर्वीमच्छब्दत्वं तादृशार्थघटितार्थसम्बन्धित्वप्रकारकान्वयबोधे बहुव्रीहित्वमिति पर्यवसितार्थः । सत्यन्तं --- लक्षणविशेषणम् । लक्ष्ये लक्षमं सङ्गमयति
---- आरुढेति, बहुव्रीहिं बोधयतीति परेणान्वयः । एवमग्रेऽपि । द्वितीयान्ताद्यन्यपदार्थभेदेन बहुव्रीहेर्नानात्वात् क्रमेण तत्तदुदाहरणान्याह ------ पीतपयस्कमिति । आरूढो वानरो यमित्यस्य स्वकर्मकारोहणकर्त्रभिन्नो वानर इति व्यासस्यार्थः । पीतं पयो येन इत्यस्य स्वकरणकपानकर्माभिन्नं पय इति व्यासस्यार्थः । ऊर्ध्वसंयोगानुकूलव्यापार आरोहणम्, द्रवद्रव्यगलाधः संयोगानुकूलव्यापारः पानं, पात्रमुखसंयोगद्वारा तत्र पात्रस्य करणत्वं बोध्यम् । एवं पीतं पयो येन इति व्युत्पत्त्या स्वकर्तृकपानकर्मजलसम्बन्धित्वेन जनं, पीतपयस्को जन इति बहुव्रीहिः, पीतं पयो यस्या इति व्युत्पत्त्या स्वावधिकपानकर्मजलसम्बन्धित्वेन पानकर्मस्वीयजलसम्बन्धित्वेन वा नदीं पीतपयस्का नदीति बहुव्रीहिर्बोधयतीत्यपि बोध्यम् । पक्वस्तण्डुलो येनेत्यस्य
स्वकर्त्तृकपाककर्माभिन्नस्तण्डुल इति विग्रहस्यार्थः । दत्ता दक्षिणा यस्मा इत्यस्य स्वसम्प्रदानकदानकर्माभिन्न दक्षिणेति विग्रहस्यार्थः । तण्डुलावयवविभागानुकूलव्यापारस्तादृशशिथिलाख्यसंयोगानुकूलव्यापार एव पाकऋ, तण्डुलपदस्य तण्डुलावयवे लक्षणा । स्वस्वत्त्वध्वंसानुकूलपरस्वत्त्वप्रकारकेच्छा दानम् । पतितं पत्रं यस्मादित्यस्य स्वापादानकातीतपतनकर्माभिन्नं पत्रमिति व्यासस्यार्थः, पतनत्वन्तु गुरुत्वजन्यतावच्छेदकतया सिद्धो जातिविशेषः । केचित्तु अधः संयोगानुकूलव्यापारः पतनमित्याहुः । तन्न, तथासति पतधातोः सकर्मकत्वापत्तेः । यदि च नरकपतितत इति द्वितीयातत्पुरुषोदाहरणदातृदुर्गसिंह इव तस्य सकर्मकत्वमिच्छन्ति, तदा तदपि साधीय इति दिशाऽन्यदवसेयम् । एकविभक्त्यन्तान्यपदार्थ विशेष्यकबोधजनकबहुव्रीहेस्तात्पर्यादिवशादन्यविभक्त्यन्तान्यपदार्थविशेष्यकत्वं सम्भवतीत्यावेदनायाह ----- एवमिति । अत एवोक्तं येन यस्य वेति । येनेत्यन्तविग्रहेस्वकर्तृकबाणकारणकच्छिदाकर्मसम्बन्धित्वेन, यस्येत्यन्तविग्रहे च बाणकरणकच्छिदाकर्मकस्वकरसम्बन्धित्वेन नरादिकं बहुव्रीहिर्बोधयतीत्युक्तौ ग्रन्थगौरवं स्यादतो निरुक्तप्रकारद्वयसाधारणरूपेणैकदैव प्रकारद्वयमुक्तं, न तु ताद्रूप्येण शाब्दे भानमिति ध्येयम् । केचित्तु ----- यस्येति विग्रहाभिप्राये \`करणके'त्याद्युक्तम्, येनेति विग्रहाभिप्रायेणादिपदमुक्तम्, तता चादिपदात् स्वकर्त्तृकबाणकरणकच्छिदाकर्मकरसम्बन्धित्वपरिग्रह -- इत्याहुः । तच्च करसम्बन्धित्वादिनेत्यतः स्वकरसम्बन्धित्वादिपाठकल्पनं विना न शोभते लक्षणे स्वगर्भार्थसम्बन्धित्वप्रकारताया एव निविष्टत्वात् । उपसंहरति --- सर्वत्रैवेति । प्रथमान्तार्थसम्बन्धित्वप्रकारताया एव निविष्टत्वात् । उपसंहरति -------- सर्वत्रैवेति । प्रथमान्तान्यपदार्थबहुव्रीहेरपसिद्धान्तत्वात् ।  
 "विदिक्तथे"ति यदनुशासनं प्राच्यरुक्तं, तन्न सङ्गच्छते इत्याशङ्क्य तदपि प्रथमान्तान्यपदार्थत्वं विनैवोपपादयति ------ दक्षिणपूर्वेत्यादिना । आदिपर्वेन पूर्वया उत्तरा यस्येति विग्रहपरिग्रहः । "विदिक्त्थे"त्यादिना स्वपार्श्वस्थपूर्वसहितोत्तरसम्बन्धिविदिगादिपरिग्रहः । प्रभृतिपदादैशान्यादिपरिग्रहः, तासां दक्षिणस्याश्च पूर्वस्याश्च दिशः समीपवर्त्तित्वादिति भावः । नन्वाख्यातान्तेन समासाभावात् कथमस्तिक्षीरेति बहुव्रीहिस्तदस्वीकारे प्राचीनानां लिखनविरोध इत्यतः प्रकारान्तरेण तदुपपादयति ----- अस्तिक्षीरेत्यादि । किमेतावताऽऽख्यातेन समासः स्वीकृत इत्यत आह --- इयांस्त्विति । एतेषाम् ---- वयाकरणानाम्, अन्येषां तत्प्रतिरूपकं ----- आख्यातान्तास्तितादेः प्रतिरूपकम् । उपेत्यस्य विवरणं समीप इति । समीपगणितार्थकषष्ठ्या इति ।  
 समासस्थदशशब्दस्य समीपपरिगणितदशत्वावच्छिन्ने निरूढलक्षणाज्ञापनाय दुर्गसिंहप्रभृतीनां मतमाह ----- तत्रेति । उपदशेति समासस्थले, लक्षणया इत्यस्य निरूढया इत्यादिः । स्वपर्याप्तेति, स्वं अन्यपदार्थो नरादिः, स्ववृत्तिसंख्येत्युक्तावष्टादेरपि बोधः स्यादतः स्वपर्याप्तेत्युक्तम् । न चाष्टादेः स्ववृत्तिसंख्यासमीपगणितदशत्वसम्बन्धित्वाभावान्न तद्बोध इति वाच्यम् । अष्टादेरपि दशत्वस्य यथाकथञ्चित्सम्बन्धवत्त्वात् । यदि च दशत्वसमीपगणितसंख्यापर्याप्त्यधिकरणरूपः सम्बन्धः प्रवेश्यते, तदा पर्याप्त्यनिवेशेऽपि न क्षतिरिति ध्येयम् । स्वपर्याप्तसंख्याधिकेति । पर्याप्त्यनिवेशेऽष्टदेरपि बोधः स्यादतस्तन्निवेशः । उदीच्यपर्याप्त्यनिवेशे एकादशपर्याप्तसंख्याधिकदशवृत्तित्वाद्दशत्वसंख्याश्रयसम्बनअधित्वनैकादशादेर्बोधः स्यादतस्तन्निवेशः । ननु वाशब्दस्यान्यतरार्थकत्वं न दृष्टचरमित्यत आह
----पटे घटे वेति । व्युत्पाद्यत्वादिति । तथा च घटत्वं घटपटान्यतरवृत्तीत्येव तत्र शाब्दबोध इति तदनुरोधेन वाकारस्यान्यतरार्थकत्वमवश्यमङ्गीकर्त्तव्यम्, अन्यथा परोक्षज्ञानस्यानाहार्यत्वनिश्चयत्वनियमाच्चतुष्कोटिकसंशयस्यानभ्युपगमाच्च घटत्वं घटवृत्तिस पटवृत्ति वेति शाब्दानुदयेन तादृशवाक्यस्यापार्थकत्वापत्तेरिति भावः । ननु व्यासे वाकारश्चवणात् समासे कथं तस्याश्रुतिरित्यत आह --- तस्य च वृत्ताविति । तस्य -वाकारस्य, वृत्तौ
-- निरूढलक्षणायां, गतार्थत्वान्निविष्टार्थत्वात् । तत्र द्वित्र्यन्यतरशब्दस्य निरूढलक्षणया द्वित्र्यन्यतरपर्याप्तस्वसंख्यासम्बन्धिन एव बोधादिति भावः । न च चित्रगुरित्यादौ तात्पर्यग्राहकचित्रादिपदस्येतरस्य कथं स्थिरिति वाच्यम् । तस्य तात्पर्यग्राहकत्वाकल्पनात्, फलानुरोधित्वात् कल्पनाया इति भावः । पञ्च षडेवेति । उक्तरीत्यैवेति । पञ्चषडान्यतरपर्याप्तस्वसंख्यासम्बन्दित्वेन पञ्चानां षण्णां वा बोध इति भावः ।  
 केषाञ्चिन्मतमाह ---- परेत्विति । स्वधर्मिकेति । स्वमन्यपदार्थो द्वित्वादिसंख्याश्रयः , द्वित्रिसम्बन्धित्वेन --- द्वित्रिसंख्याया आश्रयत्वसम्बन्धवत्त्वेन । आहुरित्यस्वरससूचनाय, स च तादृशबहुव्रीहिमात्रस्यापि बोधापत्तिरुपस्तद्धर्मिकस्यापि द्वित्विदिसंशयस्य सम्बात्तादृशसंख्याश्रयत्वस्यापि तत्र सत्त्वात् । न च स्वपर्याप्तद्वित्वादिसम्बन्धिनि लक्षणस्वीकारान्नैव दोष इति वाच्यम् । द्वयोस्त्रिषु वा द्वित्रिसंख्ययोरुभयोरपर्याप्तत्वात् तादृशबोधस्य भ्रमत्वापत्तेः, द्वित्वत्कित्वान्यतरस्मिन् स्वपर्याप्तस्य व्यासेऽन्यतरबोधकपदाभावेन निवेशासम्भवात् । व्यासवाक्यात् स्वघटकयत्पदोपस्थापितयादृशार्थमुख्यविशेष्यकशाब्दबोधो भवति समासस्थतादृशबोधकपदस्यैव स्वघटिततादृशार्थसम्बन्धिलक्षणाया एव निरूढत्वात् । त्रिपर्याप्तस्ववृत्तिसंख्येति । पर्याप्त्यनिवेशे प़ञ्चानामपि बोधः स्यादतस्तन्निवेशः । अन्यत् प्रागुक्तप्रायम् । ननु द्विस्त्रयो येषामिति सुजन्तर्भावेण बोधः स्यादतस्तन्निवेशः । अन्यत् प्रागुक्तप्रायम् । ननु द्विस्त्रयो येषामिति सुजन्तर्भावेण स्वीकारे कृत्वसादितद्धितान्तर्भावेणापि विग्रहे बाधकाभावात्तादृशविग्रहस्थले समासः स्यादित्याशङ्कां निराचिकीर्षुराह ------ सुजन्तर्भावेणैवेति । एवकारेण तद्धितान्तरव्यवच्छेदः । व्युत्पन्नत्वाच्चेति चस्त्वर्थे, कल्पनायाः फलानुरोधित्वादिति भावः । सर्वत्रेति । \` उपदशा अधिकदशा द्वित्रा पञ्चषा' इत्यादिषु सर्वत्रेत्यर्थः ।  
 निरूढलक्षणया स्वांशज्ञापकपदघटितत्वनिवेशव्यावृत्तिमाह --- स्वधनसम्बन्धीत्यादि। घटित इति । तत्र स्वपदेन स्वस्य षष्ठ्यादिनिरूपितत्वस्य, सम्बन्धिपदेन सम्बन्धिन उपस्थापनादिति लक्षणाया अस्वीकारादिति भावः । निरूढ इत्यस्य व्यावृत्तिमाह ---- तथेति । न निरूढलक्षणाया स्वांशज्ञापकपदघटित इत्यर्थः । लक्षणाया निरूढत्वञ्च ---- आजानिकत्वम्, अनादितात्पर्यमूलकत्वमिति यावत् । स्वघटितार्थसम्बन्धित्वप्रकारतानिवेशव्यावृत्तिमाह ---- मातृभक्त इति । तत्र भजधात्वर्थमुक्तौ विषयितासम्बन्धेन मातुरन्वयात् तत्सम्बन्धिनि लक्षणाया अनावश्यकत्वादिति भावः । ननु मातृभक्त इत्यत्र नातिव्याप्तिः, निरूढ इत्यस्य बोध इत्यनेनान्वयस्य कर्त्तव्यत्वादिति चेन्न । तस्य लक्षणान्तरत्वात्, यत्र गोपदस्य स्वीयत्वविशिष्टे आधुनिकी लक्षणा, गोसम्बन्धिनि निरूढा तत्रापि बहुव्रीहिप्रसङ्गाच्च ।  
 शङ्कते --- न चेति अतिव्याप्तिरिति परेणान्वयः । अव्ययाभाव इति । नन्वत्र सम्बन्धित्वप्रकारकान्वयबोधे मानाभावः, स्ववक्तृमुनिद्वयकत्वेनैवान्वयबोध इति यद्युच्यते तदाप्याह ---- स्वमातृसम्बन्धित्वेनेति । समाधत्ते --- तदन्यत्वेनापीति । विशेषणीयत्वादिति, लक्षणस्येत्यादिः ।  
 बहुव्रीहिस्थकिम्पदस्य कुत्र लक्षणेति विवेचयति इदमत्रावधातव्यमिति । तस्य ---- चित्रगुसमुदायस्य । लक्षकत्वायोगादिति --- वाक्यस्य कुत्राप्यशक्ततया शक्यसम्बन्धरूपाया लक्षणाया असम्भवादिति भावः । अत एव "यादृशार्थस्य सम्बन्धिवतिशक्तुन्तु यद्भवेत् । तत्र तल्लक्षकं नाम तच्छक्तिविधुरं यदी"ति स्वयमुक्तम् । ननु लक्षणा शक्यसम्बन्धरूपवै न परन्त्वविरिक्तेति वाक्यमपि लक्षकं भवत्येव, कथमन्यथा गभूरायां नद्यां घोष इत्यादौ गभीरनदीतीरस्यानुभव इत्यत आह ---- वाक्ये लक्षणाया इति । प्रागेवेति । लक्षणाविचारे मीमांसकमतदूषणे \`तन्ने'त्यादिग्रन्थेनेत्यर्थः । समासादन्यत्र नामार्थयोर्भेदेनान्वयस्याव्युत्पन्नत्वात्, गभीरायां नद्यामित्यत्र नद्यामिति भागस्य तादृशतीरकलक्षकत्वे घोषादावधेयत्वेन तदन्वयानुपपत्तिरिति दोषस्य तत्र दत्तत्वादिति भावः । शङ्कते ---- न चेति । तात्पर्यज्ञः नहेतुतायाः स्वयमनङ्गीकारादाह ---- लक्षणाया इति । दूषयति चित्रपदस्येति । कुत इत्यत आह ---- प्रथमान्तपदोपस्थाप्यस्यैवेति । अत्र प्रथमान्तत्वं स्वोत्तरत्वेनोपस्थितप्रथमाकत्वम्, अतो \`दध्यस्ती'त्यादौ दधिपदस्य यथाश्रुतप्रथमान्तत्वाभावेऽपि न क्षतिः । तादृशनियमे विप्रतिपन्नं प्रत्याह ---- अन्यथेति । उक्तनियमानङ्गीकार इत्यर्थः । प्रसङ्गादिति प्रतिवन्देरनुत्तरत्वादाह --- प्रकृत्यर्थ एवेति । एकत्वबोधनायोगाच्चेति । अन्यथा गङ्गायां घोषावित्यत्र द्वित्वस्य तीरान्वयप्रसङ्गात् ।  
 चिन्तामणिकृन्मतमाह ---- यत्त्विति । गोपदमेवेत्येकारेण चित्रादिपदव्यवच्छेदः । तादृशेति । चित्राभिन्नेत्यर्थः, तथा च प्रकृत्यर्थ एव सुपः संख्याबोधकत्वमिति व्युत्पत्तिभङ्गोऽपि नास्तीति भावः । तदर्तस्य
---- गोपदार्थस्य, तदनुपपत्तेरित्यर्थः । "गोरप्रधानस्यान्तस्य स्त्रियामादादीनाञ्चेति ह्रस्व" इति सूत्रेऽन्तशब्देनैव पूर्वपदार्थसाकाङ्क्षस्वार्थकत्वप्रतीतेरिति भावः । ननु स्वार्थोपसर्जनगोपदस्यैव ह्रस्वविधानम् अतो नोक्तदोष इत्यत आह --- अन्यथेति । उदन्तत्वापत्तेरिति । न चेति --- ह्रस्व विधिरिति परेणान्वयः । ह्रस्वप्रसङ्गादिति । तत्र गोपदस्य नामोत्तरवर्त्तित्वादप्रधानत्वाच्च । ननु निरूढलक्षणया स्वार्थोपसर्जनतायां ह्रस्वविधानान्नैष दोष इत्यत आह ---- वस्तुत इति । पूर्वपदस्य - कृतपदस्य, - परपदस्य - पाकपदस्य, तयोः - पूर्वपरपदयोः । अशक्तत्वेनेति । वाक्यत्वादित्यादिः । तद्भक्तत्वायोगात्
---- तल्लक्षकत्वायोगादित्यर्थः । शङ्कते --- न चेति । स्वरूपशक्तस्य ---- कत्वावच्छिन्नशक्तस्येत्यर्थः । ननु कादिवर्णस्य स्वरूपशक्तत्वेऽपि तादृशशक्त्यग्रहकाले तथाविधशाब्दानुपपत्तिः, लक्षणाग्रहस्य शक्तिग्रहाधीनत्वादित्यत आह --- घञादीति । शाब्दबोधात् पूर्वं तच्छक्तिज्ञानस्यावश्यकत्वादिति भावः । ननु तथासत्येतत्सकलपदानां वैयर्थ्यम्, तात्पर्यज्ञानस्य शाब्दहेतुतायाः पूर्वं दूषितत्वातात्पर्यग्राहकत्वकल्पनस्यासम्भवादत आह --- तन्निरूढत्वेति । उक्तलक्षणाया निरूढत्वेत्यर्थः । दूषयति ---- कृतादिपदेभ्य इति । स्वार्थेति । कृतिविषयाद्यनुपस्थितावपीत्यर्थः । तादृशबोधप्रसङ्गस्येष्टत्वेऽप्याह ---- घञादीति । मात्रपदेन प्रकृत्यसमभिव्याहारः सूचितः । नामत्वाभावेनेति । प्रकृतिसहितघञाद्यन्तभागस्यैव कृदन्तनामत्वादिति भावः । तन्मात्रोपस्थाप्येति । घञादिमात्रोपस्थाप्यकृतिविषयपाकसम्बन्धिनीति यावत् । सुबर्थस्यैकत्वादेरन्वयायोगादित्यर्थः । कुतः इत्यत आह ---- प्रकृत्यर्थावच्छिन्नस्यैवेति । व्युत्पन्नत्वाच्चेति । अन्यथा पक्ता गच्छतीत्यात्यादितोऽपि कर्त्ता गच्छतीति बोधापत्तेरिति भावः । उपसंहरति
---- तस्मादिति । दुर्घट इति । गोधर्मिकवृत्तिज्ञानविरहादिति भावः । गोपदार्थधर्मिकान्वयबुद्धौ गोपदार्थधर्मिकस्य गोमुख्यविशेष्यकान्वयबुद्धौ च गोधर्मिकस्य वृत्तिज्ञानस्य हेतुत्वोक्तौ नासम्भवोऽतो दुर्घटत्वमुक्तम् । एकदेशान्वयास्वीकारे युक्तिमाह ---- चित्रव्रजोऽस्तीत्यादाविति । तादृशव्युत्पत्तेरिति । "पदार्थः पदार्थ एवान्वेति, न तु पदार्थैकदेश" इति व्युत्पत्तेरित्यर्थः । \`घटशून्यमि'त्यत्र शून्यपदार्थोऽत्यन्ताभाववत्, तदेकदेशेऽत्यन्ताभावे प्रतियोगितासम्बन्धेनान्वयः । \`चैत्रनप्ता ' इत्यादौ नप्तृपदार्थैकदेश" इति व्युत्पत्तेरित्यर्थः । \`घटशून्यमि'त्यत्र शून्यपदार्थोऽत्यन्ताभावावत्, तदेकदेशेऽत्यन्ताभावे प्रतियोगितासम्बन्धेनान्वयः । \`चैत्रनप्ता ' इत्यादौ नप्तृपदार्थस्य च दुहितृपुत्रस्यैकदेशे जन्यत्वे निरूपकत्वसम्बन्धेन चत्रस्यान्वयः । आदिपदा\`च्चैत्रप्रजावती, मैत्रश्याल' इत्यादिसंग्रहः । भेदेनेवेति । अभेदातिरिक्तसम्बन्धेनेवेत्यर्थः । अभेदेनाभेदसम्बन्धेन । वैचित्र्येणेति । "तत्पुरउषबहुव्रीह्यघटकः पदार्थः (पदार्थः) पदार्थ एवान्वेती"ति व्युत्पत्तेः स्वीकारादिति भावः । ननु भेदसम्बन्धेन क्वचिदन्वयबोधस्वीकारेऽप्यभेदसम्बन्धेन तस्य केनाप्यनङ्गीकारादिदमसङ्गतमित्यत आह ---- प्राच्यैरिति ।  
 तस्य च --- गोश्च नन्वेकपदोपस्थाप्ययोरर्थयोर्म्मिथोऽन्वयोऽव्युत्पन्न इत्यत आह ---- एकपदार्थयोरिति । कृतिवर्त्तमानत्वयोरिवेति । यथा \`पचती'त्यादावाख्यातार्थयोः कृतिवर्त्तमानत्वयोः परस्पमन्वयस्तथात्रापीति भावः । अव्युत्पन्नादिति । अस्मन्मते च गवादेरेकदेशत्वान्न तत्परामर्शकत्वापत्तिरिति भावः । इदमत्रावधेयम् ----- तत्पदस्य बुद्धिस्थत्वोपलक्षितधर्मावच्छिन्नशक्तत्वादेकदेशपरामर्शकत्वमस्यैव, कथमन्यथा  
  पटोलपत्रं पित्तघ्नं, नाडी तस्य कफापहा ।  
  फलं तस्य त्रिदोषघ्नं, मूलं तस्य विरेचकम् ॥  
 इत्यत्र तत्पदस्य पटोलपरामर्सकत्वमिति भवन्मतेऽपि तदापत्तिः समाना, समानं समाधानञ्चेति । न \`न्वारूढवानर' इत्यत्रोक्तदिशा वानरपदस्य तत्सम्बनधिनि लक्षकत्वेऽपि स्वांशज्ञापकत्वासम्भवादारुढ इत्यस्य वाक्यत्वेन लक्षकत्वायोगात् ततस्तादृक्‌शाब्दबोधोऽनुपपन्न इति तत्र तमुपपादयति ---- एवञ्चेति । बहुव्रीहावेकदेशान्वयस्य युक्ति सिद्धत्वे चेत्यर्थः । साचिव्यादेव --- सहकारादेव ॥ 43 ॥  

\<स.प्र.44\>  
 यस्येति । षष्ठ्यर्थो वृत्तिः, सा वृक्षेऽन्विता ।  
 विग्रहलक्षणमाह ----- अस्यैकमिति । विवृणोति --- अस्य बहुव्रीहेरिति । तथा च यद्बहुव्रीहिघटकं यन्नाम प्रथमान्तीभूय स्वघटकसुबन्तसकलनामसाकाङ्क्षभेदार्थकसुबन्तयच्छब्दसाकाङ्क्षम् तादृशं तन्नाम तद्‌बहुव्रीहौ विग्रहः कथ्यत इत्यर्थः नचेति । उक्तेति । आरूढो वानरो यस्य वृक्षमिति वाक्ये, तथा --- निरुक्तविग्रहत्वम्, कुत इत्यत आह ---- सुबन्तस्येति । सुबन्तस्य ---- भेदार्थकसुबन्तस्य, यदः ---- यच्छब्दस्य, एवकारेण स्वघटकसुबन्तसकलनामव्यवच्छेदः । भेदार्थकत्वव्यावृत्तिमाह ---- आरूढ इति । ननु तस्य विग्रहत्वे का क्षतिरित्यत आह --- इति नेति । विरोधादिति । तथा च समानार्थकसुब्‌द्वयाघटितत्वमपि लक्षणविशेषणमिति भावः । न च समानाधिकरणबहुव्रीहियोग्यवाक्यमात्रस्यैव समानार्थकप्रथमाद्वयघटितत्वात्तत्राव्याप्तिरिति वाच्यम् । प्रथमान्यतादृशसुब्‌द्वयाघटितत्वस्यैव निवेश्यत्वात् । चैत्रस्य धनं यस्मादित्यादिविग्रहेऽव्याप्तिवारणाय समानार्थकेति सुब्‌द्बयविशेषणम्, तदर्थश्च तुल्यार्थकशब्दोत्तरत्वमतः पत्तितस्येत्यादौ पतितपदोत्तरषष्ठ्याः स्वामित्वार्थकत्वविरहेऽपि न क्षतिः, एवञ्च विग्रहलक्षणे भेदार्थकत्वं सुब्विशेषणमावश्यकम् । एवं सहाद्यर्थकसुबघटितत्वमपि विशेषणं देयमिति । न च दक्षिणया पूर्वा यस्या इति विग्रहेऽव्याप्तिर्विशेषविधानादितिस मामकीनोऽभिनवः पन्थाः । अन्तर्भाव्यापीति । न विग्रह इत्यादेरनुषङ्गः । सम्भवाभिप्रायमिति । तथा च सुबन्तत्वेनोपस्थितिमत्त्वमेव लक्षणे निविष्टमिति भावः । कुत इत्यत आह ---- तेनेति । इत्यादिरेवेति । सहशब्देनैवैकक्रियान्वयित्वरूपसाहित्यबोधात् पुत्रकर्त्तृकक्रियाजातीयस्वक्रियासम्बन्धित्वेन पितुरवगमः, अप्राप्तेः
---- अज्ञानात् । सहशब्दस्य यत्र न तादृशार्थकत्वं तत्रापि बहुव्रीहिरित्याह ---- सघट इति । तद्बाधात् ----- समानाधिकरण्यबाधात् । ननु प्रथमान्तपदोपस्थाप्यार्थधर्मिकशन्तृङन्तपदार्थविदेयकबोधानङ्गीकारात् जीवन् पिता यस्येति विग्रहो न सम्भवतीत्यत आह ----- जीवदिति । इत्यन्वय एव साकाङ्क्ष इति । तथा च जीवत उद्देश्यतावच्छेदकत्वेन विधेयत्वाभावान्नानुपपत्तिगन्धोऽपीति भावः ।  
 तदर्थान्वितक्रियेति । यदर्थान्वितेत्यर्थः । बाधकं विनेत्यस्य फलमाह
---- कदाचित्त्विति । सम्बन्धित्वेनेति बोध इति पूर्वेणान्वयः । तत्साकाङ्क्षत्वसम्भवः । क्रियासाकाङ्क्षत्वासम्भवः । एवार्थ इति । बहुव्रीहिर्व्युत्पन्न इति पूर्वेणान्वयः, एवमग्रेऽपि । तस्येति नावगम इति परेणान्वयः । सम्बन्धित एवेति अवगम इति पूर्वेणान्वयः । विशेषविध्यसत्त्व इत्यस्य फलमाह ---- चन्द्र इति । तस्य --- शिवस्य, अवगम इति पूर्वेणान्वयः । ननु तेन रूपेण बोधे का क्षतिः? शिवस्यान्यपदार्थत्वाविशेषात्तादृशानुव्यवसायस्यापि सन्दिग्धत्वादित्यत आह
---- गगनादेर्वेति । तथा च चन्द्रचूडशब्दात् प्रथमात्मकगगनबोधः कदाचिदपि न जायते, सोऽपि स्यादिति भावः । ससम्बन्धिकेति । नियतप्रतियोगिसाकाङ्क्षपदार्थस्येत्यर्थः । तादृशेति । ससम्बन्धिकेत्यर्थः, गर्भितेऽपीत्यर्थे बहुव्रीहिर्व्युत्पन्न इत्यनुषज्यते, अत एव ---- तादृशार्थे बहुव्रीहेर्व्युत्पन्नत्वादेवेत्यर्थः । प्रतीयत इति । विग्रहे सुबन्तयदर्थ चैत्रसम्बन्धस्य ससम्बन्धिकपदार्थपुत्रादिविशेषणत्वादिति भावः । अन्यत्र साधुत्वे का क्षतिरित्यत आह ---- न त्विति ॥ 44 ॥  

\<स.प्र.45\>  
 बहुव्रीहिविभाजकरूपककारिकावताणिकामाह ---- बहुव्रीहिमित्यादिना । विवृणोति तद्गुणसंविज्ञानेति । तथा च कारिकायां तच्चातद्गुणसंविज्ञानश्च तौ तदतद्गुणसंविज्ञानौ, तत्पदेन समभिव्याहारवशात् तद्गुणसंविज्ञानस्यैव बोधनात् कथकानां तथैव व्युत्पत्तेरिति भावः । अत एव "संसर्गान्योन्याभावेदत" इत्यपि सङ्गच्छते । कारिकास्थविग्रहपदस्य विग्रहवाक्यपरतया व्याचष्टे ---- विग्रहवाक्यस्येति । वाक्यस्य विशेष्यत्वासम्भवात् तस्य व्यापारानुबन्दित्वसूचनायाह --- विशेष्यविधयेति । तदादिम इति भागं व्याचष्टे ---- तयोरिति । तद्गुणसंविज्ञान इत्यस्य व्युत्पत्तिमभिदधान एव स्वोक्तलक्षणस्य स्वरससिद्धत्वं सम्पादयन्नाह ----- तस्येत्यादि । स्वार्थेति, स्वं बहुव्रीहिः, तदर्थप्रकारीभूतस्येत्यर्थः । तत्पदस्य बुद्धिस्थवाचकत्वादिति भावः । समित्यस्यार्थमाह सम्यगिति, तन्निकृष्टार्थमाह ---- विशेष्यविधयेति । सान्वयसंज्ञाकत्वादन्वर्थसंज्ञाकत्वादित्यर्थः । तदन्तिमलक्षणस्यानुक्तत्वान्न्यूनतापरिहारायाह ---- तद्भिन्नश्चेति . तद्गुणसंविज्ञानभिन्न इत्यर्थः । चरम इत्यनुषज्यते, तथा च तयोश्चरमश्चातद्गुणसंविज्ञानस्तद्गुणसंविज्ञानभिन्न इत्यर्थः । अर्थादिति । प्रतियोगिज्ञाने सति तद्भिन्नस्य सुग्रहत्वात् प्रतियोगिनिरूपणे तन्निरूपणस्यानावश्यकत्वादिति भावः । तथा च स्वयोग्यविग्रहवाक्यप्रयोज्यबोधमुख्यविशेष्यकबोधजनकबहुव्रीहित्वं तद्गुणसंविज्ञानलक्षणं, तदन्यबहुव्रीहित्वमतद्गुणसंविज्ञानलक्षणमिति फलितम् । लक्ष्ये लक्षणं सङ्गमयति ---- घटस्वरूप इति । हि --- यस्मात्, अन्वयश्चास्य बोध्यत इत्यत्र । उद्देश्यवाचकपदस्य पूर्ववर्त्तित्वानियमाभिप्रायेणाह ---- घटाभिति । अलक्ष्ये लक्षणागमनव्याजेन चरमविशेष्यत्वे मुख्यविशेष्यावृत्तिं व्यञ्जयति घटस्येति । विशेष्यं घटभिन्नस्वरूपम्, अन्यद्दण्डादि । सम्बन्धित्वेनेति । इदमुपलक्षणं, घटाभिन्नस्वजन्यसम्बन्धित्वेनेत्यपि बोध्यम् । इति न तत्र प्रसङ्ग इति पूरणीयम्, तथा च मुथ्यत्वानिवेशे घटस्य स्वरूपस्य वा विशेष्यत्वानपायादतिव्याप्तिरिति भावः । ननु तन्निवेशे कुटादीत्यादिबहुव्रीहाव्याप्तिस्तत्र स्वार्थविशेषणस्य कुटो मुख्यविशेष्यतयाऽत्रादिपदार्थत्वमिति भावः । तच्चापेक्षात्मकम् । कुटमपीति । तथा च तल्लक्षणे तद्विशेष्यक इत्यत्र तन्मात्रविशेष्यकत्वं मया न निवेशितं येनाव्याप्तिः स्यादिति भावः ॥ 45 ॥  

\<स.प्र.46\>  
 प्राचीनमते लक्षणान्तरस्योक्तम् तस्यावतारणिकामाह ----- प्राचामित्यादि । विवृणोति --- यो बहुव्रीहिरिति । तथा च स्वघटकार्थविषयतानिरूपितविपयतावच्छिन्नविषयतानिरूपितस्वार्थविषयताशालिबोधजनकत्वं तद्गुणसंविज्ञानत्वं पर्यवसितमिति भावः । एतन्मते तस्य स्वार्थघटकस्य गुणस्य विशेषणस्य सम्यक् स्वार्थान्वयिनि प्रकारतया ज्ञानं यस्मादिति व्युत्पत्तिर्बोध्या । लक्ष्ये लक्षणं सङ्गमयति --- लम्बकर्णामानयेत्यादि । ननु \`लम्बकर्णमानये'त्यत्र कर्मत्वादौ तस्यान्वये मानाभावः, तादृशवाक्यश्रवणानन्तरं तदानयनं न स्यादिति तु न देश्यम्, पुरुषानयनस्य तदानयननियतत्वादित्यत आह --- हारग्रीवमिति । अत्रक हारं विनापि पुरुषानयनसम्भवात्तत्र तदन्वयस्यावश्यकत्वमिति भावः । हि ---- यस्मात्, अन्वयश्चास्य बोधने समर्थ इत्यत्र । इतीति । अत इत्यर्थः । एकत्र विशेषणत्वेनोपस्थितस्यान्यत्रान्वयासम्भवात् प्रकृत्यर्थान्वितस्वार्यबोधकत्वेन प्रत्ययस्य व्यत्पन्नत्वाच्चाह ----- व्युत्पत्तिवैचित्र्येणेति । अन्तिमस्य लक्षणमाह ---- तद्भिन्न एव चेति । उदाहरणमाह ---- यथेति । \`चित्रगुमानये'त्यादौ तादृशबोधौपयिकयोग्यतादिसत्त्वादाह दृष्टेति । तथा चात्र योग्यताविरहेण तादृशबोधसमर्थत्वाभावान्न तद्गुणसंविज्ञानत्वप्रसक्तिरिति भावः ॥ 46 ॥  

\<स.प्र.47\>  
 ननु बहुव्रीहिरेवं विभजने द्विपदादेरविभाजकत्वात् कथमभियुक्तानां ताद्रूप्येण कथायामुपन्यास इति तद्रूपाणां विभाजकत्वव्यञ्जककारिकावतारणिकामाह ----- व्युत्पत्तिवैशद्यार्थमिति । विवृणोति ---- द्विचतुरादिभिरिति । तथा च स्वघटकनामद्वयघटितविग्रहको बहुव्रीहिर्द्विपदः, एवं त्रिपदादिकं निर्वाच्यमिति फलितम् । ननु त्रिपदादिबहुव्रीहिरेवासिद्धः, \`मत्तबहुमातङ्ग'मित्यादौ कर्मधारयोत्तरं द्विपदबहुव्रीहेरेव तादृशार्थकत्वसम्भवादित्यतस्त्रिपदादित्वं तत्र सम्पादयति ------ चित्रा गौर्यस्येत्यादिना आवश्यकत्वादित्यन्तेन । कथमित्याकाङ्क्षायामाह ----- जरतीत्यादि । प्रसङ्गादिति । ननु तत्स्वीकारेऽपि कथं न तयोः प्रसङ्ग इत्यत आह ---- उत्तरेति । पद इत्यस्य पर इति शेषः । "भाषितपूंस्कादनुङपूरण्यादिषु स्त्रियां तुल्याधिकरण" इति पुंवद्भावानुशासनात् "आकारो महतः कार्यस्तुल्याधिकरणे पदे" (2) इत्याकारानुशासनाच्चेति भावः । ननु चित्रापदनीलपदयोरपि स्वापेक्षयोत्तरत्वमस्त्येवेति तत्स्वीकारेऽपि कथन्न प्रसङ्ग इत्यत आह ---- समासान्तेति । ननु कर्मधारयाघटकनामान्तराव्यवहितोत्तरनाम्नि तयोर्विधानं वक्तव्यमित्यत आह ---- एकत्र द्वयमिति । तथा चानुभवानुरोधेनैव त्रिपदबहुव्रीहेः स्वीकारः, अन्यथाऽन्यपदार्थबोधार्तं बहुव्रीहिसामान्यस्य स्वीकारो न स्यादिति भावः । इदमुपलक्षणम् ---- द्वितीयाद्यन्तान्यपदार्थत्वमपि विभाजकं बोध्यम्, यदुक्तं भर्तृहरिणा
--------  
 यत्सुबन्तयदर्थेनान्वितः स्यात्तस्य विग्रहे ।  
 नामार्थस्तत्सुबन्तान्यपदार्थोऽसौ निगद्यते ॥ इति  
 स्वघटककश्चिन्नामार्थो यस्य बहुव्रीहेर्विग्रहघटकयत्सुबन्तार्थयदर्थेनान्वितः स्यात् तत् सुबन्तान्यपदार्थत्वेनासौ कथ्यते इति तदर्थः ॥ 47 ॥  

\<स.प्र.48\>  
 द्वन्द्वलक्षणप्रतिपादककारिकावतारणिकामाह ----- द्वन्द्वमिति । क्रमप्राप्तमित्यादिः । विवृणोति ----- यद्यर्थोपस्थापकस्येति । तथा च स्वघटकयद्यन्नामोपस्थाप्ययद्यदर्थप्रकारकान्वयबोधं प्रति यादृशानुपूर्वीप्रकारकनिश्चयत्वेन हेतुत्वं तादृशानुपूर्वीमत्समासत्वं तत्तदर्थबोधे द्वन्द्वत्वमिति पर्पवसितार्थः । \`पाणिपादं वादये'त्यत्र पाणिपादमिति प्रतीकेऽतिव्याप्तिरतः समासत्वनिवेशः । \`धवखदितै छिन्धी'त्यत्र धनेतिभागेऽतिव्याप्तिवारणाय आनुपूर्वीनिवेशः । न च तस्य समासत्वाभावादेव नातिव्याप्तिरिति वाच्यम् । तथापि घटपटावित्यस्य कुड्यकुशूलबोधने द्वन्द्वापत्तेः, समूहालम्बननिश्चयस्य तादृशबोधं प्रति हेतुत्वात् । न च तादृशबोधत्वावच्छिन्नजन्यतानिवेशान्नोक्तदोष इति वाच्यम् । भ्रमसाधारण्याय निरूप्यनिरूपकनिवेशस्यावश्यकत्वेन विशिष्टवाक्यार्थबोधत्वस्य जन्यतानवच्छेदकत्वाद्व्यापकत्वनिवेशापेक्षया स्वरूपसम्बन्धरूपावच्छेदकत्वघटितलक्षणस्य लघुत्वादिति भावः । लक्ष्ये लक्षमं योजयति --- पाणिपादमिति । द्वन्द्वश्च द्वैविध्यात् समाहारद्वन्द्वमुक्त्वेतरेतरद्वन्द्वमप्याह ---- धवखादिराविति । हि ---- यस्मात्, तच्च कारणमित्यन्वयि ।  
 प्राचां मतं दूषयन् तदुपन्यस्यति --- यत्त्विति । लक्षणायां युक्तिमाह
--- अत एवेति । साहित्ये लक्षणास्वीकारादेव । ननु लक्षणास्वीकारेऽपि कथमुपष्टम्भसङ्गतिरित्यत आह ---- समाहारस्येति । एकत्वादिति । तथा च लक्षणं विनोभयबोधकत्वेन द्विवचनप्रसक्तावेकवचनानुपपत्तेरित्युपष्टम्भसङ्गतिरिति भावः । ननु पादादिपदस्य पाणिपादादिसाहित्ये लक्षणास्वीकारे पाण्यादिपदं व्यर्थमित्यत आह --- पदान्तरन्त्विति । निरूढेति । स्वयं तात्पर्यज्ञानहेतुताया अनङ्गीकारात् तात्पर्यग्राहकत्वं नोक्तमिति । द्वितीयाद्यर्थकर्मत्वादेः साहित्येनिष्ठत्वाभावेऽपि तस्यायोग्यत्वं वारयति
----- तथाविधेति । पाणिपादसाहित्यस्येत्यर्थः । साकाङ्क्षत्वादन्वयनिरूपकत्वात्, यथा श्रुते आकाङ्क्षायाः शब्दनिष्ठत्वेनासङ्गत्यापत्तेः ।  
 दूषयति ---- तन्नयुक्तमिति । तुल्यवदिति । एकजातीयक्रियानिष्ठसाक्षादेकजातीयसंसर्गनिरूपकत्वम् । बुद्धिविशेषेति । नानैकत्वप्रकारकबुद्धीत्यर्थः । द्वित्त्वा दिबोधार्थमिति । तथा च यत्र तादृशसाहित्यगतद्वित्त्वान्वये तात्पर्यं तत्र समाहारद्वन्द्वस्यापि द्विवचनान्ततापत्तेरिति भावः । शङ्कते --- साहित्यस्येति । बहुत्वेऽपि नानात्वेऽपीत्यर्थः । तादृशेथि । समाहारेत्यर्थः, "द्वन्द्वैकत्वम्" "तथा द्विगो"रित्यनुशानवशात्थैव कल्पनादिति भावः । वक्तुमुचितमिति । युक्तेस्तौल्यादितिशेषः । भक्त्या ---- लक्षणया । ननु पाणिपादं न द्रव्यमित्यनुभवानुरोधेन तत्र भक्तिरावश्यकी । न च तादृशानुभव एवाप्रामाणिकः, प्रामाणिकस्तु पाणिपादं द्रव्यमित्येवान्वय (नुभव?) इति वाच्यम् । अनुभवापलोपे पदार्थमात्रस्यापि खण्डनसम्भवात्, स्वाश्रयनिरूपिततादात्म्य सम्बन्धेन द्रव्ये पाणिपादान्वयस्थल एव तादृशप्रयोगसम्भवाच्चेत्यत आह ---- हस्त्यश्वं धनमित्यादि । दुर्वारतापाताच्चेति । धनादौ निरुक्तसाहित्यस्याभेदविरहादिति भावः । ननु स्वाश्रयत्वसम्बन्धेन धनादौ हस्त्यश्वसाहित्यस्यान्वयसम्भवान्नायोग्यत्वमित्यत आह --- नामार्थयोरिति । ननु साहित्यस्य धनादावभेदविरहेऽपि तादृशसाहित्ये धनस्यैवाभेदान्वयो भवितुमर्हतीत्यभिमानं निराकर्त्तुमाह ------ तादृशेति । केचित्तु ननु नामार्थयोर्भेदान्वयस्याव्युत्पन्नत्वेऽप्यभेदान्वये बाधकाभावाच्चेत्यत आह तादृशेतीत्याहुः । तन्मन्दम्, \`अयोग्यताया दुर्वारत्वादि'ति ग्रन्थेन चरितार्थतया पुनस्तादृशाशङ्कनस्य सन्दर्भविरुद्धत्वात्, तथा सति साहित्यस्याभेदविरहाच्चेत्येव लिखनस्यौचित्याच्च । परेतु अयोग्यताया इत्यस्य स्वरूपसम्बन्धेवायोग्यताया इत्यर्थ इत्याहुः । तन्न, लिखनानौचित्यस्य तादवस्थ्यात् । नन्वेवं तस्य समाहारराबोधकत्वे समाहारसंज्ञायाः किं फलमित्यत आह --- समाहारेति । तथा च समाहारबोधार्थं न तत्संज्ञा, किन्तु एकत्वादिविधानार्थमेवेति भावः । अर्थव्यवस्थापिका --- समाहारार्थकत्वज्ञापिका ।  
 मीमांसकमतं दूषयति --- एतेनेत्यादिना । वक्ष्यमाणदोषेणेत्यर्थः । अन्यथातादृशलक्षणाया अस्वीकारे, द्विवचनादेरित्यादिना बहुवचनपरिग्रहः । प्रकृत्यर्थतावच्छेदिकेति । प्रकृतिजन्यबोधविशेष्यतावच्छेदकेत्यर्थः, एवकारेण वस्तुगत्या । प्रकृत्यर्थोभूतव्यवच्छेदः । ननु धवखदिरोभयगतद्वित्वस्य समवायसम्बन्धेन प्रत्येकं धवत्वादिविशिष्टेऽपि सत्वात् धवत्वादेरप्रकृत्यर्थतावच्छेदकत्वेऽपि नैतद्व्युत्पत्तिबाध इत्यतत आह --- पर्याप्तिसम्बन्धेनेति । अन्यतैकपदार्थतात्पर्येऽपि द्विवचनापत्तेरिति भावः ।  
 दुर्वारतापत्तेरिति । योग्यतासत्त्वादिति भावः । शह्कते न चेति । त्रितयाविशेष्यकेति । तथा च धवौ खदिरावित्याधिज्ञानमादाय न द्वयोः प्रकृत्यर्थतावच्छेदकत्वमिति भावः । प्रकृते ---- धवखदिरावित्यत्र । एतेन \`धवखदिरपलाशा' इत्यत्र चतुष्ट्याविशेष्यकेति बोध्यम् । अस्पर्शादविषयीकरणात्, भवद्विधानामपीति शेषः । अन्यता कस्यापि साहित्यस्य स्वमतेऽमानात्तादृशसाहित्यादेरसह्गतास्वापत्तेः । उपसंहरति --- तस्मादिति । तथाविधेति । प्रकृत्यर्थतावच्छेदकेत्यर्थः । तथा चैकधर्मस्य तथात्व स्थल एवोक्तव्युत्पत्तेरिति भावः । तत्त्वमिति । तथा च साहित्ये भक्तिं विनाप्यापत्त्यसम्भवात् कृतं तादृशसाहित्ये भक्त्येति भावः ।  
 यद्यत्प्रकारताबोधसमर्थत्वनिवेशव्यावृत्तिमाह --- घटघटेत्यादिकस्येति । एकघटतात्पर्यकस्येति शेषः, एवमग्रेपीऽति, सम्प्रदायविदः । तन्न, वीप्साया अनिवेशेऽपि घटप्रकारकान्वयबोधं प्रति घटघट इत्यानुपूर्वीप्रकारकानिश्चयत्वेनाहेतुत्वादतिव्याप्त्वसम्भवात्, निष्कृष्टे च समासत्वाभावादेव तत्प्रसक्त्यभावाच्च । वस्तुतस्तु कर्मधारयाद्यन्यत्वे सति तदर्थकनामस्तोमत्वं तदर्थकद्वन्द्वत्वमिति कुतो न कृतमित्याकाङ्क्षायामाह ---- घटघटेत्यादि । द्वन्द्व इति । तथा च भवन्मते स द्वन्द्वः स्यादिति भाव इति तु परमार्थः । नव्यास्तु वीप्साया अप्रवेशे घट घट इत्यादिसप्तमीतत्पुरुषेऽतिव्याप्तिः, तस्य घटवृत्तिघटप्रकारकान्वयबुद्धावपि तादृशनिश्चयत्वेन हेतुत्वात् समासत्वाच्चेत्यासङ्क्य तादृशान्वयबुद्धौ तेन रूपेण हेतुत्वेऽपि स्वघटकनामोपस्थाप्यैकार्थप्रकारतानिरूपितविशेष्यतावच्छइन्नपरार्थप्रकारतानिरूपितविशेष्यताकबुद्धौ तेनाहेतुत्वान्न प्रसङ्गत इत्याह \`घटघट' इत्यादीति प्राहुः । \`नीलोत्पलेति'कर्मधारयस्य नीलाभिन्नोत्पलाद्यर्थकद्वन्द्वापत्तिवारणाय वीप्साप्रवेश इति तत्त्वम् । अत 5वैकतात्पर्यक \`घटघट' इत्यादेर्द्वन्द्वत्वाभावादेवेति सम्प्रदायः । लक्षणान्तरं परित्यज्यैतादृशलक्षणादेवेति वस्तुगतिः । यद्यत्प्रकारकेत्यतच्र वीप्साप्रवेशादेवेत्यर्थ इति तु नव्याः । \`अप्येकदन्तहेरम्ब' इत्यादौ द्वन्द्वोपपत्त्यर्थमाह --- तत्त्वावच्छेदकयोरिति । समस्यमानपदार्थयावच्छेदकयोरित्यर्थः । चार्थ इति । परस्परभिन्नार्थ इति तदर्थः, चशब्दस्य भेदगर्भसमुच्चयबोधकत्वादिति भावः । अस्य --- द्वन्द्वस्य, समुपाददते इति वृद्धा इति पूर्वेणान्वयः । पदार्थतावच्छेदकभेदवत् पदभेदस्यापि द्वन्द्वनियामकत्वम्, कथमन्यथा पीततत्पटयोस्तादात्म्यमिति प्रयोग इति वैयाकरणा वदन्ति । तन्मन्दम् , तत्र पदार्थतावच्छेदकभेदस्यापि सत्त्वात् पदभेदस्य तन्नियामकत्वाभावेऽपि न क्षतिरित्याह --- पीतेत्यादि । एकतात्पर्यकत्वसूचनाय तादात्म्यमुक्तम् । अस्त्येव भेद इति । तथा च किं पदभेदस्य ततात्वमुच्यते इति भावः । ननु पदार्थैकदशे पदार्थान्वयासम्भवात्तत्र द्वित्त्वान्वयानुपपत्तिरित्यत आह
--- सुबर्थस्त्विति । तत्र --- पीतपटयोरित्यत्र, प्रकृत्यर्थे --- पीते पटे च, तादृशसम्बन्धेन ---पर्याप्तिसम्बन्धेन, एवकारेण स्वाश्रयवृत्तित्वस्वरूपादिसम्बन्धव्यवच्छेदः । साकाङ्क्षत्वादिति । तथा च पर्याप्तिसम्बन्धेन प्रकृत्यर्थसाकांक्षत्वनियमेऽपि सम्बन्धान्तरेण प्रकृत्यर्थतावच्छेदकसाकाङ्क्षत्वे बाधकाभावः । नन्वेतावता प्रकृते किमायातमित्यत आह ---- परन्त्विति । पीतत्वतत्पटत्वयोरेवेति । द्वित्त्वसत्त्वेऽपीत्यनुषज्यते । व्युत्पत्तिवैचित्र्यादिति । "पदार्थः पदार्थ एवान्वेति न तु पदार्थेकदेश" इतिव्युत्पत्तेः सङ्कोचादित्यर्थः । पदार्थस्य पदार्थतावच्छेदकान्वयो न दृष्ठचर इत्यत आह ---- अत एवेति । द्व्यणुकारम्भकेति । परमाणुद्वयसंयोगनाशेभ्य इत्यर्थः । कार्यद्वयं --- त्रसरेण्वादिकम् । योग्यतासम्पत्तय इति । कार्यद्रव्याणामनेकत्वात्तत्रैकत्वस्य बाधादिति भावः । ननु तत्र द्रव्यपदं तादृशद्रव्यत्वपरं, तस्य च स्वाश्रयप्रतियोगित्वसम्बन्धेन नाशेऽन्वय इत्येव जात्यभिप्रायकमित्यस्याभिप्राय इति यद्युच्यते, तदाप्याह --- अत एव चेति । सङ्गच्छत इति परेणान्वयः । सुभूतिः --- कोषटिप्पनी, तथा च तत्र द्वित्त्वस्य पदार्थतावच्छेदकपद एवान्वयात्तादृशव्युत्पत्तिसंकोचस्यावश्यकत्वादिति भावः । शङ्कते --- यदि चेति इति सूक्ष्ममीक्ष्यत इति परेणान्वयः । कुत इत्यत आह --- पीतत्वेति । इष्टापत्तावप्याह ----- एवमिति । शुद्धेति । द्वित्वानवच्छिन्नेत्यर्थः । तदर्थे ---- पदत्वादिरूपार्थे । समाधत्ते तदेति । गोदाविति । ग्रामवाचकगोधशब्दस्य द्विवचनमात्रसाकाङ्क्षत्वादिति भावः । साधुत्वार्थमिति । आनुपूर्वीरूपाकाङ्क्षासम्पादनार्थमिति भावः । न विदधातुत्वेनेति । तथा सत्यानुपूर्व्या ऐक्येन पदार्थतावच्छेदकभेदासत्त्वाद्वन्द्वानुपपत्तिः स्यादिति भावः । तादृशेति विदेत्यर्थः, तथा च सत्तालाभविचाराणां पदार्थतावच्छेदककाटिप्रविष्टत्वात् पदार्थतावच्छेदकभेदसत्त्वेन द्वन्द्वो नानुपपन्न इति भावः । समानशब्दयोरेकानुपूर्वीकयोः शब्दयोः । प्रयोजनमाह
----- तेनेति । लुप्तहरिपदस्मरणेनैव । ननु द्विवचनादिमात्रसाकाङ्क्षं प्रकृत्यन्तरमेवं स्वीक्रियते किमेकशेषादरेणेत्यत आह ---- अन्यथेति । एकशेषानादर इत्यर्थः । ननु प्रकृत्यन्तारास्वीकारे हरो च हरयऽवेति विग्रहे \`हरय' इत्यादितः सिंहत्रय ---- विष्णुद्वयबोधो न स्यात्, लुप्तहरिपदस्मरणेऽपि सङ्ख्यावाचकसुबाध भावात् सङ्ख्याऽवगमो न स्यादतस्तदप्युपपादयत --- हरीचेति । तत्तदित्यादि । द्वित्वसङ्ख्यावच्छिन्नविष्णुलक्षकस्य । प्रतिसहितमेव ----- ज्ञातमेव । तथाविधेति । त्रित्वावच्छिन्नसिंहस्येत्यर्थः । ननु यत्र तादृशप्रतिसन्धानां नास्ति तत्र तादृशबोधो न स्यादित्यत आह ----- तद्प्रतिसन्धाने त्विति । लक्षणयेति । लाघवादाह ----- शक्तीति । बोधकमित्यनेनान्वयः । शङ्कते --- न चेति । नियमादिति । कदाविल्लुपविभक्तिस्मरणेन नीलोत्पलेतिकर्गधारयात् प्राचां नीलाभिन्नोत्पलप्रतीत्यापत्तेरिति भावः । न युक्त इति । द्वन्द्वप्रसक्तावेवैकशेषविधानादिति भावः । (शलाकेतिः अक्षशलाकयोरेकत्वे वर्त्तमानयोरेव परिणा सहाव्ययीभावस्य विधानादेकत्वसङ्ख्यायाः समासप्रतिपाद्यत्वादिति भावः । नन्वेकत्वस्य समासाप्रतिपाद्यत्वनियमो मया नोक्तः परन्तु द्वित्वादेरित्यत आह ---- एकत्वे चेति । अनुशिष्टेरिति लोप इत्यन्वयि । "पुंसा सह स्त्रियाः सारूप्ये स्त्रिया लोप" इत्यनुशासनार्थत्वात्तस्य लोपप्रयोजकत्वम् । शक्तेरिति ग्रहादेवेत्यत्रान्वयः । विभिन्नरूपावच्छिन्नैका शक्तिस्तु पुष्पदन्तपद एव प्रसिद्धैति भावः । वृत्तिभ्रमं विनाप्युपपादयति ------ लक्षणाया वेति । स्त्रीपुंसयो बोध इति पूर्वेणान्वयः ।  
 प्राचीनमतं दूषयितुमुपन्यस्यति --- यत्त्विति । बोधकमिति । तथा च हंसश्च हंसश्चेति विग्रहात् स्वरूपैकशेष एवेति भावः । ननु सुबर्थपुंस्त्वस्य हंस्या बाधादयोग्यत्वमित्यत आह ---- सुबर्थस्त्विति । दूषयति ---- तन्नेति । भेदविरहेणेति । विशिष्टहंसत्वे हंसत्वभेदासत्त्वादिति भावः । दुष्करत्वापत्तेरिति । न च पदार्थावच्छेदकयोर्मिथो भेदविरहेऽपि हंसे हंसाभेदसत्त्वेन कुता द्वन्द्वाप्रसक्तिरिति वाच्यम् । तथापि स्यां हंसभेदासत्त्वेन पदार्थयोरपि भेदविरहात्,अस्मन्मते च स्त्रीत्वविशिष्टहंसत्वावच्छिन्नपुंस्त्वविशिष्टहंसत्वावच्छियोरिव तद्द्वयोरपि मिथो भेदसत्त्वान्नानुपपत्तिगन्धोऽपीति भावः । ननु निरुक्तभेदयोरननुगतत्वादव्यभिचारेण द्वन्द्वनियमाकत्वं न सम्भवतीत्येकपदार्थत्वसामानाधिकरण्येनापरपदार्थत्वावच्छिन्नभेदस्यैव नियामकत्वं न सम्भवतीत्येकपदार्थत्वसामानाधिकरण्येनापरपदार्थत्वावच्छिन्नभेदस्यैव नियामकत्वं वाच्यं, तथा च हंसे हंसीभेदसत्त्वान्न द्वन्द्वाप्रसक्तिरित्यत आह ---- अन्यथेति । नियमाककोटौ परस्परार्थाप्रवेश इत्यर्थः । केचित्तु ---- विशिष्टस्यातिरिक्तत्वात् पदार्थतावच्छेदकभेद एवास्तीत्यत आह --- अन्यथेति । केवलविशिष्टयोर्मिथो भेदस्वीकार इति तदर्थ ----- इत्याहुः । प्रागुर्तरीत्येति । तत्तत्संख्यावच्छिन्नलुप्तहंसीपदोत्तरत्वेन प्रतिसंहितं हंसपदं तथाविधस्यार्थस्य लक्षणया बोधकमित्यादिरीत्येत्यर्थः । \`ननु दुन्दुभी सुन्दरावि'त्यादौ कथं सुन्दरादेः पुंस्त्वमित्याकाङ्क्षायामाह --- दुंदुभी चेति । शिष्टतयेति । "स्त्री पुंसयोः पुमान् शेष" इत्यनुशासनादिति भावः । तद्विशेषणत्वादेवेति । अजहल्लिङ्गविशेषणशब्दस्य विशेष्यशब्दसमानलिङ्गकत्वनियमादिति भावः । उक्तरीत्यैवेति । पुंलिङ्गतवन्‌शब्दस्यैव शिष्टतया तत्रैव सुबर्थपुंस्त्वान्वय इति रीत्यैवेत्यर्थः । ननु स्त्रीपुंसयोर्द्वन्द्वप्रसक्तावेवैकशेषविधानाद्वरटा च हंसश्चेत्यादिविग्रहे \`हंसावि'त्येकशेषः स्यात्, न स्याच्च \`वरटाहंसावि'ति द्वन्द्वः, एकशेषस्य तद्बाधकत्वादित्यत आह --- वरटेत्यादि । पदसारूप्यविरहादिति । नचैकशेषनियामकं किमेतावता पदसारूप्यम् ? न चकानुपूर्वीमत्त्वं, हंसहसीपदयोस्तथात्वाभावात्, नाप्येकपदानुपूर्वीव्यापकपरपदानुपूर्वीमत्त्वं हंसभार्या, \`हंसावि'त्यात्राप्येकशेषप्रसङ्गादिति वाच्यम् । समस्यमानपदयोः स्त्रीत्वादिव्यञ्जकविधुरयोरेकानुपूर्वीकत्वत्यैव तन्नियामकत्वं बोध्यम् । इष्यत एवेति । बाधविरहाद्युक्तेस्तौल्याच्चेति भावः । अनेकशफेष्वनेकखुरेष्वित्यर्थः । महिषाणामिति । लक्षकं प्रतिसन्दधत एवावगम इत्यनुषज्यते, अर्थादनेकमहिषीणामिति भावः । ग्राम्यपदव्यावृत्तिमाह --- मृगाश्चेति । "वर्करस्तरुणो युवा" "तरुणः पशु" रिति वेत्यमरः । परिचिन्तनीयः --- एकशेषे बाधकाभावादिति भावः । पुत्रत्वदुहितृत्वाभ्यामेकशक्तिमत्प्रकृत्यन्तरस्वीकारेण कथञ्चिदुपपादनीय इति ग्रन्थकृदभिप्रायः । तदन्यस्य ---- त्यदाद्यन्यस्य, लुकीत्यनेनान्वयः । उक्तक्रमेणैव ---- लुप्ततत्पदानुसन्धानेनैव । स्वानुत्तरपदस्येति । परकल्पानुसरणे बीजमाह ------ स च स चेति । एकार्थद्वन्द्वे द्वन्द्वाशक्त्यैकशेषासम्भवादाह विभिन्नार्थयोरिति । स्वपूर्वागणितोऽपीति । त्यद्तद्‌यदित्यादित्यदादिगणनायां स्वस्य स्वपूर्वागणितत्वादिति भावः । स्वोत्तरापठित एवेति । अतस्तस्य लुगिति शेषः नन्वेवं "तत्तन्मानुषतुल्योऽसा "वित्यादिकाव्यं कथं सङ्गच्छत इत्यत आह तत्तन्मानुषेति । तदाद्यव्ययेनेति, अतो नैकसेष इति शेषः । उक्तस्थले तदाद्यव्ययेन द्वन्द्वोक्तेः प्रमाणार्थं तादृशप्रयोगान्तरमुपन्यस्यति । यथेति । इत्यादाविति । तथा च "तत्तत्तामसभूतभीतय" इत्यादौ तदाद्यव्ययेन यथा द्वन्द्वस्तथाऽत्रापीति भावः । ननु तत्रैकार्थे स्वरूपैकशेषो न स्यादित्यत आह ---- यत्तदादीति । ननु किमियं राज्ञामाज्ञेत्यत आह ---- प्रयोगेति । कश्चेति । किमा --- किम्‌शब्देन, तदन्यस्यैव किम्पदान्यस्यैव, लक्षणया ----- अजहृस्त्वार्थलक्षणया ।  
 कालापिकानां मतमाह ----- कौमारास्त्विति । मात्रा ----- मातृशब्देन, पितुः --- पितृशब्दस्य । प्रयोगद्वयीदर्शनादिति । तथा च पितरावित्यत्रेकशेषस्वीकारेऽपि मातापितरौ मातरपितराविति प्रयोगद्वयानुरोधात् प्रकृत्यन्तरस्वीकारस्यावश्यकत्वे पितरावित्यत्राऽपि तथा स्वीकार उचित इति भावः । पुष्पवन्तादिपदवदिति । यथा पुष्पवन्तपदं चन्द्रत्वसूर्यत्वावच्छिन्नैकशक्तिद्द्विवचनमात्रसाकाङ्क्षं तथेत्यर्थः । अत एव "एकयोक्त्या पुष्यवन्तौ दिवाकरनिशाकरौ" इतिवत् "मातापितरौ पितरौ मातरपितरौ च तातजनयित्र्या" वित्यमरसिंहानुशासनस्याविशेषादिति भावः । श्वशुरपदमपीति । विभिन्नरूपाभ्यामेकशक्तिमन्नियतद्विवचनसाकाङ्क्षमित्यनुषज्यते, श्वश्चा श्रश्रूपदेन सहेति शेषः, श्वशुरस्य --- श्वशुरपदस्य ॥ 48 ॥  

\<स.प्र.49\>  
 द्वन्द्वविभाजकनिरूपणकारिकामाह ---- द्वन्द्वमिति । तत्रेति न्यूनताभङ्गाय पूरितं, तयोर्निरुक्तभेदयोर्मध्य इति तदर्थः । तथाविधेति । एकवचनान्य इत्यर्थः । द्विवचनादिरित्यादिपदाद्बहुवचनपरिग्रहः । ननु "अदि - तुदि - नुदि - सुखि- स्विद्यति - विद्यति - विन्दति - विनति - छिदि - भिदि - हदि - सदि - शदि - पदि - स्कन्दि - खिदेर्दादि"त्यनिङ्‌विधायकसूत्रे खिदेरितिपञ्चम्येकवचनमसङ्गतम्, न च समाहारत्वादेकवचनमिति वाच्यं, तया सति नपुंसकलिङ्गत्वान्न्वागमापत्तेरिति, तदुपपादयति पदीत्यादि । पदिस्कन्दिभ्यामिति । यद्यपि पदिस्कन्धिभिरिति बहुवचननिर्द्दशो युक्तस्ततत्पूर्वमद्यादेरपि सत्त्वात्, तथापि सूत्रस्य स्वयमेकशधारणात्तत्रायोग्यत्वभिया बहुवचनोल्लेखो न कृतः । केचित्तु अद्यादिसहितः पदीतिकर्मधारयोत्तरं तादृशकर्मधारयाभिप्रायेण द्विवचननिर्देश इत्याहुः । सुपां सुप् इत्युच्छृङ्खलाः । बहुवचनसंवलित एवात्र पाठः, द्विवचनसंवलितपाठस्तु प्रामादिक इत्यपरे । स्वोक्तस्य प्रामाण्यार्थं दृष्टान्तमुद्भावयति --- अव्याप्त्यतिव्याप्तेरितीति । मणिग्रन्थादौ ---- चिन्तामणिग्रन्थातौ ॥ 49 ॥  

\<स.प्र.50\>  
 सुपपदसमासज्ञापककारिकावतारप्पिकामाह --------- उपपदसमासं लक्षयतीति ।
सप्तधाविभागे क्रमप्राप्तमित्यादिः । विवृणोति ------ धातुकृद्भ्यामिति । तथा च यस्य समासस्य यादृशार्थकं धातुकृद्धटितयादृशानुपूर्वीमदुत्तरपदकः समासस्तादृशार्थे सत् यादृशार्थबोधं प्रत्यसमर्थं तादृशार्थकतादृशानुपूर्वीमदुत्तरपदकः समासस्तादृशार्थे उपपदसंज्ञक इति पर्यवसितम् । लक्ष्ये लक्षणं सङ्गमयति ---- कुम्भकार इत्यादि । धातुकृद्भ्यामित्यस्य व्यावृत्तिमाह ---- तत्पुरुष इति । अन्त्यमिति शेषः । सप्तम्यर्थो घटकत्वं, तादृशमपि --- शब्दान्तरानुत्तरं सद् तादृशार्थबोधाक्षममपीत्यर्थः ॥ 50 ॥  

\<स.प्र.51\>  
 विभजते चेति । उपपदसमासमित्यर्थात् । कारकैकोपपदकः --- कारकमात्रोपपदकः, अतः षड्विधः, अयं ---- उपपद समासः । भ्रमत्वहेत्वनुपन्यासन्यूनताभङ्गाय न्यूनत्वादिहेतोर्वक्ष्यमाणत्वात् तत्सम्पादनाय कारिकामव्याख्यायैवादौ सम्प्रदानातिरिक्तकारकोपपदकान् तद्ङिन्नोपपदकान् उपपदसमासान् प्रमाणयति ---- कारकेष्वित्यादि । कर्त्तेति
------- उपपदमिति परेणान्वयः, एवमग्रेऽपि । उत्तानः शेतेः पूर्वं सरतीत्यादेस्तद्विग्रहत्वादिति भावः । कर्मेति । कुम्भं करोति, सौवीरं पातुं शीलमस्येत्यादेस्ताद्विग्रहत्वांत् । करणमिति । कच्छेन पिबति, पार्श्वेन शेत इत्यादेस्तद्विग्रहत्वात् । अपादानमिति । उखायाः स्रं सते, वहाद्‌भ्रश्तय इत्यादेस्तद्विग्रहत्वात् । अधिकरणमिति । \`खे शेते कुरुषु चरती'त्यादेस्तद्विग्रहत्वात् । न कुत्रापि दृश्यत इत्यनेन न्यूनत्वं व्यञ्जितम् । अधिकत्वं दशंयन्नाह ---- दृश्यते चेति । न्यूनत्वाधिकत्वाभ्यामिति । सम्प्रदानोपपदकस्याभावात् कारकभिन्नोपपदकस्यापि सत्त्वादिति भावः । उक्तसमासः उपपदसमासः । ननु \`असूर्यम्पश्या' इत्यतोऽपि तादृशार्थप्रतीतिः स्यादित्यत आह ----- परन्त्विति । व्युत्पन्नत्वादिति । न ञ्‌तत्‌पुरुषानन्तरं तादृशसमासेन प्रकृतार्थस्यानभिधानादिति भावः । केवलेति । नञ्‌रहितेत्यर्थः ॥ 51 ॥  

 **॥ \* इति श्रीकृष्णकान्तशर्मविद्यावागीशकृतौ समासटीका समाप्ता \* ॥**

**         
--------------------------------------------------**







       ** ॐ**  
 **तद्धितादिसुब्विभक्तिनिरूपटीका**


 तद्धिताक्तनामप्रतिपाककारिकावतारणिकामाह यौगिकेष्विति । नामोत्तरतद्धितत्वं तद्धितोत्तरनामत्वं वा लघुलक्षणं कुतो न कृतमित्यस्य समाधानमभिदधानः कारिकां व्या  
चष्टे यद्यपीत्यादि । उभयलक्षणस्याव्याप्तिः कुत्रापि नास्तीत्यतः प्रत्येकमिति । अव्यापकमिति । क्रमेणेत्यादिः । यादृशं नामेति । तथा च तद्धितघटितयादृशानुपूर्वीप्रकारकनिश्चयत्वं यादृशार्थबोधजनकतावच्छेदकं तादृशानुपूर्वीमच्छब्दत्वं तादृशार्थ तद्धिताक्तनामत्वमिति पर्यवसितम् । ननु \`पचतितरामि'त्यादावव्याप्तिः पचतीत्यादेर्नामत्वाभावात्, (इत्याशंक्य?) तादृशानुपूर्व्या नामाघटितत्वमिति तस्यालक्ष्यत्वमाह ----- पचतीत्यादि । प्रागेव --- सुतरामेव, तद्धिताक्तं नामेत्यनुषज्यते, तद्धिताक्तत्वस्य नामत्वव्याप्यत्वादिति भावः । नन्वसौ सार्थक एव न स्यात् प्रकृतिप्रत्ययनिपातान्यस्य सार्थकत्वासम्भवात्, न चासौ प्रकृतिर्नामधातुभिन्नत्वात्, नापि प्रत्ययो वृत्तिमत्त्वाभावात्, नासौ निपातः स्वोपस्थाप्यार्थधर्मिकतादात्म्येनान्वयबोधाक्षमत्वादिति तस्य नामत्वमवश्यमभ्युपेयं, तथा च नामत्वघटितनिरुक्तलक्षणस्य तत्राव्याप्तिः सुदृढैवातौ लक्षणे नामत्वमनिवेश्यैव तद्धिताक्तनामत्वं व्यवस्थापयति ---- तस्यापीति । लक्ष्यत्वे प्रामाणिक इति शेषः । पठनीयं कारिकायामित्यादि, निष्कृष्टेऽपि तद्धिततद्धितेतरशब्दघटितयादृशानुपूर्वीप्रकारकनिश्चयत्वं निवेशयितव्यमित्यभिप्रायः । ननु टावादेस्तद्धितत्वाभावात्तदाक्तनामस्वव्याप्तिः, न च तदलक्ष्यमेव, नामत्वव्याघातापत्तेः, रूढाद्यन्यतमभिन्नस्य नामत्वाभावादित्यत आह --- टाबादेरपीति । वदन्तीत्यस्वरससूचनाय । स च स्वमते टाबादेर्मिरर्थकत्वेन प्रत्ययत्वासम्भवात्, सुतरां न तद्धटितत्वमित्येतच्चाग्रे व्यक्तीभविष्यति ॥ 52 ॥  
\</ सु.प्र.52\>  
\<सु.प्र.53\>  
 कृदन्तनामलक्षणप्रतिपादककारिकावतारणिकामाह --- कृदन्तमित्यादि । विवृणोति ---- यद्धात्वर्थान्वितेति । यद्धातुयादृशार्थनिष्ठविषयतानिरूपितयादृशार्थनिष्ठविषयता (भिन्नविषयता) निरूपितकिञ्चिद्विशेष्यताकान्वयबोधम्प्रति यादृशानुपूर्वीप्रकारकनिश्चयत्वं जनकतावच्छेदकं तादृशार्थकतद्धातुघटिततादृशानुपूर्विमच्छब्दत्वं तादृशार्थधात्वर्थान्विततादृशस्वार्थबोधने कृदन्तनामत्वमिति पर्यवसितम् । लक्ष्ये लक्षणं सङ्गमयति --- यथेत्यादि । तद्धि धात्वर्थेनेति । पचपाच्यादिधात्वर्थेनेत्यर्थः । कर्त्रादेरित्यादिनां कर्मादिपरिग्रहः । प्रथमांशे तादृशानुपूर्व्यवच्छिन्नप्रकारकनिश्चयत्वस्य तादृशस्वार्थप्रकारकान्वयबोधजनकतानवच्छेदकत्वात् ---- द्वितीयाद्यंश इति । न च स्वार्थविषयतात्वेन निवेशान्नैष दोष इति वाच्यम् । तादृशविषयितात्वस्य सांसर्गिकविषयतासाधारणत्वेन तज्जन्यतानवच्छेदकत्वात्, \`पाचकमि'त्यतः पाककर्त्ता कर्म्मत्ववानिति बोधस्यापि प्रसङ्गाच्च । ननु धात्वर्थान्वितेति यथाश्रुतशब्दात्तादृशप्रकारतैव लभ्यत इति विषयतात्वेन कुतस्तन्निवेश इत्याकाङ्क्षायामाह ---- चैत्रेणेत्यादि । ननु भावकृतः स्वार्थाप्रसिद्ध्या तदन्तनामस्वव्याप्तिरित्यत आह ----- भावकृतामपीति । व्युत्पादितमेवेति । प्रत्ययलक्षण इत्यादिः ॥ 53 ॥  
\</सु.प्र.53\>   
\<सु.प्र.54\>  
 नाम्नां त्रिधाविभागप्रतिपादककारिकावतारणिकामाह --- तदेवमित्यादिना । भाषया भिद्यत इत्यनेन स्त्रीत्वादिवाचकता नास्तीति सूचितं, तत्कथमित्याकाङ्क्षायामाह --- तवेति । अयोग्यत्वापत्तेरिति । तटादेर्योन्यादियत्त्वाभावादिति भावः । संस्कार ---- आकाङ्क्षा, सोऽपि संस्कारोऽपि । शाब्दे इवार्थविशेषलाभोऽपि पदसंस्कारफलमित्याह ---- दुन्दुभीति । अर्थविशेषस्य ------ लक्ष्याशीतिरतिकापरिमितसुवर्णस्य(1) च, लाभः --- अवगमः । ननु पुलिङ्गदुन्दुभीशब्दादपि नपुंसकलिङ्गसुवर्णशब्दादपि च तादृशतादृशार्थावगमात् कुतः शब्दसंस्कारस्य तल्लाभकत्वमित्यत आह ---- न हीति । हि ---- यस्मात्, अवगमो नेति योजना । ननु सम्पदादिशब्दानां पदसंस्कारविशेषाभावात् स्त्रीलिङ्गत्वेन परिभाषावैफल्यमित्यत आह ----- यत्र चेति । विशेषः -----ङीबादिप्रत्ययः, तत्साकाङ्क्षे ---- सम्पदादिपदसाकाङ्क्षे, (यत् शोभनादिपदन् तस्मिन् ) अस्तीति । पदसंस्कारस्य विशेष इति पूर्वेणान्वयः । तत्र हेतुमाह ---- विशेषणपदानामिति । नियमादिति । असति बाधके विशेषणपदस्य विशेष्यपदसमानलिङ्गत्वनियमात् विशेषणपदस्य विशेष्यलिङ्गानुमापकत्वमिति भावः । हरीतक्यः फलानीत्यादौ व्यभिचारादाह ---- विनेति । तथा च "द्विहीनं प्रसवे सर्वं हरीतक्यादयः स्त्रियामि"त्यनुशानस्यैव समानलिङ्गकत्वबाधकत्वादिति भावः ।  
 वैयाकरणमतमुत्थाप्य निषेधयति ---- यत्त्विति । द्रव्यमिव ---- जलसन्निहितभूमिरूपद्रव्यमिवेत्यर्थः । तद्गतं ---- तादृशभूमिगतं, पदार्थान्तरमपि --- तटादिपदाशक्यमपि, तटादिपदस्यार्थः, तटादिपदप्रतिपाद्यः । नन्वेवं ङीवादिप्रत्ययानां वैफल्यमित्यत आह --- प्रत्ययानामिति । ङीबादिप्रत्ययानामित्यर्थः । तद्व्यञ्‍जकतामात्र --- तटादिपदजन्यस्त्रीत्वादिबोधसहकारित्वमात्रमित्यर्थः । ननु शाब्दबोधे वृत्त्या पदजन्यपदार्थोपस्थितेर्हेतुतया तटादिपदस्य स्त्रीत्वादौ वृत्तिविरहात् तस्मात् स्त्रीत्वादिबोधः , कथं वा प्रत्ययानां तद्व्यञ्जकतेति चेन्न । \`घटेन जलमाहरे'त्यादौ मीमांसकमतेच्छिद्रेतरत्वस्येव वैयाकरणमतेऽपि तात्पर्यादिवशात्तत्र तद्भानादिति सम्प्रदायविदः । तन्न, तथापि स्त्रीत्वादिना भानानुपपत्तेर्जागरुकत्वात् । वस्तुतस्तु शक्त्या तटत्वावच्छिन्नस्य लक्षणया च स्त्रीत्वस्य बोधकं तटादिपदमित्येव वैयाकरणाभिमतम् । अत एव लक्षणाज्ञापनायैव पदार्थान्तरमपीत्युक्तं, प्रत्ययार्ना तद्व्यञ्जकतामात्रमित्यस्य तादृशलक्षणाग्राहकतामात्रमित्यर्थः । एकधर्मावच्छिन्न एव युगपद्वृत्तिद्वयस्य विरुद्धत्वात् । एतेन वस्तुगत्या स्त्रीत्वाश्रयतटस्य तटत्वादिना भानं, न तु स्त्रीत्वादिनेत्युक्तौ \`स्त्रीत्वादिना तटादैरनुभवेने'ति दूषणग्रन्थासङ्गतिरित्यपि प्रत्युक्तमिति युक्तमुत्पश्यामः । तटादिपदेभ्य इति । पञ्चम्यर्थः प्रयोज्यत्वं, तस्याननुभवैकदेशेऽन्वयः । तथा च तटादिपदानां तादृशानुभवाजनकत्वनेति यावत् । तादृशपदार्थान्तरे स्त्रीत्वादिरूपपदार्थान्तरविषयकबोधजनकत्व इति केचित् । सप्तम्यर्थो विषयत्वं, तच्च प्रमाणैकदेशप्रमित्यन्वयि, तता च तत्र तादृशपदार्थान्तरविषयकबोधजनकप्रमितिजनकाभावादित्यर्थ इति वस्तुगतिः । स्त्रीत्वादेः प्रकृत्यर्थत्वे साधकाभावमुक्खा प्रत्ययार्थत्वे साधकमप्याह
--------- न विप्रा इति । एवकारेण प्रकृतिव्यवच्छेदः । अनुभावनादिति । अयमभिप्रायः ------ योन्यादिमत्त्वरूपस्त्रीत्वादेः प्रकृत्यर्थत्वे तटीत्यादौ तादृशस्त्रीत्वावगतावयोग्यत्वापत्तेरिति स्त्रीत्वादिकमतिरिक्तपदार्थो वाच्यः, तदेवोत्तं पदार्थान्तरमित्यनेन, तथा च \`न विप्रा' इत्यादौ योन्यादिमत्त्वरूपस्त्रीत्वभानस्यानुभवसिद्धत्वाद्भवन्नते तन्नोपपद्यते, तस्य त्वयापि प्रकृत्वर्थत्वास्वीकारादिति । ननु टाबादिप्रत्ययस्य स्त्रीत्वादिवाचकत्वे यत्र तन्नास्ति तत्र कथं स्त्रीत्वादिबोध इत्याशंक्य समाधत्ते --- न प्राणीति । इत्यादावपीति आदिना "योषद्धनं कामुकानां, योगो योगविदां धन"मित्यादिपरिग्रहः । ननु लुप्तविभक्तेः स्मरणकल्पनामपेक्ष्य तस्य प्रकृत्यर्थत्वं युक्तमित्यतः प्रकृत्यर्थत्वे प्रतिबन्धिमप्याह --- दधीत्यादि । तस्यापि ----- कर्म्मत्वादेरपीत्यर्थः । स्यादेवेति । कर्म्मत्वादेः प्रकृत्यर्थत्वं स्यादेवेत्यर्थः । अपि स्यादिति । प्रकृत्यर्थत्वमित्यनुषज्यते । तदपि ---- प्रकृयर्थत्वमपीत्यर्थः । प्रत्ययानां वैफल्यमपि नास्तीत्यत आह ---- प्रत्ययानामपीति । वचसः प्रमाणरिक्तत्वे हेतुमाह --- प्रत्ययानामिति । अन्यथेति । अन्वयव्यतिरेकसत्त्वेऽपि यदि प्रत्ययानां तद्वाचकत्वं न स्वीक्रियते तदेत्यर्थः । तत्तद्विशिष्टार्थबोधकतायां ---- कर्म्मत्वादिविशिष्टघटादिबोधतायाम् । ननु विभक्तेरसद्भावस्थले लुप्तविभक्तेः स्मरणकल्पनगौरवमेव तेषां प्रकृत्यर्थे विनिगमकमित्यत आह --- अस्तुवेति । तथा च प्रत्ययसहभावस्थले तेषां प्रत्ययार्थत्वे भवन्मतेऽपि बाधकाभाव इति प्रत्ययसद्भावस्थलमालम्ब्य वयं न विवदामह इति हृदयम् ॥ 54 ॥  
\</सु.प्र.54\>  
\<सु.प्र.55\>  
 फणिभाष्योक्तनाम्नः पञ्चविधत्वस्योपपादककारिकावतारणिकामाह ---- फणिभाष्याद्युक्तमिति । विवृणोति --- सुपामिति । एकवचनमात्रसाकाङ्क्षत्वेनेत्येवकारार्थमात्रस्य त्रिभिर्वचनैरित्यत्रान्वये प्रयोजनाभावात् तत्पूर्वस्थलद्वय एव सम्बन्धः, तथा चैकेनैव साकाङ्क्षत्वं द्वाभ्यामेव साकाङ्क्षत्वं वचनत्रयसाकाङ्क्षत्वं प्राप्तम् । तत्र प्रथमेन तत्तद्वचनमात्रसाकाह्क्षत्वलाभः, द्वितीयेन द्विवचनमात्रसाकाराङ्क्षत्वलाभः, तृतीयेन वचनत्रयसाकाङ्क्षत्वलाभः, द्वितीयेन द्विवचनमात्रसाकाङ्क्षत्वलाभः, तृतीयेन वचनत्रयसाकाङ्क्षत्वलाभः । तथा द्वाभ्यामित्यस्यैकवचनबहुवचनाभ्यामित्यर्थादिति भावः । पञ्चविधत्वव्यपदेश इति । भाष्यकृतापि रूढत्वादेर्नामविभाज्जकत्वमवश्यं स्वीकरणीयम्, एकवचनमात्रसाकाङ्क्षत्वादिकन्तु न विभाजकम्, तथा सति तत्तद्व्यक्तित्वादेरपि तथात्वापत्तेरित्यावेदनायैव व्यपदेश इत्युक्तम् । ननु भावविहितभवितव्यादिशब्दस्य नैकवचनमात्रसाकाङ्क्षत्वं "भवितव्यानां भवन्ति द्वाराणी"त्यादौ बहुवचनस्यापि दर्शनादित्यतस्तस्य भावकृदन्तमेव नास्तीत्याह --- भवितव्यानामिति । द्विवचनमात्रेणेति । साकाङ्क्षमिति पूर्वेणान्वयः, एवमग्रेऽपि । एतेषां तत्तद्वचनसाकाङ्क्षत्वे प्रमाणाकाङ्क्षायामाह ---- यथा चैतदिति ॥ 55 ॥  
\</सु.प्र.55\>  
\<सु.प्र.56\>  
 धातुलक्षणप्रतिपादककारिकावतारणिकावाह ----- नामधातुभेदादिति । तत्र
---- तयोर्मध्ये, सामान्यतः ------ सामान्यलक्षणतः, विशेषतः ------- विशेषलक्षणतः । न्यूनतापरिहारायावसरस्य सङ्गतिमाह ---- अवसरसङ्गत्येति । धातुं --- धातुपदप्रतिपाद्यम् ।  
 विवृणोति --- यः शब्द इति । सामान्यत उत्तरत्वस्यासत्त्वात्, सत्त्वे वाऽव्यावर्त्तकत्वात् उत्तरपदस्य स्वोत्तरपरतया व्याचष्टे --- स्वोत्तरेति । स्वं --- धातुत्वेनाभिमतं, शक्यार्थे ----- शक्तिप्रतिपाद्यार्थ इत्यर्थः । तेन यद्धातुः स्वोत्तरतृचो लक्ष्यार्थ एव स्वार्थबोधकस्तत्र नाव्याप्तिः, न वा गुरुतरशक्तिनिवेशवैफल्यम् । एकस्य धातोरपरार्थे धातुत्ववारणाय स्वोपस्थाप्यस्येति । अन्यार्थस्य लक्षणया तत्प्रतिपाद्यत्वसम्भवात्, तथा च स्वजन्योपस्थितिसहकारेण स्वप्रतिपाद्यर्थप्रकारक इति तदर्थः । फलोपधायकत्वनिवेशे फलानुपधायकेऽव्याप्तिरिति स्वरूपयोग्यतां निवेशयति ---- समर्थ इति । एकार्थेऽपरार्थस्य धातुत्ववारणाय तादृशार्थ इति । तथा च यादृशानुपूर्व्यवच्छिन्नप्रकारताशालिनिश्चयत्वं स्वाश्रयोत्तरतृजर्थधर्मिकस्वाश्रयज्ञानजन्योपस्थितिसहकारेण स्वाश्रयप्रतिपाद्यार्थंप्रकारकशाब्दत्वव्यापकजन्यतानिरूपितजनकतावच्छेदकं तादृशानुपूर्वीमच्छब्दत्वं तादृशार्थे धातुत्वमिति पर्यवसितम् । धर्मिविषयताया आकाङ्क्षाज्ञाकार्यतायाः स्वरूपसम्बन्धरूपावच्छेदकत्वाभावादसम्भववारणाय व्यापकत्वनिवेशः । न च कर्तृधर्मिकपाकप्रकारकान्वयबोधं प्रति तृचि पचप्रकारकनिश्चयत्वेन हेतुतया धर्मिविषयताया अपि तत्कार्यतावच्छेदकनिविष्टतया स्वरूपसम्बन्धरूपावच्छेदकत्वनिवेशेऽपि न दोष इति वाच्यम् । \`पाकः पाच्यमानः पक्ते'त्यादिनानाविधबोधसाधारणैककार्यकारणभावस्य लाघवेन कल्पनीयत्वाद्, विशेषसामग्रीविरहादेवैकविधबोधस्थलेऽपरबोधापत्त्यसम्भवादिति । लक्ष्याणि प्रदर्शयन् तेषु लक्षणं सङ्गमयति --- पच - पिपक्षेत्यादि । प्रभवः --- समर्थाः । अलक्ष्ये लक्षणागमनं व्यञ्जयति --- न त्विति । त्रिविध इत्यस्यार्थमाह --- स चायमिति । निरुक्तप्रकृतिलक्षणाश्रय एतल्लक्षणाश्रयश्चेत्यर्थः ॥ 456 ॥  
\</सु.प्र.56\>  
\<सु.प्र.57\>  
 प्रावीनमतमुत्थापयति --- सुबर्थऽपीति । विवृणोति --- यः शब्द इति । तथा च स्वाश्रयोत्तरकृच्चिन्तनाभावविसिष्टयादृशानुपूर्वीप्रकारकनिश्चयत्वं सुबर्थधर्म्मिकस्वाश्रयोपस्ताप्ययादृशार्थान्वयबोधजनकतानवच्छेदकं तादृशानुपूर्वीमच्छब्दत्वं तादृशधातुत्वमिति पर्यवसितार्थः । असम्भववारणाय विशिष्टान्तिम् । अभावश्चैकलक्षणावच्छिन्नैकार्थवृत्तित्वसम्भन्दावच्छिन्नप्रतियोगिताको बोध्यः, अन्यथा घटादौ नाम्नि घटरूपाद्यर्थकधातुत्ववारणायानतिरिक्तवृत्तित्वरूपावच्छेदकत्वनिवेशस्यावश्यकत्वात्तद्दोषतादवस्थ्यापत्तेः । आख्यातार्थे स्वार्थान्वयबोधजनकतावच्छेदकत्वात्पटाद्यानुपूर्वीप्रकारकनिश्चयस्येति प्रत्ययार्थमुपेक्ष्य सुबर्थे इत्युक्तम् । \`चैत्रेण पच्यते' इत्यादौ स्वार्थविशेष्यकसुबर्थप्रकारकबोधाजननात् पचनेति सुबर्थधर्मितानिवेशः, अन्यत् स्वमूहनीयम् । ननु सुबर्थे धात्वर्थान्वयः कथं स्वीक्रियते ? भावविहितकृतां स्वरूपे शक्तिस्विकारात्तादृशार्थ एव धात्वार्थान्वयादित्यत आह --- स्वरूपस्येति । अशक्यत्वेनेति । सुबर्थधात्वर्थयोरन्वयबोधाननुपगम एव भावविहितप्रत्ययानां स्वरूपे शक्तिकल्पनबीजं, तादृशान्वयबोधस्वीकारे च स्वरूपे तच्छक्तिकल्पनस्यानावश्यकत्वादिति भावः । न च प्रत्ययलक्षमं तत्राव्याप्तम्, तस्य कुत्राप्यर्थ प्रशस्तवृत्तिमत्त्वाभावात्, एवं धात्वर्थरूपभावस्य धातुनैव प्रत्यायनाद्वैफल्यम्, कथं वा प्रकृत्यर्थान्वितस्वार्थबोधकत्वनियमः, कतं वा \`स्तोकं पाकः, स्तोकः पाक' इति प्रयोगद्वयस्य साधुत्वोपपत्तिरिति वाच्यम् । भावप्रत्ययादीनाममीषां धात्वर्थ एव शक्तत्वात्, \`पाक' इत्यादावभेदेन धात्वर्थविशेष्यकप्रत्ययार्थस्यान्वयबोधस्वीकारान्न काचिदनुपपत्तिरित्यस्य प्राचामभिप्रेतत्वात् । न च धात्वर्थप्रत्ययार्थयोरन्वयस्याव्युत्पन्नत्वमिति तु न देश्यं, \`करोति यतत' इत्यादौ तथादर्शनादेककृतेरेव तत्र भानम् । \`सम्भेदेनान्यतरवैयर्थ्याभावादि'ति तु रिक्तं वचः, तथासति प्रकृत्यर्थान्वितस्वार्थबोधकत्वनियमानुपपत्तेरशक्यपरिहारत्वात्, तत्र तादृशनियमसङ्कोचे ममापि सुबर्थधात्वर्थयोरन्वयाबोधनियमसङ्कोचस्य सुवचत्वात् । किञ्च तादृशनियमे धात्वर्थ इत्यस्य प्रत्ययानुपस्थाप्यधातूपस्थाप्यार्थ इत्यवश्यं भवतापि वक्तव्यं, तथा चास्मन्मतेऽपि न तादृशनियमभङ्ग इत्यलं पल्लवित्तेन । उच्छृङ्खलास्तु --- प्राञ्च इत्यस्वरससूचनाय, तादृशास्वरसबीजान्येतान्युक्तानि --- इत्याहुः ॥ 57 ॥  
\</सु.प्र.57\>  
\<सु.प्र.58\>  
 धातोर्विधात्रयलक्षणप्रतिपादककारिकावतारणिकामाह --- धातोरिति । विवृणोति । गणोक्त इति । सौत्रपाठसाधारणमेकपदस्य केवलार्थकत्वमिप्रेत्य \`सूत्रैकदर्शित'इत्यस्य पर्यवसितार्थमाह --- सूत्रमात्रोपात्त इति । गणोक्तस्य पचादिधातोरपि सूत्रोपात्तत्ावत्तेन रूपेण विभागानुपपत्तिः परस्परव्यावर्त्तकधर्मस्यैव विभाजकत्वान्मात्रपदम् । यौगिक एवेति । इति न विधात्रयानुपपत्तिरिति शेषः ॥ 58 ॥  
\</सु.प्र.58\>  
\<सु.प्र.59\>  
 व्युत्पत्तिवैशद्याय धातोरन्यविधविधात्रयं दर्शयितुं भूमिकामाह --- परस्मैपदित्वादीति । विवृणोति यो धातुरिति । तथा च धातुत्वे सति यादृशानुपूर्व्यवच्छिन्नज्ञानत्वं यत्पदोपस्थाप्यकर्त्तृत्वधर्मकस्वाश्रयोपस्थाप्ययादृशार्थप्रकारकान्वयबोधजनकतावच्छेदकं तादृशानुपूर्वीमत्त्वं तादृशार्थकतत्पदिधातुत्वमिति पर्यवसितम् । लक्ष्ये लक्षणं सङ्गमयति ----- गम भूप्रभृतय इति । अन्वयधियं प्रति प्रभव इति परेणान्वयः । गौणे वेत्येतेन कारिकास्थास्वार्थपदस्य स्वशक्यार्थपरत्वे लक्ष्यार्थासंग्रहः, लक्ष्यार्थपरत्वे शक्यार्थासंग्रहः इत्युभयसंग्रहाय स्वोपस्थाप्यार्थ इति विवृतम् (अतः?) तेन रूपेणैव तस्य लक्षणघटकत्वमिति सूचितम् । ननु परस्मैपदोपस्थाप्य इव आत्मनेपदोपस्थाप्येऽपि कर्त्तृत्वगत्यादिबाधं प्रति गमाद्यानुपूर्वीप्रकारकज्ञानस्य स्वरूपयोग्यत्वात् कुतस्तेषां नात्मनेपदित्वमित्याशङ्क्य तस्य तत्र स्वरूपयोग्यत्वमेव नास्तीत्याह -------- सत्यपीत्यादि । ननु योग्यतादिज्ञानरूपकारणान्तरविरहादेव तादृशानुपूर्वीज्ञानात् न तत्र तादृशान्वयबोध इरयत आह सत्यपि योग्यतादिग्रह इति । आदिनाऽऽसत्तितात्पर्यवरिग्रहः । सम्पूर्णगमधातोः प्राप्त्यर्थ, भूधातोस्तत्तदर्थे चात्मनेपदित्व इष्टापत्तिमाह सङ्गच्छत इत्यादिना । अत्र प्राचीनसम्वादमाह तदुक्तमित्यादि । समाहारेति । "ऊर्ध्वमादत्त इत्युदात्तस्तद्विपरीतश्चानुदात्त, उदातानुदात्तयोर्मिश्रश्च समाहार(3)" इति दुर्गसिंहः । पदद्वयेनेत्यादौ पूरयति ------- कर्त्तृत्ववाचिनेति । अन्यथा परस्मैपद्यादिधातूनामप्युभयपदित्वापत्तेरिति भावः । प्रायश इत्यस्य फलमाह ---- स्मृदृशोरिति । आत्मनेपदित्वमेवेति । \`स्मृदृशी च सनन्तौ तु, रुचादौ श्रुर नाङ् प्रति । अननुज्ञाश्च विज्ञेया" (4) इत्याद्यनुशासनादिति भावः । परे उभयपद्यात्मनेपदिभिन्नाः । परस्मैपदेनैवेति । साकाङ्क्षा इति पूर्वेणान्वयः । 59 ॥  
 {(3) अत्र \`उच्चैरुदात्तः, नीचैरुदात्तः, समाहारः स्वरितः (1/2/29-30-31)इति पाणिनीयानि सूत्राणि ।}  
 {(4) अत्र \`ज्ञाश्रुस्मृदृशां सनः' (1/3//57) इति पाo सूत्रम् ।}  
\</सु.प्र.59\>  
\<सु.प्र.60\>  
 कलापमतमाह ---- तदनुपगम इति । अत एवेति । कादिप्रत्ययानां तद्धितत्वाभावादेवेत्यर्थः । नौत्वादिरिति । ङीबादेस्तद्धितत्वे तस्मिन् परे "उवर्णस्योत्वमापाद्य" इत्यनेन पटुशब्दस्योकारस्यौत्वं स्यादिति भावः ॥ 60 ॥  
\</सु.प्र.60\>  
\<सु.प्र.61\>  
 विभक्तिलक्षणविभक्तिविभाजकप्रतिपादककारिकावतारणिकामाह --- प्रत्ययेष्विति । नेद्धारणे सप्तमी । विवृणोति --- संख्यात्वावान्तरेति । जात्यवच्छिन्नेत्यनेन कारिकास्थतृतीयाया अवच्छेदकत्वमर्थ इति सूचितम् । प्रत्ययत्वनिवेशव्यावृत्तिमाह --- एकत्वत्वेति । ननु प्रत्ययत्वमेव विभक्तित्वमिति कतं नोच्यत इत्यत आह ---- प्रत्ययश्चेति । न संख्याशक्त इति । तथा च सुतरां संख्यात्वावान्तरजात्यवच्चिन्नशक्तिमान्नेति भावः । तयोः -- तदादितृजाद्योः । न च लक्षणे संख्याशक्तत्वमेव निवेश्यतां किं तादृशजात्यवच्छिन्नत्वनिवेशेनेति वाच्यम् । संख्याविशिष्टबोधकपदोत्तरत लादिप्रत्ययेऽतिव्याप्त्यापत्तेः । तृजादेरपि क्वचिल्लक्षणया सङ्ख्याबोधकत्वसम्भवाच्चक्तिनिवेशः ॥ 61 ॥  
\</सु.प्र.61\>  
\<सु.प्र.62\>  
 लक्षणान्तरप्रतिपादककारिकावतारणिकामाह --- यद्याख्यातेति । विवृणोति
---- यः शब्द इति । तथा च यादृशानुपूर्वीप्रकारकनिश्चयत्वं स्वार्थधर्मिकस्वाश्रयप्रकृत्यर्थविधेयकान्वयबोधजनकतावच्छेदकं तादृशानुपूर्वीमच्छब्दत्वं विभक्तित्वमिति पर्यवसितम् । लक्ष्ये लक्षणं सङ्गमयन्नलक्ष्ये लक्षणागमनं स्पष्टयति ----- घटमित्यादावित्यादिना । प्रत्ययान्तरेण --- तृजादिप्रत्ययेन । कुत इत्याकाङ्क्षायामाह --- तस्येति । तृजादिप्रत्ययस्येत्यर्थः । समर्थत्वादिति । तथा च प्रकारतावच्छेदके विधेयतानङ्गीकारात् विधेयतानिवेशादेव तद्वारणादिति भावः । ननु \`दाक्षिरि'त्यादौ अपत्यं दक्षीयमित्युद्देश्यविदेयभावेनान्वयबोधात्तादृशेण्‌प्रत्ययेऽतिव्याप्तिरित्यत आह ---- न हीति । तदा कीदृग्बोध इत्याकांक्षायामाह ---- किन्त्विति । सुबर्थैकत्वादेरिति, बोध इति पूर्वेणान्वयः । उक्तार्थे विप्रतिपन्नं प्रत्याह --- अन्यथेति । अत्यावच्छिन्नदक्षस्य विधेयत्वेनान्वयस्वीकार इत्यर्थः । दुर्वारतापत्तेरिति । सामाग्र्यास्तुल्यत्वादिति भावः । अस्मन्मते च प्रकृत्यर्थावच्छिन्नस्वार्थविशेष्यकबोधे सत्यपि चरितार्थत्वात् दक्षविधेयकबोधस्यापादयितुमशक्यत्वादित्यभिप्रायः । ननु प्रथमायामव्याप्तिः, \`घट' इत्यादावेकत्ववान् घट इत्येव बोधात्तत्र प्रकृत्यर्थस्याविधेयत्वादित्यत आह --- प्रथमापीत्यादि । तादृशान्वयबोधजनकत्वे युक्तिमाह --- न चेदेवमिति । तत्पूर्वकत्वेति । अवान्तरवाक्यार्थबोधजन्यत्वेत्यर्थः । हान्यापत्तिरिति । तथा च तादात्म्यं नीलीयमित्यवान्तरवाक्यार्थबोधासत्त्वे नीलतादात्म्यवान् घट इति महावाक्यार्थबोधानुपपत्तिरिति भावः । तस्यां -- प्रथमायाम् ॥ 62 ॥  
\</सु.प्र.62\>  
\<सु.प्र.63\>  
 सुब्लक्षणप्रतिपादककारिकावतारणिकामाह --- विभक्त्योरिति । विवृणोति
------- प्रकृत्यर्थेति । स्वार्थेति । स्वशक्येत्यर्थः । विभक्तय इति फलकथनं न तु तत्त्वेन निवेशः आनर्थक्यात्, विभक्त्यन्यप्रत्ययानां संख्याशक्तत्वात् तत्रातिव्याप्त्यसम्भवात् । प्रकृत्यर्थ इत्यस्य व्यावृत्तिमाह --- तिङस्त्विति । भावना --- कृतिः, अन्वयिनिनामार्थ एवेत्यर्थः ॥ 63 ॥  
\</सु.प्र.63\>  
\<सु.प्र.64\>  
 प्रथमाविभक्तिलक्षणप्रतिपादककारिकावतारणिकामाह सुप्‌स्वित्यादि । विवृणोति --- या विभक्तिरिति । तथा च यादृशानुपूर्वीप्रकारकनिश्चयत्वं तादात्म्यभिन्नस्वाश्रयार्थधर्म्मिकप्रकृत्यर्थप्रकारकान्वयबोधजनकतानवच्छेदकं विभक्तित्वे सति तादृशानुपूर्वीमच्छब्दत्वं प्रथमात्वमिति पर्यवसितम् । स्वार्थनिष्ठविधेयतानिवेशे प्रकृत्यर्थे स्वाश्रयसङ्ख्याप्रकारकबोधजनकत्वादसम्भवः स्यादतो धर्म्मितानिवेशः । प्रकृत्यर्थप्रकारतायास्तु न तत्त्वेन निवेशः प्रयोजनाभावात्, अत एव --- प्रकृत्यर्थधर्म्मिकस्वार्थप्रकारकान्वयबोधजनकत्वे सति विभक्तित्वं प्रथमात्वमित्यस्तु लाघवाद्, द्वितीयादेस्तु प्रकृत्यर्थविशेष्यकस्वार्थकर्म्मताद्यर्थप्रकारकबोधजनकत्वाभावान्नातिव्याप्तिः
--- इति परास्तम्, स्वार्थसङ्ख्याप्रकारकबोधजनकत्वमादायातिव्याप्त्यापत्तेः, न हि कर्म्मत्वमिवैकत्वादिर्विशेष्यतया भासत इति नियमः, सङ्ख्यातिरिक्तसुबर्थानां प्रातिपदिकार्थविशेष्यत्वेनान्वयबोधकत्वनियमादिति । यद्यपि लक्ष्ये लक्षणगमनमभिधायैवालक्ष्ये तदगमनाभिधानं ग्रन्थकारीयरीतिः, तथापि तादृशबोधजनकत्वप्रसिद्धिं विना तदन्यत्वरूपतल्लक्षणगमनन्न सम्भवीति द्वितीयादिसकलविभक्तीनां तथाविधबोधजनकत्वाभिदानेनैव परिसेषात् प्रथमायां तदन्यत्वं सुग्रहमित्यभिप्रेत्य तादृशलिखनसौष्ठवेन लक्ष्ये लक्षणगमनं व्यञ्जितम् । द्वितीयादय इति । सावधारणम्, तथा च द्वितीयादय एव तादृशबोधं प्रति समर्था न तु प्रथमेति तदर्थः । भिन्नान्तव्यावृत्तिमाह --- प्रथमा त्विति । तादृशि --- स्वोपस्थाप्येऽर्थे, तथान्वयं ---- प्रकृत्यर्थान्वयं, तथा ------ स्वार्थे तथान्वयं बोधयन्तीति योजनया तादृशार्थस्य लाभेऽपि तादृशीत्यस्य व्यवहितत्वात्तथेत्युक्तम् । ननु प्रथमाद्विवचनवृत्त्यानुपूर्व्या द्वितीयाद्विवचनेऽपि सत्त्वात् तत्रातिव्याप्तिरित्यत आह ---- प्रथमाया इति । तथा चौत्वजातेस्तत्रासत्त्वान्नातिव्याप्तिरिति भावः । वदन्तीत्यस्वरससूचनाय, स चोपाधेयसङ्करेऽप्युपाधेरसाङ्कर्यात्तत्र प्रथमात्वद्वितीयात्वयोः स्वीकारेऽपि न क्षतिरित्यग्रे व्यक्तीभविष्यति ॥ 64 ॥  
\</सु.प्र.64\>  
\<सु.प्र.65\>  
 ननु \`स्वर्गकामोऽस्वमेधेन यजेते'त्यादौ प्रकृत्यर्थावच्छिन्नस्य नियोज्यत्वादिरूपस्वार्थस्य तादात्म्यभिन्नस्य यागादावनन्वयादव्याप्तिरित्याशङ्कते --- यदीत्यादिना । नियोज्यत्वस्य --- ममेदं कार्यमिति बोध्यत्वस्य । नियोज्यत्वभानस्य यागादौ मीमांसकमतसिद्धत्वात् न्यायमातनुसारेणाह ---- आधेयत्वस्य वेति । प्रकृत्यर्थावच्छिन्नस्येत्युभयत्रान्वयि । प्रामाणिक इति । नियोज्यत्वभानस्य नैयायिकैरनङ्गीकारादाधेयत्वस्य च संसर्गतयैव भानात्तयोः प्रथमार्थत्वमेवासिद्धमित्याशयेन यदीत्युक्तम् । उदीच्य \`यदी'त्यस्यास्वरसः स्फुट एव । परान्त्विति । उद्देश्यत्वबोधिका इत्यत्व प्रामाणिक इत्यस्य लिङ्गव्यत्ययेनान्वयः । असम्भवो वेति । तादृशबोधं प्रति तत्तत्प्रथमात्वेन न हेतुता किन्तु प्रथमात्वेनैव, तथाच प्रथमान्तरस्यापि तादृशबोधस्वरूपयोग्यत्वादसम्भव इति भावः ।  
 विवृणोति ----- धात्वर्थावच्छिन्नेति । तथा च यादृशानुपूर्व्यवच्छिन्ननामोपस्थाप्यत्वं विशेष्यतासम्बन्धेन धात्वर्थावच्छिन्नतिङर्थप्रकारकान्वयबोधं प्रति स्वरूपसम्बन्धेन प्रयोजकं तादृशानुपूर्वीमच्छब्दत्वं प्रथमात्वमिति पर्यवसितम् । विशिष्टान्तमव्याप्तिवारकतया सार्थकयति ---- यजेतेत्यादि । केवलस्येति, तिङर्थस्येष्टसाधनत्वादेरिति पूर्वेणान्वय इति सम्प्रदायविदः । वस्तुतः असम्भव वारणाय विशेष्यतेत्यन्तम्, अन्यथा व्यभिचारेण तादृशबोधं प्रति प्रथमान्तनामोपस्थाप्यत्वस्थातन्त्रत्वात् प्रथमायामेव लक्षणागमनादिति तु परमार्थः । व्यभिचारान्तरमाशक्य निषेधति --- चैत्रमैत्रौ स्त इति । उपस्थापनादिति । तथा च चैत्रनाम्नः प्रतमान्तत्वाभावेऽपि प्रथमान्तत्वस्वरूपनामोपस्थाप्यत्वस्य तत्राक्षतत्वात्, न व्यभिचार इति, तादृशप्रयोज्यप्रयोजकभावे इत्यादिः, न व्यभिचारो --- नासम्भव इत्यर्थ इति भावः ॥ 65 ॥  
\</सु.प्र.65\>  
\<सु.प्र.66\>  
 द्वितीयादिविभक्तीनां प्रत्येकलक्षणप्रतिपादिकैककारिकावतारणिकामाह ---- द्वितीयादीति । विवृणोति ---- धातुभेदा इति । तथा च यादृशानुपूर्वीप्रकारकनिश्चयत्वं तिबन्तपचधातूपस्थाप्यार्थधर्म्मिककर्म्मत्वप्रकारकान्वयबोधजनकतावच्छेदकं तादृशानुपूर्वीमत्त्वे सति विभक्तित्वं द्वितीयात्वमिति पर्यवसितम् । धातुविशेषोपादानव्यावृत्तिमाह ----- चौरस्येति । तिबन्तत्वनिवेशव्यावृत्तिमाह ---- तण्डुलस्येति । तादृश्यपिपचधातूपस्थाप्ये कर्म्मत्वबोधिकापि । स्वरूपयोग्यत्वनिवेशव्यावृत्तिमाह ---- ग्राममिति । कर्म्मत्वनिवेशव्यावृत्तिमाह ----- काष्ठेनेति । ननु स्वरूपयोग्यत्वनिवेशेऽपि प्रथमाद्विवचनेऽतिव्याप्तिरित्यत आह ----- पटाविति । कुत इत्याकांक्षायामाह ---- उपाधेयेति । धर्म्मिणोऽभेदेऽपि धर्म्मयोर्भिन्नत्वादित्यर्थः । द्वितीयालक्षणे विशेषणान्तरं प्रक्षिप्य साङ्कर्य्यं निराकरोति --- प्रकृत्यर्थेति । तादृशबोधजनकतानवच्छेदकत्वे सतीत्यर्थः । वक्तव्यमिति, लक्षणे विशेषणतयेत्यादिः । प्रागिति । प्रथमाया औ द्वितीयायाः पुनरौट् इति ग्रन्थ(1) इत्यर्थः ॥  
 तृतीयालक्षणमाह ---- पच्यर्थेति । तथा च यादृशधर्म्मावच्छिन्नप्रकारकनिश्चयत्वं पच्यर्थधर्म्मिककरणत्वप्रकारकान्वयहोधजनकतावच्छेदकं तादृशधर्म्मवत्त्वं तृतीयात्वमिति पर्यवसितम् । पच्यर्थनिवेशव्यावृत्तिमाह ---- शतायेति । करणत्वनिवेशव्यावृत्तिमाह ---- काष्ठादिति । असामर्थ्यात्
---------शक्तिहीनत्वात् । किन्त्विति । तथा च कारणत्वनिवेशोऽपि न सम्भवतीति व्यञ्जितम् , अत एव सप्तम्यादावतिव्याप्तिर्नोक्ता, कारणत्वनिवेशेऽपि तद्वारणसम्भवादिति भावः ॥  
 चतुर्थीवक्षणमाह ---- ददात्यर्थेति । तथा च दाधातुविशेषोपस्थाप्यदानधर्म्मिकसम्प्रदानत्वप्रकारकान्वयबोधजनकतावच्छेदकं यादृशधर्मावच्छिन्ननिश्चयत्वं तादृशधर्मवद्विभक्तित्वं चतुर्थीत्वमिति पर्यवसितम् । धातुविशेषोपादानव्यावृत्तिमाह ----दास्या इति । कुत इत्याकाङ्क्षायामाह ----- दानधातोर्योग इति । रीतिरुक्तैवेति । तद्धातुजन्योपस्थितिसहकारेणेति तदर्थः, अन्यथोक्तदोषवारणासम्भवादिति भावः । मतान्तरं दूषयति ---- सम्प्रदानत्वेति । नन्वनुशिष्टे शक्तिग्राहकत्वात् "सम्प्रदाने चतुर्थी" (पाo सूo 2।3।13)त्यनुशासनात्तत्र शक्तिरावश्यकीत्यत आह ---- मत्सरादिपद इवेति । तथा च यथा मत्सरादिपदस्य मात्सर्ये शक्तिस्तद्विशिष्टे निरूढलक्षणेति कोषस्य निरूढलक्षणाज्ञापकत्वं तथात्रापीत्यकामेनापि कारिकास्थ(3)शक्तिग्रह इत्यत्र शक्तिपदस्यानादितात्पर्यमूलकवृत्तिपरत्वमावश्यक (स्थेय ?)मिति भावः ॥  
 पञ्चमीलक्षणमाह ---- पतधात्वर्थेति । तथा च यादृशानुपूर्वीप्रकारकनिश्चयत्वं पतनत्वावच्छिन्नधर्म्मिकविभागप्रकारकान्वयबोधजनकतावच्छेदकं विभक्तित्वे सति तादृशानुपूर्वीमच्छब्दत्वं पञ्चमीत्वमिति पर्यवसितम् । पत्यर्थत्वमुपेक्ष्य तादृशजातिपर्यन्तिवेशव्यावृत्तिमाह ---- खले पतन्निति । खलवृत्तिपतनाभिन्नो य स्तरुवृत्तिविभागानुकूलव्यापारस्तद्वानिति बोधः, तत्र तादृशव्यापारस्य पतनत्वेऽपि न तेन रूपेण भानं किन्तु तादृशव्यापारत्वेनेति भावः । ननूक्तलक्षणमसम्भवि, पतेर्विलक्षणसंयोगावच्छिन्नव्यापारवाचित्वेन पतनत्वजातेः कुत्राप्यभानात्, अत एव तस्य सकर्म्मकत्वेन द्वितीया तत्पुरुषोदाहरणमध्ये नरकपतित इति दुर्गेणोदाहृतमित्यत आह ---- तस्या एवेति । तथा च लाघवात्तादृशजातेरेव पतधातोः शक्यतावच्छेदकत्वादिति भावः । न च तादृशजातौ मानाभाव इति वाच्यम् । गुरुत्वजन्यतावच्छेदकतयैव तत्सिद्धेरप्रत्यूहत्वात् । स्वार्थबोधकत्वमपहाय विभागबोधकत्वनिवेशव्यावृत्तिच्छलेन जातेः शक्यतावच्छेदकत्वपक्षे नरकपतित इति प्रयोगमुपपादयति --------- नरकं पतित इत्यादाविति । तथा च लक्षणे विभागनिवेशान्न द्वितीयायामतिव्याप्तिरिति भावः । ननु किन्तत्र द्वितीया निरर्थिकेत्यत आह ----- परन्त्विति । इदमत्रावधेयम् ------- तादृशदुरिते पतनत्वजात्यभावात् कुतोऽतिव्याप्तितिति । न च तत्र तदपि स्वीकरणीयमिति वाच्यम् । गुरुत्वजन्यतावच्छेदकतया सिद्धायास्तादृशजातेरन्यन्तासम्भवित्वात्, अन्यथा तादृशजातेरप्रामाणिकत्वापत्तेरिति ॥  
 षष्ठीलक्षणमाह ---- तिबन्तेति । तथा च यादृशानुपूर्वीप्रकारकनिश्चयत्वं तिबन्तादिधात्वर्थधर्म्मिकस्वार्थप्रकारकान्वयबोधजनकतावच्छेदकं प्रथमान्यत्वे सति तादृशानुपूर्वीमत्सुप्त्वं षष्ठीत्वमिति पर्यवसितम् । सत्यन्तदलव्यावृत्तिच्छलेनालक्ष्ये लक्षणागमनं व्यञ्जयति ----- धनमित्यादि । रीतिरुक्तैव । तत्स्वरूपयोग्य एव ---- तादृशबोधस्वरूपयोग्यः, न तु तदन्यः, एवमग्रेऽपि । प्रथमान्यत्वव्यावृत्तिमाह ----- प्रथमेति । तिबन्तेत्यस्य व्यावृत्तिमाह ---- धनस्येति ॥  
 लाघवाल्लक्षणान्तरमाह ---- हिनस्त्यर्थेति । तथा च यादृशानुपूर्वोप्रकारकनिश्चयत्वं हिनस्त्युपस्थाप्यहिंसाधर्म्मिकस्वार्थकर्म्मत्वप्रकारकान्वयबोधजनकतावच्छदेकं सुप्त्वे सति तादृशानुपूर्वीमत्त्वं षष्ठीत्वभिति पर्यवसितम् । हिंसाधर्म्मिकत्वमुपेक्ष्य हिनस्त्तुपस्थाप्येत्यस्य व्यावृत्तिमाह ---- चौरं ज्वरयतीत्यादाविति । न हिन्स्त्युपस्थाप्यायामिति । हिंसायां कर्म्मरवबोधिका द्वितीयेति पूर्वेणान्वयः । रीतिरुक्तैवेत्यत्र रीतिरुक्तैव । कर्म्मत्वनिवेशव्यावृत्तिमाह ----- दण्डेनेति । तादृश्यां ---- हिनस्त्युपस्थाप्यायाम् ॥  
 मतान्तरमुपन्यस्यति ------ सम्बन्धसामान्य इति । सम्बन्धत्वावच्छिन्ने इत्यर्थः, शक्तेति परेणान्वयः । ननु सम्बन्धत्वं विशिष्टधीनियामकत्वं, तच्च गुरुशरीरमिति तदपेक्षया स्वरूपसम्बन्धरूपसम्बन्धत्वं षष्ठीशक्यतावक्छेदकमस्तु, सम्बन्धान्तरभानन्तु लक्षणयैव भवतीत्यत आह ----- स्वत्त्वे वेति । ननु ग्रामं गच्छतीत्यादौ द्वितीयादेः संयोगरूपकर्म्मत्वशक्तत्वात् संयोगे सम्बन्धत्वस्य च सर्वसिद्धत्वादतिव्याप्तिरित्यत आह ---- ग्राममिति । स्वत्त्वे शक्तिपक्षे नैष दोष इति स्थलान्तरमाह ----- पटमिति । वदन्तीत्यस्वरससूचनाय, स च एकत्वादौ शक्तेः क्लृप्ततया सम्बन्धादौ शक्तिकल्पने मानाभावाः, अनुशासनस्य निरूढलक्षणासम्पादकतयाऽप्युपपत्तेरिति ॥  
 सप्तमीलक्षणमाह ----- पचधात्वर्थेति । तथा च यादृशानुपूर्वीप्रकारकनिश्चयत्वं रूपादिपरावृत्तिफलजनकतेजः संयोगावच्छिन्नक्रियात्वावच्छिन्नविशेष्यकस्वार्थाधेयत्वप्रकारकान्वयबोधजनकतावच्छेदकं सुप्त्वे तादृशानुपूर्वीमत्त्वं सप्तमीत्वमिति पर्यवसितम् । ननु शाकसूपयोः पाचक इत्यादौ षष्ठीद्विवचनस्यापि सप्तमीत्वापत्तिः । न च तत्र षष्ठ्या शिथिलाख्यसंयोगरूपकर्म्मत्वप्रतिपादनात् स्वार्थाधेयत्वाबोधकत्वान्नातिव्याप्तिरिति वाच्यम् । स्वसमवायिसमवेतत्वसम्बनअधावच्छिन्नाधेयत्वस्यैव तत्र षष्ठ्यर्थत्वादि प्रेत्य वक्ष्यमाणत्वात् । लक्ष्यत्वादित्यादिनाऽलक्ष्यत्वपरिग्रहः । पूर्ववदिति । तथा च द्वयमेवेष्टम् उपाधेयसङ्करेऽपि उपाधेरसाङ्कर्यात् । अथ वा तद्व्यक्तिभिन्नत्वे सतीति वा वक्तव्यमिति भावः । पचंश्चुल्यां तुषं क्षिपतीत्यादौ द्वितीयायामतिव्याप्तिवारणाय पचधात्वर्थतावच्छेदकरूपावच्छिन्नेति । मतान्तरमाह ------- अधिकरणतायामिति । वृत्त्यनियामकसम्बन्धानां प्रतियोगितावच्छेदकत्वानुपगन्तृमतानुसारेणाह --- आधेयत्वे वेति । शक्तिनिवेशव्यावृत्तिमाह ---- ग्राममिति । न शक्ता इति । "आधेयत्वे वेति" शक्तिनिवेशव्यावृत्तिमाह ---- ग्राममिति । न शक्ता इति । "अधिकरणे सप्तमी"(1) त्येवानुशिष्टेरिति भावः । ननु ग्रामाय गत इत्यादौ चतुर्थ्यामतिव्याप्तिरित्यत आहग्रामायेत्यादि । कर्म्मत्वादिष्वेवेति । न त्वधिकरणत्वादिष्वित्यर्थः । "गत्यर्थकर्म्मणि द्वितीयाचतुर्थ्यौ चेष्टायामनध्वनि" (पाo सूo 2।3।12) इत्यनुशिष्टेरिति भावः । मतान्तरमाह --- चैत्रधर्म्मिकेति । वदन्तीत्यस्वरससूचनाय, सचैकत्वादौ शक्तेरावश्यकतयाऽधिकरणत्वादौ तच्छक्तेरकल्पनादनुशिष्टेर्निरुक्तलक्षणाज्ञापकतयाऽप्युपपत्तेः । शेषलक्षणे स्वार्थेत्यस्य स्वोपस्थाप्यार्थकत्वेऽतिव्याप्तिरिति ॥  
 प्रथमादीनां सप्तानां विभक्तीनां प्रकारान्तरेण लक्षणवाचिनां मतमाह
---- स्वादीति । आहुरित्यस्वरससूचनाय, स च सुप्त्वाद्विजातौ मानाभावेन तत्तद्व्यक्तित्व एव पर्यवसानादनन्तलक्षणापत्तिरिति ॥ 66 ॥  
 {(3) शक्तिग्रहं व्याकरणोपमानेति कारिकास्थेत्यर्थः ।}  
 {(1) अत्र \`सप्तम्याधिकरणे च' (2।3।36) इति पाo सूत्रम् ।}  
\</सु.प्र.66\>  
 **॥ \* इति श्रीकृष्णकान्तविद्यावागीशकृततद्धितादिसुब्विभक्तिनिरूपटीका समाप्ता \* ॥**

****

**   ----------------------------------------------------------**





  

              **ॐ**

** कारकार्थेतरार्थनिरूपणप्रकरणम्**


 अथ कारकम् । सुपां विभागप्रस्तावे कारकलक्षणाभिधानमर्थान्तरग्रस्तमिति तन्निरासायं मध्ये सुपो द्विधा विभागोऽप्युक्तः, तदवतारणिकामाह ---- क्रियाकारकयोरिति । तत्र कारकलक्षणप्रतिपादकं कारिकाशेषार्द्धं विवृणोति
---- तत्रेति । तयोरित्यर्थः । घटकत्वं सप्तम्यर्थः, लक्षणं स्फुटमेव । अपादानादिषु लक्षणं सङ्गमयति ---- वृक्षादिति । नन्वेतावता कारकविभक्तित्वस्यानिर्वचनापत्तेन रूपेण विभागानुपपत्तिरित्यतरस्तदपि निर्वक्ति ---- धात्वर्थे स्वार्थेति । नन्वेवं वृक्षादौ कथं वैयाकरणानां कारकव्यवहार इत्यत आह ---- यादृशेनेति । तत्क्रियाकारकव्यवहारं प्रति तत्क्रियाधर्मितानिरूपितप्रकारत्वाभिन्ना या सुबर्थविशेष्यता तन्निरूपितप्रकारतावच्छेदकत्वमेव तन्त्रमिति भावः । तेनेति । अपिरेवार्थकः । सुबर्थत्वनिवेशव्यावृत्तिमाह ---- स्तोकमित्यादि । ननु तत्र द्वितीयार्थ एव प्रकारः, अन्यथा द्वितीयाया आनर्थक्यापत्तेरित्यत आह ---- द्वितीया त्विति । तथा च तत्र द्वितीयाऽऽकाङ्क्षासम्पादिका, न तु तदर्थस्य शाब्दे प्रवेश इति भावः । ननु तत्र द्वितीयाया उपपदविभक्तित्वे कथं स्तोकपाक इत्यादिकस्तत्पुरुष इत्यत आह ----- स्तोकपाक इत्यादि । विशेषविधेरेवेति । षष्ठ्यर्थे लक्षणागमनं व्यञ्जयति ----- षष्ठ्यर्थस्त्विति । वस्तुतस्तु कारकविभक्तित्वनिर्वचनेनैव धात्वर्थे प्रकारीभूतसुबर्थत्वं कारकत्वमिति सामान्यलक्षणं भङ्गया प्रतिपादितं, तत्र प्रत्येरपदार्थव्यावृत्तिपर एतावान् ग्रन्थः । तत्र धात्वर्थनिवेशव्यावृत्तिमाह ---- षष्ठ्यर्थस्त्विति । अत एव सम्बन्धो न कारकमिति सामान्यतयोक्तमिति युक्तमुत्पश्यामः । सम्बन्धस्य कारकत्वाभावे प्राचीनसंवादमपि प्रमाणयति ----अत एवेति । अर्थशब्दः सुबर्थपरः । शेष इत्यस्यार्थमाह --- शेष इति । संवादान्तरमाह
---- सम्बन्ध इति । उभयत्रैव सम्बन्धत्वेन कीर्त्तनात् कर्म्मत्वादिरूपषष्ठ्यर्थः कारकमेवेति व्यञ्जितमित्यनुपदमेव व्यक्तीभविष्यति । वस्त्रादावेवेति । न तु अर्पणाक्रियायां स्वरूपसम्बन्धावच्छिन्नाधेयत्वरूपसम्बन्धस्तथा सति रजकपदोत्तरसप्तमीप्रसक्तेः । कर्म्मत्वादिषष्ठ्यार्थानां कारकत्वमिष्टमेव, तदर्थकषष्ठीनां कारकविभक्तित्वादित्याह ------- तण्डुलस्येति । पचनादाविति षष्ठ्याऽनुभाव्यत इति पूर्वेणान्वयः । तस्यास्तदर्थकत्वं कुत इत्याकाङ्क्षायामाह ----- कृद्‌योग इति । अनुशिष्टेरिति । ""कर्त्तृकर्म्मणोः कृति नित्य(1)"मिति सूत्रेणेति शेषः । कृद्योग इव धातुविशेषयोगेऽपि षष्ठ्या कर्म्मत्वं प्रतिपाद्यते, तच्च कारकमेवेत्याह
---- गुरुविप्रेति । प्रतीकारश्चिकित्सा, धातुसाम्यानुकूलव्यापार इति यावत्, अनुकारो-धर्म्मसम्बन्धः, कर्त्तृत्वमाश्रयत्वं, कर्मत्वमाधेवत्वम्, उपकारः परदुःखप्रहरणानुकूलव्यापारः । वक्तव्यत्वात् --- ग्रन्थकर्तुरभिप्रेतत्वात् । वैकल्पिक इत्यत्रानुभवमाह ----- न हीति । चिन्तित इति । शब्दमण्यालोके पक्षधरमिश्रैरिति शेषः । क्वचित् षष्ठ्यर्थस्य कारकत्वमुक्त्वा तृतीयार्थकरणत्वस्यापि तदन्यत्वमाह ----- दण्डेनेति । अत एव तस्य कारकत्वाभावादेव, कुत इत्यत आह --- कारकेति । \`सपुत्रक' इत्यादिसमासदर्शनादाह ----- विशेषेति । ममेति क्रियात्रये सम्बध्यते । विभावनीयमिति । अकर्म्मकत्वेन कर्म्मणि षष्ठीविधेर्वक्तव्यत्वाप्रसक्तेरिति भावः । अत्र विभावनीयमित्यनेन स्वकल्पितार्थगोपनमिति व्यञ्जितम् । प्रतिभातिः स्फूर्तिश्च ज्ञानविषयत्वम्, इच्छाविषयत्वं, रोचनम्, तत्र ज्ञानेच्छयोराधेयतात्वेनास्मदादेः सम्बन्धो भासते, न तु सम्बन्धत्वेन, सम्बन्धत्वावच्छिन्नस्यैवाकारकत्वोक्तिरिति सप्तमीप्रसक्तै विवक्षातः षष्ठीति । अथवा चित्त इति पदमध्याहार्यमित्यभिप्रायः ॥ 67 ॥  
 {(1) अत्र \`कर्तृकर्मणोः कृतीत्येव' (2।3।66) पाo सूत्रपाठाद्व्याकरणान्तरसूत्रमिदं चिन्तनीयम् ।}  
\</ का.प्र.67\>  
\<का.प्र.68\>  
 क्रमेणापादानत्वादिकारकलक्षणानां वक्तव्यतया तत्क्रमविधायिकां विभाजकतावच्छेदकधर्माणां प्रतिपादिकामपि कारिकामादातुपन्यस्य विवृणोति
----- कारकमित्यादि । भेदत इत्यस्यार्थमाह ---- भेद इति । वैधर्म्यं विशेषधर्म्मः । अथवा वैधर्म्यमितरभेदानुमापकम्, पञ्चम्यर्थप्रयोज्यत्वस्य संख्यायामसम्भवात् परिकीर्त्तितशब्दस्य व्यवहृतपरतया तदेकदेशे व्यवहारे तदन्वयमाह ---- तत्प्रयुक्त इति । तादृशव्यवहारे अपदानादीनां, परस्परभेदग्रहस्यापेक्षणीयतया तत्र चापादानत्वादेर्लिङ्गविधया प्रयोजकत्वादिति भावः ॥ 68 ॥  
\</का.प्र.68\>  
\<का.प्र.69\>  
 अपादानत्वलक्षणप्रतिपादककारिकामवतारयति तत्रेति । तेषु मध्य इति तदर्थः । क्रियापदस्य स्पन्दपरत्वे \`वटात् स्पन्द' इत्यत्र जन्यत्वस्यापादानत्वकारकत्वापत्तिः, धातूपस्थाप्यपरत्वे \`वृक्षात् पतती'त्यत्र विभागस्य गमनापादानत्वरूपतापत्तिः, तद्धातूपस्थाप्यत्वविशेषणकतादृशार्थस्य तद्धातूपस्थाप्यापादानरूपत्वे द्व्यर्थकधातूपस्थाप्ययोरर्थयोरेकत्र विशेषणस्य तादृशार्थस्यापरार्थापादानरूपतापत्तिरतः क्रियापदस्य तद्धातुपस्थाप्यतदर्थपरत्वामाश्यकं, तच्च तस्य धात्वर्थपरत्वे सुघटमित्यत आह --- कियेति । समुदितार्थमाह --- तथा चेति । तथा च कारकत्वे सति यद्धातूपस्थाप्ययादृसार्थधर्मिकान्वयबोधप्रकारो यः पञ्चम्यर्थः स तद्धातूपस्थाप्यतादृशक्रियायामपादानत्वमिति पर्यवसितम् । लक्ष्ये लक्षणं सङ्गमयति ----- वृक्षादिति । स एव ----- विभाग एव । शङ्कते ------- न चेति । परेति । प्रकृत्यर्थभिन्नेत्यर्थः, तथा च स्वभिन्नसमवेतपतनस्य स्वस्मिन् बाधान्न तादृशप्रयोग इति भावः ।  
 इदञ्च प्राचीनमतानुसारेणोक्तम्, अत एवैतन्मतस्यास्वरसं दर्शयन् स्वमतमाह वस्तुत इति । तादृशेति । स्वस्मात् पततीत्यादिप्रयोगो भवितुमर्हतीति शेषः । अत्र हेतुमाह ----- चैत्रेति । न च चैत्रक्रियायाश्चैत्रावधिकविभागाननुकूलत्वादेव तादृशप्रयोगवारणसम्भवे सामानाधिकरण्यप्रवेशो व्यर्थ इति वाच्यम् । क्वचित् प्रतियोगिक्रियातोऽपि विभागसम्भवात् तादृशक्रियावारणायैव तन्निवेशात् । स्वसमानाधिकरणक्रियान्तरमादाय तादृशप्रयोगवारणायानुकूलत्वनिवेशः ।  
 विग्रहस्थयेति लभ्यस्य सत्यन्तस्य व्यावृत्तिमाह ---- प्रासादमित्यादि । केचित्तु सामान्यलक्षण एव तन्निवेशस्यावश्यकतया विशेषलक्षणेऽपि सत्यन्तदलघटकतया तन्निवेश इति सामान्यलक्षणे तन्निवेशव्यावृत्तिपरतयैतद्ग्रन्थं व्याचक्रुः । ननु विभागस्यापादानरूपतया तदाश्रयत्वस्याविशेषाद् वृक्ष इव खगेऽपि तादृश व्यवहारः स्यादित्यत आह ---- अपादानाशब्दस्त्विति । तत्तदिति । तथा च स्वजनकीभूतक्रियानाश्चयत्वे सति स्वाश्रये शक्त इत्यर्थः, स्वं ----- विभागः, तत्र ----- तादृशक्रियाश्रये खगादौ तद्व्यवहारः, भवत्येवेति । नन्वेवं तरोस्त्यजतीतिप्रयोगः स्यादित्यत आह --- धात्वर्थतेति । तथा च यादृशानुपूर्व्यवच्छिन्नस्यार्थतानवच्छेदको विभागः तादृशानुपूर्व्यवच्छिन्नसमभिव्याहृतपञ्चमी विभागबोधे हेतुरिति, लक्षणया कदाचित् त्यजेः स्पन्दनाश्रयार्थकत्वेऽपि तरोस्त्यजतीत्यादिको न प्रयोग इति भावः । वस्तुतस्तु तादृशार्थे तरोस्त्यजतीति प्रयोगाभावात् (इति) यथाश्रुतमेव सम्यक् । नन्वेवं वृक्षादपैतीति प्रयोगो न स्यात्, अपपूर्वेण्‌धातीरपि विभागावच्छिन्नक्रियावाचित्वादित्यत आह ------- वृक्षादिति । ननु यत्र तादृशलक्षणाया अग्रहस्तत्र वृक्षमपैतीति प्रयोगः प्रमाणं स्यादित्यत्रेष्टापत्तिमाह ------- विभागेति । तथात्वे -------- शक्यत्वे । किन्त्विति । तथा चाधोदेशस्य
भूम्यादेर्धात्वर्थतावच्छेदकफलाश्रयत्वेऽपि धात्वर्थतावच्छेदकतावच्छेदकतया न भूमिं पततीति प्रयोगः, कर्मत्वलक्षणे गगनमुत्क्षिपतीति प्रयोगवारणाय तद्भेदनिवेशस्य वक्ष्यमाणत्वादिति भावः । ननु तथापि पतधातोः सकर्म्मकत्वव्यवहारापत्तिः फलावच्छिन्नस्पन्दवाचित्वादित्यत आह --- गुरुत्वेति । नन्वेतावताऽकर्म्मकधातोर्योग एवापादानपञ्चम्याः साधुतया वृक्षात् स्पन्दत इति प्रयोगः स्यादित्यतस्तन्नेष्टापत्तिमाह ----- वृक्षाच्चलतीत्यादि ।  
 मतान्तरमाह ----- यत्त्विति ।?  
 तच्चिन्त्यमिति । त्यजेः स्पन्दमात्रे लक्षणास्थले तरोस्त्यजतीति प्रयोगापत्तिः, एवं वृक्षादारुह्य पततीतिवारणाय आहूय दीयत इत्यादौ तादृशनियमस्य व्यभिचारित्वमित्येव(त्यपि?) चिन्ताबीजम् । वृत्त्यनियामकसम्बन्धस्य प्रतियोगितावच्छेदकत्वानङ्गीकर्तुमतेनाह --------- अवधित्वनिरूपकत्वं वेति । एवमग्रेऽपि । पूर्वं स्वावधिकविभागसमानाधिकरणपतनस्य स्वस्मिन्नसत्त्वमुक्तमित्यत उक्तमुक्तप्रायमिति । नन्वधित्वं विभागप्रतियोगित्वं, तथा च विभागप्रतियोगिप्रतियोगिकविभागस्य भाने तादृशवाक्यस्य निराकाङ्क्षत्वापत्तिरित्यत आह ------ अवधित्वन्त्विति ।  
 (ननु?) पञ्चम्यर्थस्य भयेऽन्वये व्याघ्राद्रबिभेतीति प्रयोगो न स्याद्रव्याघ्रस्य भायजनकत्वादतिप्रसङ्गभङ्गायासाधारणहेतुताया एव पञ्चम्यर्थत्वस्य वक्तव्यत्वात् । प्रत्युत स्वस्माद्विभेतीत्यपि स्यात्तस्यापिभयसमवायित्वादित्यत आह---- तच्चेति । हेतुत्वजन्यत्वान्यतरच्च, यस्य व्याघ्रहेतुकमनिष्ठमप्रसिद्धं तत्रापि तादृशप्रयोगं सङ्गमयति----- व्याघ्रेति । तथा च जन्यत्वस्य न स्वरूपसम्बन्धेनानिष्टेऽन्वयः , परन्तु स्वनिष्ठप्रकारतानिरूपितभाव्यनिष्टत्वावच्छिन्नविशेष्यतानिरूपकत्वेन भयेऽन्वयः, अत एव नैकदेशान्वयस्वीकारोऽपीति भावः ।  
 तत्र- द्वेषे , तस्य च - द्वेषस्य च । मतान्तरमाह ------ तत्रेति । अन्य इत्यस्वरससूचनाय, स च पापजनकान्निवर्त्तत इत्यत्र तथाप्रयोगापत्तिः, न चेष्टापत्तिरनुभवविरोधात्, अनतिप्रसञ्जकविषयताविशेषस्य दुर्वचत्वादिति । मतान्तरमाह ------------ कृत्यसाध्यत्वधीत्यादि । रणे प्रवृत्तिनिवृत्त्योरसत्त्वदशायामपि तत्प्रयोगापत्तिरित्यस्वरसो वदन्तीत्यनेन सूचितः ।  
 अभिभवोऽपकर्थः, दुरदृष्टविशेषो वेत्यन्यदेतत् । गर्हा -- निन्दा, मन्दत्वप्रकारकज्ञानानुकूलव्यापार इति यावत् । तद्विषयता च व्यापारानुबन्धिनी, शब्दविशेषस्य निवृत्तिप्रयोजकत्वमनुभवसिद्धम् ।  
 सूत्रे प्रइत्युपादानफलमाह --- वल्मीकाग्रे आविर्भवतीति । उत्पत्तिराद्यक्षणसम्बन्धः, तद्घटकमाद्यत्वमनिर्वाच्यैव लाघवात् समुदितवाक्यार्थमाह ----- स्वाधिकरणेति । निरुक्तोत्पत्तेः स्वत्त्वघटितत्वेनाननुगमात् प्रलयोत्पत्तावव्याप्तिश्चातस्तत्समयवृत्तीति, तत्पदमुत्पत्तिक्षणपरम् ।  
 धात्वर्थ इति । तथा च प्रयोज्यत्वं पञ्चम्यर्थः, धर्मजन्यवर्त्तमानकालावच्छिन्नप्रागभावप्रतियोगित्ववत्सुखमिति बोध इति भावः । अथोत्पन्नेऽप्युत्पद्यते इति प्रयोगापत्तिः, यदि च तिङर्थवर्त्तमानत्वस्य तदघटकप्रागभावेऽन्वयान्न तादृशप्रयोग इत्युच्यते, तदा भाविनि तथाप्रयोगो दुर्वारः, वर्त्तमानत्वस्य प्रागभावप्रतियोगित्वेऽन्वयेऽपि तद्दोषवारणासम्भवादित्यवच्छेद्यतासम्बन्धेन वर्त्तमानकालस्य तत्रान्वयं स्वीकृत्यातिप्रसङ्गं वारयति -- तत्र चेति । तदसत्त्वात् --- प्रागभावप्रतियोगित्वासत्त्वात् । अयमभिप्रायः ----- प्रतियोगित्वं न केवलाभावस्वरूपं किन्तु तत्त(त्प्रतियोग्य?)दभावोभयस्वरूपमिति भाविप्रतियोगिनो वर्त्तमानकालावृत्तितया तत्प्रतियोगित्वस्य तत्कालानवच्छेद्यत्वमिति वर्त्तमानकालवच्छेद्यप्रतियोगित्वभविष्यत्‌कालावच्छिन्नप्रतियोगित्वयोर्विरुद्धत्वमिति । तादृशप्रतियोगित्वस्य तत्कालावच्छेद्यत्वे युक्त्यन्तरमाह ----- अत एवेति । न त्विति । नञर्थे हेतुमाह ------ नाशेति । नाशप्रतियोगित्वस्याव्याप्यवृत्तित्वे भाविनाशप्रतियोगित्वस्य वर्त्तमानत्वाभावादतीतनाशप्रतियोगित्वस्य वा वर्त्तमानकालावृत्तित्वान्न तत्तत्प्रयोगापत्तिरित्यत उक्तं ----- व्याप्यवृत्तित्वेनेति । (तत्तत्कालावच्छेद्यत्वस्य तत्र सत्त्वेऽपि नष्टो नाशं प्राप्नोतीति प्रणोगवारणासम्भवात्तन्नोक्तम् ?) प्रयोगस्य --- प्रयोगसामान्यस्य, योग्यताया असत्त्वे तादृशापत्तिर्न सम्भवतीत्यतस्तत्सत्त्वमाह ----- वर्त्तमानमित्यादि । सत्त्वादिति । अस्मन्मते च तस्य वर्त्तमानकालवच्छेद्यत्वाभावान्न तादृशप्रयोग इति भावः । ननु व्याप्यवृत्तेरवच्छेदकाप्रसिद्धेः कथं भवन्मतेऽपि नाशं प्राप्नोतीति प्रयोग इति चेन्न । वर्त्तमानकालावच्छेद्यत्वं हि वर्त्तमानकालविशिष्टत्वम्, न तूपलक्षितसाधारणवैशिष्ट्यमात्रम् इति तस्य व्याप्यवृत्तावपि सत्त्वे बाधकाभावात् । एवमग्रेऽपि । सम्प्रत्यादिकालावच्छेद्यस्य --- तादृशकालविशेषितस्य । असत्त्वादिति । तदानीं तत्कालरूपविशेषणाभावेन विशिष्ठाभावादिति भावः । न च तस्य व्याप्यवृत्तितया वर्त्तमानकालविशेषितस्यापि प्रतियोगित्वस्य भाव्यादौ सत्त्वात् कथं न तादृशप्रयोग इति वाच्यम् । गुणवृत्तिसता द्रव्यवृत्तिरित्यादेरयोग्यतासम्पत्तये गुणवृत्तित्वावच्छेदेन द्रव्यवृत्तित्वानवगाहिताया इव द्रव्ये भावित्वावच्छेदेन वर्त्तमानकालविशेषितप्रतियोगित्वासत्त्वातादृशप्रयोगासम्भवात् ।  
 दीधितिकृन्मतमुपन्यस्य दूषयति ----- यत्त्विति । गौरवादिति । अस्मन्मते च तादृशाव्च्छेद्यत्वस्य संसर्गतयैव भानान्न वृत्तिकल्पनापेक्षेति भावः । नाशप्रतियोगितायाः कालावच्छेद्यत्वे प्रमाणमाह -- अत एवेति । शङ्कते - न चवमिति । एवमुत्पत्तावपि लङादेर्वृत्तकल्पने, मतान्तरेऽपि--- उत्पत्तौ लङादिवृत्तिवादिमतेऽपि । आपत्तेः साम्यमुक्त्वा समाधानस्य साम्यमाह ------ आद्यक्षणेति । प्राहुरित्यनेनैतन्मते दीधितिकृन्मतापेक्षया प्रकर्षो निजनिर्भरश्च सूचितः ।  
 प्रकारकत्वमित्येव पाठः, प्रकारमिति पाठस्तु प्रामादिकः, घञन्तत्वेन तस्य पुंल्लिङ्गत्वात् । स्फुट एवेति । कूपे मा पत इत्यादिवाक्यार्थज्ञानात् कूपपतने द्विष्टसाधनत्वं गृह्यते, तादृशग्रहश्चानुमित्यात्मकः, कूपपतनं द्विष्टसाधनं शिष्टनिषेधितत्वात्, यद्यच्छिष्टनिषेधितं तत्तद्द्विष्टसाधनमिति व्याप्तेरौत्सर्गिकत्वादिति भावः ।  
 वैयाकरणमतमुपन्यस्य दूषयति ------ यत्त्विति । कराकुञ्चनादिरेवेति । तथा च परस्वप्रकारकानयनधर्म्मिकपाण्यावच्छिन्ननिवृत्त्यनुकूलव्यापारवानिति बोध इति शेषः । अत्र वारणं वृधातुजन्यबोधविषयः, अतः स्वाङ्गवृत्तितायाः पञ्चम्यन्तलभ्यत्वेऽपि न क्षतिः । ननु बाणसंयोगप्रतिबन्धकीभूतव्यापारस्य कुतस्तादृशवृत्तिताप्रयोजकत्वमित्यत आह ----- कार्याभाव इति । तन्निष्ठे -- कार्याभावनिष्टे । तत्रैव युक्तिमाह --- अत एवेति । उपसंहरति --- इतीति । कारकसामान्यलक्षणघटकविग्रहस्थसुबर्थत्वमपि तत्र नास्तीत्याह --- अत एवेति । न प्रयोग इति । अतोऽपादानलक्षणस्य तत्र नातिव्याप्तिरिति शेषः । प्रासादात् प्रेक्षत इत्यत्र पञ्चम्यर्थस्यारोहणानन्तर्यस्य धात्वर्थप्रकारस्याप्यनपादानत्वोक्तेरुक्तप्रायमित्युक्तम् ॥ 69 ॥  
\</का.प्र.69\>  
\<का.प्र.70\>  
 सम्प्रदानत्वलक्षणप्रतिपादककारिकावतारणिकामाह ---सम्प्रदानत्वमिति । क्रमप्राप्तमित्यादिः । विवृणोति ------ गत्यादिभिन्न इत्यादि । तथा च कारकत्वे सति यद्धातूपस्थाप्यगत्यादिभिन्नयादृशार्थधर्मिकान्वयबोधप्रकारो यश्चतुर्थ्यर्थस्तद्धातूपस्थाप्यतादृशार्थे (स?) सम्प्रदानत्वमिति निष्कर्षः । ननु धने ब्राह्मणस्य सत्त्वमित्यादिप्रतीत्या यदि ब्राह्मणप्रतियोगित्वं स्वत्त्वे स्वीक्रियते तदा घटे दानस्य विषयत्वमिति प्रतीत्यापि विषयत्वे दानप्रतियोगिकत्वं स्वीक्रियतां युक्तेस्तौल्यादित्यत आह --- निरूपितत्वं वेति । शङ्कते --- न चैवमिति । कुत इत्याकाङ्क्षायामाह
--- तादृशेति । पशुफलकस्येत्यर्थः । गत्यादिभिन्न इत्यस्य व्यावृत्तिमाह
---- ग्रामयेत्यादि । विग्रहस्थत्वनिवेशलभ्यसत्यन्तस्य व्यावृत्तिमाह ---- वृक्षाय सेचक इत्यादि । ननु स्वत्त्वप्रतियोगित्वं, सम्प्रदानकारकमिति व्यवहारः स्यादित्यत आह ---- सम्प्रदानशब्दस्त्विति । स्वेति । स्वं --- स्वत्त्वप्रतियोगित्वं, तदाश्रयो --- ब्राह्मणादिः, तद्गोचरस्त्यागः
------- इदममुकस्य स्वत्त्ववद्भवत्वित्याकारकेच्छा तज्जन्येत्यर्थः । न चेति, वाच्यमिति परेणान्वयः । वित्तागमाः --- स्वत्त्वप्रयोजकाः, एते सप्त धर्म्या इत्यर्थः । शङ्कां निरस्यति --- ब्राह्मणायेति । त्वक्तायामिनि सावधारणम्, तथा च त्यक्तायां सत्यामेवेत्यर्थः, त्यागानन्तरमेवेति यावत् । ननु तदनन्तरं स्वत्त्वबोधकप्रतीतेस्तस्य स्वत्त्वजनकत्वसाधकत्वेऽतिप्रसङ्गादाह ----- प्रदानमिति । दानस्य स्वत्त्वहेतुत्वे युक्तिमपि प्रमाणयति ---- अत एवेति । शङ्कते अन्वेवमिति । तादृशदानेति । प्रतिगृहीतद्रव्यदानसम्पत्त्यर्थमित्यर्थः । प्रतिग्रहस्य स्वत्त्वाजनकत्वे याजनाध्यापनेत्यादिश्रुतिविरोध इति दानप्रतिग्रहयोरेव स्वत्त्वजनकत्वमाह --- याजनेत्यादि । प्रागुक्तेति । \`सप्त वित्तागमा' इत्यादिस्मृत्याचेत्यर्थः । अपिना दानस्य परिग्रहः । ननु श्रुतौ स्वत्त्वजनकत्वबोधकपदाभावात् कुतः प्रतिग्रहस्य स्वत्त्वहेतुत्वमित्यत लाह
----- स्वत्त्वजनकेति । (ननु?) प्राच्यै'र्दासाय भक्ष्यं ददाती'त्यादिप्रयोगानां मुख्यत्वं न स्वीक्रियते, तेषां मतेऽदृष्टजनकत्यागस्यैव ददात्यर्थत्वात्, भवन्मते तत्र च ददातिर्म्मुखः स्यादित्यत्रैष्टापत्तिमाह ---- दासायेति । भृतिग्राही ---- भृतकः, भृतिः
--- कर्म्ममूल्यम् ।  
 मैथिलोक्तमतमुपन्यस्य दूषयति --- यत्त्विति । अदृष्टार्थत्यक्तद्रव्यग्रहणंे स्वीकारः, अदृष्टजनकीभूतत्यागविषयधर्म्मिकस्वस्वत्त्वप्रकारकज्ञानमिति यावत् । तज्जन्यस्वत्त्वजनकत्वे सति स्वत्त्वध्वंसजनकेच्छा दानमित्यर्थः । तथा च दासाय भक्ष्यं ददातीत्यादौ ददातिर्न मुख्यः, तत्र भक्ष्यादेरदृष्टाप्रयोजकत्यागविषयत्वादिति भावः । नन्वेवं मनसा पात्रोद्देशस्थले त्यागस्य दानत्वं न स्यात्, तस्य प्रतिग्रहाधीनस्वत्त्वाजनकत्वादित्यत्रेष्टापत्तिमाह ---- मनसेति । उत्सर्गमात्रं --- त्यागमात्रम्, न दानमित्यत्र नञर्थे हेतुमाह ---- प्रतिग्रहजन्येत्यादि । तथात्वात् ---- दानत्वादिति साम्प्रदायिकाः । तन्न मनोरमम्, प्रतिग्रहजन्येत्यादिहेतुप्रदर्शनस्य सन्दर्भविरोधापत्तेः । वस्तुतो मनसा पात्रोद्देशस्थलीयत्यागस्य दानव्यवहारो न स्यादित्यत आह ---- मनसेति । न दानं --- न दानत्वेन व्यवहियमाणः । व्यवहारप्रयोजकरूपमाह ----- प्रतिग्रहेत्यादि । तथात्वाद् --- दानत्वेन व्यवहियमाणत्वात्, अत एवावैधदाने दानत्वव्वहाराभावात् तत्प्रयोजककोटौ वैधत्वनिवेशोऽपि सार्थक इति युक्तमुत्पश्यामः । ननु स्वत्त्वध्वंसजनकत्यागस्योपेक्षात्वेन दानमात्रस्योपेक्षात्वोपपत्तिरित्यत आह ---- उपेक्षा त्विति । मात्रपदव्यवच्छेद्यमाह --- न त्विति । तथा च स्वत्त्वाजनकत्याग उपेक्षेति भावः । केचित्तपेक्षाया उत्सर्गत्वापत्तिरित्याशङ्क्याह --- उपेक्षा त्विति । न त्विति । तथा च स्वत्त्वजनकत्यागस्यौवोपेक्षात्वादिति भाव इत्याहुः । लाघवेन --- शक्यतावच्छेदकलाघवेन, ददात्यर्थत्वात्, दाधातोः शक्यतावच्छेदकत्वात्, मानसपात्रोद्देशस्थले धनादित्यागस्य दानत्वेऽपि क्षतिविरहादिति शेषः । ननु तिलादेरपि मूल्यतया प्रतिदानस्यापि विक्रयत्वापत्तिरित्यत आह ------ तिलादिकञ्चेति । तथात्वोपदेशात् ------ मूल्यत्वोपद्देशात् । ननु प्रतिदानस्यापि दानत्वेन स्वीकर्त्तुः प्रत्यवायः स्यादित्यत आह अदृष्टार्थमिति ।  
 गुरवे गां धारयत इत्यादौ कालापिकसम्मतशाब्दप्रकारमाह गुरव इत्यादि । इत्यादावपीत्यादिना गुरवे गां धारयतं(?) इत्यादिस्थलपरिग्रहः, तेन तादृशस्थलीयशाब्दप्रकारस्य व्यमाणत्वेऽपि न क्षतिः । ननु "शत्रुभ्यो युज्यते कोपः, पुत्रे कोपो न युज्यते" इत्यादौ पुत्रपदोत्तरसप्तम्यर्थस्य सम्प्रदानत्वापत्तिरित्यत आह पुत्र इति । अर्थे -- स्वरूपे, शत्रुभ्य इति पञ्चम्यर्थस्तु धात्वर्थ एवान्वित इति भावः । पटायेत्यादि । न च पटं करोतीतिवत् पटं यतत इत्यपि स्यात्, कृधातु -- यतधातोरेकपर्यायत्वादिति वाच्यम् । तादृशबोधे तथाविधानुपूर्वीप्रकारकज्ञानस्यैव हेतुतयाऽनतिप्रसङ्गात् । मतान्तरमाह तत्रोद्देश्यत्वमिति । तत्र -- पटाय यतत इत्यादिस्थले । तत्र युक्तिमाह कथमित्यादि । अन्यथा ---- विषयितामात्रस्य चतुर्थ्यर्थत्वे । प्रयोग इति । तत्र साध्यत्वाख्याविषयतायाः पटेऽलम्भवादिति भावः । वदन्तीत्यस्वरससूचनाय । स च मया तु साध्यता चतुर्थ्यर्थं इति नोच्यते, परन्तु विषयतामात्रमिति न कोऽपि दोषः । प्रत्युत अन्योद्देशेन पटनिर्माणदशायां पटाय यतत इति प्रयोगो भवन्मते न स्यादनुभवविरोधेनेष्टापत्त्यसम्भवादिति । उन्नींयत इति । ग्रन्थकर्तुरभिप्रेततयाऽनुमीयत इत्यर्थः । प्रकारान्तरेण तादृशप्रयोगद्वयमुपपादयतां मतमाह ---- कोपपूर्वकस्येति । उत्कटद्वेषपूर्वकस्येत्यर्थः, तथात्वे --- द्रुहादिधातुवाच्यत्वे । षष्ट्येवेति । अन्यथा सम्प्रदानत्वे षष्ठी न स्यादिति भावः ॥ 70 ॥  
\</का.प्र.70\>  
\<का.प्र.71\>  
 करणत्वमिति ----- क्रमप्राप्तमित्यादिः, । विवृणोति -------- सविकरणस्येत्यादि । तथा च यादृशार्थो विकरणविशिष्टयद्धातूपस्थाप्ययादृशार्थधर्म्मिकान्वयबोधनिरूपिततृतीयाज्ञानप्रयोज्यप्रकारताश्रयः तद्धातूपस्थाप्यतादृशार्थे तादृशार्थः करणत्वमिति पर्यवसितम् । वैशिष्ट्यञ्चाव्यवहितपूर्ववर्त्तिघटितत्वसम्बन्धेन, प्रयोजनञ्चाग्रे व्यक्तीभविष्यति । लक्ष्ये लक्षणं सङ्गमयति ---- दात्रेणेति । विकरणवैशिष्ट्य निवेशव्यावृत्तिमा ---- चैत्रेणेत्यादि । विकरणान्तत्वमुपेक्ष्य विकरणाक्तत्वनिवेशप्रयोजनं दर्शयति ----- हस्तेनेति । विकरणाक्त एवेति । इतिमतेनेदमित्यस्वरससूचनाय, स च विकरणानुपूर्वीप्रकारकज्ञानस्याहेतुत्वात्तत्र तत्प्रतिसन्धानमनर्थकमिति । लक्षणे तु विकरणवैशिष्ठ्यं न निवेश्यते, परन्तु चैत्रेण पक्वमित्यादावतिव्याप्तिवारणाय स्वार्थे कर्तृत्वादिभिन्नत्वं निवेश्यत इति । ननु चाक्षुषे चक्षुः करणमित्यादिव्यवहारोन स्यात् तत्र निरुक्तकरणत्वबोधकपदाभावेन तद्बोधाभावादित्यत आह -- करणशब्दस्त्विति । व्यापारप्रत्यासत्त्या ------ व्यापारसम्बन्धेन । वाचक इति । ननु व्यापारत्वस्यानुगतस्याभावात् सम्बन्धभेदेन जनकताया भिन्नत्वाद्व्यापारसम्बन्धावच्छिन्नजनकताश्रये करणशब्दस्य शक्तिकल्पनमसम्भवीति चेन्न । स्वजन्यत्वस्वजन्यजनकत्वोभयसम्बन्धेन किञ्चिद्धर्म्मविशिष्ठत्वं व्यापारत्वमनुगतं निरुच्य तादृशव्यापारत्वोपलक्षितधर्म्मावच्छिन्नसंसर्गताकजनकत्वविशिष्टस्य शक्यत्वात् । संयोगेनेति, स्वव्यापारेणैव सम्बन्धेन हेतुरिति परेणान्वयः, एवमग्रेऽपि । तादात्म्येनैवेत्येवकारेण व्यापारव्यवच्छेदः । तेषां शरीरात्मप्रभृतीनां, तत्र -- ज्ञानादौ, करणत्व प्रसङ्ग इति योजना, तादात्म्यस्य व्यापारत्वाभावादिति भावः । ननु श्रोन्नप्रत्यासत्तेः समवायस्य नित्यतया व्यापरत्वायोगात्तत्र करणत्वानुपपत्तिरित्यत आह ----- श्रावणेऽपीति । कर्णानवच्छिन्शब्दस्य श्रोत्रजन्यत्वात् ------- कर्णावच्छिन्नेति । संसर्गतानियामकसम्बन्धस्तादात्म्यमित्यभिप्रायः । श्रोत्रमिति । कर्णशष्कुल्यवच्छिन्ननभोभागः श्रोत्रम् । ननु शब्दस्य श्रोत्रव्यापारत्वमपसिद्धान्त इत्यतो युक्तिमाह -------- स्वव्यवस्तापकेति । गुणानामित्यादिः । स्वं बहिरिन्द्रियं, व्यवस्थापको ------ व्यापारः,पुरस्कृत्य -- अवच्छेदकीकृत्य, एवकारो भिन्नक्रमे, तथा च गुणानां मध्ये स्वव्यापारीभूतगुणमेवावच्छेदकोकृत्य बहिरिन्द्रियाणां शक्तेरित्यर्थः, तेन चक्षुरादिशक्तेश्चक्षुष्ट्वजात्यवच्छिन्नत्वेऽपि न क्षतिः, इदञ्च गगनपदशक्तेः स्वावच्छिन्नत्वमतेन । नन्वेवं शब्दसामान्याभावस्य प्रत्यक्षं न स्यात्तत्र व्यापारीभूततादृशशब्दस्य तादात्म्येनासत्त्वादित्यतस्तत्रेष्टापत्तिमाह --------- शब्दसामान्याभावस्येति । श्रावणादावित्यादिः । तेन शब्दादौ तत्सामान्याभावस्य तादृशशब्दतादात्म्यवद्विशेषणतया प्रत्यक्षसम्भवेऽपि न क्षति, अन्यथा शब्दत्वादेरश्रावणत्वापत्तेरिति ध्येयम् । केचित्तु तादृशशब्द एव व्यापारः, शब्दसामान्याभावस्येति शब्दत्वादोनामप्युपलक्षणम्, अत एवानुभवापलापात् कल्पान्तरानुसरणम् --- इत्याहुः । श्रवणादौ शब्दसामान्याभावस्याश्रावणत्वे विप्रतिपन्नं प्रत्याह ----- श्रोत्रमनसोरिति । तथा च तादृशसंयोगाश्रयविशेषणताया एव तत्राभावग्राहकतयैतत्कल्पानुपपत्तिरिति भावः । ननु घटघटत्वयोर्निर्विकल्पकानन्तरमयं घट इत्याकारकज्ञानद्वयस्थले द्वितीयज्ञानरूपव्यापारसम्बन्धेन प्रथमज्ञानस्य तृतीयं प्रति जनकतया प्रथमस्य तृतीयं प्रति करणतापत्तिरित्यत आह --- ज्ञानस्येति । मानाभावादिति । विशिष्टबुद्धौ विशेषणज्ञानस्य तदलौकिकप्रत्यक्षे तज्ज्ञानस्य समवायेनैव हेतुत्वादिति भावः । मतान्तरमाह --- फलायोगेति । अव्यवहितपूर्वत्वसम्बन्धावच्छिन्नप्रतियोगिताकप्रतियोगिव्यधिकरणफलाभावविशिष्टान्यदित्यर्थः । स्वरूपयोग्ये करणत्वमसहमान आह -- फलोपधायकमिति । तादृशसम्बन्धेन फलविशिष्टमित्यर्थः । इष्टत्वादिति । नन्वात्मनः कर्तृतया करणत्वानुपपत्तिरित्यत आह उपाधेयेत्यादि । षड्‌विधत्वादिति । न विभाग व्याघात इति शेषः । अत एव -- कर्तृत्वकरणत्वादीनामेकात्मनि सत्त्वादेवेत्यर्थः । अत एव च ----- कर्तृत्वादीनामेकत्र सम्भवादेव चेत्यर्थः, अन्यथा एककारकस्य विवक्षयापि अपरकारकत्वासम्भवेन \`विवक्षातो ही'त्यादेरुन्मत्तुप्रलपितत्वापत्तेरिति भावः । अन्य इत्यस्वरससूचनाय, स चाकरणत्वेन सर्वजनसिद्धानां साधारणकारणानां करणत्वमनुभवसिद्धम्, अत एव "करणं साधकतम"मित्यमरः, फविराजेनापि "व्यापारवत् कारणं करण"मित्युक्तमिति । साधुत्वादिति । न चैवमुपाधिसाङ्कर्य्यमिति वाच्यम् । अत्र विकरणानुसन्धआनं विनैव शाब्दोदयात् सविकरणानुपूर्वीज्ञानस्याहेतुत्वेन विकरणाक्तत्वदलेन वारणादित्यभिप्राय इति ध्येयम् । सामान्यत एवेति, अनुशिष्टिरियमिति वृद्धा इति पूर्वेणान्वयः । क्रियानन्वयित्वादिति । तथा च तस्यालक्ष्यत्वान्न तत्रातिप्रसङ्ग इति भावः ॥ 71 ॥  
\</का.प्र.71\>  
\<का.प्र.72\>  
 अधिकरणत्वलक्षणलक्षणप्रतिपादककारिकावतारणिकामाह ----- अधिकरणत्वमिति । विवृणोति --- क्रिया धात्वर्थ इति । व्याख्याततत्त्वमेतत्, तथा च यादृशार्थो यद्धातूपस्थाप्ययादृशार्थविशेष्यतानिरूपितान्वयबोधीयसप्तमीज्ञानप्रयोज्यप्रकारताश्रयः कारकत्वे सति तद्धातूपस्थाप्यतादृशार्थेऽधिकरणत्वमिति पर्यवसितम् । लक्ष्ये लक्षणं सङ्गमयित ---- गामे गन्तेत्यादि । नव्यमतमनुसृत्याह ---- तन्निरूपितमाधेयत्वं वेति । शङ्कते ----- यद्यपीत्यादि । बाधितमिति । तथा च ग्रामे गच्छतीत्यादेरयोग्यत्वादिति भावः । अतिप्रसक्तत्वे हेतुमाह स्पन्द इति । गतेः कालिकसम्बन्धेन स्पन्दवृत्तित्वादिति भावः । तथात्वं ----- ग्रामादिवृत्तित्वम् । न च द्रव्यगुणकर्मणां स्वरूपसम्बन्धेन वृत्तित्वं न दृष्टतरमिति वाच्यम् । \`गिरिनितम्बो हुताशनवान्, वृक्षाग्रं कपिसंयोगवत्, चैत्रो जानाती'त्यादाववच्छेदकत्वाख्यस्वरूपसम्बन्धेन \`वह्निसामानाधिकरण्यवान् पर्वतः, द्रव्यत्वसामानाधिकरण्यवद् द्रव्यमि'त्यादौ निरूपकत्वाख्यस्वरूपसम्बन्धेनाधिकरणत्वानुभवस्य सर्वसिद्धत्वात् । (न च ) तादृशसम्बन्धानां वृत्त्यनियामकतयोक्तप्रतीतिरसिद्धेति तु न देश्यम्, द्रव्यत्वे गुणे न पृथिवीत्वसामानाधिकरण्यमित्यादौ निरूपकतासम्बन्धेन सामानाधिकरण्याभावावगाहित्वस्योक्तप्रतीतेर्दीधितिकारोक्तत्वात् ।  
 सिद्धान्तवागीशमतमुत्थाप्य निराकरोति ------ यत्त्विति । नियमत इति । अधिकरणत्वापेक्षया कर्म्मतायाः परत्वादिति भावः । ननु धात्वर्थतावच्छेदकफलान्वयित्वं न कर्म्मत्वं, किन्तु यगन्तधात्वर्थविशेष्यीभूततिङर्थः, तद्धात्वर्थतावच्छेदकीभूतफलशालिनि कर्म्मपदस्य शक्तिः, तथा च उक्तापत्तिप्ऊनन्मतेऽपि तुल्या, तुल्यसमाधानापीत्यत आह --- विक्लित्त्यवच्छिन्नेति । असम्भवेनेति । तस्य तण्डुलावयवमात्रसमवेतत्वादिति भावः । अवच्छेद्यतेति । निरूपकतेत्यर्थः । केचित्तु ----- विषयितापर्यावसन्नेत्येवपाटः, अग्रे च विशेष्यित्वमिति पाठः, तथा च यथाश्रुतमेव साधु ------ इत्याहुः । अन्ये तु विषयितयोरिव विषयतयोरप्यवच्छेद्यावच्छेदकभावः स्वोक्रियते, अत एव समुच्चयतो वैलक्षण्यार्थं संशये प्रकारताद्वयोस्तथात्वं स्वीकृतं गदाधरभट्टाचार्यैरित्याहुः । अनुभाव्यत इति । तथा च घटनिष्ठविशेष्यतानिरूपितविषयतावद्घटत्वमित्याकारक स्तत्र बोध इति भावः । निरूपितत्वमपीति । अधिकरणतानामकं कारकमिति पूर्वेणान्वयः । ननु तुल्ययुक्त्या घटे पटत्वं जानातीत्यादौ घटनिष्ठविषयत्वमप्यधिकरणत्वकारकं स्यादित्यत आह --- घटे पटत्वमिति । ताद्रूप्येण --- घटत्वपटत्वरूपेण । प्रयोगापत्तेरिति । घटः पटश्चेत्यादिज्ञानेऽपि घटत्वविषयिताशालित्वस्य घटविषयितानिरूपकत्वस्य पटविषयितानिरूपकत्वस्य च सत्त्वादिति भावः । अवच्छेद्यत्वसम्बन्धेनेति । विशेष्यतारूपाः सप्तम्यर्थोऽन्वेतीति पूर्वेणान्वयः । ननु सुबर्थयोर्म्मिथोऽन्वयोऽव्युत्पन्न इत्यत आह ----- यथा चेति । वक्ष्यत इथि । निर्द्धारणार्थविवेचनायामिति शेषः ।  
 तदधिकरणत्वापत्तेः ----- घटाधिकरणत्वापत्तेः, तादात्म्यसम्बन्धस्यैव तत्र सत्त्वादिति भावः । शङ्कते ----- वृत्तिनियामक इति । तथा ------- अधिकरणपदशक्यतावच्छेदकः । अधिकरणत्वापत्तेरिति । संयोगस्य द्विष्ठत्वादिति भावः । यद्यपि बदरादेः कुण्डधिकरणत्वापत्तिर्न सम्भवत्यापादकाभावात्, तथाप्यनधिकरणत्वप्रयोजकविरहादेवापत्तिरभिहिता । नन्वेवं घटाधिकरणस्यापि पटाधिकरणत्वापत्तिरिति तद्वाचकपदसमभिव्याहृताधिकरणपदशक्तिनियमाकत्वं तन्निष्ठाधेयतानियामकसम्बन्धे स्वीकर्त्तव्यं, तथा च नोक्तापत्तिरित्यत आह
----- वृत्तिनियामकस्येति । सम्बन्धनिष्ठस्येत्यादिः । पर्यवसानाच्चेति । तथा चाधिकरणपदशक्तित्राहाधीनाधिकरणतावच्छेदकमग्रहः, तदधीनश्च तादृशशक्तिग्रह इत्यन्योन्याश्रय इति भावः । शङ्कते ----- नापीति । अधिकरणत्वमिति । तथा च तदेवाधिकरणपदशक्यतावच्छेदकमिति भावः । परस्पराश्रयप्रसङ्गात् अन्योन्याश्रयप्रसङ्गात् । उपसंहरति ---- परन्त्विति । आधेयत्वस्याधिकरणतनिरूपकत्वेऽधिकरणत्वाधेयत्वयोर्म्मिथो निरूप्यनिरूपकभावासम्भवेन तल्लिखने ग्रन्थकर्त्तुरुन्मत्तप्रलपितत्वापत्तेरित्याधेयत्वस्यातिरिक्तत्वं सर्वसिद्धमतो दृष्टान्तत्वेनोपन्यासः । ननु तयोः स्वरूपसम्बन्धरूपत्वाभावेनाधेयत्ववदधिकरणत्वानामैक्यापत्तिरित्यत आह ----- तच्चेति । चः पुनरर्थे, अधिकरणत्वं पुनरित्यर्थः । अधिकरणत्वापत्तेरिति । तथा चाधेयत्वापेक्षयाऽधिकरणत्वस्यायमेव विशेष इति भावः । उपसंहरति ----- किन्त्विति । नन्वेवमनुगतप्रतीतिर्न स्यादित्यत आह ----- प्रतीत्यनुगमस्त्विति । तस्याधिकरणत्वस्य, तथा च यथा रूपादीनां नानात्वेऽपि रूपत्वजातेरनुगतत्वात्तदवच्छइन्नविषयताकत्वेन रूपमित्यादिप्रतीतीनामनुगमः, तथाऽधिकरणत्वानां नानात्वेऽप्यधिकरणतात्वरूपाखण्डधर्मावच्छिन्नविषताकत्वेनाधिकरणत्वप्रतीतीनामप्यनुगम इति भावः । शङ्कते --- न चेति, उचितमिति परेणान्वयः । प्रयोगापत्तेरिति । शुक्लनिरूपिताधिकरणतायां नीलस्यापि निरूपकत्वादिति भावः । अत एवोक्तापत्तेरेव, समनियतमपीत्यैक्यप्रदर्शनाय ॥ 72 ॥  
\</का.प्र.72\>  
\<का.प्र.73\>  
 कर्म्मत्वलक्षणप्रतिपादककारिकावतारणिकामाह ------- कर्म्मत्वेत्यादि । विवृणोति यगन्तस्येति । उत्तरस्थेति । तथा च कारिकास्थधातोरित्यन्तस्य तिङेत्यनेनापि सम्बन्ध इति भावः । तथा च यगन्तयद्धातूत्तरवर्त्तितिङ् यादृशस्वार्थधर्म्मिकतद्धातूपस्थाप्ययादृशार्थप्रकारकान्वयबोधजनिका कर्तृताभिन्नतादृशार्थस्तद्धातूपस्थाप्यतादृशशक्रियायां कर्म्मत्वमिति पर्यवसितम् । लक्ष्ये लक्षणं सङ्गमयन् कर्त्तृताभिन्नत्वनिवेशव्यावृत्तिमाह
---- ग्रामो गम्यते इत्यादि, व्युदास इत्यन्तेन । एवकारव्यवच्छेद्यमाह --- नत्विति । कुत इत्याकाङ्क्षायामाह ----- धात्वर्थतावच्छेदकस्येति । स्पन्दत्वादेस्तथात्ववारणाय फलस्येति । गम्यते रथः स्वयमेवेत्यादावित्यत्र गमिरिनन्तः (यगन्तः?) तथा च ग्रामकर्म्मकगमनानुकूलव्यापारजन्यफलवान् गत्यनुकूलव्यापारवानिति तत्र बोध इति भावः । शङ्कते --- नन्वित्यादि । समाधत्ते -- न स्यादिति । चैत्रे बाधादिति । एकस्मिन्नेकसंयोगप्रतियोगित्वानुयोगित्वासम्भवात्, स्वप्रतियोगिकत्वविशिष्टसंयोगस्य स्वस्मिन्नसत्त्वादिति भावः । केचित्तु गच्छतीत्यादौ ग्रामप्रतियोगिकसंयोगो भासते, गम्यते इत्यादौ तु कर्त्तृप्रतियोगिकसंयोगो भासते इत्येव समाधानमेतावतोक्तमित्याहुः ।  
 सिद्धान्तवागीशमतमुपन्यस्य निरस्यति ----- यत्त्विति । परत्वस्य केवलान्वयित्वात् परसमवेतत्वस्य कर्म्मतावाचिप्रत्ययार्थत्वविवक्षणेऽप्युपपत्त्यवारणादाह --- परत्वञ्चेति । तिङेति प्रत्याय्यत इति परेणान्वयः । स्वार्थेति । तथा च तिङर्थीभूतं यत् फलं संयोगादि तदन्वयिग्रामादिप्रतियोगिकमित्यर्थः । एतावता चैत्रं गच्छति चैत्र इति प्रयोगवारणासम्भवादाह ---- द्वितीयादिसुपा त्विति । प्रकृत्यर्थेति । द्वितीयाप्रकृत्यर्थेत्यर्थः । क्वचित् स्वप्रकृत्यर्थेत्येव पाठः । उपसंहरति --- तथा चेति । अप्रसिद्धत्वेनेति असम्भवादित्यत्रान्वयि । कर्त्तुविहितप्रत्ययस्थलेऽपि तादृशापत्तिं वारयति
--- एवमिति । स्वप्रकृत्यर्थप्रतियोगिकभेदस्य द्वितीयान्तर्भाव इत्यर्थः । इत्यादिरपीति, न प्रयोग इति पूर्वेणान्वयः । ननु तिङर्थफलान्वयित्वस्य केवलान्वयित्वात्तदवच्छिन्नप्रतियोगिताकभेदाप्रसिद्ध्या चैत्रेण गम्यते ग्राम इत्यादिरपि प्रयोगो न स्यादित्यतो यत्र यद्धर्मावच्छिन्नतादृशफलान्वयः तत्र तद्धर्म्मावच्छिन्नप्रतियोगिताकभेदस्यैव कर्म्मतावाधिप्रत्ययार्थघटकतेति प्रकटयन्नाह --- चत्रेण गम्यते ग्राम इत्यादौ त्विति । तिङर्थसंख्यायाः प्रायशः कर्तृत्वविशेषणत्वेनैवान्वयादाह ------ संख्याकालातिरिक्तस्येति । परत्वादेरिति । परत्वमादिघटकं यस्येति व्युत्त्पत्या परसमवेतत्वस्येत्यर्थः । क्वचित्तथैव पाटः । केचित्तु ------- परत्वादेरिति खण्डशक्त्यभिप्रायेणोक्तम्, आदिना स्वाश्रयसमवायादिपरिग्रह --- इति व्याचक्रुः । तन्न, तथापि परत्वस्य धात्वार्थानन्वयित्वादसङ्गत्यापत्तेः । यजेत इत्यादौ तिङर्थेष्टसाधनत्वादौ व्यभिचारादाह ---- प्रथमान्तोपस्थाप्येति । अन्यत्रेति फलितम् । चैत्रेत्यादौ अभेदादितिरिक्तप्रतियोगित्वसम्बन्धेन नञर्थेऽन्वयदर्शनात् प्रत्ययार्थं इति । \`ओदनो भुज्यते' इत्यादौ \`धृतिः स्वाहा' इत्यादौ च प्रत्ययाऽर्थेपि तस्य दृष्टत्वात् तिङर्थ इति । ननु तादृशान्वयस्यादृष्टचरत्वेऽपि व्युत्पत्तिवैचित्र्यात् स्वीकारे बाधकाभाव इत्यत आह --- चैत्रेण गम्यते द्रव्यमिति । द्वित्त्वाद्यवच्छिन्नभेदमादायोक्तातिप्रसङ्गतादवस्थ्यभियाऽन्वयितावच्छेदकावच्छिन्नप्रतियोगिताकभेदस्यैव निवेश्यत्वादिति भावः ।  
 नव्यमतमुत्थापयति ----- नव्यास्त्विति । फलमिव -- संयोगादिरिव । कर्तृतावाचिप्रत्ययस्यापि भेदार्थकत्वस्वीकारे चैत्रं गच्छति चैत्र इत्यादिप्रयोगो वारयितुं न शक्यते, घटादिभेदस्यैव चैत्रे सत्त्वात् । प्रतियोगितासम्बन्धेन तत्र तदन्वयेऽपि न तथा, घटादिनिष्ठभेदस्यैव चैत्रे सत्त्वात् । न च द्वितीयाप्रकृत्यर्थस्यापि आधेयतया भेदे, तादृशभेदस्य ट प्रतियोगितया कर्त्तर्येवान्वयेन नातिप्रसङ्गः, स्ववृत्तिभेदप्रतियोगित्वस्य स्वस्मिन्नसत्त्वादिति वाच्यम् । संख्याकालातिरिक्तस्य तिङर्थस्य धात्वर्थविशेष्यत्वनियमभङ्गप्रसङ्गात्, अतः कर्तृतावाचिप्रत्ययस्थले अवश्यं प्रकारान्तरस्य वक्तव्यत्वादाह ------ कर्मतावाचीति । न व्युत्पत्तिविरोध इति । संख्याकालातिरिक्तेत्यादिः । अतिप्रसङ्गः -- चैत्रेण गम्यते चैत्र इति प्रयोगप्रसङ्ग इत्यर्थः । कुत इत्याकाङ्क्षायामाह ---- चैत्रकर्तृकेति । कर्तृतावाचिप्रत्ययस्थलेऽतिप्रसङ्गं वारयितुमुपक्रमते --- चैत्रं गच्छतीत्यादावपीति । तादृशगतेः ------- चैत्रभेदसमानाधिकरणगतेरित्यर्थः । द्वित्त्वाद्यवच्छिन्नभेदमादायातिप्रसङ्गतादवस्थ्यादाह ----- प्रयितोगित्वं चेति । उभयावृत्तित्वञ्च स्वप्रतियोगिवृत्तित्व --- स्वसामानाधिकरण्योभयसम्बन्धेन भेदविशिष्टान्यत्वम् । तत्रैकमात्रवृत्तिधर्मस्यापि स्वावच्छिन्नप्रपतियोगिताश्रयवृत्तित्वात् स्वाधिकरणावृत्तिधर्मावच्छिन्नप्रतियोगिताकभेदसमानाधिकरणत्वाच्च द्वयोसंसर्गघटकतया निवेशः । न च तथापि तद्व्यक्तित्वस्य द्वित्वाद्यवच्छिन्नप्रतियोगिवृत्तित्वात् तद्दोषतादवस्थ्यात् स्वप्रतियोगिवृत्तित्वस्थले स्वप्रितियोगितावच्छेदकत्वस्य वक्तव्यत्वे प्रमेयत्वादेरपि तथात्वपत्तिरिति वाच्यम् । उक्तानुगमस्य प्रमेयत्वादिसाधारण्येपि क्षतिविरहात्, द्वित्त्ववारणस्यैव प्रकृतोपयुक्तत्वात् । अत एव \`स्वप्रतियोगितावच्छेकत्वं स्वसामानाधिकरण्यघटकवृत्तित्वञ्च यदि यथाकथञ्चित्‌संसर्गेणोच्यते, तदा तद्व्यक्तित्वस्याप्यतथात्वापत्तिः, स्वरूपसम्बन्धेन तथात्वोक्तौ च द्वित्वस्याप्यवारणात्, समवायेन तथात्वोक्तौ च प्रमेतयत्वादेरपि तथात्वापत्तिरि'ति प्रयुक्तम्, तथा च गौरवादाह --- धर्मद्वयानवच्छिन्नमिति । धर्मविधयाऽवच्छेदकताद्वयानिरूपकत्वमित्यर्थः । न क्षतिरिति । तद्व्यक्तित्वावच्छिन्नभेदसामानाधिकरण्यस्यैव तत्र सत्त्वादिति भावः ।  
 तच्चिन्त्यमिति । चिन्ताबीजन्तु अस्मदुक्तरीत्यैव साम़ञ्जस्ये तिङादेः शक्यान्तरकल्पने गौरवम्, भेदानुपस्थितावपि शाब्दबोधस्यानुभविकत्वञ्चेति । वृक्षं त्यजतीत्यादावपि शाब्दबोधमुपपादयति ----- वृक्षमित्यादि । विभाग इति अर्थ इति पूर्वेणान्वयः । परस्परोपश्लेषावगाहिसमुदितार्थविषयक बोधप्रकारमाह
------ तेनेति । ननु स्वनिष्ठक्रियाया अपि स्वावधिकविभागजनकत्वात् केवलजनकत्वसम्बन्धेन विभागस्य क्रियायामन्वये खगं त्यजति खग इत्यपि प्रयोगः स्यात्, अत एव न सामानाधिकरण्यसम्बन्धेनापि तत्र तदन्वयः, विभागस्य द्विष्ठतया स्वनिष्ठक्रियाया अपि स्वनिष्ठविभागसमानाधिकरणत्वात्, अतः संसर्गविशेषेण क्रियायां विभागान्वयं स्वीकृत्य तादृशप्रयोगं वारयति ------ वृक्षावधिकविभागवत्त्वञ्चेत्यादि । प्रयोग इति । स्वावधिकत्वविशिष्टविभागाधिकरणत्वस्य स्वस्मिन्नसत्त्वात्, खगनिष्ठक्रियाया निरुक्तो भयसम्बन्धेन वृक्षावधिकविभागवत्त्वेऽपि खगावधिकत्वाभावादिति भावः । नचैवं केवलसमानाधिकरण्यसम्बन्धेन तादृशविभागान्वयेनाप्युक्तदोषवारणसम्भवे किं जनकत्वस्य संसर्गघटकतया प्रवेशेनेति वाच्यम् । वृक्षं गच्छतीत्यादावपि वृक्षं त्यजतीति प्रयोगापत्तेः, गमनक्रियाया अपि तादृशविभागसमानाधिकरणत्वात् । कर्मतावाचिप्रत्ययस्थलेऽपि तादृशप्रयोगं वारयति ----- खगेन त्यजत इति । प्रागुक्तरीत्येति । अत्र केचित् --- तत्र तिङर्थविभागे, स्वजन्यत्वस्वाश्रयावधिकत्वोभयसंसर्गेण त्यागस्यान्वयेनेत्यर्थ इति तु नार्थः, खगक्रियाधीनवृक्षावधिकविभागतात्पर्येण खगेन त्याज्यो वृक्ष इति प्रयोगानुपपत्तेः, तादृशविभागस्य खगावधिकत्वाभावात्, प्रत्युत खगक्रियाधीनखगावधिकविभागतात्पर्येण खगेन त्यज्यते खग इति प्रयोगवारणासम्भवाच्च । धित्वस्य वृक्षादावसम्भवात् स्वावधिकविभागस्य स्वस्मिन्नसत्त्वाच्च नोक्तापत्त्यनुपपत्तिरिति वाच्यम् । पर्वताद्विभजते खग इत्यादिप्रयोगानुरोधात् स्वजनकीभूतक्रियानाश्रयेऽपि स्वावधिकत्वस्वीकारात्, परन्तु स्वजन्यत्वस्वाश्रयभिन्नत्वोभयसम्बन्धेन्धेनेति तदर्थं --- इत्याहुः । तन्मन्दम्, स्वजनकक्रियाश्रय एव स्वावधित्वमिति नियमाभावेऽपि स्वावधिकविभागस्य स्वस्मिन्नसत्त्वनियमात् प्रागुक्तरीत्येत्यस्योक्तार्थकरणे बाधकाभावात्, अन्यविधार्थस्य प्रागनुक्तत्वात् प्रागुक्तरीत्येत्यस्यान्यार्थपरत्वासम्भवाच्च ।  
 प्राचीनमतमाह ---- प्राञ्चस्त्वित्यादिना आहुरित्यन्तेन । पर्यायत्वेऽपि -- एकार्थत्वेपि, क्षत्यभावात् त्यजतीत्यत्र गच्छतीति प्रयोगप्रसङ्गरूपक्षत्यभावादित्यर्थः । कुत इत्याकाङ्क्षायामाह गत्यर्थक्रियायामिति । संयोगस्यैवेति । बोधकतायाः कर्मप्रत्ययेषु व्युत्पन्नत्वादिति योजना । डपसंहरति तरुंत्यजतीत्यादाविच्याधि । अत्र \`तथा च तरुं त्यजतात्यादावपि (इति?) क्वचित् पाठः । तद्सत्त्वे तथा चेत्यध्याहार्यम् । केचित्तु क्षत्यभावादित्यत्र व्युत्पन्नत्वादित्यन्तो न हेतुः, अपि तु नावगम इत्यत्रव, तथा च \`तथा चे'ति नाध्याहार्य्यमित्याहुः । तदसत्, क्षत्यभावप्रयोजकानभिधाने ग्रन्थकर्त्तुर्न्यूनतापत्तेः । न च नावगम इत्येव तत्प्रयोजकमिति वाच्यम् । तत्र तत्र विभागसंयोगाद्यवगमाभावस्य क्षत्यभावपर्यवसायितया स्वस्मिन् स्वस्यल प्रयोजकत्वासम्भवात्, नावगम इत्यस्य पञ्चम्यन्तत्वाभावाच्च । क्षत्यभावादित्यनन्तरं \`यत'इत्यध्याहारे तु वयं न विवदामहे । ननु धात्वर्थतावच्छेदकफलत्वोपलक्षितधर्मावच्छिन्ने द्वितीयात्वादिना शक्तिमपेक्ष्य संयोगत्वावच्छिन्ने तत्तद्द्वितीयात्वादिना शक्तिकल्पने गौरवमित्यत आह परैरपीति । गम्यादेः फलावच्छिन्नवाचकतावादिभिरत्यर्थः, अन्यथा ----- सामान्यशक्तिस्वीकारे, अतिप्रसङ्गात् ------ गच्छथीत्यादौ विभागस्य, त्यजतीत्यादौ संयोगस्य प्रतीतिप्रसङ्गादित्यर्थः । न च परमते तत्तत्फलस्य तत्तद्धातुप्रतिपाद्यत्वान्नोक्तातिप्रसङ्ग इति वाच्यम् । संयोगादेर्द्विधाभानभयेन तत्र धातोः क्रियामात्रार्थकत्वस्वीकारात्, द्वितीयादित एव संयोगादिभानस्योपगन्तव्यत्वात् । शङ्कते न चैवमित्यादि । निराकाङ्क्षतापत्तिरिति । परोक्षज्ञानस्यानाहार्यत्वनिश्चयत्वनियमादिति भावः । शङ्कां निरस्यति तत्रेति । नन्वेवं फलावच्छिन्नव्यापारवाचित्वरूपसकर्मकत्वमनुपपन्नमित्यतः प्रकारान्तरेण सकर्मकत्वमुपपादयति द्वितीयासाकाङ्क्षेति । तथा च द्वितीयासाकाङ्क्षतुमन्तवृत्त्यानुपूर्वीमद्धातुत्वं सकर्मकत्वमिति भावः । व्यपदेशः --- व्यवहारः । एवकारव्यवच्छेद्यमाह नत्विति । कुत इत्याकाङ्क्षायामाह ज्ञाप्रभृताविति । अव्याप्तत्वादिति । तत्र तादृशफलाप्रसिद्धेरिति भावः । ननूक्तरूपस्य सकर्मकत्वे स्मृधातोः सकर्मकत्वं न स्यात्, तदुत्तरतुमः षष्ठीमात्रसाकांक्षत्वादित्यत आह स्मृत्यर्थधातूनामिति । द्वितीयाया अपि साधुत्वादिति । " उत्तरत्र नित्यग्रहणादनित्यमिह प्रकरणे स्या"दिति दुर्गसिंहोक्तत्वादिति भावः । एतन्मते बोधप्रकारमाह एवञ्चेति । ननु संयोगादेर्द्विधा भानेऽपि बाधकाभावात् किं पारभाषिकसकर्मकत्वनिर्वचनरूपकष्टाश्रयणेनेत्यतो बाधकमप्याह संयोगविभागयोरित्यादि । उद्देश्यतावच्छेदकविधेययोरैक्यस्थले निराकाङ्क्षत्वदार्ढ्याय सुगमं दृष्टान्तमप्याह नीलघटजनकेत्यादि । नव्यैर्विधेयांशेऽधिकावगाहिशाब्दस्वीकारात् तन्मतसाधारणं दोषमाह अनुभवविरोधाच्चेति । आहुरित्यस्वरससूचनाय, स च लक्षणाया अग्रहदशायां त्यागो न गतिरित्यादेरयोग्यत्वप्रसङ्गरूपः । न च भवन्मतेऽपि निराकाङ्क्षत्वं दुष्परिहरमिति वाच्यम् । करोतीत्यादाविव सम्भेदेनान्यतरवैयर्थ्याभावेन संयोगादेरेकदैव भानादिति ।  
 खण्‍डशक्तिवादिनां मतमाह परे त्विति । विशिष्टशक्ति(त्वादिनामपि संयोगक्रिययोः शक्तिस्वीकारात् मतवैलक्षण्यायाह प्रत्येकमिति । संयोगादिप्रत्येकधर्मावच्छिन्ना या गमिपदजन्यशाब्दबोधविषयत्वप्रकारतानिरूपितसंकेतविशेष्यता तद्वत्त्वमित्यर्थः । वाक्यार्थमर्यादया --- पदार्थयोः सम्बन्धविधयेत्यर्थः । नन्वेकपदोपस्थाप्ययोः परस्परमन्वयो न दृष्टचर इत्येकमात्रे गमिप्रयोगः स्यादित्यत आह एवार्थयोरिति । शङ्खः पाण्डर एवेति अयोगव्यावच्छेदस्य नीलं सरोजं भवत्येव इत्यत्यन्तायोगव्यवच्छेदस्य एवार्थत्वाभावेऽपि न क्षतिः । शङ्खत्वावच्छेदेन पाण्डरत्वान्वयबोधे सरोजत्वसामानाधिकरण्येन नीलान्वयबोधे चैवकारस्य तात्पर्यग्राहकतयाऽप्युपपत्तेरित्यन्ययोगव्यवच्छेदयोरित्युक्तम् । यद्यप्येवकारार्थभेदाश्रयसम्बन्धाभावेषु प्रत्येकशक्तिस्वीकार उचितः, तथापि लाघवसम्भवेऽपि अप्रसिद्ध्यसम्भवात् अन्ययोगव्यवच्छेदयोरिति द्विवचनमुपात्तम् । ननु नानाशक्तिकल्पने गौरवमित्यत आह --- पुष्पवन्तपदे चेति । न क्षतिः --- नैकमात्रे गमिप्रयोगः । कुत इत्याकांक्षायामाह
------------ इयांस्त्विति । यत् ----- यस्मात्, तत्र ---- पुष्पवन्तपदप्रयोगस्थले,नान्वय इत्याकाङ्क्षाया विरहादित्यादिः । प्रकृते
--- गमधातुप्रयोगस्थले, तथेत्यस्य मिथ एव साकाङ्क्षत्वादित्यादिः । क्वचि\`द्यस्तत्रे'ति प्रथमान्तयच्छब्दप्रयोगः,स च प्रामादिकः, तुशब्दस्य हेत्वर्थकत्वे तु तादृशपाठे वयं न विवदामहे । उपसंहरपि ---- तथा चेति । आधेयत्वमिति । प्रतियोगित्वसम्बन्धावच्छइन्नमित्यादिः । वृत्त्यनियामकसम्बन्धस्य प्रतियोगितानवच्छेदक्त्वादाह ---- प्रतियोगित्वं वेति । शाब्दप्रकारमाह --- तेनेति । आधेयत्वमित्यस्य अवधित्वसम्बन्धआवच्छिन्नमित्यादिः । अवधित्वं वेति कल्पान्तरानुसरणबीजमुक्तमेव । नातिप्रसङ्ग इति । स्वप्रतियोगिकसंयोगाश्रयवृत्तिक्रियायाः स्वप्रतियोगिकविभाणाश्रयवृत्तिक्रियायाश्च स्वस्मिन्नसत्त्वात् न \`स्वं स्वं गच्छति, त्यजती'त्यादिप्रयोगप्रसङ्ग इत्यर्थः । ननु धात्वर्थतावच्छेदकफलावच्छिन्नक्रियाबोधकत्वरूपसकर्मकत्वव्याघात इत्यतः प्रकारान्तरेण सकर्मकत्वं निर्वक्तिः ---- सकर्मकत्वमपीति । अस्मदुक्तप्रकारस्यैव सम्यक्त्वात् किं व्युत्पत्तेः सङ्कोचेन मिथः साकांक्षत्वकल्पनेत्यस्वरसः आहुरित्यनेन सूचितः ।  
 रूपपरावृत्तिरारम्भकसंयोगनाशानन्तरसंयोगऋ, तज्जनकतेजः संयोग इत्यर्थः, विक्लृत्त्यवच्छिन्नसंयोग इति यावत् । ये तु --- अवयवविभाग एव विक्लृत्तिः, तदनुकूलव्यापारः पचेरर्थः, तदेकदेशेऽवयवे समवेतत्वसंसर्गण तण्डुलस्यान्वय
----- इति वदन्ति, परमाणुपचतीति प्रयोगमपि स्वीकुर्वन्ति, वाग्भंग्या तादृशप्रयोगस्वीकारेण तन्मतं दूषयति परमाणुमित्यादिना । तादृशप्रयोगोऽपि नापसिद्धान्त इत्यावेदनायाचार्यसंवादमप्याह अत एवेति । ओदनपदस्य तण्डुलादौ लक्षणां विनापि ओदनं पचतीति प्रयोगमुपपादयतां मतमाह तत्रेति (ओदनमिति?) । तथा च ओदनानुकूलविक्लृत्त्यवच्छिन्नव्यापारवानिति तत्र बोधः । कश्चिदित्यस्वरससूचनाय, स च गङ्गायां घोष इत्यादिः । स्थलेऽपि लक्षणानुपपत्तिरूपः, तत्रापि सम्बन्धविशेषेण गङ्गापदस्यान्वयसम्भवादिति । स्वावयववृत्तित्वसम्बन्धेनेति । तथा च परमाणुं च्छिनत्तीति न प्रयोग इति भावः । शाब्दासत्त्वेऽपीति । उद्देश्यतावच्छेदकविधेयतावच्छेदकयोरैक्येन निराकाङ्क्षत्वादित्यादिः । न क्षतिः --- न तादृशप्रयोगानुपपत्तिः । तेनाग्न्यधिकरणकस्येति । पतनक्रियायाः स्वरूपसम्बन्धेन वह्निवृत्तित्वं समवायेन घृतवृत्तित्वं च बोध्यम् इत्यग्रेव्यक्ती भविष्यति । अत एव ---- एतादृशार्थकरणादेव । घृतादेरिति कर्मणि षष्ठी, तथा च घृतकर्मकत्यागित्वविरहादित्यर्थः । ऋत्विगादेः --- पुरोहितादेः । अग्न्यधिकरणकत्वनिवेशव्यावृत्तिमाह प्रतिमादाविति । मन्त्रकरणकत्वनिवेशव्यावृत्तिमाह वह्नावित्यादि । न होमो --- न हुधात्वर्थः । ननु प्रजापतये स्वाहेति मन्त्रभावनापूर्वकप्राजापत्यहोमे मन्त्रकरणकत्वाभावात् तत्र जुहोतीति प्रयोगो न स्यादित्यत आह प्राजापत्येऽपीति । पतनक्रियायाः स्वरूपसम्बन्धेन वह्निवृत्तित्वं न सकलानुभवसिद्धमित्यतः कल्पान्तरमाह यद्वेति । शङ्कते न चैवमिति । स माधत्ते साक्षादिति । धात्वर्थतावच्छेदकतानवच्छेदकफलान्वयिन एव कर्मत्वादित्यर्थः । साक्षात्त्वनिवेशनं कर्मत्वलक्षणमनुभवेन द्रढयति अन्यथेत्यादि, साक्षात्त्वस्य कर्मत्वाघटकत्वे । नन्वेवं धात्वर्थतावच्छेदकतावच्छेदकफलमेव नास्तीत्याशङ्कायामाह ऊर्ध्वसंयोगेत्यादि । शङ्कते न चेति । सङ्करेणेति । गगनाक्षेपणे च न प्रवेशनत्वं, भूतत्वादिप्रवेशने च नोत्क्षेपणत्वम्, एकस्मिन्नूर्ध्वमूर्त्तप्रवेशने च द्वयोः समावेशादिति भावः । नानाजातिस्वीकारे साङ्कर्याभावादाह लोष्टादेरिति । साक्षात्त्वस्य कर्मत्वघटकत्वे युक्त्यन्तरमप्याह अत एवेत्यादि । साक्षात्त्वस्य कर्मत्वघटकत्वादेवेत्यर्थः । सङ्गच्छत इति । अन्यथा सामान्यसूत्रेणैव पयःप्रभृतेः कर्मत्वोपपत्तौ सूत्रान्तरप्रणयनमनर्थकं स्यादिति भावः ।  
 भोगावच्छिन्नमिति । भोगः --- साक्षात्कारः । दुःखविशेषश्च नरकपदार्थः । तेनेति । विजातीयदुःखसाक्षात्कारानुकूलदुरदृष्टवानित्यर्थः । पतधातोरेतदर्थकत्वे वृत्तिकारस्य संवादमाह नरकपतित इति । वृत्तिकारस्य --- कलापवृत्तिकारस्य । एतदभिप्रायकमिति । पतधातोरेतदर्थकत्वाभिप्रायकमित्यर्थः । पतनक्रियायाः --- गुरुत्वजन्यतावच्छेदकपतनत्वजात्यवच्छिन्नक्रियाया इत्यर्थः । तथात्वे -- पतधातोरर्थत्वे । ननु भोगावच्छिन्नपातित्यरूपनरकपदार्थस्य पतनक्रियाधिकरणत्वासम्भवात् कथं तादृशप्रयोगो युक्त इत्यत आह स्वर्गमिति । स्वर्गादिपदस्येवेति । यथा स्वर्गपदस्य भोगावच्छिन्नपुण्यबोधकत्वेऽपि स्वर्गं गच्छतीत्यादौ यद्देशवृत्तित्वावच्छेदेन पुण्यभोक्तृत्वं तद्देशपरत्वं, तथा नरकपदस्य दुरितविशेषवाचकत्वेऽपि यद्देशवृत्तित्वावच्छेदेन दुरितभोक्तृत्वं तदेदशपरत्वादित्यर्थः ॥ 73 ॥  
\</का.प्र.73\>  
\<का.प्र.74\>  
 कर्मत्वलक्षणान्तरप्रतिपादककारिकावतरणिकामाह नन्वित्यादिना । अव्याप्तिरिति । दुहादेर्मुख्यकर्मणस्तिङाऽप्रतिपादनादिति भावः । कुत इत्याकाङ्क्षायामाह गोपेनेत्यादि । मोचनं क्षरणानुकूलव्यापारः, क्षरणञ्च बहिःसंयोगः, तथा च गोपकर्तृकव्यापारजन्यो यः पयोनिष्ठबहिः संयोगानुकूलव्यापारस्तद्वती गौरित्यन्वयबोध इति भावः । तत्र च प्राचीनसंवादमाह गौणंल कर्मेत्यादि । न च गगने लोष्टमुत्‌क्षिपतीत्यादौ गगनादेः कर्मत्ववारणाय तल्लक्षणे साक्षाद्धात्वर्थतावच्छेदकफलशालित्वस्यैव निवेशितत्वात् कथं पयसो दुहधात्वर्थकर्मत्त्वं, तन्निष्ठक्षरणस्य साक्षाद्धात्वर्थतानवच्छेदकत्वादिति वाच्यम् । क्रियात्वेन कर्मलक्षणत्वस्य नानात्वात् दुहादिद्विकर्मकधात्वर्थनिरूपितकर्मत्वलक्षणे तादृशविशेषणस्यानुपादेयत्वात्, अन्यथा द्विकर्मकत्वानुपपत्तेः, कर्मणः प्राधान्यं गौणत्वं चाग्रे व्यक्तीभविष्यति ।  
 विवृणोति यद्धातोरित्यादि । तथा च यद्धातूपस्थाप्ययद्धर्मावच्छिन्नविशेष्यकयादृशार्थप्रकारकशाब्दबोधजनिका द्वितीयाविभक्तिः, तद्धर्मवत्त्वं तादृशधात्वर्थनिरूपितकर्मत्वमिति पर्यवसितार्थः । तच्च --- तादृशकर्मत्वञ्च । यद्धातूपस्थाप्य इत्यस्य व्यावृत्तिमाह पाकमित्यादि । विषयत्वमित्यस्य द्वितीयार्थ इत्यादिः । न यतेरर्थ इति । तता च तत्र तादृशविषयत्वस्य यतधात्वर्थनिरूपितकर्मत्वापत्तिवारणाय तदिति भावः । यद्यपि कृतेर्यतधातुजन्योपस्थितिविषयत्वस्य सत्त्वात् तन्निवेशेऽपि तद्वारणासम्भवः, तथापि यद्धातुजन्योपस्थितिसहकारेण तादृशबोधजनकत्वं निविष्टमिति । यादृशार्थ इत्यस्य व्यावृत्तिमाह भवते ग्राममित्यादि । प्राप्तौ --- संयोगानुकूलव्यापारे । तथाभूतं ----- प्रकारीभूत् । प्रकार इति । तथा च तत्र तादृशसंयोगस्योत्पत्तिनिरूपितकर्मत्वापत्तिवारणाय तदिति भावः । भूधातोः कालादिभेदेन भिन्नत्वेऽपि धातुभेदेन लक्षणभेदवारणाय यादृशत्वेन घातोनिवेशनीयत्वादिति भावः । ननु रुजादिधातुद्योगे षष्ठीविधानात् तत्कर्मत्वं उक्तलक्षणेऽव्याप्तिः, ता शार्थस्य तत्र द्वितीयाविभक्त्याऽप्रतिपादनादित्यत आह ---- चौरं रुजन्नित्यादि । सुलभमिति । तथा च तादृशप्रयोगस्थलीयाहसादिनिरूपितप्रकारत्वमादायाधेयत्वस्य प्राणवियोगावच्छिन्नव्यापाररूपहिंसानिरूपितकर्मत्वलक्षणसमन्वय इति भावः । तत्र कथं न षष्ठीत्याकाङ्क्षायामाह शतृशानजादेरिति । प्रतिषिद्धत्वादिति । "न निष्ठादिष्वि" तिसूत्रेणेत्यादिः । अक्षान् दाव्यतीत्यादौ करणत्वेऽतिव्याप्तिमिष्टापत्त्या परिहरति अक्षानित्यादि । गौणमिति । करणत्वस्य द्वितीयाऽशक्यत्वादिति भावः ।  
 प्राप्त्यर्थकधातोः स्वातन्त्र्येणोपादानबीजमाह पुत्रान् प्रीतिं प्रापयतीति । हिंसायामित्यस्य व्यावृत्तिमाह न तु भक्षयत्योदनमिति । परन्त्विति । पूर्वयोर्हरणार्थक यत्नार्थकयोः हृक्रोरित्यर्थः । एतयोर्भोजनार्थकहृ-विकारार्थकाकर्मकक्रोरित्यर्थः ।  
 सुखं प्राप्नोतीत्यादौ भोगानुकूलव्यापारो धात्वर्थः, तत्त्वावच्छेदकभोगाश्रयत्वात् सुखादेर्मुख्यकर्मत्वमिति वदतां केषाञ्चिन्मतमाक्षिपन्नाह सुखँ प्राप्नोतीत्यादाविति । प्राप्तिः प्रपूर्वाऽऽपधात्वर्थः, उत्पत्तिराद्यक्षणसम्बन्धः । साक्षात्सम्बन्धेन तदाश्रयत्वस्य सुखिन्यसत्त्वादाह परम्परयेति । स्वाश्रयाश्रयत्वरूपपरम्परयेत्यर्थः । तिङर्थ इति । तथैव साकांक्षत्वादिति शेषः । अतः सुखं प्राप्नोति सुखमिति प्रयोगस्य नापत्तिः । तथा सुखभोक्ता इतिवत् सुखप्रापक इति समानापत्तिरेव तन्मतपरित्यागबीजमिति भावः । एवं सुखोत्पत्तिक्षणे तादृशप्रयोगानुपपत्तिरपि तथा(1) । विषयिता वेति । वृत्त्यनियामकसम्बन्धस्य प्रतियोगितावच्छेदकत्वास्वीकर्तृनव्यमतेन ज्ञाप्रभृतेर्मुख्यकर्मकत्ववादिदिवाकरभटूटमतमुपन्यस्य निरस्यति दिवाकरस्त्विति । एवकारेण संस्कारज्ञानयोः खण्डोक्तेर्व्यवच्छेदः । उक्तस्थले ---- सुखं प्राप्नोतीत्यादौ । दूषयति तन्मन्दमिति । संस्काराप्रतीतेरिति , आनुभविकत्वादिति शेषः । अनुभवे विप्रतिपन्नं प्रत्याह लाघवेनेति । अधिकावच्छेदककल्पनापेक्षयेत्यादिः । ननु ज्ञाधातोरकर्मकत्वापत्तिभयेनैव संस्कारस्य शक्यतावच्छेदकत्वामावश्यकं प्रामाणिकगौरवस्यादोषत्वादित्यतो दोषान्तरमाह ---- घटस्येत्यादि । तथाचागत्या सकर्मकत्वमपि पारिभाषिकमत्र वाच्यमिति भावः । ज्ञान इति सप्तम्यर्थो विषयत्वं, तच्च प्रयोगान्वयि । अप्रसङ्गात् --- अभावप्रसङ्गात् । उपेक्षायाः स्वातन्त्र्येण संस्कारादिकं प्रति प्रतिबन्धकत्वे तज्ज्ञानस्यापि संस्कारस्वरूपयोग्यत्वादाह निर्विकल्पके वेति । संस्कारजनकज्ञानस्य समानप्रकारकत्वादिनियमस्य सर्वसिद्धत्वादिति भावः । तुतादितौतातिक(?) भट्टमतं दूषयति अत एवेति । वक्ष्यमाणदोषादेवेत्यर्थः । तत्र --- घटं जानातीत्यत्र । तत्त्वं ----- धात्वर्थत्वम् । ज्ञानविषयतारूपज्ञाततायाः सर्वसम्मतत्वादतिरिक्तायामित्यन्तम् । मानाभावादिति । ज्ञातो घट इत्यादिप्रतीतेर्ज्ञानविषयत्वावगाहित्वादिति । ननु विनिगमनाविरहो(2)ऽतिरिक्तपदार्थकल्पनागौरवस्य तु सकर्मकत्वान्यथानुपपत्तिप्रमाणसिद्धत्वादित्यत आह --- अन्यथेति । मुख्यसकर्मकत्वानुपपत्तिप्रमाणसिद्धगौरवस्यादोषत्वे, कृततादेरपीत्यादिना अनुभूततद्विशिष्ठत्वादिपरिग्रहः । विषयताप्रभेद इति । तथा च विदेयतात्वं विषयतात्वव्याप्योऽतिरिक्तपदार्थ इति भावः । अतिरिक्तत्वे हेतुमाह ------ पर्वत इति । इत्यादीत्यादिपदात् हृदे धूमाभावः इत्याद्यनुमितिपरिग्रहः । अग्रे चादिपदात् इदमनुमिनोमीत्याद्युपग्रहः, तथाच व्यावृत्तिच्छलेनैव विधेयत्वस्यातिरिक्तत्वं सप्रमाणीकृतमिति भावः । \`वदन्ती'त्यन्तं सुखं प्राप्नोतीत्यादि क्रोडपत्रम् ॥ 74 ॥  
 {(1) मतत्यागबीजम् ।}  
 {(2) ज्ञातता ज्ञानविषयस्वरूपाऽतिरिक्त वेत्यत्र नियामकाभाव एव मानमिति शेषः ।}  
\</का.प्र.74\>  
\<का.प्र.75-76\>  
 कर्तृत्वकारकावतरणिकामाह ----- कर्तृत्वकारकं लक्षयतीत्यादिना । सुगमत्वाल्लक्षणं न व्याख्यातम् । अनुकूलत्वं षष्ठ्यर्थ इति । कृत्यर्थकधातुयोगे उद्देश्यत्वाख्यविषयत्वमेव द्वितीयया प्रत्याय्यते । अन्यथा पाककर्तृत्वदशायां तण्डुलं करोतीति प्रयोगापत्तेरित्युक्तमेव । कृत्यविषयत्वात् --- कृत्यनुद्देश्यत्वात्, स्वतः प्रयोज्य एवोद्देश्यत्वाख्यविषयत्वस्वीकारात् फलं मुख्यमित्युक्तेः ॥ 75-76 ॥  
\</का.प्र.75-76\>  
\<का.प्र.77\>  
 कर्मत्वादेरुक्तत्वापत्तेरिति । कर्मत्वस्यापि धातुसाकाङ्क्षप्रत्ययाभिधेयत्वात्, अस्मन्मते च तत्र धात्वर्थप्रकारककर्मत्वबोधाभावात् नापत्तिरिति भावः । यथा क्रमं करणत्वादि, कृधात्वर्थविशेष्यत्वेनानुभाव्यते इति योजना । आदिना सम्प्रदानत्वापादानत्वाधिकरणत्व ---- परिग्रहः । तथाच पचनमित्यत्र करणत्वं, दानीय इत्यत्र सम्प्रदानत्वं, भीम इत्यत्रापादानत्वं, शयनमित्यत्राधिकरणत्वं, यथाक्रममनुभाव्यत इति भावः । ननु पाचक इत्यादौ एकदेशान्वयभयेन धात्वर्थवत्तया कर्तृत्वान्वयासम्भवात् तत्र तस्योक्तत्वानुपपत्तिरित्यत आह ----व्युत्पत्तीति । प्रत्ययं विनापि कर्मकारकस्योक्तत्वं दर्शयति ----- सेवितुमित्यादि । परुषवागपि --- निष्ठुरवागपीत्यर्थः ॥ 77 ॥  
\</का.प्र.77\>  
\<का.प्र.78\>  
 कारिकापूर्वप्रतीकं विवृणोति दुहाद्युत्तरप्रत्ययेनेत्यादि । मोचनस्य साक्षाद्धात्वर्थतावच्छेदकत्वं कुत इत्याकांक्षायामाह --- मोचनावच्छिन्नेति । वहिप्रभृतेरिति । प्रभृतिपदात् नीप्रभृतेः परिग्रहः । उदीच्यवाच्यमित्यस्य लिङ्गव्यत्ययेनान्वयः(1) । विकर्षणमिति विकर्षणत्वं जातिविशेषः । संयोगादीत्यर्थः, न साक्षाद्धात्वर्थतावच्छेदकमिति योजना । उक्तव्युत्पत्त्यैवेति । साक्षाद्धात्वर्थतावच्छेदकफलस्योक्तत्वाभिधानेनैव ।  
 कारिकापरप्रतीकं व्याचष्टे णिजन्तोत्तरमिति । तादृशमेव -- मूलधातोः कर्मत्वादिकमेव । इत्यादीति, बोध इति शेषः । तदसत्त्वे अन्यकर्मतेत्यस्यार्थमाह यत्रेति । न तदतिदेशः --- मूलधातोः कर्मतायाः कर्मत्वातिदेशः । तैस्तिङाद्यैः, उच्यते --- धात्वर्थविशेष्यतया बाध्यते । ननु कर्तृतायाः कर्मत्वातिदेशः । तैस्तिङाद्यैः, उच्यते -- धात्वर्थविशेष्यतया बाध्यते । ननु कर्तृतायाः कर्मत्वादिदेशाभावस्थले कथं शानजादिना मूलधातोः कर्तुरुक्तत्वमित्याशङ्कां परिहरति मैत्रेति पूगमिति । पूगंगुवाकम् । प्राक्‌परिचिन्तित इति । पूर्वोक्तभर्तृहरिकारिकायाम् । क्वचित्तिङादिष्विति कथनात् शानजादिषु ण्यन्तकर्तुः कर्मत्वं न निषिद्धमिति भावः ॥ 78 ॥  
 {(1) व्यापार इत्यत्र वाच्य इति लिङ्गव्यत्ययेनन्वयः कर्तव्य इत्यर्थः ।}  
\</का.प्र.78\>  
\<का.प्र.79\>  
 पदान्तरस्य --- आत्मनेपदस्य । असामर्थ्यादाकाङ्क्षारहितत्त्वादित्यर्थः । ननु कर्तृविहितस्यात्मनेपदस्यापि कर्तृत्वबोधजनकत्वात् कुतोऽसामर्थ्यमित्यत आह --- यगिचोरिति । विगुणत्वात् ----- तद्बोधप्रतिबन्धकत्वात् ।  
 कर्मताकांक्षा इत्यस्यार्थमाह --- आत्मनेपदयगादीत्यादि । उत्सर्गत इत्यस्यार्थमाह व्युत्पत्तिवैचित्र्यादिति । एवकारव्यवच्छेद्यमाह न तु कर्तृत्वान्वयस्येति, अनुकूलेति पूर्वेणान्वयः । सैव का इत्याकांक्षायामाह
----- परस्मैपदेत्यादि । सन्दंशः ----- समभिव्याहारः । शङ्कते यद्येवमिति । एवं --- यगादिसमभिव्याहृतात्मनेपदस्यापि कर्तृत्वकर्मत्वोभयबोधकत्वे । प्रयोगः स्यादिति । तण्डुले कर्मत्वस्य, चैत्रे कर्तृत्वस्य क्रियाविशेष्यतया बोधमादाय इत्यादिः । सिद्धान्तयति न स्यादिति । सामग्र्योः, विरोधेन -- एककालावृत्तित्वेनेत्यर्थः । तथा च परस्पराभावस्य परस्परसामग्रीघटकत्वादिति भावः । तादृशप्रतिबन्धकत्वकल्पनबीजमाह ------ विभिन्नधर्मावच्छिन्न इति । तादृशानुभावकत्वस्याव्युत्पन्नत्वे युक्तिमाह
---- अत एवेति । इदमत्रावधेयम् -- तद्धर्मावच्छिन्नधर्मिककर्तृत्वबोधं प्रति तदन्यधर्मावच्छिन्नधर्मिककर्मत्वबोधकसामग्रयाः, तादृशकर्मत्वबोधं प्रति च तथाविधकर्तृत्वबोधकसामग्र्याश्च प्रतिबन्धकत्वे \`चत्रस्तण्डुलं पचति'इति प्रयोगो न स्यात्, यगादिसमभिव्याहृतात्मनेपदजन्यतद्धर्मावच्छिन्नधर्मिककर्तृत्वबोधं प्रति तादृशात्मनेपदजन्यधर्मावच्छिन्नधर्मिककर्मत्वबोधसामग्र्याः तादृशकर्मत्वबोधं प्रति च तादृशकर्तृत्वबोधकसामग्र्यश्च प्रतिबन्धकत्वे च \`तण्डुलः पच्यते, स्वयं ग्रामो गम्यते' इति समूहालम्बनबोधो न स्यात्, परन्तु तद्धर्मावच्छिन्नधर्मिकयगादिसमभिव्याहृतात्मनेपदजन्यतद्धातूपस्थाप्यार्थधर्मितया कर्तृत्वबोधं प्रति तदन्यधर्मावच्छिन्नधर्मिकतादृशात्मनेपदजन्यतद्धातूपस्थाप्यार्थधर्मितया कर्मत्वबोधसामग्र्याः प्रतिबन्धकत्वम्, एवं तादृशकर्मत्वबोधं प्रति तादृशकर्तृत्वबोधकसामग्र्याश्च प्रतिबन्धकत्वं वाच्यम्, तत्रैकबोधं प्रति अपरबोधसामग्र्याः प्रतिबन्धकत्वकल्पनेनैवोक्तप्रयोगवारणसम्भवे किं मिथः प्रतिबन्धकत्वकल्पनेनेति । आत्मनेध्रौव्यधातूनाम् --- अकर्मकात्मनेपदिधातूनामित्यर्थः । प्राचीनकारिकायाः स्वयमर्थमाह ----स्वयं विकुरुते युवा इत्यादिना । अत्राश्रयत्वमेव कर्मत्वं, तदनुकूलव्यापारश्च कर्तृत्वं, तथाच विकाराश्रयो विकारानुकूलव्यापारवान् युवेति बोधः । एवमग्रेऽपि धात्वर्थकर्तृत्वकर्मत्वयोर्युगपदन्वये इचोऽपि नापेक्षेति योजना, दुहेश्चेति काकास्थ\`तस्य'चेत्यस्यार्थः । अर्थस्य तदुभयभानार्थं
--- दोहनादिरूपक्रियायाः कर्तृत्वकर्मत्वभानार्थम् । नावश्यकत्वमित्यनेन छलतो वैकल्पिकत्वमुक्तम् । चिन्त्येति । अनुकूलव्यापाररूपकर्तृत्वबोधस्यल एव तदनुशासनमित्युक्तौ न दोष इति भावः ॥ 79 ॥  
\</का.प्र.79\>  
\<का.प्र.80\>  
 कारिकान्तरावतरणिकामाह --- नन्वित्यादिना । विवृणोति । स्वकर्मताकत्वेत्यादि । कारिकास्थापरपदस्य धात्वर्थपरत्वे सेवितुं साम्प्रतमित्याद्युक्तस्थलद्वये प्रथमा न स्यात्, निपातार्थपरत्वे च प्रकृतानुपपत्तितादवस्थ्यम्, अतो व्याचष्टे ----- धातुनिपातयोरन्यतरार्थस्येति । \`अस्य कर्मत्वे' इत्यस्यार्थमाह ----- तदीयत्वेनेति । तदीयत्वेन कर्मत्वे प्रथमेति यथाश्रुतमयोग्यं स्यात्, अतोऽनुभवान्तर्भावः । तद्विषयतानिरूपिततादृशकर्मताविषयताशाल्यनुभवजनिका प्रथमाविभक्तिसमभिव्याहाररूपकाङ्क्षा एवेति भावः । अत्र शाब्दिकानां स्वरसं व्यञ्जयति ------ अत एवेत्यादिना । प्रधानेति । विशेष्यीभूतक्रियाकारकस्याभिधाने उक्तत्वे, गुणशक्ति ------- विशेषणीभूतक्रियाकारकम्, अभिहितवत् ----- उक्तवत् प्रकाशते इत्यर्थः । अभिहितवढित्यनेन अनभिहिताधिकारीयद्वितीयाया अप्रसक्तिः सूचिता । शक्तिपदस्यार्थमाह ----- शक्तिः कारकमिति । स्वयं शक्तिशब्दार्थमाह -- कर्मतेति । कारकमात्रपरत्वे दोषमाह --- तेनेति । शक्तिपदस्य कर्मत्वमात्रपरत्वेनेत्यर्थः । प्रथमासक्तिः --- प्रथमाप्रसक्तिरित्यर्थः । तथाच शक्तिपदस्य कारकमात्रपरत्वे उक्तस्थले हस्तपदोत्तरं प्रथमा स्यादिति भावः । इदमापाततः प्रधानान्वयियादृशशक्तेरभिहितत्वं गुणान्वयितादृशशक्तेरपि तथात्वम् इति शाब्दिकाभिप्रायात्, अन्यथा \`हस्तः पचतः भोजन' इत्यादौ हस्ते पाककरणत्वे गम्यमाने प्रथमा न स्यादिति । कर्मतामात्रपरत्वन्तु न ज्यायः इति ध्येयम् ॥ 80 ॥  
\</का.प्र.80\>  
\<का.प्र.81\>  
 कारिकान्तरावतरणिकामाह --- नन्वित्यादिना । तन्न स्यात् ------ कर्मत्वभानं न स्यात् । कुत्रेत्याकाङ्क्षायामाह ----- यथेत्यादि । कुत इत्याकाङ्क्षायामाह -- क्त्वादेर्निष्ठादित्वेनेत्यादि । एकविधकारकस्य तादृशभानस्थलमुक्त्वाऽन्यविधस्य तथाभानस्थलमाह ---- एवमित्यादि । तथा
------ कर्मत्वादिभानं न स्यात्, कुत्रेत्याकाङ्क्षायामाह --- यथेत्यादि । कुत इत्याकाङ्क्षायामाह ---- कर्मत्वादाविति ।  
 विवृणोति -- यत्रेत्यादि । एवकारव्यवच्छेद्यमाह ------ व्युत्पत्तिवैचित्र्यादेवेति । तत्र तत्रार्थ षष्ठीचतुर्थ्यादेः सामर्थ्यादिति भावः ॥ 81 ॥  
\</का.प्र.81\>  
\<का.प्र.82\>  
 कारिकान्तरावतरणिकामाह ------ नन्वित्यादिना । कोप इति, कथमन्वयधीरिति योजना । एवमग्रेऽपि । द्वेषआनुकूलव्यापारः कोपः । अपादानसम्प्रदानत्वबोधस्थलमुक्त्वा सम्प्रदानकरणत्वबोधस्थलमाह -- पुत्रेण ददातीति । पुत्रसम्प्रदानकदाने पुत्रकरणकत्वं सम्भवत्येवेति भावः । करणाधारत्वबोधस्थलमाह ---- पात्र्यां भुङ्क्ते इति । आधारकर्मबोधस्थलमाह
--- ग्रामं गच्छतीत्यत्रेति । एकस्मिन् कर्तृत्वकर्मत्वयोर्युगपद्भानं प्रायशो न सम्भवतीति । आधारत्वकर्तृत्वबोधस्थलमाह ----- चैत्रस्येत्यादि । कुत इत्याकाङ्क्षायामाह --- अपादानत्वादिबोधने इति ।  
 विवृणोति एकस्मिन् धात्वर्थ इति । एकस्यां क्रियायां नामार्थद्वयनिरूपितयोः कारकयोर्युगपद्बोधने सुब्द्वयस्यैवापेक्षितत्वात् । पूरयति एकनामार्थनिरूपितयोरिति । ध्वंसाधिकरणकालवृत्तित्वस्य ध्वंसवृत्तित्वरूपस्य वा परत्वस्य सर्वत्रैव कारके सत्त्वात् । पूरयति लक्षितक्रमेणेति । अनुशिष्टक्रमेणेत्यर्थः । \`विहिता' इत्यस्य सावधारणत्वं विना सुबन्तव्यावृत्तिर्न सम्भवतीत्यत आह अनुशिष्टैवेति । एवकारव्यवच्छेद्यमाह न त्विति । अनुशिष्टा बसुकांक्षानिर्वाहिका इत्यन्वयः । कुत इत्याकाङ्क्षायामाह ----- व्युत्पत्तिवैचित्र्यादिति । शाब्दजनकाकाङ्क्षाया विलक्षणत्वादिति तदर्थः । एकस्मिन् धात्वर्थ इत्यस्य व्यावृत्तिमाह ब्राह्मणायाहूयेत्यादि । एकनामार्थनिरूपितत्वव्यावृत्तिमाह दण्डेन गामभ्याजेति ।  
 तथेति । तादृशस्थले विभक्तिरपेक्षितेत्यर्थः । कथमित्याकांक्षायामाह
--- तैरिति । कालापैरित्यर्थः । इति ध्येयमिति । एतच्च न वृत्तिकारस्य सम्मतम्, तेन कांस्यपात्र्यां भुङ्क्त इत्यधिकरणमेवेत्युक्तेः ॥ 82 ॥  
\</का.प्र.82\>  
\<का.प्र.83\>  
 कारिकान्तरावतरणिकामाह कर्तृत्वकर्मत्वयोरिति । विवृणोति धात्वर्थ इति । धातुलभ्यायामित्यस्य व्यावृत्तिमाह --- सत्ताऽस्तीति । धर्मिणो -- धात्वर्थस्य । अपेक्षत इति । तथा च धातुजन्योपस्थितिसहकारेणेति तदर्थ इति भावः । तत्र तादृशबोधे, न व्यभिचारः ------ तृतीयारूपकारणस्य न व्यभिचारः ॥ 83 ॥  
\</का.प्र.83\>  
\<का.प्र.84-85\>  
 कारिकास्थ \`उत्सर्गत' इत्यस्यार्थमभिदधान एव कारिकान्तरमवतारयति सामान्यविधिरिति । इति ----- हेतोः, हेतुता च स्वप्रयोजकाकाङ्क्षोत्थापकतारूपा इत्यर्थः । विवृणोति ग्रामं गच्छतीत्यादिति इवेति ।  
 प्रथमकारिकापरार्द्धं विवृणोति तथेत्यादि । स्मृतौ इत्यस्योदाहरणद्वयं चिन्तयति स्मरतीति । कारिकान्तरं व्याचष्ठे शतस्य पणायत इति । पणत्वोपगमेति पणेरर्थः । कारिकाशेषार्द्धं विवृणोति स्वर्णस्योपस्कुरते इति । नाथ्यर्थार्शसन इत्यत्राशंसनपदव्यावृत्तिमाह नृपमित्यादि । क्रयादिरूपा इति । क्रयविक्रयव्यवहाररूपा इत्यर्थः ॥ 84-85 ॥  
\</का.प्र.84-85\>  
\<का.प्र.86\>  
 कारिकान्तरमवतारयति धात्वर्थ इति । विवृणोति । निष्ठादिभिन्नमिति । कृदन्तशब्दस्य यथाश्रुतार्थे चैत्रेण दृष्टचर इत्यादौ तृतीया न स्यात् अतस्तदर्थमाह --- कृन्मात्रमिति । तथा च कृदेवान्ते यस्येति मध्यपदलोपी समास इति । एवकारव्यवच्छेद्यमाह ---- न तु तदुत्तरेति । निरुक्तव्युत्पत्तेः फलमाह ---- चैत्रेणेत्यादि । कृन्मात्रमितीति । तत्र न षष्ठीप्रसंग इति शेषः । अतएव --- निरुक्तधातोरर्थे कर्तृत्वकर्मत्वान्वये षष्ठ्यास्तन्त्रत्वादेवेत्यर्थः । कुत इत्याकाङ्क्षायामाह --- प्रापकाभावादिति षष्ठीविधायकानुशासनाभावादित्यर्थः । गतिश्चिन्त्येति । तत्र गमधातोः कृन्मात्रान्तत्वाभावादिति भावः । अलुक्समासस्वीकारेण कथंचिदुपपादनीयमिति निर्गर्भः ।  
 निष्ठादिभिन्नेत्यस्य फलमभिदधान एव निष्ठादिपदप्रतिपाद्यान् दर्शयति चैत्रेण भुक्त इत्यादिना । कर्तृत्वबोधस्थलमुक्त्वा कर्मत्वबोधस्थलमाह --- तेमनमित्यादि । तेमनं ----- व्यञ्जनम् ॥ 86 ॥  
\</का.प्र.86\>  
\<का.प्र.87-88-89\>  
 निष्ठादिगणविधायककारिकात्रयावतारणिकामाह ---- निष्ठादिकमिति । सम्प्रत्याधारवाच्यन्यः ----- वर्त्तमानत्वाधिकरणत्ववाचकान्य इत्यर्थः । एतन्निवेशव्यावृत्तिमाह --- वर्त्तमानत्वस्याधारत्वस्य च प्रत्यायको य इत्यादिना । वर्तमानत्वबोधकक्तप्रत्ययस्थलमुक्त्वाऽधिकरणत्वबोधकक्तस्थलमाह
---- सुप्तमरण्यमित्यादि । ऋण्यर्थक इत्यस्य व्यावृत्तिमाह ----- धनस्येति । वुणस्तुमर्थकत्वनिवेशव्यावृत्तिमाह ---- ओदनस्य पाचक इति । \`कमेरुकञ् गणेनास्मिन्नि'त्यस्यार्थमाह ----- स्त्रियाः कामुक इत्यादि ॥ 87-88-89 ॥  
\</का.प्र.87-88-89\>  
\<का.प्र.90\>  
 कारिकान्तरावतरणिकामाह ----- कृदन्तेति । विवृणोति । स्त्र्यधिकारविहिताये इत्यादि । उदाहरति ------ ओदनस्य पाकश्चैत्रेणेति । द्विकर्मकस्थलेऽप्युदाहरतिदोहः क्षीरस्य गवां गोपेनेति । स्त्र्यधिकारोक्तभावान्यत्वनिवेशव्यावृत्तिमाह ---- स्त्र्यधिकारोक्तेति । कुत्रेत्याकांक्षायामाह ---- यथेत्यादि । व्युत्पत्तिवैशद्यायामेकोदाहरणप्रदर्शनम् ।  
 ननु हानिशब्दः प्रकृत्यन्तरमिति कथं हानिरर्थानां विरक्तस्येत्युदाहरणमित्यत आह --- हाज्याग्लाम्लाभ्यः क्त्यर्थे निरिति । \`हानिरर्थानां विरक्तस्य विरक्तेन वा, तीर्थानां गतिरास्तिकस्य आस्तिकेन वा' इति प्रयोगद्वयस्वीकर्तॄणां मतमाह ----- उक्तक्तिन्याद्यन्तस्येति ॥ 90 ॥  
\</का.प्र.90\>  
\<का.प्र.91\>  
 कारिकान्तरावतारणिकामाह --- षष्ठ्येवेति । प्रागुक्तस्य बाधकमित्यर्थः । विवृणोति ------- कृत्यप्रत्ययान्तस्येति । चैत्रेणेत्यपीति, प्रयोगः साधुरिति शेषः । साकांक्षत्वात् -- शाब्दबोधजनकीभूता कांक्षावत्त्वादित्यर्थः, तादृशाकांक्षाया अपि शाब्दबोधनकत्वादिति भावः । द्वयोर्बोधे इत्यादिकं विवृणोति ----- तादृशधात्वर्थ इत्यादि । कुत्रेत्याकांक्षायामाह ---- यथा नेतव्य इति । ननु कृत्यप्रत्ययाः के इत्याकांक्षायामाह ------- तव्यानीयाविति ॥ 91 ॥  
\</का.प्र.91\>  
\<का.प्र.92\>  
 कारिकान्तरमवतारयति -------- नन्वित्यादिना । ननु तादृशान्वये किं बाधकमित्यत आह --- निष्ठाद्यन्यकृदन्तस्यैवेति । विवृणोति ------- भावक्तान्तस्येति । उभयथैवेति । द्वितीयाषष्ठीभ्यामेव प्रयोगादित्यर्थः । ननु यत्र यत्रोभयोस्तन्त्रत्वमुक्तं तत्राकांक्षाद्वयस्य शाब्दबोधहेतुत्वे मिथो व्यभिचार इत्यत आह --- सर्वत्रैवेति । यत्र यत्रोभयोस्तन्त्रत्वमुक्तं सर्वत्र तत्रेत्यर्थः । कार्यतावच्छेदकसंकोचात् ------ स्वाव्यवहितोत्तरशाब्दं प्रति तत्तदानुपूर्वीप्रकारकज्ञानस्य हेतुत्वात् न व्यभिचार इत्यर्थः ॥ 92 ॥  
\</का.प्र.92\>  
\<का.प्र.93\>  
 कारिकान्तरमवतारयति --- करणत्वादेरिति । सुगमत्वात् कारिकामव्याख्यायैवोत्सर्गत इत्यस्य व्यावृत्तिमाह करणत्वस्येति (दास्यै इति?) । उत्सर्गत इतीति । विशेषविधिं विनेति तदर्थः ॥ 93 ॥   
\</का.प्र.93\>  
\<का.प्र.94\>  
 उपपदविभक्तेर्लक्षणमभिधातुं तत्प्रतिपादककारिकावतारणिकामाह ----- कारकार्थामित्यादि । विवृणोति -----(लक्षयति?) यत्सुप इत्यादि । तथा च यादृशानुपूर्वीप्रकारकज्ञानत्वं धात्वर्थधर्मिकयादृशस्वार्थप्रकारकशाब्दजनकतानवच्छेदकं तादृशानुपूर्वीमत्सुप्त्वं तादृशार्थे कारकभिन्नार्थकसुप्त्वमिति निष्कर्षः । स्वपदं लक्ष्यपरम् । लक्ष्ये लक्षणं संगमयति ----- प्रथमादीनामित्यादि । असम्भवमाशंक्य निराचष्टे ---- पाक इत्यादावपीति । तदा कुत्रेत्याकाङ्क्षायामाह -----परन्त्विति । स्वोक्तेः प्रामाण्यार्थमाह --- इत्युक्तप्रायमिति । प्रत्ययलक्षणे भावविहितघञादिप्रत्ययेऽव्याप्तिमाशंक्य समाधानमुखेन स्तोक इत्यत्र स्वरूपार्थे स्तोकस्यान्वय इति न द्वितीय इत्युक्तेरुक्तप्रायमिति । भावविहितकृत्प्रत्ययस्य स्वरूपार्थकत्वे विप्रतिपन्नं प्रत्याह ----- समास इति । ननु \`स्तोकः पाक'इत्यादिप्रयोगोपपत्त्यर्थं भावकृतः स्वरूपार्थकत्वस्य तादृशार्थे स्तोकादेरन्वयस्य स्वीकारेऽपि अत्र धात्वर्थ संख्याद्यन्वये बाधकाभाव इत्यत आह ----- समासनिविष्टस्येति ----- इति वस्तुगतिः । तथा च लक्षणे धात्वर्थगतिधर्मिक इत्यत्र समासघटकधातूपस्याप्यार्थधर्मिकत्वं निविष्टमिति भावः । तन्निवेशेऽपि कतं नासम्भव इत्यत आह -------- न हीति । अत्र युक्तिमप्याह अत एवेति । कारकभिन्नसुबर्थस्य समासघटकधात्वर्थेऽप्रकारत्वादेवेत्यर्थः । वस्तुतस्तु समाधानान्तरबीजं स्वयमेवाह ------ अत एवेति । एतादृशार्थकरणादेवेत्यर्थः । अप्रकारत्वादिति । तादृशप्योगस्यैवाभावादित्यर्थः । धात्वर्थधर्मिकत्वनिवेशव्यावृत्तिमाह
----- शलाकापरीत्यादि । एकस्या शलाकाया द्यूतेऽन्यथापातनमित्यर्थेऽव्ययीभावविधानात् (पृo 240) तृतीयायाः समासनिविष्टशलाकाधर्मिकैकत्वप्रकारकत्वेऽपि तत्र नाव्याप्तिरिति भावः । शङ्कते --- न चेति । उपाधिः कारकान्यार्थकमुपलक्षणकारकार्थकमुपलक्षणस्य चासाङ्कर्यात् इत्यर्थः । ननु \`चैत्र व्रजे'त्यादौ सुबर्थसम्बोध्यत्वस्य धात्वर्थ एव प्रकारत्वमवश्यं वाच्यं न प्रकृत्यर्थे, संख्यातिरिक्तसुबर्थस्य प्रातिपदिकार्थविशेष्यत्वनियमात्, तथा च सम्बोध्यत्वार्थकप्रथमाविभक्तावव्याप्तिरित्यत आह ---- चैत्र व्रजेत्यादाविति । तच्चेति । सम्बोध्यत्वञ्चेत्यर्थः । क्रियाकरणायेति । तथा च गमनरूपक्रियासम्बन्धप्रयोजिका या \`चैत्रस्य गमनं भवत्वि'त्याकाराकवक्तुरिच्छा तद्विषयत्वयित्यर्थः । ननु वाक्यप्रयोगे वाक्यार्थज्ञानस्य हेतुत्वेन लाघवादावश्यकत्वाच्च तादृशज्ञानविशेष्यत्वमेव तथास्तु इत्यत आह --- वक्तृनिष्ठेत्यादि । श्रोतृनिष्ठतादृशज्ञानस्य शाब्दबोधप्रागसम्भवित्वादाह ---- वक्तृनिवृति । तच्च बोधविशेषणण् । ननु \`चैत्र व्रजे'त्यत्रावश्यं भासमानवस्त्वन्तरेऽपि तादृशसम्बोध्यत्वभानापत्तिः, तादृशवस्तुनोऽपि विशेष्यतया ज्ञानस्य यदाकदाचित् वक्तृनिष्ठत्वसम्भवेनायोग्यत्वासम्भवादतो विलक्षणेति, फलतो विशेष्यताविशेषणं, तथा च स्वप्रयोजकतावच्छेदकस्ववक्तृबोधीयविशेष्यत्वं स्वजन्यशाब्दबोधविषयसम्बोध्यत्वमिति निष्कर्षः । स्वपदं सम्बोद्त्वबोधकवाक्यपरमिति नातिप्रसङ्गः । अनुमतव्रजनवानिति । स्ववक्त्रनुमतव्रजनवानित्यर्थः । लोटस्तादृशार्थकत्वस्य च  
  स्ववक्त्रनुमतूत्वस्य धात्वर्थान्वयशोधने ।  
  अनुकूला यादृशी तिङ् सैव लोट् परिभाष्यते ॥  
 इत्यनेन स्वयं वक्ष्यमाणत्वात् । नन्वेतावता उक्ताव्याप्तर्निरासेऽपि व्युत्पत्तिभङ्गरूपदोषोऽस्त्येवेत्यत आह ---- सङ्ख्यातिरिक्तेति । तथा च फलानुरोधित्वात् कल्पनायास्तादृशव्युत्पत्तेरत्र सङ्कोचादिति भावः ।ननु निरुक्तसम्बोध्यत्वविशेष्यत्वं मुख्यविशेष्यत्वं वक्तव्यम्, अन्यथा विशेष्यतात्वेन निवेशस्याव्यावर्तकतापत्तेः, तथा च \`छत्रिन् तुष्ठो व्रजे'त्यादौ तादृशसम्बोध्यत्वान्वयो न स्यादयोग्यत्वादित्यत आह --- छत्रिन्नित्यादि । सामर्थ्यादिति । तथा चायोग्यत्वमेव नास्तीति भावः । अन्यथाइतरविशेषणतापन्नेऽपि प्रकृत्यर्थे स्वार्थसम्बोध्यत्वस्यान्वये सम्बुद्धिसुपः सामर्थ्ये । अविशिष्टत्वादिति । अस्मन्मते चोभयत्र सम्बोध्यत्वान्वयबोध एव विशेष्यविशेषणभावे बाधक इति भावः । ननु तादृशान्वयबोधे उक्ताकाङ्क्षाया अप्रयोजकत्वकल्पनादेव तादृशवाक्यादभेदान्वयबोधापत्तिर्न सम्मवति, कथमन्यथा घटं करोतीति वाक्यादिव घटं यतते इत्यादिवाक्यात् न घटकर्मताककृतिबोध इत्यत आह --- छत्रिन् ! तुष्ठो व्रजत्वित्यादि । इत्यपि प्रयोगापाताच्चेति । नाम्नि प्रयुज्यमाने प्रथमानुशासनादिति भावः । ननु सम्बोध्यत्वस्य प्रथमार्थत्वे \`हे चैत्र!' इत्यादौ हेशब्दार्थसम्बोध्यत्वविशिष्टे प्रथमार्थस्य तस्यान्वये निराकांक्षत्वेन शाब्दबोधः कथं स्यादित्यत आह --- हेचैत्रेत्यादौ त्विति । सम्भेदे ----- एकार्थकबोधकपदद्वयसमवधाने, नान्यतरवैयर्थ्यं ----न तादृशपदद्वयान्यतरवैयर्थ्यमित्यर्थः, अन्यथा करोतीत्यादौ शाब्दबोधो न स्यादिति भावः । सुमित्रामातेति । हे सुमित्रामात! लक्ष्मण! चित्रयोधिनस्तव एतन्न चित्रमाश्चर्यमिति योजना । तत्रैव ----- तादृशार्थ एव, मातृकस्य----- मातृकभागस्य, ऋकारादेः -- ऋकारादिवर्णत्रयस्थाने, अकारोदूदेशादकारादेशादित्यर्थः । क्वचित्तथैव पाठः । \`धृतिः स्वाहे'त्यादौ चतुर्थीस्थाने प्रथमादेशो येन स्वीक्रियते तन्मतेऽनुपपत्त्यभावादाह --- चतुर्थ्याद्यनादेश इति । तस्या एव --- प्रथमाया एव ।  
 उपपदविभक्तिकथनप्रस्तावे प्रथमामभिधाय द्वितीयामप्याह ---- दक्षिणेन ग्राममित्यादि । ननु एनप्रत्ययान्तयोर्द्वितीयानुशासनात् कथं \`तत्रागारं धनपतिगृहा'दिति पञ्चमीत्यत आह ----- तत्रागारमित्यादि । उत्सर्ग इति । सामान्यविधिरुत्सर्गः, विशेषविधिरपवादः, क्वचिदपवादविषयेऽप्युत्सर्गस्यापि समावेश इति न्यायादिति शेषः । बोध्यते इति । तथा च वृक्षनिरूपिताश्रितत्ववती विद्युत् प्रकाशते इत्यर्थः । अभ्यादेर्वीप्सार्थस्थले द्वितीयायास्तदर्थकत्वसम्भवाच् कल्पान्तरमाह ---- अभ्यादेरिति । तथा च निरूपितत्वादेः संसर्गमर्यादया भानं द्वितीया तु तात्पर्यग्राहिकेति भावः । ननु प्राज्ञप्रतिभोऽयमर्थ इत्यादौ प्रतिशब्दस्य लक्षीकरणार्थकत्वे उपसर्गत्वाभावेन डप्रत्ययो न स्यात्, उपसर्गत्वे तु कर्मप्रवचनीयताविरहेण द्वितीया न स्यादित्यत आह ---- प्रा5मित्यादि । अनुपपत्तेरिति । धात्वर्थद्योतकत्वाभावे उपसर्गत्वाभावादिति भावः । ननु तर्हि कथं द्वितीया इत्यत आह ---- परन्त्विति । शाब्दबोधं दर्शयति ---- तेनेत्यादि । प्रतिवृक्षवृत्तयो वायसा इति । तथा चाधेयतासम्बन्धेन तत्तद्‌वृक्षत्वव्यापका वायसा इत्यर्थः । पितरीत्थम्भूत इति । इत्यम्भूतत्वं
--- साधर्म्यम् । कारीरी --- यागविशेषः । हेतुतावाचित्वादिति । न च  
  लक्षणवीप्सेत्थम्भूतेष्वभिर्भागे च परिप्रती ।  
  अनुरेषु सहार्थे च हीने उपश्च कथ्यते ।  
 इत्यत्रानोर्हेतुतार्थे कर्मप्रवचनीयत्वस्याकथनात् नेदं युक्तमिति वाच्यम् । तत्र लक्षणशब्दादेरहेतुताया अपि प्राप्तेः ।  
 अधिशब्दस्यापि कर्मप्रवचनीयतामाह --- नरमधीति । महाकालसंहितोक्तकालिकास्तवमपि प्रमाणयति --- निशार्द्धं वेति । समयमथवेति पाठस्तु प्रामादिकः । वाकारेणैव कल्पान्तरमाह ---- तद्वैशिष्ट्यं वेति । प्रयोजकतारूपात्यन्ताभाववैशिष्ट्यं वेत्यर्थः । इत्याकारकस्तत्र बोध इति । अत्रात्यन्ताभावबोधने अवच्छेदकावच्छेदेन तादृशबोधो न स्यादयोग्यत्वादिति भावः । बोध्यते इति । तथा च पुत्रसमवेतं कष्टमिति बोधः । कष्टं -- दुःखम् । पुत्रविषयित्वमिति बोध्यते इति पूर्वेणान्वयः, तथा च पुत्रविषयकद्वेषानुकूलव्यापार इति बोधः । नन्वेवं \`हा पितः क्वासि हे सुभ्रु' इत्यादौ कथं न द्वितीयेत्यत आह --- हा पितरित्यादि । स्वगतमेवेति । तथा च पितृगतकष्टस्याबोधनात् न द्वितीयेति भावः । ननु \`पुत्रस्य धिक्कार' इत्यादौ कथं न द्वितीयेत्यत आह ---- पुत्रस्येति । कुत इत्याकाङ्क्षायामाह----- किन्त्विति । तथा च पुत्रकर्तृकं धिक्करणमित्यर्थः । विनाकृतपदस्येति । तथा च पुत्रकर्तृकं यदत्यताभावविशिष्टीकरणं तदाश्रयश्चैत्र इति बोध इत्यर्थः । परमतानुसारेणाप्युपपादयति ------- विनाव्ययस्येति । प्रयुक्तेरिति । तथा च एतन्मते पुत्रविनाकृत इत्यादिकं यथाश्रुतमेव सम्यगिति भावः । उक्तदिशैवेति । जलधरस्य सन्निकृष्टाधोभागे अम्भः, शिखरस्य सन्निकृष्टाधोभागे धन इति भावः । तद्योगे ----- उपर्यधोऽधीनां योगे । द्वितीयानुशिष्टेरिति । "उपर्य्यधोऽधीनां सामीप्य एवे"ति वृत्तिकारोक्तेरिति भावः । अन्यत्र न भवतीत्याह ---- सर्वेषामिति । सर्वेषामम्लामुपर्युपरि मद्यमिति योजना। शरणं यातं प्रति अत्राता यः स दुर्गतेरधोऽधो यातीत्यर्थः । इत्यादावित्यादिपदेन "उपर्युपरि बुद्धीनां चरन्तीश्वरबुद्ध्य" इत्यादिपरिग्रहः । परन्त्विति । तथा च सामीप्यार्थकत्वाभावान्न द्वितीयाप्रसक्तिरिति भावः । अखण्डस्य व्यापकत्वस्य तत्र वृत्त्यसम्भवात् खण्डशो वृत्त्या इति । अनुभाव्यते इति । तथा च गृहस्य सर्वावयवावच्छेदेन पुरुतरुणा इत्यर्थः । अत्रेदमवधेयम् ----- एतादृशार्थेऽभितः शब्दस्य कर्मप्रवचनीयत्वाभावेऽपि द्वितीयानुशिष्टेर्वक्तव्यत्वमिति । एवमग्रेऽपि । उक्तरीत्यैवेति । परित इत्यादिशब्दानां खण्‍डशो वृत्त्या सर्वावयवावच्छेदेनेत्यर्थ इत्याद्युक्तरीत्येत्यर्थः । क्रमेणार्थ इति । नदीं यावदित्यत्र मर्यादा, गृहं यावदित्यत्राभिविधिरित्यर्थः । शाब्दप्रकारमाह --- तत्पर्यन्तत्वञ्चेति । सामान्यतः पयन्तत्वस्याप्रसिद्ध्या तदिति विप्रकृष्टेऽपि आपेक्षिकसन्निकृष्टत्वसत्त्वात् सत्यन्तम् । गगनगुणादावतिव्याप्तिवारणाय विशेष्यदलम् । न च भूर्त्तत्वनिवेशेऽपि एतद्दोषवारणसम्भवात् किं विशेष्यदलमिति वाच्यम् । तथासति क्रियायां तत्सत्त्वानुपपत्तेः । क्रियायां तन्नास्येवेति तु न देश्यम्,"संचारो रतिमन्दिरावधि सखीकर्णवधि व्याहृतम्" इत्यादेरलग्नकतापत्तेः । ननु अभिविध्यर्थाभिव्याप्तत्वं किमित्याकाङ्क्षायामाह ---- तदभिव्याप्तत्वमपीति । प्रतियोग्यनिरूपितत्वं व्यापकत्वमसिद्धमित्यत आह --- तदिति । गृहस्य यत्किञ्चित्‌प्रदेशगतधनतात्पर्येण तादृशप्रयोगवारणाय निष्कृष्टमाह ---- प्रकृते इत्यादि । गृहं यावद्धनमित्यत्र गृहारम्भकावयवव्यापकसेयोगसम्बन्धावच्छिन्नाधिकरणतानिरूपकं धनमित्यन्वयबोध इत्यर्थः । व्याप्यताघटकसम्बन्धः समवायः । यद्यप्येकगृहावयवावच्छिन्नधनाधिकरणतानामव्यापकत्वम्, तथापि यत्किञ्चिद्गृहावयवव्यापकत्वं विवक्षितम् । व्यापकता च धनाधिकरणतात्वेन बोध्या, अतो धनानां तदधिकरणतानां च नानात्वेऽपि न क्षतिः । \`मासं सुप्यते, क्रोशं गम्यते' इत्यादौ द्वितीययाऽभिव्याप्तिरुच्यते इत्यत्रान्वयः । कुत इत्यकांक्षायामाह --- कालाध्वनोरित्यादि । एतद्ग्रन्थस्य पश्चात्‌कथने सौष्ठ वसम्भवेऽपि लाघवात्पूर्वमेवाभिधानम् । शाब्दप्रकारमाह ---- तेनेति । गतेः कर्मत्वमिति । प्रत्ययानां प्रकृत्यर्थान्वितस्वार्थबोधकत्वव्युत्पत्तेः, आख्यातार्थकर्मत्वस्य गतिमुख्यविशेष्यतयैव भानमिति भावः । \`क्रोशं गम्यते ग्राम' इत्यादौ क्रोशाभिव्याप्यगतिकर्मत्ववान् ग्राम इत्यादिबोधोऽवसेयः । यदुक्तं परिशिष्टकृता ----- "कालाध्वनोरत्यन्तसंयोगे"(इति?) द्वितीयाविधानन्तु सकर्मके कर्मणि वाच्ये द्वितीयार्थम्, अकर्मके च कर्मसंज्ञाव्याघातार्थमुक्तनिषेधार्थमिति ----- यावत् इति (?) । नन्वेकदिनशयनेऽपि मासं सुप्यते इति प्रयोगापत्तिरित्यत आह ----- तत्रेति । तत्र --- तादृशप्रयोगस्थले, मासवृत्तिर्याऽधिकरणता तदेवच्छेदीभूतं यद्यावत्त्वं तत्पर्याप्त्यधिकरणेत्यर्थः, तथा चैकदिनस्य तादृशयावत्त्वपर्यात्यधिकरणत्वाभावात् नातिप्रसङ्ग इति । न च मासघटकदिनत्रयादिपर्याप्तयावत्त्वस्यापि तथात्वेन दिनत्रयशयनस्थले तादृशप्रयोगापत्तिरिति वाच्यम् । तादृशदिनत्रयस्य तथाविधयावत्त्वावच्छिन्नपर्याप्त्यनधिकरणत्वात् । न च मासद्वयपर्याप्तयावत्त्ववारणाय तथाविध यत्‌किञ्चिद्यावत्त्वस्य पर्याप्त्यधिकरणत्वमवश्यं निवेशनीयं, तथा चोक्तातिप्रसङ्गतादवस्थ्यमिति वाच्यम् । मासृवृत्तिपदेन यत्किञ्चिन्मासत्वव्याप्या याऽधिकरणता तदवच्छेदकयावत्त्वादेरुक्तत्वात् मासद्वयवृत्त्यधिकरणताया यन्मासत्वव्याप्यत्वाभावात्, मासद्ववृत्त्यधिकरणताया मासत्त्वव्याप्यतया तद्वारणाय यत्किञ्चित्त्वनिवेशस्यावश्यकत्वात् । न चैवं यत्किञ्चिन्मासत्वपर्याप्त्यधिकरणत्वनिवेशेनैवोपपत्तौ किमधिकरणतावच्छेदकयावत्त्वनिवेशेन, यदि च प्रत्येकपर्याप्तिस्वीकारे कतिपयदिनानामपि तथात्वे नातिप्रसंग इति तद्वारणायैव तन्निवेश इत्युच्यते, तदा तन्निवेशेऽपि तद्दोषतादवस्थ्यं तादृशयावत्त्वस्यापि मासघटककतिपयदिनपर्याप्तत्त्वादिति वाच्यम् । तादृशयावत्त्वव्यापकत्वस्यैव निवेश्यत्वात् । अत एव तत्कल्पापेक्षया लाघवात् कल्पान्तरमाह --- तथाविधेति । मासवृत्त्यधिकरणतावच्छेदकेत्यर्थः । प्रकृतस्थलेऽपि मासद्वयवृत्तियावत्त्वस्यापि तथात्वेन व्यापकत्वासम्भवात् यत्किञ्चिदिति यावत्त्वविशेषणम् । दिनत्रयवृत्तिशयनेऽपि यत्किञ्चिद्यावत्त्वव्यापकत्वसत्त्वादतिप्रसङ्गवारणाय मासवृत्त्यधिकरणतावच्छेदकेति तादृशयावत्त्वविशेषणम् । अत्र यत्किञ्चिन्मासत्वव्यापकत्वोक्तौ न कोऽपि दोष इति चेत् । मासपदोत्तरद्वितीयार्थस्य मासपदार्थानन्वितत्वे प्रकृत्यर्थान्वित इत्यादिव्युत्पत्तिभङ्गप्रसङ्गः, तादृशव्यापकत्वघटकमासत्वे आधेयतया मासपदार्थान्वयो न सम्भवति घटवति घटत्वमित्यादिवन्निराकाङ्क्षत्वात् । \`क्रोशं गम्यत' इत्यादिस्थलीयव्यापकत्वमाह ---- क्रोशादेस्त्विति । अत्रापि प्रत्येकपर्याप्तिसत्त्वे तादृशयावत्त्वव्यापकत्वस्यैवावश्यं निवेशनीयतया लाघवात्कल्पान्तरानुसरणं बोध्यम् । व्यावृत्तिस्तु पूर्ववत् स्वमूह्या ।  
 उपपदविभक्तिषु तृतीयामाह ---स अक्ष्णा काण इत्यत्रेति । इत्यानुपूर्वीप्रकारकवाक्ये घटकत्वं सप्तम्यर्थः, अन्वयश्चास्य काणपदार्थघटककाणपदे, तथा च चक्षुःशून्यगोलकवत्त्वे सति सचक्षुर्गोलकवान् काणपदार्थः । ननु विशेष्यदलं किमुपातं ? चक्षुः शून्यगोलकवत एव काणत्वे क्षत्यभावादित्यत आह ---- प्रसवान्धस्येति । प्रसवकालीनान्धस्य जन्मकालीनसचक्षुर्गोलकशून्यतावत इति यावत्, पश्चादन्धस्य सचक्षुर्गोलकवत्त्वविशेषणेन वारणसम्भवात्, तत्र काणत्वस्येष्टत्वादिति भावः । अत एव सिद्धान्तवागीशेनापि कारकचक्रे --- \`जातप्रसवान्धस्य काणत्वे चक्षुष्मद्गोलकवत्त्वे सतीति विशेषणं देयमि'त्युक्तम् । तत्राद्यं ------ तृतीयार्थाविशेष्यतयैव स्वार्थबोधकत्वव्युत्पत्तेः सङ्कोचः तथाऽत्रापीत्यावेदितम् । ननु वृत्तित्वरूपचरमार्थस्य तदा कुत्रान्वय इत्याकाङ्क्षायामाह ---- काणत्वैकदेशे इति । चरममिति अन्वितमिति पूर्वेणान्वयः । शाब्दबोधप्रकारमाह ---- तथा चेति । सचक्षुष्क इति । सचक्षुर्गोलकवानित्यर्थः । ननु "कुत्सितेऽङ्ग" इति कालापसूचेति । सचक्षुष्कइति । सचक्षुर्गोलकवानित्यर्थः । ननु "कुत्सितेऽङ्ग"इति कालापसूत्रात् एतादृशार्थलाभेऽपि पाणिनिसूत्रान्न तादृशार्थलाभ इत्यत आह
---- पाणिनेरपीति । यथाश्रुतशब्दादुक्तार्थलाभादाह ----- तात्पर्यादिति । नन्वेवं महाचक्षुर्नाशेऽपि काणत्वापत्तिरतः कल्पान्तरमाह ------- यद्वेति । स्वाधिष्ठानेति । अधिकरणे ल्युट्, तथा च स्वाधिकरणवृत्तित्वसम्बन्धावच्छिन्नप्रतियोगिताकात्यन्ताभावविशिष्टो यथाक्षुर्नाशस्तद्वान् सचक्षुष्कः इत्यर्थः । तथा च महाचक्षुर्नाशेऽपि तादृशनाशस्य निरुक्तसम्बन्धेन चक्षुरत्यन्ताभाववत्त्वाभावात् न काणत्वापत्तिरिति भावः । चक्षुःशून्यो -- चक्षुर्विनाशः । उपसंहरति ----- तथाचेति । चक्षुर्नाशाश्रयत्वं पुरुषे स्वाश्रयसंयुक्तत्वसम्बन्धेन । उक्तरीत्येति । पादपदोत्तरतृतीयाया विकृतत्वं चार्थः, तत्राद्यं प्रकृत्यर्थविशेषणतयाऽन्वितं द्वितीयं खञ्जपदार्थैकदेशे सहजसंस्थानशून्यत्वे प्रकृत्यर्थनिरूपितमन्वितमितिरीत्या । अथ वा पादपदार्थस्य चरणस्य विकारप्रयुक्तत्वं तृतीयया खञ्जपदार्थैकदेशे सहजसंस्थानशून्यत्वे बोध्यत इति रीत्येत्यर्थः । अत एव शाब्दबोधप्रकारद्वयमपि दर्शितम् , वैधुर्यनिष्ठप्रयुक्तत्वं क्षैमिकम् । खञ्जपदार्थस्य नाशघटितत्वे अजातसहजसंस्थानपादकस्य ख़ञ्जत्वानुपपत्तेरिति भावः । उक्तैव रीतिरिति । सहजसंस्थानशून्यकर्णवान् बधिरः । अजातसंस्थानशून्यदेहवान् वामनः । तत्र विकृतकर्णवृत्तित्वविशिष्टं यत् सहजसंस्थानशून्यत्वं तद्वत्कर्णवान्, कर्णविकारप्रयुक्तस्य यथोचितसंस्थानवैधुर्यस्याश्रयीभूतकर्णवानिति वा बोधः । ननु सूत्रस्थाङ्गपदेन हस्तादिरेव बोध्यते, तत्कथं कायेन वामन इति प्रयोग इत्यत आहाङ्गेति । तथा च प्रयत्नावच्छेदकत्वमेव प्रकृतेऽङ्गत्वमिति भावः । स्वमतेऽङ्गपदं शरीरपदं, शरीरत्वन्तु चेष्टावन्मात्रत्वम्, अतो \`वदन्ती'त्युक्तम् ।  
 ननु अधिकाङ्गसद्भावेऽपि प्रकृतसंस्थानवत्त्वात् कथं \`मुखेन त्रिलोचन' इत्यादिकः प्रयोग इत्यत आह -- मुखेनेत्यादि । तदा विकार एवेति । तथा चाविकृतमुखवृत्ति यत् सहसंस्थानशून्यत्वं तद्वन्मुखवांस्त्रिलोचन इति, एवं विकृतकायवृत्ति यत् सहसंस्थानशून्यत्वं तद्वत्कायवान् दशवक्त्र इति बोधः । तत्र हजसंस्थानशून्यत्वे विप्रतिपन्नं प्रत्याह ------- नो चेदिति । तथा च मुखवृत्तित्रिलोचनवान्, कायवृत्तिदशवक्त्रवानिति बोधः । ननु तृतीयाया वैशिष्ट्यवाचित्वं कुत इत्यत आह --- जटाभिस्तापस इति । पर्यवसितेः ----- पर्यवसानात् । ननु किं नाम वैशिष्ट्यमित्यत आह ----- वैशिष्ट्यं चात्रेति । आत्मनि जटासंयोगस्य वृत्त्यनियामकत्वात् जटाभिरिति तृतीया न स्यात् अतः सम्बन्धितामात्रं वेति । प्रयोगापत्तेरिति । मेयत्वाधिकरणत्वादेः पठादावक्षतत्वात्, न चेष्टापत्तिरनुभवविरोधादिति भावः । तदाकिमित्याकांक्षायामाह परन्त्विति । अतद्व्यावृत्तत्वं -- तदभावाभाववत्त्वम्, अजटव्यावृत्तिमान् --- जटाभावाभाववानित्यर्थः । तथा च मेयत्वस्याव्यावृत्तेरप्रसिद्ध्या न तादृशप्रयोग इति भावः । निरुक्तेति
----------- अतद्वयावृत्तिरूपेत्यर्थः । तया ---------- तृतीयया, इदं तृतीयाप्रकृतिप्रतिपाद्यजटाशिखादिकं, विशेषणत्वे व्यपदिश्यत इति परेणान्वयः, साक्षाद्व्यावर्तकत्वेन व्यवह्रियते इत्यर्थः । अवर्त्तमानत्वेनेति, तया प्रत्याय्यते इति पूर्वेणान्यः । उपलक्षणत्वेन --- धर्मान्तरोपस्थितिद्वारा व्यावर्तकत्वेनेत्यर्थः । विशेषणतया व्यपदेशस्थलस्य जटाभिरित्यादिना दर्शितत्वात्, उपलक्षणत्वेन व्यपदेशस्थलं दर्शयति ----- यथा शिखयेति । इत्यादावित्यादिपदेन काकैर्गृहमित्यादिपरिग्रह । तत्रोद्गतशिखामूलवत्त्वोद्गततृणवत्त्वादिधर्मान्तरोपस्थितिद्वारा काकशिखादेर्व्याबर्त्तकत्वादिति भावः । व्युत्पत्तिवैशद्याय स्थलान्तरमपि दर्शयति ----- गुरुणा टीकेत्यादि । गुरूपलक्षिता टीका, कुरूपलक्षितं क्षेत्रमित्यर्थः ।  
 स्वान्वयीत्यादि ------ स्वं समभिव्याहृतक्रिया, तथा च यादृशक्रियान्वयि यत्र यत्कारकं तत्र तत्कारकवच्छिन्नतादृशक्रियाकालीनत्वं सहार्थ इत्यर्थः । तेनेति, इत्याकारकस्तत्र बोध इति परेणान्वयः । नन्वेवं \`तुल्यवदेकक्रियान्वयित्वंस साहित्यमि'तिप्राचीनप्रवादासंगतिरित्यत आह
------- तुल्यवदेकेति । तात्पर्यादिति ------ उक्तार्थस्य शब्दादभानादिति भावः । कर्तृत्वादौ समभिव्याहृत क्रियान्वयित्वव्यावृत्तिमाह ----- पुत्रेणेति । न कर्मत्वादिनाऽन्वयिनीति । कर्मत्वस्य तत्राभानादिति भावः । तदा किमवच्छिन्नेत्याकांक्षायामाह ----- किन्त्विति । उपसंहरति ------ इतीत्यादि । यदि सान्वयित्वं स्वनिष्ठप्रकारतानिरूपितविशेष्यत्वं तदा भावप्रत्ययस्थलासंग्रह इति विषयतात्वेन तन्निवेशयन्नाह ---- पुत्रेण सह मतं चैत्रेणेति । कर्तृत्व इति सप्तमीनिर्द्देशात् तस्य विशेष्यत्वं व्यञ्जितम् । स्वान्वयित्वस्य यथाश्रुतार्थवादिनां(1) मतमुपन्यस्य दूषयति ------ यत्त्विति । ननु यत्र तादृशक्रिया उभयकारकान्वनिनी तत्र किंनाम कारकावच्छिन्नतादृशक्रियाकालीनत्वं सहार्थ इत्याकांक्षायामाह ----- पुत्रेण समं मित्रं प्राप्तश्चैत्र इत्यादौ त्विति । तात्पर्यवशादिति प्राचीनमतानुसारेण, स्वयं तात्पर्यज्ञानस्य हेतुत्वानङ्गीकारात्, स्वमते तु प्रकरणज्ञानवशादिति बोध्यम् । कुते इत्याकाङ्क्षायामाह ----- समभिव्याहृताया इति । शंकते --- न चेति,वाच्यमिति पेरणान्वयः । दृष्टान्तपूर्वं समाधत्ते ------ घटत्वेन सहेत्यादिना, सहार्थे निवेश्यत्वादित्यन्तेन । क्वचिदिति । तथाच यथा क्वचित् कर्मसमभिव्याहारस्थले कर्त्तृत्वावच्छिन्नक्रियासमानकालीनत्वमिव समानकर्त्तृकत्वमपि सहार्थ निवेश्यते, तथा सर्वत्रैव तादृशस्थले कर्मत्वावच्छिन्नक्रियाकालीनत्वमिव समानकर्तृकत्वमपि सहार्थे निवेश्यत इत्यर्थः, अन्यथा विभिन्नज्ञाननिरूपितविषयतामादाय घटत्वेन सह घटमवगाहते इति प्रयोगापत्तेः । पुत्रेण सहागतश्वैत्र इत्यादावेककर्तृकत्वाभावेऽपि क्षतिविरहात् क्वचिदित्युक्तमिति भावः । उक्तापत्तौ समाधानान्तरवादिनां मतमुपन्यस्य दूषयति --------- यत्त्विति । स्वान्वयीति । स्वं ----- विशेष्यीभूता क्रिया । सर्वत्रेति । कर्मसमभिव्याहारस्थले इति शेषः । तस्याः ------ स्वान्वयिकर्मत्वावच्छिन्नक्रियायाः । नोक्तदोष इति । अन्यकर्तृकधनप्राप्तिदशायां ग्रामकर्मकप्राप्ते सत्यपि मैत्रे धनेन सहायं ग्रामं प्राप्त इति प्रयोगापत्तिरूपो दोषो नेत्यर्थः । दूषयति तत्तुच्छमिति । कुत इत्याकाङ्क्षायामाह वृत्त्यनियामकेति । वृत्त्यनियामकसम्बन्धस्य प्रतियोगितावच्छेदकत्वाप्रसिद्धेरित्यर्थः, अन्यथा सिद्ध्यसिद्धिव्याघातापत्तेः । अस्मन्मते च समानकर्तृकसुधाकर्मकभोजनकालीनत्वबोधानुपपत्तिरिति भावः ।  
 ननु कर्मसमभिव्याहारस्थले समानकर्तृकत्वभाननियमेऽपि तदसमभिव्याहारस्थले पटः पटत्वेन सह भासत इत्यादौ विभिन्नज्ञानीयविषयतामादायतादृशप्रयोगापत्तिरित्यत आह ---- पटः पटत्वेन सह भासत इत्यादाविति । पटत्वनिष्ठविषयताया इति । भासधातोर्विषयतार्थकत्वादिति भावः । समानप्रतियोगिकत्वमपीति । तथा च विषयत्वार्थकधातुयोगित्वमेव कर्तृत्वमिति भावः । ननु विभिन्नज्ञानविषयतामादाय तादृशप्रयोग इष्ठ एवेत्यत आह ----- विभिन्नेत्यादि । तादृशाप्रयोगात् --- तादृशप्रयोगस्यानुभवासिद्धत्वादित्यर्थः । ननु कर्तृबोधपदासमभिव्याहारस्थले कर्तृत्वाद्यन्वयिक्रियाया अभावात् तत्र का गतिरित्यत आह --- पुत्रेण सहगतिरित्यादाविति । स्थौल्यादिसमानकालीनत्व इति, निरूढलक्षणेति पूर्वेणान्वयः । प्रमापयितुमिति । प्रमां प्रतिपादयितुमित्यर्थः । भ्रमात्मकज्ञानजनने बाधकाभावादिति भावः । ननु सामानाधिकरण्यस्य सहार्थत्वं न दृष्टचरं कुत्रापीत्यत आह ---- यथेत्यादि । एतेन --- सहशब्दस्य क्वचित् सामानाधिकरण्यार्थकत्वेन, कर्त्तव्यं----- कृतिसाध्यत्वेन विधिबोधितम्, अनया --------पत्न्या । व्याख्यात इति । तत्रापि सहशब्देन लक्षणया सामानाधिकरण्यस्यैव बोधनादिति । व्याख्यात इति । तत्रापि सबशब्देन लक्षणया सामानाधिकरण्यस्यैव बोधनादिति भावः । ननु यत्र सहशब्दप्रयोगो नास्ति तत्र का गतिरित्यत आह -- पुत्रेणागत इत्यादाविति । समानकालीनत्वादिकमर्थ इत्यादिना प्राक्तनादिपदग्राह्य ---- पटत्वेन पटमवगाहते बुद्धिरित्यादिस्थलीयसमानकर्तृकत्वादिपरियहः । सुब्‌विभक्तेरानुशासनिकातिरिक्ते न लक्षमा इत्यस्य प्रवादमात्रत्वादिति भावः ।  
 हेत्वर्थतृतीयास्थलं दर्शयति -- धनेन कुलमिति । करणत्वप्रत्ययस्यात्यन्तासम्भवस्थलमभिप्रेत्याह भावः । शाब्दबोधप्रकारमाह
---- तथा चेति । शंकते -------न चेति । तदवच्छिन्नाभावस्येति । तदवच्छिन्नप्रतियोमिताकाभावस्येत्यर्थः । अशक्यत्वादिति । सुतरां संयोगादिसम्बन्धावच्छिन्नाभावस्य प्रत्येतव्यत्वात् इति भावः । परिहरति --- कुले धनस्येति । व्युत्पत्तिवैशद्यायानेकस्थलप्रदर्शनम् । ननु कुले धनस्य हेतुत्वमित्यादिषु सर्वत्र दर्शितस्थलेषु सप्तम्यर्थो निरूपितत्वं, षष्ठ्यर्थो निष्ठत्वं, तथा च कुलनिरूपितं हेतुत्वं धननिष्ठमित्यन्वयबोधो न तु वैपरीत्येन धननिरूपितं हेतुत्वं कुलवृत्तीत्यन्वयबोधःष तथा च कुतो निरूपकत्वसम्बन्धस्य वृत्त्यनियामकतेत्यत आह ------- नहीति । तासु --- उक्तशाब्दप्रतीतिषु । शङ्कां परिहरति ------ धनादिनिष्ठहेतुत्वादेरिति । सम्बन्धविशेषेण ----- निरूपकतासम्बन्धेन, (अनुभावकत्वेन -----(?) अनुव्यवसायसिद्धत्वेन, दुष्करत्वात् इति । तात्पर्यादिवशात् क्वचित् धननिष्ठस्य क्वचित् कुलनिष्ठत्वादेर्बोध इति प्रकृताक्षतेरिति भावः । ननु धने कुलस्य हेतुत्वमित्यादिप्रतीतिभिया न निरूपकतासम्बन्धस्य वृत्तिनियामकत्वं व्यवस्थापयितुमर्हति, तासामन्यार्थकत्वसम्भवात्, कथमन्यथा सत्तायां गुणे न द्रव्यत्वसामानाधिकरण्यमिति प्रतीत्या गुणावच्छेदेन द्रव्यत्वसामानाधिकरण्याभावोऽपि सत्तायां न सिध्येदित्यत आह ----- वृत्त्यनियामकसम्बन्धस्येति । प्रत्ययायोगाच्चेति । तथा च निरूपकत्वादिसम्बन्धानां वृत्त्यनियामकत्वेऽपि प्रतियोगितावच्छेदकत्वस्वीकारात् नोक्तातिप्रसंग इति भावः । \`पतनमिदं वृक्षान्न गृहादि'त्यादौ पञ्चम्या लक्षणया विभागाद्यनुकूलत्वाभाव एव बोध्यत इति कुतो वृत्त्यनियामकसम्बन्धस्य प्रतियोगितावच्छेदकतास्वीकार इत्याशङ्कने समाधानस्य तौल्यमित्याह तत्रेत्यादि । नञ्‌ समभिव्याहारस्थलमात्र एव लक्षणास्वीकारोऽनुभवविरुद्ध इति लक्षणाग्रहस्यासार्वत्रिकत्वेन यत्र लक्षणाऽग्रहस्तत्र शाब्दबोधानुपपत्तिरित्यत आह -- अस्तु वेति । ननु लक्षणाया असार्वत्रिक धूमेन वह्निरित्यादौ कथं शाब्दबोध इत्यत आह ---- धूमेनेत्यादि । ननु जन्यसामान्यं प्रति कालत्वेन जन्यसत्त्वाच्छिन्नं प्रति च द्रव्यत्वेन हेतुत्वात् तत्र कथं न लक्षणा इत्यतः स्थलान्तरमाह --- अणुत्वेनेति । अणुत्वस्यापि क्वचिदनुमित्यादौ जन्यत्वसम्भवात् अत्यन्तासम्भवाभिप्रायेण द्रव्यत्वमित्युक्तम् । अजन्यत्वेनेति --- अनिरूपकत्वादित्यत्र हेतुः, जनकतानिरूपकत्वस्य जन्यत्वनियतत्वादिति भावः । अनायत्येति । तथा चागत्या लक्षणास्वीकारेऽपि गत्यन्तरसत्त्वे तत्स्वीकारोऽनुचित इति भावः । ननु ज्ञापकत्वं जनकत्वम्, तस्य धूमपदलक्षि धूमज्ञाननिष्ठत्वेऽपि कुतो वह्व्यादिनिष्ठत्वमित्यत आह ---- तद्वत्त्वं चेति । स्वनिरूपकानुमितिविषयत्वसम्बन्धेनेत्यर्थः । शंकते ------- न चेति, वाच्यामिति परेणान्वयः । शंकां परिहरति ----- वह्न्याद्यवगाहिनीति । स्वसाक्षात्कारे ----- धूमसाक्षात्कारो । विषयविधयेति । धूमादेर्जनकत्वसम्भवादिति परेणान्वयः । तथा च लौकिकप्रत्यक्षे विषयस्य हेतुतया धूमजन्यज्ञानविषयत्वं वह्व्यादेरक्षतमिति भावः । अणुत्वेन द्रव्यत्वमित्यादौ अणुत्वस्य लौकिकप्रत्यक्षासम्भवाद् विषयविधया जनककत्वासम्बव इत्यत आह ---- स्वनिष्ठत्वेनेति । अभावप्रत्यक्षे इति वह्म्याद्यवगाहिनीति पूर्वेणान्वयः । धूमादिनिष्ठविशेषणताया धूमादिस्वरूपत्वादिति भाव इति केचित् । वस्तुतस्तु लौकिकप्रत्यक्षे विषयस्य हेतुतायामविवादत्वादाह ----- स्वनिष्ठत्वेनेति । अर्थस्तु पूर्ववत् । अणुत्वादौ अभावलौकिकप्रत्यासम्भवात् चिन्तामणिकृन्मते निर्भरं व्यञ्जयन्नाह
------ धूमेनेत्यत्रेति ----- त्वादिप्रत्ययस्येति । अणुत्वस्य वाक्यतया लक्षणाया असम्भवादिति भावः । चिन्तामणिकृत इत्यनेन निर्भरः सूचितः । शंकते
---- यद्यपीत्यादि । उक्तदिशा --- वहिपदस्य वह्निज्ञानलक्षणया । व्याप्तिभ्रमेण शंकाकं परिहरति ----- तथापीत्यादिना । स्वप्रतियोगीत्यादि । स्वनिरूपकनिरूपितविषयत्वादीत्यर्थः । तथाहेतुत्वेऽपि कथं तादृशप्रयोगवारणमित्यत आह धूमादेश्चेति । न तथेति । न वह्निना धूमवानित्यादेः प्रामाण्यापत्तिरित्यर्थः । शंकते न चेति । सम्बन्धत्वे --- व्यापकतायाः सम्बन्दघटकत्वे, निरुक्तसंसर्गस्य -- धूत्मत्वात्रच्छिन्नव्यापकताविशिष्टस्य स्वप्रतियोगिनिरूपितविषयत्वस्य । शंकां निरस्यति -------- धूमत्वादिविशिष्ट इति । धूमेन वह्निरित्यादौ धूमाधिकरणे शिखराद्यवच्छेदेन वह्न्यभावसत्त्वात् वह्न्यादेर्धूमाद्यव्यापकतापत्तिरतो विशिष्टप्रतियोग्यनधिकरणेति व्यापकताविशेषणम् । जात्या (गुणो ?) विशिष्टसत्तावानित्यादेः प्रामाण्यापत्तिवारणाय विशिष्टेति । स्वप्रतियोगितावच्छेदकावच्चिन्नेत्यर्थः । धूमवति वह्न्यादेर्द्वित्वावच्छिन्नाभावसत्त्वात् अनवच्छिन्नान्तं प्रतियोगिताविशेषणण् । तादृशप्रतियोगित्वस्य द्वित्वाद्यवच्छिन्नाभावमादायैव सर्वत्र व्यापकताप्रसिद्धयर्थं द्वित्वाद्यवच्छिन्नाभावत्वनिवेशनम् । अन्यत्स्वयमूह्यम् । व्यधिकरणसम्बन्धद्वयावच्छिन्नेति, द्वयेति सम्पातादायातम्, व्यधिकरणप्तम्बन्धावच्छिन्नयोरित्यस्यैव सम्यक्‌त्वात् ।  
 वह्निना धूम इत्यादिप्रयोगस्य प्रामाण्यं प्रकारान्तरेण वारयतां मतमुपन्यस्य दूषयति ----- यत्त्विति । न योग्य इति । धूमत्वावच्छिन्नप्रकारत्वीयस्वरूपसम्बन्धस्य वह्निव्यापकतावच्छेदकरूपावच्छिन्नवह्निज्ञाप्यत्वस्य व्यधिकरणत्वादिति भावः । इत्यादेरेवेति । वह्नित्वावच्छिन्नप्रकारत्वीयस्वरूपसम्बन्धस्य तादृशधूमज्ञाप्यतायाः समानाधिकरणत्वादिति भावः । वह्न्यादिजन्यज्ञानविषयत्वस्येति, वह्न्यादिपदस्य स्वज्ञानत्वाक्षणिकत्वाभिप्रायेमोक्तम्, अन्यथा वह्निज्ञानविषयस्य वह्निज्ञाप्यत्वरूपत्वाभावात् असंगत्यापत्तेः । क्वचिद्‌वह्न्यादिज्ञानजन्यज्ञानविषयत्वस्येत्येव पाठः । दूषयति ----- तच्चिन्त्यमिति । स्वयमेव चिन्ताबीजमाह ------ वह्निना धूम इति । यद्यपि धूमेन वह्निरित्यत्रापि व्यापकत्वस्य प्रकारतया भानमनुभवविरुद्धम्, तथापि तत्र संसर्गविधया व्यापकताभानस्वीकारेऽपि क्षत्यभावात्, वह्निना धूम इत्यादेः प्रामाण्यवारणस्य एतेषामुद्देश्यत्वात् तन्मात्रोक्तिः, अत एव \`वह्न्यादिपदोत्तरतृतीयापंचम्योरि'त्यादिना तन्मतं दर्शितम् । अनुभवविरोधादिति । व्यापकत्वस्याखंडस्याप्रसिद्द्या तन्दतर्भावेण तृतीयापंचम्योर्वृत्तिकल्पनासम्भवात् खण़्डशोवृत्तिकल्पनापत्तिरिति भावः । ननु धूमेन वह्निमदयोगोलकमित्यादेः प्रामाण्यापत्तिः वह्नेर्धूमादिज्ञापकत्वस्यायोगोलके च वह्निमत्त्वस्याबाधादित्यत आह -- धूमादिनिष्ठेति ।   
 तृतीयार्थ इति । तथा च घटत्वावच्छित्तघटप्रतियोगिताकाभाववान् इत्यादिकस्तत्र बोध इति भावः । स्वकार्पण्यादिव्युत्पत्तिवैचित्र्येणैकदेशान्वयस्वीकारादिति भावः । लुप्ततृतीयाकेनेति । तथा च नामेत्यव्ययस्य संज्ञा इत्यर्थः । तृतीयायास्तादात्म्यमर्थ इति भावः । मतान्तरमाह ---- नामेतीति । तच्च
------ सम्भाव्यत्वं च । क्वचित्तत्रेति पाठः, तादृशप्रयोगस्थले इति तदर्थः । सम्भाव्यत्वं ----------- ज्ञानार्हत्वं, तथा च ज्ञानार्हसुरथो राजा इत्यन्वयबोध इति भावः । नामेत्यस्य सम्भाव्यत्वार्थकत्वेऽनुशासनाभावात् कश्चिदित्युक्तम् । उक्तदिशैवेति । नामपदस्य संज्ञार्थः, चन्द्रमुखी ----- चन्द्रमुखीशब्दवाच्या, तृतीयार्थस्तादात्म्यं, तथा च संज्ञातादात्म्यवच्चन्द्रमुखीशब्दवाच्या इत्यन्वयः । अभेद एवेति । तथा च धान्याभिन्नं धनं, घटत्वभिन्नं साजात्यै, वाजपेयाभिन्नं यजनम् इत्यादयोऽन्वयबोधा इति भावः । धनान्तरतात्पर्येण तादृशप्रयोगस्य सम्प्रदायविरुद्धत्वाद् \`वदन्ती'त्युक्तम् । ननु तृतीयाया अभेदार्थकत्वे जात्या ब्राह्मण इत्यादेरपार्थकत्वापत्तिः उद्देश्यविधेययोरैक्यादित्यत आह
---- जात्या ब्राह्मण इति । तथा चोद्देश्यविधेयतावच्छेदकयोर्वैलक्षण्यान्नानुपपत्तिरिति भावः । ननु स्वरूपतो ब्राह्मणते जातित्वेन तदन्वये न किञ्चिद्बाधकमिति लक्षणस्वीकारोऽनुचित इत्यत आह --- स्वरूपत उपस्थित इति । तदन्वयायोगात्
----- जातित्वेन ब्राह्मणत्वान्वयायोगादित्यर्थः । निर्धर्मितावच्छेदककशाब्दानभ्युपगमादिति भावः । नन्ववच्छेदकत्वस्य तृतीयार्थत्वे घटत्वेन जन्यत्वं न पटत्वेन इत्यादावन्वयबोधानुपपत्तिरतोऽवच्छेद्यत्वं वेति । चैत्रेऽपि चैत्रप्रतियोगिकभेदसत्त्वात् चैत्रेण तुल्यश्चैत्र इत्यपि प्रयोगः
स्यादतस्तृतीयाद्यर्थप्रतियोगित्वे स्ववृत्तिचैत्रत्वावच्छिन्नत्वमेव प्रकृत्यर्थावच्छिन्नस्य सम्बन्धो वाच्यः, इति तदेवाह ----- चैत्रत्वाद्यवच्छिन्नान्यत्वे इति । तथैवान्वय इति । चैत्रान्यत्वे सति चैत्रवृत्तिधर्मवत्त्वमित्यन्वय इत्यर्थः । पाणिनिमतमुपन्यस्य च्छलतो दूषयति --------- तुलोपमयोरित्यादि । ननु तुल्यपदस्योक्तार्थकत्वे \`गजेन तुल्यगमन' इत्यादौ गमने गजवृत्त्यसाधारणधर्मवत्ताभावादयोग्यत्वापत्तिरिति तत्रत्यतृतीयाया अर्थान्तरपरतयाऽयोग्यत्वं वारयति ---- गजेन तुल्येत्यादि । अधिकरणत्वमर्थ इति, अधिकरणसप्तमीत्यावेदनाय । तेनेति । तथा च भोगविषयकानुरागवानित्यर्थः । तादृशार्थकेति । कालार्थकेत्यर्थः । अधिकरणत्वं ----- अधिकरणकालवृत्तित्वम् इति यावत् । क्वचिदधिकरणवृत्तित्वमिति पाठः, स चोक्तार्थक एव । ननु पुष्येस्नायादित्यादौ सप्तम्या अपि तादृशार्थकत्वमावश्यकम् अर्थान्तरस्य वक्तुमशक्यत्वादिति पुष्ये रूपमित्यादेरयोग्यत्वापत्तिः, पुष्याधिकरणकालसमवेतत्वस्य कालिकसम्बन्धेन वृत्तित्वस्य रूपादावबाधात् कथमनुपपत्तिरिति वाच्यम् । तथापि समवायेन पुष्ये रूपमित्यादेरयोग्यत्वापत्तेर्दुर्वारत्वादित्यत आह ----- पुष्य रूपमित्यादाविति । पुष्यवृत्तित्वं ------ पुष्यसमवेतत्वम् । तादृशसामानाधिकरण्याप्रतीतौ युक्तिमप्याह ----- अत इति । पुष्यवृत्तित्वप्रतीतेः । नप्रयोग इति । अन्यथा निरुक्तसामानाधिकरण्यस्य रूपादावसत्त्वात् तादृशप्रयोगः प्रमाणं न स्यादिति भावः ।  
 उपपदविभक्तिकथनप्रस्तावे तृतीयापर्यन्तप्रयोगं सन्दर्श्य चतुर्थीप्रयोगं दर्शयितुमुपक्रमते ----------- मन्यतेरित्यादि । विवृणोति
----- मन्यतेरिति (?) । द्वितीयावदित्यनेन द्वितीयाप्रसक्तिकस्थल एव चतुर्थीविधानस्य प्राप्तत्वात् कर्मणोनुक्तत्वमर्थायातमिति तदेव स्पष्टयति
--- अनुक्तेति । कर्मणीति सप्तमीनिर्देशात् कारिकास्थकर्मपदोत्तरषष्ठ्या आधेयत्वमर्थ इति व्यञ्जितम् । यस्मादिति पञ्चम्या अवधित्वमर्थ इति व्यञ्जयन्नाह ------ यदवधिकेति । प्राणिवजितयदवधिकेत्यर्थः । अपकृष्टत्वमिति । अनुक्तमिति शेषः । आकाङ्क्षानिवृत्त्यर्थं पूरयति ----- प्रमाणमिति । तेन ----- द्वितीयावच्चतुर्थ्याः प्रमाणत्वेनेत्यर्थः, उदीच्येनार्थ इत्यनेनान्वयः । ननु असमस्तस्य नञोऽपकृष्टार्थकत्वं न दृष्टचरम्, इत्यत आह --- द्रौणिरिति । एषदुर्मतिः अश्वत्थामा, न ब्राह्मणः ब्राह्मणादपकृष्ट इत्यर्थः । अनुक्तत्वनिवेशव्यावृत्तिमाह ---- न त्वं कीट इत्यादि । अपकृष्टतानिष्ठायुक्तत्वनिवेशव्यावृत्तिमाह -----जारजमिति । अबाधितत्वादिति । तथा च बाधितत्वमेवायुक्तत्वमिति भावः । प्राणिवर्जित इत्यस्य व्यावृत्तिमाह --- न नावमित्यादि । ननु प्राणिपदपरिभाषिताः के इत्याकाङ्क्षायामाह -- नौकाकेत्यादि । \`अन्येभ्यो ब्राह्मणोयस्तु शूद्रणामन्नापाचक' इत्यादौ प्रतियोग्यनुयोगिनोः समानवचनान्तत्वाभावेऽपि तथाबोधादसमस्तनञेत्युक्तम् । तन्त्रत्वादिति । प्रायस्तन्त्रत्वादित्यर्थः । अतो "वेदानष्टा न शूद्राणामवैधाचारभाजिनाम्"इत्यादौ तथान्वयबोधनेऽपि न क्षतिः । ननु नञा तादृसार्थबोधने यदि चतुर्थी तदा "तृणाय मत्त्वा रघुनन्दनोऽथ" इत्यादिभट्‌टिग्रन्थानुपपत्तिरित्यतस्तदुपपादयति सदृशत्वमिति । तथा च तन्मते नञोऽनपेक्षणादिति भावः । आपिशलिः ग्रन्थकारः, तस्य मतमित्यर्थः, तेन -- सादृश्यार्थेऽपि द्वितीयावच्चतुर्थीविधानेन, इत्यर्थ इत्यनेनास्यान्वयः । तन्मत एव (इत्यर्थः?) कुत इत्याकाङ्क्षायामाह ---- तत्रेत्यादि । तदिच्छाधीनत्वरूपमिति ----- \`इदं पुष्पं विष्णुस्वत्ववद्भवतु' इत्याकारकनमः पदार्थोपायेच्छायां फलेच्छाविधया विष्णुप्रतीच्छायाहेतुत्वादिति भावः । प्रीताविति, आधेयतयेत्यादिः । तदिच्छायां ----- विष्णुप्रीतीच्छायां, विषयतयेत्यादिः । मन्त्रकरणकत्वनिवेशव्यावृत्तिमाह ----- ब्राह्मणप्रीत्युद्देश्यकेति । \`ब्राह्मणाय नमः अयं गौरि'त्यादिः, तथा च तदनिवेशे तादृशप्रयोगः स्यादिति भावः । नतिरेवेति । स्वावधिकोत्कर्षप्रकारकज्ञानानुकूलव्यापारो नतिपदार्थस्तदेकदेशे ज्ञाने विषयत्वस्यान्वय इति भावः । तत्‌प्रीतित्वप्रकारकेच्छासम्भवादिति । फलत्वावच्छेदकरूपेणैव फलेच्छाया उपायेच्छाजनकत्वात् प्रीतित्वप्रकारतानिवेशस्यावश्यकत्वात् विसंवादीच्छामादायैव तत्र प्रसिद्दिरिति भावः । पित्रादेरुद्देश्यत्वं प्रीतिद्वारा बोध्यम् । उक्तदिशैवेति । इन्द्रोद्देश्यकमन्त्रकरणकहविस्त्यागस्य कर्मेदमित्यर्थः । प्रजानिष्ठमित्यादि । तथा चाधेयत्वं चतुर्थ्यर्थ इति भावः । कुत इत्याकाङ्क्षायामाह ----- आशंस्यैरित्यादि । वदन्तीत्यनेन निजासम्मतत्वं व्यञ्जितम् । सुखादिनिरूपितत्वमिति । तथा च सुखनिरूपितप्रयोजकत्वाभावादिति बोध इति भावः । न तु सामर्थ्यमिति । तथासति चतुर्थ्यापत्तेरिति भावः । दार्वादाविति, चतुर्थ्या बोध्यत इति पूर्वेणान्वयः । एवमग्रेऽपि कुत इत्याकांक्षायामाह ---- भावकृदन्तादिति । अत एव चतुर्थ्यास्तुमर्थोद्देश्यत्वरूपार्थकत्वादेवेत्यर्थः । न प्रयोग इति । ननूद्देश्यत्वस्य तत्राविशिष्टत्वात् कथं न तादृशप्रयोग इत्यत आह --- समानकर्तृकत्वस्यापीति । "इच्छार्थेष्वेककर्तृकेषु तुम्" इत्यनुशासनादिति भावः । समानकर्तृकत्वं विशेष्यीभूतक्रियाकर्तृकत्वं, तच्च विशेषणीभूतक्रियायामन्वितम् । अथ वा स्वकर्तृकर्तृकत्वं स्वोद्देश्यकत्वमुभयमेव चतुर्थ्यर्थः, तच्च विशेष्यीभूतव्रजनादिक्रियायामन्वितं, तथा च पाकोद्देश्यकपाककर्तृकव्रजनवानित्याकारकस्तत्र बोध इति, परकोयपाकोद्देश्यकव्रजने नान्तरीयकपाककर्तृव्रजने च तादृशोभयस्य बाधात् तादृशव्रजनतात्पर्यण न तादृशप्रयोग इति भावः । व्रजनादौ पाकेच्छाधीनत्वन्तु तदिच्छाधीनेच्छाविषयस्वरूपं, फलेच्छाया उपायेच्छाजनकत्वात्, तथा च परकीयेच्छास्थले न तादृशप्रयोगापत्तिः, स्वकीयेच्छायां परकीयेच्छाया अहेतुत्वात् । न च नान्तरीयकपाकस्थलेऽपि \`अस्य पाको भवतु' इतीच्छात एवास्य व्रजनं भवतु इतीच्छा यत्र तत्र तादृशप्रयोगापत्तिरिति वाच्यम् । पक्तुं व्रजतीत्यादौ स्वसमवेतपाकेच्छावान् व्रजतीत्यकारकबोधस्यानुभवविरुद्धतया इच्छासामानाधिकण्यमित्युभयमेव चतुर्थ्यर्थः, तथा च नोक्तापत्तिरित्याहुः । तन्न, पाकेच्छावति भोजनार्थं गच्छति पुरुषे पाकाय व्रजतीति प्रयोगापत्तेः, अस्मन्मते तु तत्रत्यगमनस्य पाकेच्छानधीनत्वान्नापत्तिरित्यास्तां विस्तरः । भावकृदन्तोपस्थाप्यस्यैवोद्देश्यत्वं चतुर्थ्या प्रत्याय्यते (1) "तुमर्थाच्च भाववाचिन" इति सूत्रात्, तत् किमर्थमित्याकाङ्क्षायामाह
------- पटायेत्यादि । तदिच्छाधीनत्वादेरित्यादिना एककर्तृकत्वेच्छासामानाधिकरण्याद्युपग्रहः । न च पटादेरेककर्तृकत्वाप्रसिद्धया न तथा, किं सूत्रे भाववाचिन इत्यनेनेति वाच्यम् । आदिपदेन सुखाय व्रजतीत्यादिपरिग्रहात्, तत्र समवायिसमवेतत्वरूपसमानकर्तृकत्वबोधाद् व्रजनादाववगम इति तादर्थ्यावगाहितयैव पटाय व्रजतीत्यादौ प्रमाण्यसम्भवाद्बाधाभावेन तदापत्त्यसम्भवादिति भावः । ननु पाकाय स्थालीत्यादौ कथं तादृशार्थावगमः ? न च स्थाल्यादौ पाकसमानकर्तृकत्वपाकेच्चासामानाधिकरण्ययोर्बाधात् न ततेति वाच्यम् । तथापि पाकायादृष्टमित्यादौ तथावगमापत्तेर्दुर्वारत्वादित्यत आह ---- पाकाय स्थालीत्यादिति इति । स्थाल्यादाविति । अवगम इति पूर्वेमान्वयः, प्रथमादिपदात् पाकायादृष्टमित्यादेः, द्वितीयादिपदात् समान कर्तृकत्वादेः तृतीयादिपदाददृष्टादेः परिग्रहः । बोध्यत इति । तादर्थ्यस्य प्रयोजकतारूपत्वेनात्र स्वकर्मकाहरणेच्छाधीनेच्छाविषयत्वरूप्रयोजकत्वं चतुर्थ्या बोध्यते इति फलबलात् कल्प्यत इति भावः । ननु यस्य पुरुषस्य फलकर्मकाहरणमप्रसिद्धं तत्र तादृशेच्छाप्रसिद्ध्या कथं तादृशबोध इत्यत आह
--- रीतिरुक्तैवेति । फलकर्मकाहरणत्वप्रकारकेच्छाया निविष्टत्वादिति भावः ।  
 पञ्चम्या बोध्यत इति । तथा च ग्रामावधिकं यदुदयाचलसन्निकृष्टत्वं तद्वानिति तत्र बोधः । कैलाससन्निकृष्टत्वादित्यादिना विप्रकृष्टत्वादिपरिग्रहः । उत्तरत्वादाविति । ग्रामाद्यवधिकत्वं पञ्चम्या बोध्यत इति पूर्वेणान्वयः । आदिना दक्षिणत्वपरिगहः । प्रागभावक्षणेति । प्रागभावाधिकरणक्षणेत्यर्थः । क्वचित् \`प्रागभावप्रतियोगिक्षणे'ति पाठः, स च प्रामादिकः । प्रतियोगिपदमधिकरणपरमित्युच्छृङ्खलाः । प्रतियोगिताकत्वमिति, पञ्चम्या बोध्यत इति पूर्वेणान्वयः । एवमग्रेऽपि । अभावनिरूपितावधित्वस्य प्रतियोगित्व एव पर्यवसानात् तदेवाह --- प्रतियोगित्वं वेति । आश्रयतया भेदेऽसत्त्वात् निरूपकत्वसंसर्गेणेति,इदं प्राचीनमतानुसारेण । नव्यमते तु प्रतियोगितानिरूपकत्वमेव तदर्थः, अतः \`पटो घटद्भिन्नो न पटादि'त्यादौ नानुपपत्तिरिति । परिशब्दस्त्यागार्थकः, तथा च गृहं परित्यज्य गतः इत्याकारकस्तत्र बोध इति भावः । स चेति । तादृशार्थश्चेत्यर्थः । तेनेति । तादृशार्थस्य धात्वर्थमात्रसाकाङ्क्षत्वेनेत्यर्थः । न प्रयोग इति प्रामाणिक इति शेषः । मर्यादा वेति । तथा च निरुक्तस्थलद्वये यथाक्रमेणार्थद्वयमिति भावः । शाब्दबोधप्रकारमाह --- तेनेति । ननु किं नामाभिव्याप्तं मर्यादा चेत्यत आह
---- तदुभयञ्चेति । अभिव्याप्तत्वमर्यादोभयञ्चेत्यर्थः । निरुक्तं प्रागिति । \`नदीं यावन्मम पुरं, गृहं यावद् धनं तवे'त्यत्र यावदित्यव्ययस्य मर्यादा अभिविधिश्च क्रमेणार्थ इत्यादिग्रन्थेनेत्यर्थः । तत्पर्यन्तत्वं तदवधिकविप्रकर्षशून्यत्वे सति तत्सन्निकृष्टत्वरूपं मर्यादापदार्थः । तदभिव्याप्तत्वं तदारम्भकावयवावच्छेदेन तत्संयुक्तत्वमित्यादेः स्वयमेवोक्तत्वादिति भावः । वैश्यशौर्यादिमात्रवृत्तीति । वैश्यशौर्यत्वव्यापकेत्यर्थः । तथा च वैश्यशौर्यत्वव्यापकसङ्ख्यात्वव्यापकत्वं भेदे लभ्यते, तच्च न निविष्टम्, अनतिप्रयोजनकत्वात्, अपि तु वैश्यशौर्यवृत्तिसंख्यात्वव्यापकत्वमेव भेदे निवेश्यते, तत एव क्षत्रियस्य यत्किञ्चिच्छौर्यसंख्याया वैश्यशौर्यसंख्याभेदसत्त्वेन \`न क्षत्रियेभ्यो वैश्याः शूरा' इत्यादिप्रयोगवारणसम्भवात् तादृशभेदस्य क्षत्रियशौर्यवृत्तिसंख्यात्वाव्यापकत्वात् । केचित्तु तन्मात्रवृत्तित्वं तत्पर्याप्तत्वं, तदनिवेशे तत्प्रयोगापत्तेरित्याहुः । तन्मन्दम्, व्यापकत्वादन्यस्य सामान्यत्वस्य दुर्वचतया निरुक्तव्यापकतानिवेशेनैवोपपत्तेः । न च तत्तत्संख्यात्वव्यापकत्वमेव भेदे निवेश्यते वृत्त्यन्तं परिवायकमेवेति वाच्यम् । अनन्तव्यापकतायाः पञ्चम्यर्थकल्पने गौरवात् । न च यस्य कस्यचिद् वैश्यस्य क्षत्रियापेक्षयाऽधिकशौर्यसमशौर्यवत्त्वे तादृशप्रयोगो न स्यादिष्टत्वात् । तादृशसंख्यात्वव्यापकत्वन्तु संख्यानिष्ठभेदप्रतियोगितानवच्छेदकत्वरूपम्‌, अतो वृत्त्यनियामकसम्बन्धस्य प्रतियोगितानवच्छेदकत्वेऽपि न क्षतिः । \`न पचती'त्यादौ अन्वयबोधानुरोधेन तादृशसम्बन्धावच्छिन्नावच्छेदकतायाः सर्वैः स्वीकारात् । न्यूनशौर्यवत्यपि समवायेन तादृशसंख्यावत्त्वात् पर्याप्तिनिवेशः । केचित्तु तादृशजातिमत्संख्यात्वेनानन्तसंख्यायास्तदर्थप्रवेशे गौरवात् बहुत्वत्वेन तन्निवेशनमुचितमित्याहुः, तन्मतमुपन्यस्य दूषयति --- तच्छौर्यपर्याप्तेति । अत्रापि पर्याप्तेति सम्पातायातं, तत्तत्संख्यात्वव्यापकतानिवेशे च प्रकृत्यर्थस्यानन्वयापत्तेरिति ध्येयम् । वस्तुतः स्वमते वृत्तित्वमात्रं निविष्टम्, एतन्मते पर्याप्तत्वम्, अत एव \`पर्याप्तसंख्याबहुत्वयोरप्रसिद्धेरि'त्यनेन पर्याप्तिनिवेशनमपि दूषयिष्यतीति । तद्वत --- एकविधशौर्यवतः, स --- शौर्यद्वयवान्, तदुभयशौर्ययोः --- तयोरेकविधद्विविधशौर्ययोः । पर्याप्तसंख्याबहुत्वयोरिति । तथा चैकविधशौर्ये पर्याप्तसंख्याया द्विविधशौर्ये च बहुत्वस्य चाप्रसिद्धेरित्यर्थः । यद्यपि तदुभयेत्यसंगतम्, तथापि तत्तद्वृत्तित्वेनोभयत्वमुक्तम् । केचित्तु तदुभयोरिति यथाश्रुतार्थकं, पर्याप्तसंख्याबहुत्वयोरित्यत्र पर्याप्तबहुत्वसंख्याया इति कल्पयन्ति, अत एव \`एकत्वं एकस्मिन्नेव पर्याप्तं न तु द्वित्त्वे' इति प्रतीतिबलादेकत्व संख्यायाः पर्याप्तिसत्त्वेऽपि ग्रन्थसंगतिरित्याहुः । प्रकृत्यर्थस्य प्रकृतिलभ्यत्वेन अवशिष्टस्यार्थस्याप्रसिद्ध्या तत्र पञ्चम्या वृत्तिकल्पनमसम्भवीति प्रकृतेस्तात्पर्यग्राहकत्वे प्रकृत्यर्थान्वितस्वार्थबोधकत्वनियमो भज्येतेति पञ्चम्यास्तादृशविशिष्टार्थघटकाभावप्रतियोगित्वाधिकरणत्वजातिसंख्यादिषु खण्डशो वृत्तिमभ्युपगच्छति इदन्तु बोध्यमित्यादिना । इतरभागः ------ शौर्याधिकरणत्वान्तभागः ।  
 समवेतत्वादिकमित्यादिना च स्वाश्रयसंयुक्तत्वादिरूपपरम्परादिपरिग्रहः । ननु किमेतत् सकलानामेव सम्बन्धानामेकत्रैव षष्ठ्यर्थत्वम् ? इत्याकांक्षयामाह -------- प्रातिस्विकरूपेणेति । प्रत्येकमात्रवृत्तिस्वत्त्वादिनैव न तु सम्नब्धत्वतादृशान्यतमत्वादिनेत्यर्थः । केचित्तु प्रातिस्विकरूपेण क्रमिकत्वेन क्रमेणेति यावदित्याहुः । तन्मन्दम्, तथासत्येवकारव्यवच्छेद्ये दोषदानस्य समुचितत्वेन \`सम्बन्धत्वेन तथात्वे' इत्यादिग्रन्थस्यानुपष्टम्भत्वापत्तेः अर्थान्तरकरणे च उदक्षरत्वापत्तेश्च । अयोग्यतापत्तेरिति । आधेयत्वरूपस्यैव चैत्रसम्बन्धस्य तद्धने सत्त्वादिति भावः । ननु
तदादिपदशक्यतावच्छेदकानुगमकबुद्धिविषयत्ववत्सम्बन्धत्वमप्यनुगमकम्, अतो नैष दोष इत्यत आह ---- सम्बन्धत्वस्येति । दुर्वचत्वाच्चेति । इदमुपलक्षणम्
----- तादृशान्यतमतत्वादेर्दुज्ञेयत्वाच्चेत्यपि बोध्यम् ।  
 निर्द्धारणस्थले शाब्दबोधप्रकारमभिधातुं भूमिकामाह ----- विशेषस्येति । तच्च तादृशधर्मवत्त्वञ्च । तन्निष्ठेति । सामान्यनिष्ठेत्यर्थः । स्वपदोपात्तत्वात् ---- सामान्यवाचकपदोपात्तत्वात् । ननु विशेष(त्व)स्य सार्वत्रिकत्वात् \`नराणां न क्षत्रियः शूरः' इति प्रयोगः (स्यात्?) यत्किञ्चिद्विशेषान्यनरत्वावच्छिन्नवृत्तिकभेदप्रतियोगित्वस्य क्षत्रियेऽसत्त्वात्, विशेषसामान्यभेदनिवेशे च \`नराणां क्षत्रियः शूर' इत्यपि प्रयोगो न स्यात् तादृशभेदस्यासिद्धेरित्यत आह --- विशेषस्त्विति । तथा चेति, इत्याकारस्तत्र बोध इति परेणान्वयः । तादृशनरत्वावच्छिन्नेति । क्षत्रियान्यनरत्व व्यापकाधेयत्वेत्यर्थः । संसर्गघटकव्यापकत्वनिवेशव्यावृत्तिमाह ---- क्षत्रियान्यनरस्येति । नरत्वव्यापकत्वमुपेक्ष्य विशिष्टनरत्वव्यापकत्वनिवेशव्यावृत्तिमाह --- एवञ्चेति । नरत्वव्यापकत्वनिवेशे चेति तदर्थः । उक्तवाक्यस्य --- नराणां क्षत्रियः शूर इति वाक्यस्वेत्यर्थः । अयोग्यत्वापत्तिरिति । क्षत्रियभेदाधेयत्वस्य नरत्वव्यापकत्वादिति भावः । घटत्वावच्छेदेनेति कथनात् तादृशाधेयत्वं न प्रकृत्यर्थस्य सम्बन्धः, परन्तु स्वनिष्ठाभावाप्रतियोगित्वमेव लाघवादिति व्यञ्जितम् । बोध्यत्वादिति । तथा च घटाभेदस्य क्षत्रिये बाधात् न तादृशप्रयोग इति भावः । शंकते --- न चेति । व्यभिचारेणेति । सम्बोध्यत्वस्य तत्र प्रकृत्यर्थप्रकारतयैव भानादिति भावः । शंकते --- न चेति । समर्थत्वादिति । फलानुरोधित्वात् कल्पनाया इति भावः । ननु त्रियपदादेव क्षत्रियलाभसम्भवे किं षष्ठ्यर्थमध्ये तन्निवेशेनेत्याशक्य समाधत्ते --- यद्यपीत्यादिना । ननु निर्धारणस्थले एकवचनप्रयोगोऽपि स्यादित्यत्रेष्टापत्तिमाह ----- न चेत्यादि । तथाप्रयोगे साधकमप्याह ---- अत्र एवेति । सामासिकस्येति स्वार्थे इकण् । ननु \`पाणिपादस्य पाणिः पवित्र' इति प्रयोगोऽसिद्ध एव पाणिपादोभयत्वावच्छिन्ने पाणिभेदासत्त्वात्, तत्समाहारे पाणिभेदसत्त्वेऽपि समाहारभेदस्य पाणावभावात्, किन्तु सम्बन्धे षष्ठी, एतेन गीताग्रन्थोऽपि व्याख्यात इत्यत आह ---- एकवचनेति । अप्रसिद्धेरिति । व्यासज्यवृत्तिधर्मावच्छिन्नानुयोगिताकैकदेशभेदास्वीकारादिति भावः । शङ्कते
--- न चेति । तन्निष्ठे चेति । तथा चान्यतरत्वस्याव्यासज्यवृत्तित्वेन तदवच्छिन्ने एकदेशभेदसत्त्वे बाधकाभाव इति भावः । तादात्म्यस्येति । तस्यापि षष्ठ्यर्थत्वस्योक्तत्वादिति भावः तादवस्थ्यादिति । अन्यतराभेदस्य षष्ठ्यर्थत्वे \`नरघटयोः क्षत्रियः शूर' इति प्रयोगापत्तिरिति भावः । ननु \`घटेषु क्षत्रियः शूर'इति प्रयोगवारणाय तत्रत्यषष्ठ्यास्तादृशार्थकत्वेऽपि पाथः पृथिवीतिद्वन्द्वोत्तरषष्ठ्यास्तादृशार्थकत्वं न वाच्यमित्यत आह --- पाथापृथिव्योस्तेज इत्यादि । ननु तथाप्युच्चारणभेदेन षष्ठ्यादिभिन्नत्वे तत्रत्यषष्ठीव्यक्तेस्तादृशार्थकत्वं न वाच्यम् इत्यत आह --- घटतद्भिन्नयोरिति । समाधत्ते ----- चेन्नेति । बाधकाभावादिति । तादृशसंख्याया द्वित्वरूपत्वेऽपि संख्यात्वस्य व्यासज्यवृत्तितानवच्छेदकत्वादिति भावः । उक्तरीत्यैवेति । तत्रापि घटभिन्नो यः घटपटमठपर्याप्तसंख्याश्रयः तदवच्छिन्नवृत्तिकभेदस्य प्रतियोगिकम्बुग्रीवादिमदभिन्नो घटपटमछपर्याप्तसंख्याश्रयः कम्बुग्रीवादिमानित्यन्वयधीरित्यर्थः ।  
 न तु तादृशभेदस्येति । प्रतियोगित्वं शौर्यादौ प्रतीयत इति पूर्वेणान्वयः । कुत इत्याकाङ्क्षायामाह --- नराणामित्यादि । सम्भेदे --- समभिव्याहारे । इत्यादाविवेति । तत्रापि प्रथमाया इव हेशब्दस्यापि सम्बोध्यार्थकत्वादिति भावः । मतान्तरमुपन्यस्य दूषयति --- यत्त्विति । लाघवादाह ---- तादात्म्यं वेति । वाक्यार्थ इत्यनेनावच्छेद्यावच्छेदकभावो वाक्यार्थमर्य्यादय भासत इति व्यञ्जितम् । तेन अवछेदकभाननियमेन, न प्रयोग इत्यत्र हेतुमाह --- नराभिन्नेति । अर्जुनाभेदस्य नराभिन्नक्षत्रियत्वाव्यावकत्वादिति भावः । दुर्वारतापत्तेरिति । क्षत्रियाभिन्ननरत्वावच्छेदेन प्राण्यभेदस्य नराभिन्नक्षत्रियत्वावच्छेदेन शूराभेदस्य सत्त्वादिति भावः ।  
 मतान्तरमुपन्यस्य दूषयति -- केचित्त्विति । परित्यागापत्तेरिति । तथा च नरस्य मुख्यविशेष्यत्वानुवपत्तिरिति भावः । ननु क्षत्रियान्यनरत्वावच्छिन्नवृतच्तिकः शूरभेद इत्यादिबोधे न किञ्चिद्बाधकमित्यत आह ---- स्वप्रकृत्यर्थावच्छिन्नस्येवेति । 
कथमित्याकाङ्क्षायाह ---- तथैवेति । नन्वाधेयतामात्रस्य तादृशसप्तम्यर्थत्वे क्षतिविरहात् किं सप्तमीविशेषस्याधेयताविशेषबोधकत्वमुक्तमित्यत आह --------- अन्यथेति । क्रियायामिति । ननु कालिकसम्बन्धातिरिक्तसम्बन्धावच्छिन्नाधेयताबोधकत्वोक्तौ नैष दोष इत्यत आह
---- मूर्तान्यद्रव्य इति । मूर्त्ते इत्यस्यैव सम्यक्त्वाद्द्रव्यपदं गोबलीवर्दन्यायादविरुद्धम् । क्वचिन्मूर्तान्येति पाठः, स च प्रामादिकः, मूर्त्तस्यैव दिगुपाधितया मूर्त्तान्यस्मिन् दिक्कृतविशेषणतया वृत्त्यसम्भवात् । न च कालिकसम्बन्धावच्छिन्नाधेयताबोधसम्भवनायां स्थलद्वयमुक्तं दिक्कृतविशेषणतासम्बन्धावच्छिन्नाधेयताबोधसम्भावनायां स्थलद्वयमुक्तं दिक्कृतविशेषणतासम्बन्धावच्छिन्नाधेयताबोधस्थलन्तु ग्रन्थकृता नोक्तमित्युक्तौ न कोऽपि दोष इति वाच्यम् । तथापि मूर्त्तान्यत्वोपादानवैयर्थ्यापत्तेः, व्यावर्त्तनीयसकलाप्रदर्शनेन न्यूनत्वापत्तेश्चेति सम्प्रदायविदः । नव्यास्तु --- ननु क्रियायां पटत्वमित्यस्येदार्नी पटत्वमित्यादिभिः समानविषयकतया सप्तमी न निरुक्तरूपाक्रान्तेत्याधेयताविशेषोपादानव्यावृत्तिर्न सम्भवतीत्यतः स्थलान्तरमाह ---- मूर्त्तान्यद्रव्य इति । तत्र \`मूर्ते पटत्वं, द्रव्ये पटत्वमि'ति प्रयोगद्वयं युज्यत एव पटस्य मूर्ततया द्रव्यतया च समवायेन पटत्वस्य तत्र वृत्तेः मूर्तान्यस्मिन्नपि ज्ञानादौ विषयितया पटत्वस्य वृत्तेर्मूर्तान्यद्रव्य इत्युक्तम् । मूर्त्तान्यद्रव्य इति पाठः प्रामादिकः, द्रव्य इत्यस्य वैयर्थ्यात्, वाकारासंगतेश्च । इत्यपीत्यपिकारात् स्वासमानकालीने पटान्यमूर्त्त पटीयरूपमित्यादिप्रयोगसंग्रहः, क्रियादावित्यादिपदात् स्वासमानकालीनपटान्यमूर्त्तस्यापि संग्रहः । कालिकादीत्यादिना दिक्कृतविशेषणतापरिग्रहः । पटत्वादेरित्यादिपदात् पटोयरूपादेः परिग्रह
----- इति सम्यक् व्याचक्रुः । सप्तमीविशेषणासमभिव्याहृतान्तव्यावृत्तिमाह घटे कालिकेनेत्यादि । एवञ्च -- निरुक्तसप्तम्याः कालिकान्यसम्बन्धावच्छिन्नाधेयताबोधकत्वे चेत्यर्थः, संगच्छत इति परेणान्वयः । तदनिर्वाहात् --- बालिकसम्बन्धावच्छिन्नाधेयताबोधानिर्वाहात् । शाब्दबोधप्रकारमाह ---- तथा चेति । ननु पुष्पधात्वर्थस्योत्पादाघटितत्वात् कुतस्तादृशार्थ इत्यत आह --- पुष्पतेरित्यादि । ननु शरदि पुष्पन्ति पलाशा इत्यपि प्रयोगः स्यात्, वसन्तोत्पत्तिकस्य पलाशपुष्पस्य शरत्‌कालेऽपि सत्त्वादित्यत आह ----- तत्रैव चेति । तिङर्थ उत्पाद एव चेत्यर्थः, सुबर्थसप्तमीरूपस्य तिङर्थसुबर्थयोरन्वयबोधास्वीकारात् व्युत्पत्तिवैचित्र्येणेत्युक्तम् । अत एव तादृशधेयत्वस्योत्पत्तावन्वयादेव । इष्यत एवेति । शरत्‌कालेऽपि तत्पुष्पोत्पत्तेरिति । ननु शरदि सुन्दरश्चन्द्रमा इत्यत्रापि काले सप्तमी स्यात् कालिकसम्बन्धावच्छिन्नाधेयताबोधकेत्यस्याविशइष्टत्वादित्यत्रेष्टापत्तिमाह शरदि सुन्दर इति ।  
 प्राचाम्मतमुपन्यस्यति शरदि पुष्पन्तीत्यत्रेति । आरम्भकत्वमिति, अर्थ इत्यन्वयि । तच्चिन्त्यमिति । तस्य तिङर्थत्वे प्रयोजनाभावेनाधेयत्वापेक्षयोत्पत्तेर्गुरुत्वञ्चेति चिन्ताबीजम् । तादृशेत्यादि । गवाद्यभेदान्वयसाकाङ्क्षकालार्थकेत्यर्थः । प्रवृत्तिनिमित्तीभूतं -- तज्जन्यबोधविषयतचावच्छेदकीभूतम्, इदञ्च वर्तमानकालान्वयि । आनशादेर्वर्तमानकाले विधानात्तत्कालस्य दुह्यमानपदबोध्यतावच्छेदककाल एव प्रकृते भावपदार्थ इति भावः । ननु
शब्दबोध्यतावच्छेदकस्य भावपदार्थत्वमपसिद्धान्त, भावपदेन क्रियायाः शक्यतावच्छेदकस्य वाऽबोधनात्, दुह्यमानादेर्वाक्यत्वेन शक्त्यभावात्, कालस्य क्रियात्वाभावाच्चेत्यत आह पाचकत्वमित्यादि । तस्य --- तादृशकालस्या भावत्वादिति । तथा च "तत्वौभावे" इति सूत्रस्थभावपदस्य तादृशार्थपरत्वेऽत्रापि भावपदस्य तादृशार्थकत्वं नापसिद्धान्तमिति भावः । तत्र शाब्दबोधप्रकारमाह ----तथा चेति । गवाभिन्नानामिति । तथा च गोष्विति विशेषणपदं आगत इति । ननु तत्तत्प्रयोगाधिकरणकालत्वरूपवर्तमानत्वं नानुगतम्, अत आवश्यकतत्तद्व्यक्तित्वेन तन्निवेशयति गवामित्यादि । सर्वसाधारणस्येति । सकलतत्तत्प्रयोगाधिकरणसाधारणस्येत्यर्थः । तत्तत्काले ----- वर्तमानकाले इत्यर्थः । न च वर्तमानकालस्य दुग्धादि पदबोधकतावच्छेदकत्वाभावात् कथं तादृशकालवृत्तित्वं सप्तम्या बोध्यत इति वाच्यम् । अतीतत्वभविष्यत्वयोरपि वर्तमानकालघटितत्वात् । तादृशकाले ----- वर्तमानकाले इत्यर्थः । अधिकरणत्वमपहाय सम्बन्धित्वनिवेशव्यावृत्तिमाह नष्टेष्विति । यथाकथञ्चिदिति । स्वप्रतियोगिकनाशसम्बन्धिन (त्वम्?) इत्यर्थः । उक्तदिशैवेति । वर्तमानध्वंसप्रतियोगिदर्शनविषयपरमात्मसम्बन्धिवर्तमानकालवृत्तिक्षयप्रतियोगीनि अस्य जावात्मनः कर्म्मणीत्यर्तः, विप्राभिन्नवर्तमानध्वंसप्रतियोगिभोजनकर्तृसम्बन्धिवर्तमानकत्वनिवेशव्यावृत्तिमाह पाचकादिकमिति । ननु कालप्रत्ययान्तत्वनिवैशेनैवोपपत्तौ किं कृत्‌पर्यन्तनिवेशेनेत्यत आह कालार्थकप्रत्ययान्तमपीति । न तदर्थकेति । न कालार्थेकेत्यर्थः । ननु तयोस्तथात्वे का क्षतिरित्यत आह अत इति । न प्रयोग इति । तथा च तदनिवेशे तादृशप्रयोगः प्रामाणिकः स्यादिति भावः । अन्वयबोघध इति । आनुभविके सतीति शेषः । वाच्य इति । भावविहितक्तप्रत्ययान्तस्य कारककृदन्तत्वाभावादिति भावः । ननु गोषु दुह्यमानासु घट इत्यपि प्रयोगः स्यात्, घटादेरपि तादृशकालवृत्तित्वादित्यत आह --- निरुक्तश्चायमिति । कुत इत्याकांक्षायामाह तथावेति । मतान्तरमुपन्यस्य दूषयति ---- यत्त्विति । अनुभवे विप्रतिपन्नं प्रत्याह ---- भावक्तान्तेति । सम्पदादिशब्दवत् कथञ्चिदुपपादनेऽपि दोषान्तरमाह गोषु चैत्रेणेति । इष्टापत्तावप्याह सप्तम्या इत्यादि । प्रमाणाभावादिति । सुब्विभक्तेरानुशासनिकातिरिक्ते न लक्षणेति नियमादिति भावः । ननु तादृशनियमोऽप्रामाणिकः, तथासति तृतीयार्थोऽवच्चेदकत्वमित्याद्यभिधानस्य ग्रन्थकर्तृणामुन्मत्तप्रलपितत्वापत्तेरित्यत आह गोषु यान्तीष्वित्यादि । कारिकायामुपष्टम्भादित्यस्योष्टम्भकसंयोगाश्रयादित्यर्थः । हिंसार्थकधातुमुपेक्ष्य हनधातुनिवेशव्यावृत्तिमाह चर्म्मणि द्वीपिनं बध्नातीति । उपष्टम्भनिवेशव्यावृत्तिमाह वित्तायेति । अत एव --- दन्तादिष्वेव तादृशसंयोगस्वीकारादेवेत्यर्थः । कथमित्याकाङ्क्षायामाह समावायिनेति । तदभावात् ------उपष्ठम्भाख्यसंयोगास्वीकारात् ।  
 निमित्तसप्तमीस्थलमाह --- उपरागे स्नानमि'त्यादि । ननु निमित्तसप्तम्या उक्तार्थकत्वे गोवधे प्रायश्चित्तमित्यादौ का गतिः, इष्टे तादृशगोवधजन्यत्वासम्भवात् तत्रार्थान्तरमाह गोवध इत्यादि । दुरितनाशकत्वेनेति ------ दुरितनाशमात्रजनकत्वेमेत्यर्थः । विहितत्वं ---- विधिबोधितत्वम्, अत एव पापक्षयमात्रसाधकत्वेन विधिबोधितं कर्म प्रायश्चित्तमिति तु स्मार्त्ताः ॥ 94 ॥  
 {(1) भवानन्दसिद्धान्तवागीशादीनामित्यर्थस्तच्च ष्ट्कारकविवेचनादौ द्रष्टव्यम् ।}  
 {(1) \`तुमर्थाच्च भाववचनात्' इति (2।6।15 पाo) सूत्रम् ।}  
\</का.प्र.94\>  
  **॥ \*\* इति श्रीकृष्णकान्तविद्यावागीशकृत-- कारकार्थेतरार्थनिरूपणशब्दशक्तिप्रकाशिकाटीका समाप्ता \*\* ॥**



** --------------------------------------------------------------**









           **ॐ  
 आख्यातप्रकरणम्**


 विवृणोति --- स्वभिन्नेत्यादि । स्वं -- लक्ष्यत्वेनाभिमतं, तथाच स्वभिन्नप्रत्ययान्तनामार्थधर्म्मिकस्वार्थसंख्याप्रकारकान्वयबोधजनकतावच्छेदकप्रकारताश्रयानुपूर्वीमत्प्रत्ययत्वं तिङ्‌त्वमिति पर्यवसितम् । तत्र प्रथमायां स्वेतरत्वनिवेशव्यावृत्तिमाह --- प्रथमात्विति । न स्वेतरप्रथमान्तस्येति,नाम्नोऽर्थे इति पूर्वेणान्वयः । तद्व्युदासः ----प्रथमाव्युदासः । प्रत्ययत्वनिवेशव्यावृत्तिमाह ----- चैव इत्यादि । दशविधाश्च ता इति विभागग्रन्थं विवृणोति ताश्चेति । सप्तम्या(तृतीयाय?) अपि संज्ञा लिङ्, अतो वैलक्षण्यायाशीर्लिङ् इत्युक्तम् । शङ्कते --- नन्विति । विनिगमनाविरहं निराकरोति ----- अन्यत्रेति । आख्यातासमभिव्याहारस्थले चैत्र इत्यादौ एकत्ववांश्चैत्र इत्याद्यन्वयबोधात् इति भावः । मानाभाव इति । तथा च स्वार्थसंख्याऽप्रसिद्ध्याऽसम्भव इति भावः । ननु \`चैत्रो मैत्रश्च गच्छत' इत्यादौ द्वित्त्ववाचकप्रथमाया अभावात् तत्रागत्या आख्यातस्य संख्यावचिताघ्रौव्ये आख्यातत्वस्यैव शक्ततावच्छेदकत्वमुपेयते इत्यतिप्रसक्तिभङ्गाय संख्यात्वस्यैव तच्छक्यतावच्छेदकत्वात् नाख्यातैकवचनेऽतिव्याप्तिरित्याशङ्कां निराकरोति
--- चैत्र इत्यादि । अनुभवादिति । तथा च कथमाख्यातस्य संख्यावाचिताध्रोव्यमिति भावः । ननु तादृशप्रयोग एवासिद्धः कुतस्तदनुरोधेन निपातस्य संख्यार्थकत्वकल्पनमित्याशंक्य निषेधयति --- न चेत्यादि, उपस्थाप्यतामात्रस्य तन्त्रत्वादित्यन्तेन । कृत्यादेरित्यादिना आश्रयत्वप्रतियोगित्वपरिग्रहः । अन्वयबोधं प्रतीति । तादृशकृत्यादिप्रकारतानिरूपितविशेष्यताशालिबोधं प्रतीत्यर्थः । नन्वेतावता \`चैत्रो मैत्रश्च गच्छत' इत्यादौ तादृशकृतेरभाने का क्षतिः , संख्याभाने बाधकाभाव इत्यत उपसंहरति -- तथा चेति । भावनाविशेष्य एवेति । आरव्यातार्थविशेष्य एवेत्यर्थः । अपचन् चैत्रः पचतीत्यादिप्रयोगापत्तेरिति भावः । वाच्यत्वादिति । तथा च बावनाया अभाने संख्याभानासम्भवात् \`चैत्रो मैत्रश्च गच्छत' इत्यादौ तिङर्थसंख्याभानप्रसक्तिरेव नास्ति कुतस्तदनुरोधेन तिङः संख्यावाचकत्वं कुतो वा तन्निराकरणमिति बावः । तन्त्रत्वादिति । तथा च तत एव \`चैत्रो मेत्रो गच्छत' इति प्रयोगवारणादिति भावः । तन्त्रत्वादिति । तथा च चकारद्वयेनैव द्वित्त्वबोधनात् तादृशप्रयोगः प्रामाणिक एवेति भावः । अत एवोक्तस्थले प्रथमान्तनामोपस्थाप्यतामात्रस्य तन्त्रत्वादेवेत्यर्थः । ननूक्तस्थले चकारस्य द्वित्त्वादिवाचकत्वं न दृष्टचरम्, अस्तु वा तस्य तथात्वं विनिगमनाविरहात् तसादेस्तत्त्वं सिध्यतीत्यत आह ---- अस्तु वेति । मानाभावादिति । तथा चाख्यातलक्षणस्यैकवचनतिबादावव्याप्तिरिति भावः । ननु सुपामेकत्वाद्यशक्तत्वग्रहदशायामपि तिपा चैत्रादायेकत्वाद्यनुभवादेवैकवचनस्यैकत्वे शक्तिरावश्यकीत्यत आह ---- सुपामित्यादि । सन्दिग्धत्वादिति । तथा चाख्यातैकवचनं एकत्वशक्तं तादृशशक्तत्वग्रहकालोनैकत्वानुभवजनकत्वादित्यनुमानं न सम्भवति, साध्यव्याप्यतया प्रकृतहेतुसत्तानिश्चयाभावादिति भावः । तादृशानुभवस्य सन्दिग्धत्वे विप्रतिपन्नं प्रति प्रतिबन्धिमाहान्यथेति । \`सन्दिग्धस्याप्येकत्वे आहान्यथेति' इत्यप्याहुः । प्रथमाया इति । पचतीत्यादेरसमभिव्याहारेऽपि तादृशबाधवारणाय शपादेति । शंकते -- न चेति । अप्रयोजकत्वादनुकूलतर्कविरहात् । निरुक्तसप्तान्यतमत्वघटकभेदानां विशेष्यविशेषणभावे विनिगमनाविरहेण तादृशसप्तानामन्यतमत्वानां शक्ततावच्चेधकत्वापेक्षया सुप्त्वादिसप्ततानामेव तथात्वमुचितमिति तदेवाह
--- सुत्वाम्‌त्वादीति । शक्ततानवच्छेदकत्वादिति । ननु तादृशान्यतमत्वस्यैकत्वशक्तातानवच्छेदकत्वेऽपि प्रत्येकधर्माणां तथात्वे बाधकाभावः, एवं सुत्वादिपदज्ञानविरहदशायां तिप्त्वादिना पदज्ञानादेकत्वोपस्थित्या शाब्दबोधोदयावश्यकत्वेनापि, प्रत्येकधर्माणां तथात्वं स्वीकरणीयम् ? नेत्यत आह --- सुत्वादीति । तथाच तथाविधैकत्वोपस्थित्यनन्तरं शब्दबोध एव न जायते इति भावः । मतान्तरमुपन्यस्य निरस्यति -- यत्त्विति । संख्यावाचित्वमिति । ननु कर्तुरुपस्थापकपदाभावात् कथं तादृशबोध इत्यत आह ---- शक्त्येत्यादि । वैयाकरणमतानुप्रवेशभयादाह ------- निरूढेति । व्युत्पत्तेरिति । तथा चोक्तस्थले पाककर्तुरन्वयिनोऽभावात् न तादशान्वयबोध इति भावः । अन्यथा
-----उक्तव्युत्त्पत्यनादरे । दुर्वारतापत्तेरिति । निरुक्तव्युत्पत्तिस्वीकारे एकधर्मावच्छिन्ने एकमेवैकत्वं भासते \`सम्भेदे नान्यतरवैयर्थ्यमि'ति न्यायात् ॥ 95 ॥  
\</ आ.प्र.95\>  
\<आ.प्र.96\>  
 ननु तिप्त्वादिना पदज्ञानजन्यैकत्वोपस्थितेः शाब्दाजनकत्वे मानाभावः, विनिगमनाविरहेणापि तस्यास्तथात्वं सेत्स्यतीति अत आह ----- अस्तुवेति । द्वित्त्वादिबोधकत्वादिति, पदनिष्ठेत्यादि । तस्यां ---- प्रथमद्विवचनात्मकसुपि । अतिव्याप्तिरेवेति । तत्र एतौ खण्डविकारवाचकौ एतौ विबुधशब्दप्रतिपाद्यौ इति शाब्दबोधोदयात् विकारादिपदोत्तरसुबर्थस्य द्वित्त्वस्य स्वभिन्नप्रथमान्त पदोपस्थाप्यमत्स्यण्डीपददेवादिपदप्रभृतिषु सुप्यतिव्याप्तिरिति भावः । स्वेतरार्थयुतेत्यादि । तथा च यादृशानुपूर्वीप्रकारकज्ञानत्वं स्वाश्रयार्थभिन्नार्थावच्छिन्नस्वाश्रयार्थावच्छिन्नविशेष्यकशाब्दबोधजनकतावच्छेदकं तादृशानुपूर्वीमत्प्रत्ययत्वं तिङ्त्वमिति पर्यवसितम् । लक्ष्ये लक्षणं संगमयन्नाह --- तिबाद्या इत्यादि । ऩञक्थे हेतुमाह ----- पचन्नित्यादि । ननु कृत्युद्देश्यकतावच्छेदकशाब्दबोधे तिङः स्वरूपयोग्यत्वं कथमित्याकांक्षायामाह --- धात्वर्थवच्छिन्नेति । प्रायेणेत्यादिः । अथवा शाब्दबोधे स्वार्थप्रकारकत्वमपि विसेषणम्, अतो \`यो यः शूद्रस्यान्नं पचति सोऽतिनिन्दित' इत्यादेश्चैत्रः पचति चैत्रत्वादित्यादिन्यायस्य साधुत्वेऽपि न क्षतिः । तुल्ययोगक्षेम इति । तुल्यसम्बन्धावगाहिनीत्यर्थः, न त्वेकविशिष्टेऽपरावगाहिनीति यावत् । ननु धात्वर्थावच्छिन्नस्वार्थविधेयकान्वयबुद्धावेन तिङः स्वरूपयोग्यत्वे विधेयतावच्छेदकत्वेन तद्भानं न स्यादित्यतस्तादृशबोधं प्रत्येव तिङः स्वरूपयोग्यत्वमाह ---- अत एवेति । प्रायशस्तद्विधेयताकान्वययोधे तिङः स्वरूपयोग्यत्वादेवेत्यर्थः । अलक्ष्ये लक्षणागमनं स्पष्टयति ---- सुबाद्यास्त्विति । प्रत्ययत्वनिवेशव्यावृत्तिमाह --- चादयस्त्विति ॥ 96 ॥  
\</ आ.प्र.96\>  
\<आ.प्र.97\>  
 ननु तिङां प्रायेण तादृशबोधाजनकत्वेऽपि कदाचित् तादृशबोधस्यापि जनकत्वा(जनमा?) दसम्भवः, लक्षणघटकशाब्दबोधे स्वार्थप्रकारकत्वानिवेशे च वक्ष्यमाणापेक्षया गौरवमित्यभिप्रायेणावतरणिकामाह ---- यो य इत्यादि । विवृणोति --- धात्वर्थावच्छिन्नेति । तथा च यादृशानुपूर्वीप्रकारकज्ञानत्वं धात्वर्थावच्छिन्नस्वाश्रयार्थविधेयकान्वयबोधजनकतावच्छेदकं तादृशानुपूर्वीमच्छब्दत्वं तिङ्त्वमित्यर्थः । ननु तिङ्लक्षमप्रस्तावे आख्यातलक्षणाभिधानमर्थान्तरग्रस्तमित्यत आह --- तदेव चेति । इतगर्थावच्छिन्नत्वमपहाय धात्वर्थावच्छिन्नत्वनिवेशव्यावृत्तिमाह ---- पाकश्चैत्रस्येति । स्वार्थनिवेशव्यावृत्तिमाह ----- चैत्रः पचतीत्यादाविति । विधेयतानिवेशव्यावृत्तिमाह ---- पाचक इत्यादौ त्विति । न विधेयत्वमिति । विधेयत्वस्य प्रकारतावच्छेदकादिव्यावृत्तत्वादिति भावः । ननु कृतामपि कृतौ शक्तिरित्यत आह --- अन्यथेति । अयोग्यं स्यादिति । पाककृतौ भोजनासम्भवादिति भावः । अयोग्यस्यापि योग्यत्वापत्तिमाह --- स्याच्चेति । अन्वयायोगाच्चेति । इदमुपलक्षणम् ------- चैत्रः पाचकौ इत्यपि प्रयोगापत्तेः, अभेदान्वयबोध एव समानवचनकत्वस्य तन्त्रत्वादिति भावः । यत्नत्वनिवेशव्यावृत्तिमाह ---- अयमित्यादि । इच्छादिरेवेति । न तु यत्न इत्यर्थः ।  
 तिङः शक्यतावच्छेदकं विवेचयति ---- अत्रेदं तत्त्वमिति । ननु शरीरक्रियात्मकचेष्टां प्रति न प्रवृत्तित्वेन हेतुत्वं, जीवनयोन्यादितोऽपि चेष्टोत्पत्तेरानुभविकत्वादित्यत आह ---- चिकीर्षाया वा जन्यत्वस्येति । कृत्यसाध्ये प्रवृत्तिवारणाय तं प्रति चिकीर्षात्वेन हेतुतायाः सर्वसिद्धत्वादिति भावः । नञर्थे हेतुमाह ----- चैत्र इत्यादि । प्रयत्नस्य जीवनयोनिरूपप्रयत्नस्येत्यर्थः । तथा च हेतुमाह ---- चैत्र इत्यादि । प्रयत्नस्य जीवनयोनिरूपप्रयत्नस्येत्यर्थः । तथा च प्रवृत्तेर्निः श्रासाननुकूलत्वेन प्रवृत्तित्वस्य तिङः शक्यतावच्छेदकत्वे तादृशप्रयोगो न स्यादिति भावः । कृतौ चेति चकारो भिन्नक्रमे, तथा च साध्यत्वाख्यविषयताप्रभेदश्च संगर्गमर्यादया भासत इति परेणान्वयः । तथा च साध्यत्वानुकूलत्वैतदुभयसम्बन्धेन यत्ने धात्वर्थस्यान्वय इति भावः । लाघवादाह ---- तद्विशिष्टमिति । साध्यत्वविशिष्टमित्यर्थः । स्वरूपयोग्यत्वस्याव्यावर्तकत्वादाह ----- फलोपधायकत्वलक्षणमिति । कथमित्याकाङ्क्षयामाह --- तथैवेति । अतः ----- फलोपधायकत्वनिवेशात्, अन्यता यत्नत्वेन निवृत्तेर्गमनस्वरूपयोग्यतया तत्र तादृशप्रयोगो दुर्वार एवेति भावः । ननु प्रवृत्तित्वमेव तिङः शक्यतावच्छेदकं, धात्वर्थस्य स्वरूपयोग्यत्वमेव सम्बन्धः, निवृत्तिर्गमनस्वरूपयोग्यत्वविरहादेव न तत्र तादृशप्रयोगः । इदमुपलक्षणण् -- साध्यत्वानिवेशे च नान्तरीयकफलाय पाकस्थले \`फलाय प्रयोगापत्तेः विषयतामात्रनिवेशे पाकं करोतीत्यत्र भोजनं करोतीति प्रयोगापत्तेः, पाककृतेरपि भोजनविषयत्वादित्यपि बोध्यम् । निःश्वसितीत्यादौ निःश्वासाश्रयत्वमेव भासते न तु तदनुकूला कृतिरिति यदि ब्रूयात्तदाप्याह
---- तत्रेति । शक्यं --- शक्यतावच्छेदकम् । इत्येवेति । न तु पाकप्रवृत्तिमानित्यर्थः, तथा च शाब्दबोधे कृतित्वेन भानस्यानुभवसिद्धतया यत्नत्वमेव, शक्यतावच्छेदकमिति भावः । शंकते --- न हीति । सर्वसिद्धत्वादिति । यथा पाके निवृत्तोऽस्मीत्यनुभवस्य पाकं करोमीत्यतो वैलक्षण्यं तथा पाके प्रवृत्तोऽल्मीत्यनुभवस्य सर्वसिद्धत्वादित्यर्थः । कृतित्वस्य प्रवृत्तिरूपत्वे साधकाभावमुक्त्वा बाधकमप्याह ------- नित्यकृताविति । रागप्रयोज्यस्येति । तथा चेश्वर कृतेर्नित्यतया इच्छाप्रयोज्यत्वासम्भवात् तन्नियतप्रवृत्तित्वेन तस्यातिप्रसक्तत्वात्, तथा चात इत्यादिग्रन्थोक्ता फलोपधायकत्वनिवेशव्यावृत्तिरसङ्गता निवृत्तेः स्वरूपयोग्यत्वाभावात् अतः स्थलान्तरे तद्व्यावृत्तिमाह निबिडेत्यादि । तादृशप्रयत्नस्यापि प्रवृत्तित्वेन नोत्थानस्वरूपयोग्यत्वादिति (योग्यतेति(?) सम्प्रदायविदः । नव्यास्तु अत इत्यादिग्रन्थो न तद्व्यावृत्तिदानपरः किन्तु साध्यत्वनिवेशस्य,(1) निवृत्तेस्तादृशविषयत्वेमानाभावात्, अत एव \`तं करोमीति प्रतीतिनियमाक'इत्युक्तम्, अतोऽत्र उपधायकत्वनिवेशव्यावृत्तिरभिहिता इति प्राहुः । शंकते --- न चैवमिति । एवं --- नित्यकृतिसाधारणप्रयत्नत्वस्य तिङः शक्यतावच्छेदकत्वे, इदं च नित्यकृतेरपि साध्यत्वाख्यविषयतामभ्युपेत्योक्तम् । व्युत्पन्नत्वादिति । तथा च शरीरस्यैव तदवच्छेदकत्वात् ईश्वरकृतेरवच्छेदकासत्त्वात् न तथा प्रयोग इति भावः । ननु चैत्रः पचतीत्यादिति अङ्गुली पचतीति प्रयोगः स्यादिति तत्रेष्टापत्तिमाह --- अङ्गुलीति । नन्वेवमनुभवविरोध इत्यत आह ---- अत्यावयवीति । तचा चाङ्गुल्यादेरसमवायिद्रव्यत्वरूपान्त्यावयवित्वविरहात् नातिप्रसङ्ग इति भावः । आहुरित्यस्वरससूचनाय । स च चैत्रः पचतीति प्रयोगानुरोधेनावच्छेदकतायाः कृतिसम्बन्धत्वमावश्यकमिति । न च चैत्रादिपदं चैत्रशरीरावच्छिन्नत्वपरमिति वाच्यम् । तथासति आत्मा पचतीति प्रयोगापत्तेः । इष्ठापत्तावनुभवविरोधादित्यलमनुकूलत्वविशेषस्य संसर्गत्वस्वीकारेणेति । ननु कृतेऽस्तिङ्शक्यत्वे ईश्वरो जानातीति प्रयोगो न स्यात्, ज्ञानानुकूलकृतेरप्रसिद्धेरित्यत आह ----ईश्वरो जानातीत्यादि । चैत्रो जानातीत्यादौ अवच्छेदकत्वस्यैव तिङर्थत्वात् समवायित्वस्य तिङर्थस्थलत्वासम्भवादीश्वरेति । निरूढेति । अनादितात्पर्यमूलकलक्षणेत्यर्थः । प्राचीनमतानुसारेणाह ---- कृतित्ववदिति । ननु हस्तादेरपि अवच्छेदक ज्ञानाश्रयत्वात् चैत्रो जानातीतिवत् करो जानातीति प्रयोगः स्यादित्यत आह ---- हस्तादिकस्त्विति । ननु खण्डशरीरनाशोत्तरक्षणे जानातीति प्रयोगस्येष्टत्वेऽपि ईश्वरे जन्यज्ञानवारणाय जन्यज्ञानं प्रति शरीरस्य हेतुताया आवश्यकत्वम् इत्यत आह ---- प्रागुक्तैव वेति । तद्व्यावृत्तमवच्छेदकत्वमेव संसर्ग इति भावः । ननु पचतीत्यादौ कृतेरिव पचतीत्यादौ गुरुत्वे कथं न शक्तिः, तुल्यशरीरत्वात् अनुकूलत्वविशेषाच्च इत्यत आह --- पयः पततीति । ननु यदि पतप्रभृतिसहचारिततिङः समवायित्वमर्थः, तदा पटानां शतं पचतीति प्रयोगो न स्यात्, संख्ययाः पतनत्वसमवायित्वविरहादित्यत आह --- पटानामित्यादि । न क्षतिरिति । तथा च शतशब्दस्य यदि गुणिवाचकत्वं तदा गुणवाचकत्वं न स्यात्, इत्यत आह ----- पटानां शतं संख्येति।  
 प्राभाकरमतमुपन्यस्य निरस्यति --- नन्वित्यादिना। तयोः कालसंख्योरेवेति सावधारणम्। प्रकारान्तरालभ्यत्वादिति। विना शक्त्या ज्ञाब्दविषयत्वासम्भवात्। नन्वेवं कृत्यादिकं कथं भासते इत्याकाङ्क्षायामाह
------ चैत्रः पचतीति। प्रकारत्वादिति । तथा च संसर्गतयैव कृत्यादेर्भानसम्भवादिति भावः । ननु कर्तृत्वादेराख्यातार्थत्वाभावे मैत्रकर्तृकपाकस्थले मैत्रः पच्यते इति प्रयोगापत्तिः, नामार्थधात्वर्थयोर्भेदान्वयस्याव्युत्पन्नत्वेन तद्वारणे चैत्रः पचतीत्यादावपि शाब्दबोधानुपपत्तिरित्यत आह ----- मैत्र इत्यादि । न तु नामार्थेऽपि धात्वर्थस्येति । तथा च चैत्रः पचतीत्यादौ न शाब्दबोधानुपपत्तिरिति भावः । शंकते ------- न चैवमिति । एवं नामार्थधर्मिकतादृशबोधस्याव्युत्पन्नत्वाभावे । समाधत्ते --- तत्र ज्ञानादिपदस्येति । तदसम्भवात् ----- तादृशबोधासम्भवात्।  
 तन्मतं दूषयति --- तदसदिति । तदनुपपत्तेः ----- स्वोपस्थाप्यवर्त्तमानत्वाद्यनुपपत्तेः। अतिप्रसंगादिति। पाककृतेरतीतत्वस्थलेऽपि पचतीति प्रयोगप्रसङ्गादित्यर्थः। पुनः शंकते --- न चेति। ननु क्रियान्तरारन्मकाले पाक एव नास्ति, कुतस्तस्य वर्त्तमानत्वमित्यत आह ---- तदानीमिति। वर्तमात्वं कृत्यादिरूपसंसर्गोशे भासत इत्युक्तौ तु न कोपि दोष इत्याशङ्कते --- तिबाद्यन्त इति। तस्य लब्धत्वादिति। पदोपस्थाप्यस्य संसर्गतया भानानङ्गीकारात्, अङ्गीकारेऽपि तस्य प्रकारान्तरालभ्यत्वाभावेन शक्तिकल्पनाया असम्भवादिति भावः। नन्विष्टापत्तिरित्यत आह -------- पचतीत्यादि। अनुभवे विप्रतिपन्नं प्रत्याह ---- किञ्चेति । पचत्यपि --- पाककृतिमत्यपि । कुत इत्याकाङ्क्षायामाह --- संयोगादीति। ननु कृतिसम्बन्धावच्छिन्नाभाव एव तद्विषय इत्यत आह -- कर्तृत्वादेरिति।  
 मण्डनमिश्रमतं दूषयति ----- एतेनेति । पचतीत्यादौ कृतिप्रकारकबोधस्यानुभविकत्वेनेत्यर्थः । केचित्तु वक्ष्यमाणदोषेणेति तदर्थमाहुः । तन्मदम्, तथासति च कारासङ्गतेः । ननु तत्र गमधात्वर्यः संयोगः, क्तिप्रत्ययार्थः क्रिया इति नातिप्रसङ्ग इत्यत आह न हीति । प्रमाणाभावादिति । भावप्रत्ययस्य स्वरूपार्थकतायाः सर्वसिद्धत्वादिति भावः । क एवमाह इति । अपि तु न कोऽपीति भावः । तदा तत्र कुत्र वर्तमानत्वधीरित्यत आह ----- तत्रेत्यादि । ननु यदि कर्माक्यातस्यापि कर्तृत्वमर्थस्तदा कर्तृविहितकर्मविहिताऽऽख्यातयोः समानार्थकत्वेन शाब्दवैलक्षण्यं न स्यादित्यत आह --- इयान् परमिति विशेष्यत्वेनेति । स्वार्थकर्तृत्वमनुभाव्यत इति परेणान्वयः । कर्मविहितेनेति, न चेति पूर्वेणान्वयः(1) । तस्या -- धात्वर्थस्य । कथमित्याकाङ्क्षायामाह ----- तथैवेति । दीधितिकृन्मतमुपन्यस्य निरस्यति ----- चैत्रेणेति । ननु सुबर्थकृतौ तदन्वये किं बाधकमित्यत आह --- सुबर्थे तिङर्थान्वयस्येति ।  
 कृतमत्तयेवेति, न्यायमतानुसारेण । एवमग्रेऽपि कर्त्रभेदेन --- कर्तृविशेषेण । तिङर्थः --- तिङ्शक्यः । शंकते --- कृतित्वमिति । इति केचित् । वस्तुतः शाब्दिकमते उभयत्रेव शक्तिरिति यथाश्रुतमेव सम्यगिति । तत् --- कर्तृत्वम् । शक्यतावच्छेदकमिति ।  तथा च कर्तृत्वं लक्ष्यतावच्छेदकमिति भावः । अकिञ्चित्करत्वादिति । अन्यथा गुरुधर्मस्य लक्ष्यतानवच्छेदकत्वप्रसङ्गादिति भावः । शङ्कते ---- न चेति। शङ्कां निरस्यति --- कर्त्रन्वयानुभवेति। अन्यथा --- तिङां कर्त्रनुभवस्वरूपायोग्यत्वे । शंकते --- अथेति । तदपि -- पटपदमपि। समाधत्ते
------ न स्यादिति। एतेन ---- गुणत्वापेक्षया गुणित्वस्य शक्यतावच्छेदकत्वे लाघवेनेत्यर्थः, नीलादेः पदस्येति शेषः। व्याख्यातमिति। तथा च नीलादिपदस्य नीलगुणविशिष्टेऽपि शक्तिरिति भावः। कर्त्तुः शक्यत्वे युक्त्यन्तरमुपन्यस्यतां मतमुत्थाप्य निकराकरोति ------ यत्त्विति। दूषयति तन्नेति। उक्तदिशाविशेषणतया विशेष्यतया वा॥97॥  
 {(1) व्यावृत्ति दानपर इति सम्बन्धः ।}  
 {(1) कर्मविहितेन लट । धात्वर्थस्य विशेष्यत्वे न नच स्वार्थकर्तृत्वमनुभाव्यत इति पूर्वेणान्वय इति कथं चिदयं टीकाग्रन्थो योजनीयः ।}  
\</ आ.प्र.97\>  
\<आ.प्र.98\>  
 लङ्विभक्तेर्लक्षणविभागयोः प्रतिपादिकां कारिकामवतारयति ----- तिङसु इति । विवृणोति ----- यादृशतिङ इत्यादि । तथा च यादृशानुपूर्व्यवच्छिन्ननिष्ठस्वाश्रयार्थधर्मिकातीतत्वप्रकारकान्वयबोधजनकत्वानधिकरणत्वं स्मशब्दसमभिव्याहाराभावप्रयोज्यं तादृशानुपूर्वीमतिङ्त्वं लट्त्वमिति पर्यवसितम् । अनुभवसिद्धश्चायं स्वरूपसम्बन्धरूपप्रयोज्यप्रयोजकभावः । परप्रतीकं व्याकुरुते -- इयञ्चेति । अन्या अपि ईदृश इत्यस्य व्याख्यामाह
----- लोडाद्या अपीति । लक्ष्ये लक्षणं सङ्गमयन् अलक्ष्ये तद्वारयति -- जानातीत्यादि । अतीतत्वबोधे स्मशब्दस्य द्योतकतया स्वरूपयोग्यतानिवेशेऽसम्भवः स्यात् इति फलोपधायकत्वाभाव एव लक्षणे निविष्ट इत्यभिप्रायेणोक्तं फलोपधायकत्वाभाव इति । कथमित्याकाङ्क्षायां सत्यपीति । तत्सान्निध्ये--- स्मशब्दसमभिव्याहारे । तादृशबोधानुत्पत्तेरिति । प्रयोज्याभावस्यैव प्रयोजकाभावप्रयुक्तत्वनियमादिति भावः । ननु परोक्षाया \`ए आते' इतिवचनद्वयस्य वर्तमानायास्तादृशवचनद्वयादवनैलक्षण्येन तत्रातिव्याप्तिरित्यत आह --- द्विरुक्तेति । जुहोति इत्यादौ तिङः संग्रहाय प्रकृत्यर्थ इति । धात्वर्थनिष्ठं यत् परोक्षत्वं तन्निराकाङ्क्षत्वेनेत्यर्थः । विशेषणीयेति । तिङ् इति शेषः । वैयाकरणमतं च्छलतो दूषयन्नाहाख्यातसामान्यस्व चेति । तद्धि ----- वर्तमानत्वं हीत्यर्थः । धात्वर्थ इति कृत्यबोधस्थलाभिप्रायेण । कृतिबोधस्थलाभिप्रायेणाप्याह --- स्वार्थकृत्यादाविति । ध्वंसादाविति । तदनुभाव्यते इति योजना । अतीतत्वस्य वर्त्तमानध्वंसंप्रतियोगित्वरूपत्वात् भविष्यत्त्वस्य च वर्तमानप्रागभावप्रतियोगित्वरूपत्वादिति भावः । अन्यथा
--- केवललटो वर्तमानार्थकत्वे । ननु संप्रति पचतीत्यादौ वर्तमानत्वस्य द्विधाभानप्रसंग इत्यत आष्ट --- संप्रतीत्यादि । एतन्मते संप्रति पचतीत्यादिवत् सम्प्रत्यपचत् इत्यादिप्रयोगवारणप्रकारान्तरश्चिन्तनीयः । नन्वाख्यातसामान्यस्य वर्तमानवाचित्वे \`सम्प्रति वर्तमाना' इत्याद्यभियुक्तानुशासनविरोध इत्यभिप्रायेणाह --- इदन्तु बोध्यमिति । चेत् यस्य मतं दूषितं तदुक्तानुशासनविरोधो नास्माकं क्षतिकरः । प्रयोगापत्तेरिति । तत्पाककृतेरतीतकालवृत्तित्वेन कालवृत्तित्वानपायात् । इदमुलक्षणम्, भविष्यत्यपि तादृशप्रयोगपत्तिर्द्रष्टव्या । प्रयोगत्वस्याननुगततया प्रयोगाधिकरणकालवृत्तित्वमपहाय पर्यवसितार्थमाह --- तत्तदिति । तत्तत्कालोच्चरितत्वमिति, नियामकमिति परेणान्वयः, तथा च इदानीन्तनाख्यातानुभूतभाविकालवृत्तित्वेन पाकाद्यन्वयबोधः, तन्नियामकस्य भूतभाविकालोच्चरितत्वस्य तत्र बाधादिति भावः । कल्पान्तरमाह --- तत्तत्कालवृत्तित्वज्ञान वेति । अत एवेति । द्वितीयकल्पादरणादेव । शङ्कते
--- न चेति । तदसम्भवात् ----- तादृशप्रयोगासम्भवात् । न च तथापि घटाद्यवच्छेदेन कृत्यभावसत्त्वात्तादृशप्रयोगापत्तिरिति वाच्यम् । देशविशेषावच्छेद्यत्वासम्भवेनापत्त्यसम्भवात् । वर्तमानकालस्य तदवच्छेदकत्वे वर्तमानकाले घटाद्यवच्छेद्यतादृशकृत्यभावासत्त्वप्रसंगात् । ननु नञर्थ कृत्यतिरिक्ततिङर्थान्वयस्याव्युत्पन्नत्वात् कथमेतदित्यत आह
---- गुरुमत इत्यादि । तत्र कलञ्जभक्षणं बलवदनिष्ठाननुवन्धित्वविशिष्टेष्टसाधनत्वाभाववदिति बोधस्य सम्मतत्वादिति भावः । न्यायमते तु तत्राभावे एव विध्यर्थबोधात् स्थलान्तरमाह --- अस्मन्मत इत्यादि । अत्र तादृशग्रहणाभावस्येष्टाजनकतया नञर्थे विध्यर्थान्वयासम्भवेन धात्वर्थ एव विध्यर्थान्वितनञर्थान्वयस्योपगन्तव्यत्वादिति भावः । एतेनेति । तत्तत्कालस्य नञर्थेऽन्वयेनेति तदर्थः । समाहितमिति । तत्र तदन्वयेऽपि कुतस्तादृशप्रयोगवारणमित्याकाङ्क्षायामाह ---- तत्रापीत्यादि । अत्र तदन्वये युक्त्यन्तरमप्याह --- अत एवेति ।  
 तच्च ------ वर्तमानसामीप्यञ्च । द्विविधमिति, प्रागभावस्य प्रतियोगिसामग्रीनाश्यत्वमतमवलम्ब्य, अन्यथा वर्तमानक्षणाव्यवहितत्वमेव तत्सामीप्यमेकविधमेव बोध्यम्, अव्यवहितत्वं च स्वध्वंसाधिकरणसमयध्वंसानधिकरणत्वे सति प्रागभावध्वंसान्यतरसम्बन्धेन स्वाधिकरणत्वं तादृशधिकरणत्वं वेति ॥ 98 ॥  
\</ आ.प्र.98\>  
\<आ.प्र.99\>  
 परस्मैपदादिलक्षणप्रतिपादककारिकावतारणिकामाह ------- लङादेरित्यादि । विवृणोति । क्यजन्तस्येति । तथाच यादृशानुपूर्वीप्रकारकज्ञानं स्वाश्रयार्थकर्तृत्वधर्मिक्यजन्तधात्वर्थप्रकारकान्वयबोधजनकं तादृशानुपूर्वीमदाख्यातत्वम् । लक्ष्ये लक्षणं संगमयति ----- पुत्रीयतीत्यादावेवेति । एवकारेणात्मनेपदस्य स्वरूपयोग्यत्वशंका निराकृता । यथाश्रुतकर्तृत्वशब्दात् कृतिमत्त्वप्रत्यायनात् निरुक्तधात्वर्थस्य तादृशकर्तृत्वमसम्भवीति तत्तात्पर्यार्थमाह ------- आश्रयत्वलक्षणमिति । एवकारव्यवछेद्यं स्वयमेवाह --- न त्विति । ननु आश्रर्यं चित्रं करोतीत्यर्थे चित्रीयधातोरुभयपदित्वात् आत्मनेपदस्यापि तादृशस्वरूपयोग्यतयातिव्याप्तिरित्य आहेच्छार्थस्येति । तादृशस्य क्यच इच्छार्थत्वाभावात् नातिप्रसङ्ग इति भावः । ननु परस्यैपदात्मनेपदयोस्ता तारौ तारस् इत्येतेषां समानानुपूर्वीकतया तादृशात्मनेपदेष्वतिव्याप्तिरित्यत आह --- बोभवीतीत्यादाविति । लुकीति शेषः । श्रुतीति । तथा च श्रूयमाणयङन्तत्वं लक्षणे निविष्टमिति भावः । ननु पञ्चमीमध्यमपुरुषबहुवचनतकारस्य ह्यस्तन्यात्मनेपदतकारसमत्वात् तत्रातिव्याप्तिरित्यत आह --- पचतेति । पूर्ववदिति । तत्तद्व्यक्तिभेदनिवेशेनेत्यर्थः । ननूभयपदिधातूनां क्वचित् परस्मैपदं क्वचिदात्मनेपदमित्यत्र किं नियामकं स्वार्थकर्तृत्वादिबोधस्योभयत्राविशेषादिति तन्नियामकमाह ---- अत्रेति । ननु \`स्वरितञित' इत्यादिपाणिनिसूत्रात् तादृशार्थाप्रतीतेः कथमेदित्यत आह
--- स्वरित इति । स्वोक्तार्थ प्रमाणयति --- अत एवेति । तदनुसृत्यैव ----- उक्तार्थमनुसृत्यैव । नन्वेवं स्वर्गकामो यजेतेत्यत्र कथमात्मनेपदमित्यत आह
--- स्वर्गकाम इति । कर्तृनिष्ठमेवेति । कुत इत्याकाङ्क्षायामाह ---- शास्त्रदेशितमिति । उत्सर्गतः ----- बाधकं विनेत्यर्थः । तथाकल्पनात् -- कर्तृनिष्ठत्वकल्पनात् । चिन्तामणिकृन्मतमाह --- चिन्तामणिकृतस्त्विति । सूत्रार्थः --- स्वरित इति सूत्रार्थः । परस्मैपदमिति । तत्र क्रियाफलस्य स्वर्गादेर्याजकाद्यभिप्रायाविषयत्वादिति भावः । ननु परगतेऽपि फले यत्र कर्तुरिच्छा तत्रापि आत्मनेपदं स्यादित्यत्रेष्टापत्तिमाह --- परगतस्यापीति । अत एवेति । उक्तसूत्रस्य तादृशार्थकरणादेव । आत्मनेपदमिति, सङ्गच्छते इति परेणान्वयः । कर्तुरिच्छायास्तत्र सत्त्वादिति भावः । परस्मैपदमिति । कर्तुरिच्छायास्तत्रासत्त्वादिति भावः ॥ 99 ॥  
\</ आ.प्र.99\>  
\<आ.प्र.100\>  
 लोड्लक्षणप्रतिपादककारिकामवतारयितुमाह --- लोटं लक्षयतीति । लोङ्लक्षणानुकूलव्यापारवान् ग्रन्तकर्तेति तदर्थः । इदञ्चावधारणार्थमुक्तं, स्ववक्त्रनुमतत्वस्येति । तथा च यादृशानुपूर्वीप्रकारकज्ञानं स्वाश्रयवक्त्रनुमतत्वप्रकारकधात्वर्थविशेष्यकान्वयबोधजनकं तादृशानुपूर्वीमदाख्यातत्त्वं तत्त्वमिति पर्यवसितम् । लक्ष्ये लक्षणं सङ्गमयन् अलक्ष्ये तदभावं व्यञ्जयति ------ करोतु कुरुतामित्यादि । ननु शाब्दबोधे स्ववक्तृत्वेन चैत्रादेर्न भानम् अनुभवविरोधात्, किन्तु चैत्रत्वादिर्नैवेति चत्रोच्चरिततादृशवाक्यात् कथं मैत्रत्वानुमतबोधः मैत्रेऽपि तद्वृत्तेरावश्यकत्वात्, असतस्तेन तदनुमतत्वबोधे तत्र तद्वक्तृत्वधोः सहकारिणीति वाच्यम् । न च तद्वक्तृत्वभ्रमेऽपि तदनुमतत्वबोधः स्यादिष्टत्वादित्यभिप्रायेणाह ---- चैत्राद्युक्तत्वधीसहकृता इति । धात्वर्थविशेष्यकत्वनिवेशव्यावृत्तिं छलतः प्रकाशयति --- अर्थापत्तिरित्यादि । तदा कुत्रेत्याकांक्षायामाह किन्त्विति । कृदर्थे ------ स्वरूपादौ, तथा च षष्ठ्यां नातिव्याप्तिरिति भावः । वस्तुतः तादृशग्रन्थो न व्यावृत्तिपरः, तथा सति नवेत्यादिगन्थासंगतेः किन्त्वाशंकासमाधानपरः । न च तथापि लक्षणे आख्यातत्वनिवेशसत्त्वादुक्तशंकैव नावतरति इति वाच्यम् । कारिकास्थतिङ्पदस्य विभक्तिमात्रार्थपरत्वमित्यभिप्रायात् । अर्थापत्तिर्गुरूणामस्ति इत्यत्र तिपि अतिव्याप्तिसमाधानपरत्वात् तत्तिङ्व्यक्तेरपि यथाश्रुततादृशबोधानुकूलत्वात् । गुरुविप्रतप्रस्वोत्यादाविव यदि धात्वर्थेऽपि षष्ठ्यन्वयः स्वीक्रियते तदाप्याह ----- न वेति । ज्ञातस्येति । तथा च तद्दोषवारणायैव स्ववक्तृत्वेन ज्ञातं यत् तदनुमतत्वप्रकारकत्वं लक्षणघटकशाब्दबोधे निवेशनीयमिति । एतत्सर्वमापाततः, विवक्षितविवेके न कोऽपि दोष इति ध्येयम् । निष्कृष्टे तु यत्र चैत्राद्यनुमतगमनादौ गमादिधातोर्लक्षणा, तत्र तिबादावतिव्याप्तिवारणाय धात्वर्थविशेष्यकत्वनिवेशः । स्ववक्तृत्वेन ज्ञातत्वन्तु न निविष्टं प्रयोजनाभावात्, अपि तु वक्तृत्वोपलक्षितधर्मावच्छिन्नानुमतत्वमेव निविष्टमिति युक्तामुत्पश्यामः । शाब्दबोधप्रकारमाह ----- तेनेत्यादि । अनुज्ञाया एतद्रूपत्वेनेत्यर्थः । स्वेष्टस्येति । अत्र स्वपदार्थः पत्नी । अनुज्ञापदार्थघटकसत्यन्तव्यावृत्तिं छलतो दर्शयितुं आज्ञास्थलीयशाब्दबोधप्रकारमाह --- शूलमित्यादि । कर्तुरिष्टत्वाभावादिति । तथा चानुज्ञात्वशरीरे सत्यन्तानिवेशे आज्ञाया अपि अनुज्ञात्वापत्तिरिति भावः । तदाऽत्र कः प्रत्ययार्थ इत्याकाङ्क्षायामाह --- किन्त्विति । सा च
--- आज्ञा च । शाब्दबोधप्रकारमाह ---- तथा चेति । समर्थनास्थलमाह ------ पर्वतमित्यादि । साच --- समर्थना च, स्वशक्यत्वाध्यवसायः ------- स्वशक्यत्वप्रकारकावधारणात्मकज्ञानम्। शाब्दप्रकारमाह तथा चेति । ननु प्रत्ययानामेकस्वार्थविशिष्टप्रकृत्यर्थऽपरस्वार्थान्वयबोधकत्वमव्युत्पन्नमित्यत आह --- स्वीयैकार्थेति । नन्वेकप्रत्ययार्थयोः कृतिवर्त्तमानत्वयोः परस्परमन्वयस्य वक्ष्यमाणत्वेऽपि एकार्थविशिष्ठ प्रकृत्यर्थऽपरार्थान्वयस्याव्युत्पन्नत्वमेवेत्यत आह ----- अस्तु वेति । अध्यवसायपदार्थ स्वयमेवाह ----- अध्यवसाय इति । वक्त्राशंसनमपीति । आशंसनमिच्छआविषयकः शब्दः । ननु घटो नीलो भवतु इत्यादौ नामार्थस्य नीलादेः कथं भेदेन धात्वर्थ उत्पत्तावन्वय इत्यत आह ------- घट इत्यादि । लक्षणं विनाप्युपपादयति ------- अस्तु वेति । सन्दंशवशात् --- समभिव्याहारवशात् । तत्र धात्वर्थ इति । तथा च नीलपदं तात्पर्यग्राहकमिति भावः ॥ 100 ॥  
\</ आ.प्र.100\>  
\<आ.प्र.101\>  
 अथ विधिः । लिङं लक्षयतीति । लिङ्लक्षणानुकूलवर्तमानव्यापारवान् ग्रन्तकर्तेत्यर्थः । विवृणोति ----- विध्यन्वयबोधं प्रतीति । तथा च लङ्लोङ्भिन्नत्वे सति यादृशानुपूर्वीप्रकारकज्ञानत्वं विध्यन्वयबोधजनकतावच्छेदकं तादृशानुपूर्वीमत्तिङ्त्वं लिङ्त्वमिति पर्यवसितम् । ननु को नाम विधिपदार्थ इत्याकांक्षायामाह ----- विधिस्त्विति । आख्यातमात्रस्येति । तथा च लङ्लोङ्भिन्नाख्यातमात्रस्य लिङ्त्वापत्तिरिति भावः । किन्त्विति । तथा च प्रवर्तकचिकीर्षाजनकतावच्छेदकप्रकारताश्रयत्वं विधित्वमित्यर्थः । तादृशप्रकारतावच्छेदकतापर्याप्तिनिवेशे प्रयोजनविरहो विधित्वस्य व्यासज्यवृत्तित्वापत्तिश्चातस्तदनिवेशयन् विधित्वस्याव्यासज्यवृत्तित्वमाह --- तादृशञ्चेति । चिकीर्षाजनकतावच्छेदकप्रकारताविशेषाश्रयञ्चेत्यर्थः । प्रत्येकमेवेति । तथा च विधित्वं न व्यासज्यवृत्तीति भावः । विधौ विधिलक्षणं सङ्गमयति ------ यागपाकादीति । तन्निश्चयादेव ----- कृतिसाध्यत्वनिश्चयादेव । लक्ष्ये प्रकृतलक्षणं संगमयति ------- एवञ्चेति । यजेतेत्यादौ कृतिसाध्यत्वादेर्विधित्वे चेत्यर्थः । अन्यान्तव्यावृत्तिमाह --- पटमानय, सतमं पदं गृह्णातीत्यादाविति । आदिपदादग्निहोत्रं जुहोतीत्यादिपरिग्रहः । तिङ्त्वनिवेशव्यावृत्तिमाह ----- यष्टव्यमित्यादि । ननु आशीर्लिङ् \`यात्' इत्यादेः समानानुपूर्वीकत्वात् तत्रातिव्याप्तिरित्यत आह ------- भावित्वाद्यप्रत्यायकत्वेनेति । शंकते ------- यद्यपीत्यादि । तत्राप्रयोजकमिति । तत्र ----- कृतिसाध्यत्वे, तथा च तन्निष्ठतादृशप्रकारत्वं विधित्वाप्रयोजकमित्यर्थः । तद्विहाय इष्टसाधनत्वादकं विधिरिति फलितम् । समाधत्ते ------ तथापीति । नञोऽसमभिव्याहारस्थले इष्टसाधनत्वादिमात्रबोधेनाप्युपपत्तेर्नञ्‌समभिव्याहारस्य नानुधावनम् । कृतिसाध्यत्वनिषेधबोधानुरोधादिति । इष्टसाधनत्वाभावादेस्तत्र बाधादिति भावः । लिङर्थ इति । तथा चेदानीन्तनकृतिसाध्यत्वस्य गुरुत्वेऽप्यगत्या तत्र लिङः शक्तिरावश्यकीति भावः । ननु तन्मात्र एव तच्छक्तिरावश्यकत्वादस्तु किमपरयोर्द्वयोस्तत्कल्पनेनेत्यत आह ------ तृप्तिकाम इति । इष्टसाधनत्वस्येति, निषेधानुपपत्त्येति परेणान्वयः । तथा च जलताङने कृतिसाध्यत्वाभावस्य बलवदनिष्टाननुबन्धित्वाभावस्य च बाधादगत्येष्टसाधनत्वे तच्छक्तिरावश्यकीति भावः । न कलञ्जमिति । विषाक्तबाणहतमृगपक्षिमांसं शुष्कमांसं वा कलञ्जम्, तदुक्तम् -------------  
  विषाक्तेनैव बाणेन हतौ यौ मृगपक्षिणौ ।  
  तयोर्म्मांसं कलञ्जं स्याच्छुष्कमांसमथापि वा ॥ इति ॥  
 बलवदनिष्टाजनकत्वस्येति । तद्भक्षणे इष्टसाधनत्वस्य कृतिसाध्यत्वस्य च सत्त्वादगत्या बलवदनिष्ठाननुबन्धित्वेऽपि तच्छक्तिरावश्यकीति भावः ।  
 इष्ठसाधनत्वादिकमपीति, लिङर्थ इति पूर्वेणान्वयः , आदिनां बलवदनिष्टाननुबन्ित्वपरिग्रहः, अपिकारात् कृतिसाध्यत्वपरिग्रहः । शङ्कते
----- न चेति । समाधत्ते --- कृत्यधीनेति । नित्यस्य समयसम्बन्धे यदि कृत्यधीनत्वं न स्वीक्रियते तदाप्याह ------ तादृशेति । धात्वर्थत्वादिति । तथा च तादृशव्यापारे कृतिसाध्यत्वस्य बोधितत्वेन तत्र तादृशबोधो न भ्रम इति भावः । ननु पाकं कुर्यादित्यादौ कृतिसाध्यत्वबाधात् कथं तादृशवाक्येऽप्रामाण्यमित्यत आह ------ पाकमिति इष्टसाधनत्वादिकमेवेति । तथा च उक्तविध्यर्थानां यत्र योऽबाधितस्तत्र तदवगाहिबोधजनकत्वेनैव तादृशवाक्यस्य प्रामाण्यमिति भावः । नन्वेकतराभावमादायापि तत्राप्रामाण्यव्यवहारः स्यादित्यत आह ------ तदप्रामाम्यव्यवहारस्त्विति । तथा च यादृशवाक्येन यादृशविध्यर्थावगाहिज्ञानं जन्यते तादृशवाक्यविषयकाप्रामाम्यव्यवहारस्यापि तादृशविध्यर्थे भ्रमजनकत्वमेव विषय इति तत्र तादृशव्यवहारो न प्रामाणिक इति भावः ।  
 विशिष्टस्येष्टसाधनस्य विध्यर्थतावादिनां मतमुपन्यस्य दूषयति ------ यत्त्विति । इत्यादेरित्यादिपदात् पाकं कुर्यात् श्येनेन यजेतेत्याद्युपग्रहः । शक्तिट्कापत्तेरिति । ननु प्रामाणिकं गोरवं न दोषायेत्यत आह ------ श्येनेनाभिचरन्निति । कथमित्याकाङ्क्षायामाह ----- श्येनस्येति । शङ्कते ---- नचेति । ननु लक्षणास्वीकार एवदोष इत्यत आह
------ त्वन्मत इति । प्रत्येकशक्तिवादिनस्तव मतेऽपीत्यर्थः । दुर्वारत्वापत्तेरिति । तथा च बलवदनिष्टाननुबन्धित्वमात्रबोधानुरोधेन भवन्मतेऽपि लक्षमास्वीकार आवश्यक इति भावः । समाधत्ते --- न विधाविति । तथा च विधिवाक्यघटकपदार्थः परोन -- शक्यादन्यः न, शक्यार्थ एव विधइवाक्यविषय इति यावत्, इति नियमव्याघातापत्तेरित्यर्थः । अस्मन्मते च \`अगम्यां गच्छेदि'त्यादौ फलबलाद्वलवदनिष्टाननुबन्धित्वषद्विशेष्यकबलवदनिष्टाननुबन्धित्वप्रकारकत्वरूपप्रामाण्यस्यैव प्रामाण्यव्यवहारविषयत्व कल्पनान्न त्र लक्षणेति भावः । पुनः शङ्कते --- नन्वित्यादि । बलवदिष्टाजनकत्वेसति कृतिसाध्यत्वेत्यादिः, \`बलवदनिष्टाजनकत्वादिविशिष्टेऽपी'त्यपि क्वचित् पाठः । तत्रादिपदात्कृतिसाध्यत्वादिपरिग्रहः । प्रकृतानुपयोगितया कृतिसाध्यत्वानुक्तिरित्यपि कश्चित् । अनुभावकत्वसम्भवादिति। शक्तिग्रहनिष्ठजनकतावच्छेदकप्रकारतायाः पर्याप्तिनिवेसे प्रयोजनाभावादिति भावः। ननु विशिष्टशक्तिज्ञानात् प्रत्येकशाब्दबोध वारणमेव प्रयोजनमित्यत आह
---- यद्रूपेणेति ।तत्र हेतुत्वादिति । तत्प्रकारकशाब्दबोधहेतुत्वादित्यर्थः । निरुक्तकार्यकारणभावे मिश्रोक्तयुक्त्यन्तरमप्याह --- अत एवेति । विशिष्टशक्तिग्रहस्यैकतरप्रकारकानुभवजनकत्वादेवेत्यर्थः । न लाक्षणिकमिति । स्मृत्यादिभिन्नप्रमाणशब्दत्वप्रकारकश्रुतिपदशक्तिज्ञानादपि केवलप्रमाणशब्दत्वेन शाब्दबोधोदयात् श्रुतिपदस्य प्रमाणशब्दे न लक्षणेति भावः ।ननु तत्र विशिष्टानुभवजनने काक्षतिरित्यत आह -- अन्यथेति । नियमादृष्टकल्पनापत्तेरिति । वेदजन्याशाब्दबोधाभावे दुरदृष्टजनकत्वकल्पनापत्तेरित्यर्थः । यथा \`ऋतौ भार्य्यामुपेया'दित्यादौ तादृशभार्यागमनाभावे दुरदृष्टजनकत्वं बोध्यते तथेहापीति भावः । श्रुतिजन्यबोधस्यैवादृष्टजनकत्वापत्तेरित्यर्थ इत्यपि कश्चित् । समाधत्ते चेन्नेति । मुख्यत्वापत्तेरिति । तथा चैतद्दोषभियैव तत्प्रकारकशाब्दबुद्धौ तत्पर्याप्तप्रकारकशक्तिज्ञानस्यैव हेतुतया \`श्येमेनाभिचरन् यजेते'त्यादिश्रुतेः प्रामाण्यानुरोधेन तत्र मतेऽपीष्टसाधनत्वे लिङो लक्षणाऽऽवश्यकीति भावः ।  
 एतावता निवृत्ते विशिष्टशक्तिवादिनि स्वमतेदोषमुद्घाटयन् परिष्कुरुते स्यादेतदिति।ननुस्वर्गादेरिष्टत्वेन विधिशक्यतावच्छेदकत्वे स्वर्गत्वव्याप्यवैजात्यपुरस्कारेण विधिवाक्यात् स्वर्गादिबोधो न स्यादित्यत आह ---- इयांस्त्विति । नो चेदिति ।यदीष्टत्वेनैव विधिवाक्याद्बोधस्तदेत्यर्थः । विधिवाक्यादिष्टत्वनैवेष्टबोधे युक्तिमप्याह
----- अत एवेति । इष्टत्वेनैवेष्यसामान्यस्य विधिशक्यतावच्छेदकत्वादेवेत्यर्थः । स्वर्गादिफलेच्छुकव्यक्तेः स्वर्गादिसाधनताज्ञानंविना प्रवृत्त्यनुपपत्तेः स्वर्गादेः फलत्वं कल्प्यते इति भावः । नव्यैः स्वर्गत्वावान्तररूपेण विधिशक्यतावच्छेदकतास्वीकारात्तन्मते नानुपपत्तिरिति प्राच्यैरुक्तम् । मतान्तरमुपन्यस्य दूषयति यत्त्विति । ननु पदानुपस्थितसंसर्गस्येव बाधाभावरूपयोग्यताबलात् प्रकारयापि स्वर्गादिभानं भविष्यतीतिचेन्न । तत्प्रकारकशाब्दबोधे तत्प्रकारकवृत्तिज्ञानहेतुताया आवश्यकतया पदानुपस्थितस्य प्रकारतया शाब्दबोधे भानासम्भवात्, अत एव \`द्वारमि'त्यादौ \`पेधिही'ति पदं कल्प्यते तार्किकैरिति । ननु \`स्वर्गकाम' इत्यादिस्वर्गपदेनैव स्वर्गोपस्थापनात् कुतस्तस्य पदानुपस्थितत्वमित्यत आह
---- स्वर्गकामादीति । निराकाङ्क्षत्वादिति ।  
  प्रतियोगिपदादन्यत् यदन्यत् कारकादपि ।  
  वृत्तिशब्दैकदेशस्य सम्बन्धत्वेन नेष्यते ॥  
 इति प्राचीनानुशासनादिति भावः । यदि च व्युत्पत्तिवैचित्र्यात्तत्र तदन्वयःस्वीक्रियतेतदाप्याह ---- फलाव्यवहितेति। अशक्यवचनत्वाच्चेति । कारणत्वस्य स्वरूपसम्बन्धरूपत्वे न कोऽपि दोष इति ध्येयम् । शङ्कते नन्वेवमित्यादि । यत्किञ्चित्स्वर्गसाधनस्य स्वर्गत्वावच्छिन्नं प्रति साधनत्ववारणाय यावती व्यक्तिरिति । यावतामेकाधिकरणाप्रसिद्धया तत्प्रत्येकेति । स्वर्गत्वावच्छिन्नाव्यवहितप्राक्कालसत्त्वमप्रसिद्धर्म्मावच्छिन्नस्य यादृशः सम्बन्ध इत्यर्थः । तच्चेति । स्वर्गत्वावच्छिन्नसाधनत्वञ्च । बाधितमिति । यागस्य स्वर्गाव्यवहितप्राक्काले स्वर्गाधिकरणावच्छेदेन यागीयसमवायसम्बन्धस्यासत्त्वादपूर्वादौ प्रसिद्धस्य तादृशसाधनत्वस्य च यागादावभावादिति भावः । यदि चापूर्वसम्बन्धेन यागः कारणित्युच्यते, तदा न बाध इत्यत आह --- अप्रसिद्धं वेति । तत्र हेतुमाह --- यागत्वादेरिति । कुत इत्याकांक्षायामाह --- दानादितोऽपीति । ननु सत्त्वगुणत्वादेरेव तादृशधर्मस्य तत्र सत्त्वात् कुतोऽप्रसिद्धिरिति सत्त्वगुणत्वादेस्तादृशत्वमेव खण्डयति -- सत्त्वगुणत्वादेरिति । आदिनेच्छात्वपरिग्रहः । समाधत्ते ----- चेत् सत्यमित्यादि । तस्य चेति । विजातीयस्वर्गसाधनत्वस्य चेत्यर्थः । तस्य सत्त्वादिति परेणान्वयः । तथा च वैजात्यविशेषावच्छिन्नं प्रत्येवाश्वमेधत्वादिना हेतुत्वमिति भावः । शङ्कते
------ न चैवमिति । वैध एवेति। विधिवाक्यजन्य एव , कल्प्यवैजात्यस्य विधिवाक्यादेव भाने किमर्थमग्रे तदनुमीयते इतितस्याननुमेयत्वे प्राचीनसिद्धान्तभङ्ग इति भावः । उदीच्यत्वादिति । तथा च जातित्वेन कल्पन एव तेषां तात्पर्यमिति भावः । शुद्धवैजात्यावच्छिन्नस्वर्गसाधनत्वे विधिशक्तिरिति व्यवस्थापयितुं शुद्धवैजात्यावच्छिन्नस्वर्गसाधनत्वे शक्तिग्रहं सम्पादयन्नाह --- यदि चेति । ननु स्मृतौ जातित्वं तदा कथं न भासत इत्यत आह --- संस्कारसत्त्वेऽपीति । अग्रहसम्भवादिति । ननु तद्धर्मावच्छिन्नप्रकारकस्मृतौ तादृशानुभवस्य हेतुतया कथं जातित्वावच्छिन्नप्रकारकानुभवात् स्वरूपतो जातिप्रकारकस्मृतिरित्यत आह --- समानप्रकारकत्वेनैवेति । गौरवादिति । तथा च जातित्वेन जातिप्रकारकानुभवात् स्वरूपतो जातिप्रकारकस्मृतौ बाधकाभावः । नन्वेवं प्रमेयत्वसामान्यलक्षणया निखिलप्रमेयज्ञानात् स्वरूपतो घटत्वपटत्वादिस्मृत्युत्पत्त्या सार्वज्ञापत्तिरितिसमानप्रकारकत्वेनैव स्मृत्यनुभवयोर्हतुहेतुमद्भाव आवश्यक इत्यत आह ----- यदि वेत्यादि । ननु विशिष्टबुद्धौविशेषणनिष्ठसंसर्गावच्छिन्नविषयताकज्ञानस्य हेतुतया कथं तद्वैजात्यसंसर्गकज्ञानात् तद्वैजात्यप्रकारकोपनीतभानमित्यत आह ----- संसर्गतासाधारणेति । निरुक्तकार्यकारणभावे युक्तिमप्याह --- इत्थमेव चेति । निरुक्तकार्यकारकणभावस्वीकारेणैव चेत्यर्थः । शक्तिग्रह इति । अन्यथाऽतीन्द्रियतया स्वरूपतो मनस्त्वादिविशिष्टस्य पूर्वं ग्रहा सम्भवेन तत्र मनः पदशक्तिग्रहो न स्यात्, अधुना तु जातित्वसामान्यलक्षणया मनस्त्वज्ञानोत्तरं मनस्त्वावच्छिन्ननिरूपितसंयोगसम्बन्धेन द्रव्यवत्ताज्ञानोत्तरं वा स्वरूपतो मनस्त्वविशिष्टज्ञानसम्भवात्तत्र शक्तिः शक्यग्रहेति भावः । प्रयासबाहुल्यं विनाप्युपपादयति अनुभाव्यतां वेति । तच्च --- तादृशसंसर्गसाधारणत्वञ्च, सुघटमिति परेणान्वयः । कुत इत्याकांक्षयामाह --- कारणाभावस्यैवेति । ननु साधनतायाः पदार्थान्तरत्वमते केवलसाधनत्वे विधिकल्पनेऽपि व्युत्पत्तिवैचित्र्येण स्वर्गादिपदोपस्थापितस्य स्वर्गादेः साधनत्वेऽन्वयादेव विशिष्टलाभो भविष्यतीत्यत आह ---- साधनताया इति । अप्रामाण्यापत्तेरिति । दुःखसाधनत्वस्य तत्र सत्त्वेन साधनत्वसामान्याभावस्य बाधादिति भावः । स्वर्गादिनिरूपितस्येति । साधनत्वस्य लिङर्थत्वमिति पूर्वेणान्वयः ।  
 रत्नकोषकृतस्त्विति । प्रवर्तकचिकीर्षाजनकज्ञानविषयस्यैवविधित्वात् कृतिगतेष्टसाधनत्वे तादृशविषयत्वं सम्पादयन् तस्य लिर्ङ्यत्वमाह ---- पाकादीति । सैव---पाककृतिर्मवत्वित्याकारिकेच्छैव । तस्याञ्च ------- तादृशेच्छायाञ्च, क्रियानिष्ठकृतिसाध्यत्वेष्टसाधनत्वयोर्न निरुक्तविधित्वमित्याह ---- तादृशचिकीर्षायामिति । ननु पाकधर्मिककृतिसाध्यत्वप्रकारकेच्छाया अपि प्रवर्तकतया तस्याञ्च पाकधर्मिककृतिसाध्यताज्ञानत्वेन हेतुतया क्रियानिष्ठकृतिसाध्यत्वस्यापि निरुक्तविधिलक्षणाक्रान्ततया विध्यर्यत्वमावश्यकमेवेत्यत आह ---- पाको मत्‌कृत्येति । ननु तादृशकारणत्वस्याक्लृप्तत्वेऽपि फलबलात्तद्धर्म्मविशिष्टपाकत्वप्रकारकेच्छायां तद्धर्मप्रकारकज्ञानस्य हेतुत्वमावश्यकमित्यत आह ------ अन्यथेति । अनन्तहेतुतापत्तेरिति । तथा च गौरवान्न तादृशहेतुत्वकल्पनमिति भावः । तन्मते शाब्दबोधप्रकारमाह ---- एव़ञ्चेति । कथञ्चित्तादृशव्युत्पत्तेः स्वीकारेऽप्याह --- स्वर्गकामाविति । स्वर्गकामद्वयकृतिसाध्ययागस्यैकत्वादिति भावः । ननूक्तापत्तिवारणाय स्वर्गकाम एव स्वार्थसंख्याऽन्वयः स्वीकरणीयः, परन्तु यागमुख्यविशेष्यक एव बोधः शाब्दबोधः इत्यत आह ------ स्वार्थभावनाविशेष्य एवेति । अतथात्वे --- स्वार्थभावनाया अविशेष्यत्वे । तत्र ----स्वर्गकामे, उदासीनत्वात् ----- तद्विशेष्यकनियतशब्दबोधाप्रकारत्वात् । क्रियानिष्ठबलदनिष्टाननुबन्धित्वस्यापि पुनरेतन्मते विध्यर्थत्वमाह --- बलवदनिष्टाजनकत्वन्त्विति। ननु प्रत्ययानामेकस्वार्थान्वयिपदार्थान्तरे स्वार्थान्तराबोधकत्वनियमो भज्येतेत्यत आह --- प्रत्ययानामिति । व्यभिचारादिति । आश्रयत्वरूपकस्वार्थान्वयिनि ज्ञाने वर्त्तमानत्वरूपस्वार्थान्तरयोधनादिति भावः । उपसंहरति इत्थञ्चेति । आहुरित्यस्वरससूचनाय, स च \`पङ्गुः समुद्रं न तरेदि'त्यादौ कृतिसाध्यत्वाभावबोधस्यापलापप्रसङ्गः, कृत्यसाध्ये प्रवृत्तिवारणाय कृतिसाध्यताज्ञानस्य प्रवृत्तिं प्रति हेतुताया आवश्यकत्वेन तस्यापि विध्यर्थकल्पनस्यौचित्याच्चेति ।  
 बलवदनिष्टाजनकतापदार्थं निर्वक्ति --- इदन्तु बोध्यमित्यादिना । तस्य बाधादिति । तथा च यागादौ प्रवृत्तिर्न स्यादिति भावः । अव्यावर्त्तकतापत्तेरिति । यागादिजन्थदुःखस्यापि तादृशत्वादुक्तदोषतादवस्थ्यादिति भावः । बलवदन्यद्वेषाविषयदुःखाजनकत्वोक्तौ नोक्तदोष इत्यतो दोषान्तरमाह ------ तज्ज्ञानस्येति । विधित्वायोगाच्चेति । प्रवर्तकज्ञानविषयस्यैव विधित्वादिति भावः । ननु तज्ज्ञानस्याप्रवर्तकत्वे बलवद्द्वेषविषयत्वेन वेति । लाघवादाह ---- पापाजनकत्वं वेति । तद्विरहस्यैवेत्येवकारेण बलवदनिष्टाजनकत्वत्वावच्छिन्नाभावव्यवच्छेदः । ननु ज्वरार्त्तो ना(म्ल) न्नमश्नीयाजित्यादेरप्रामाण्यापत्तिः, नरकाजनकत्वादेस्तत्र सत्त्वादित्यत आह ----- ज्वरार्त्त इति । लक्षणेति । तथा च ज्वरप्रयुक्तविजातीयदुःखजनकत्वाभाववद(म्ल)न्नभोजनमिति तत्र बोध इति भावः । गतिहेतुदुरित इति, लक्षणेति पूर्वेणान्वयः । शाब्दबोधप्रकारमाह --- तेनेति । यथाश्रुतार्थस्तु न सम्भवतीत्याह --- अन्यथेति । धातोर्निरुक्तार्थे लक्षणाया अस्वीकार इति तदर्थः । प्रमाणाभावमेव स्पष्टयति ----- गोचरे वेति । एतेन --- धातोर्लक्षणास्वीकारेण । लक्षकत्वादिति । तथा च तुलारोहणहेत्वदृष्टं नेष्ठसाधनमिति तत्र बोधः । अत एवेति । धातोस्तादृशादृष्टलक्षकत्वादेवेत्यर्थः । परीक्ष्य समवेतस्यैवेत्यनेनादृष्टस्यैव कथनादिति भावः ।  
 मतान्तरमाह ------- परेत्विति । ननु साध्यत्वं नियतोत्तरवर्त्तितावच्छेदकधर्मवत्त्वं, तच्च नानुगतमिति कथं तद्विशिष्टे विधिशक्तिरित्यत आह ----- अत इति । दुर्वचत्वेऽपीति, अनुगतस्येत्यादिः । एतन्मते स्वर्गकामो यजेत इत्यादौ शाब्दबोधप्रकारमाह ---- एव़ञ्चेति । एतादृशार्थे युक्तिमप्याह --- तेनेति । तदुभयमेवेति । उक्तनियमप्रवादोमयमित्यर्थः । औदासीन्यात् --- अन्वयानिरूपकत्वात्, भावनाविरहाच्चेति । प्रथमार्थस्य कर्त्तुरित्यादिः, तथा च भावनायाः प्रथमार्थान्वयित्वनियमभङ्ग इति भावः । शङ्कते ---- न चैवमिति । बाध इति । अनुष्टातरि फलाभावादिति भावः । समाधत्ते -- तत्रेति । ननु कुत्र साक्षात्सम्बन्धेनेष्टान्वयः, कुत्र वा परम्परयेत्याकाङ्क्षायामाह --- इतरगतत्व इति । कर्तृभिन्नगतत्व इत्यर्थः, तदन्वयस्य ------ इष्टान्वयस्य । पुनः शङ्कते - यद्यपीति । अस्त्विति । नामत्वादित्यादिः । ननु तदा कुतो योगस्य साध्यत्वेन स्वर्गादेर्भानमित्यत आह --- स्वर्गकामादीति । ननु विश्वजिता यजेतेत्यादौ स्वर्गादिबोधकपदाभावात्तत्र कथं तादृशयागसाध्यत्वेन स्वर्गादिबोध इत्यत आह ---- विश्वजितेत्यादि । तथात्वेन --- तादृशयागसाध्यत्वेन, कल्प्यत्वात् --- अनुमेयत्वात् । समाधत्ते ------ तथापीति । बाधादिति । जलताडनसाध्यदुःखस्यैव तत्र सत्त्वादिति भावः । अत्र \`इष्टत्वेनेति'---- प्राचीनमतानुसारेण, \`तदवान्तरे'ति नव्यमतानुसारेण । अनुभवे विप्रतिपन्नं प्रत्याह ----अन्यथेति । किन्न रोचयेरिति । तथा च साध्यत्वस्य प्रकारतया भानस्यानुभवसिद्धत्व एतदपि तथेति भावः । अत एवेति
--- साध्यत्वविशिष्ठत्वेन फलस्य विधिशक्यत्वादेवेत्यर्थः, प्रत्युक्तमिति परेणान्वयः ।  
 प्राभाकरमतमुपन्यस्यति ---- प्राभाकरास्त्विति। नञर्थे हेतुमाह --- तत्कामकार्यत्वस्येति । स्वर्गकामकृतिसाध्यत्वस्येत्यर्थः, तत्साधनतया --- स्वर्गसाधनतया । लाघवादाह ---- तत्साधनत्वस्येति । स्वर्गसाधनत्वस्येत्यर्थः । अगृहीतत्वादिति । एतन्मते अन्वयप्रयोजकरूपत्वं योग्यत्वम्, तदन्वयप्रयोजकत्वञ्च तदभावप्रयोजकाभावप्रतियोगित्वम्, घटेन जलमाहरेत्यादौ जलाहरणसाधनत्वान्वयप्रयोजकं च्छिद्रेतरत्वमिव स्वर्गकामकृतिसाध्यत्वाभावप्रयोजको य इष्टसाधनत्वाभावः तत्प्रतियोगीष्टसाधनत्वं तत्र योग्यत्वमिति भावः । कुत इत्याकाङ्क्षायामाह
--- साक्षादिति । व्यापारमद्वारीकृत्येति तदर्थः । ग्रहासम्भवादिति । तथा चेष्ठसाधनत्वान्वययोग्यत्वस्य स्वर्गपर्यन्तस्यायिव्यापारत्वस्य ग्रहो न सम्भवति तादृशव्यापारस्यापूर्वस्य पूर्वमग्रहादिति भावः ।ननूक्तयोग्यत्वज्ञानं न हेतुरित्याकाङ्क्षायामाह --- स्वर्गकामः पचेतेत्यादि। आवश्यकत्वादिति । अन्यथा स्वर्गकामकृतिसाध्यत्वस्य पाकादावभावात् तादृशविधेः प्रामाण्यापत्तेः, अधुना च स्वर्गसाधनत्वस्य तत्रासत्त्वान्न तथेति भावः । ननु इष्टसाधनत्वस्य विध्यर्थत्वादेव तदप्रामाम्योपपत्तिरित्यत आह ---- नित्यस्येति । विध्यर्थत्वाभावादिति । तन्मत इत्यादिः, तैरर्थवादानां प्रामाण्यानुपगमेन सन्ध्योपासनाजन्यफलास्वीकारादिति भावः । अत एवेति । वक्ष्यमाण्दोषादेवेत्यर्थः, हि--- यस्मात्, तत्कृतिसाध्यत्वं --- स्वर्गकामकृतिसाध्यत्वम् । निराकाङ्क्षत्वापत्तेरिति । उद्देश्यतावच्छेदकविधेययोरैक्यादिति भावः । प्रमाणतापत्तेरिति । योग्यताज्ञानस्य शाब्दबोध एव हेतुतया कृतिसाध्यत्त्रज्ञानसामान्ये इष्टसाधनत्वज्ञानस्यानपेक्षितत्वादिति भावः । परन्त्विति । स्वर्गकामनिष्ठाया स्वर्गसाधनत्वधीस्तज्जन्यं यत्कार्य्यताज्ञानं तद्विशेष्यत्वमित्यर्थः ---- तदन्वयप्रयोजकञ्च स्वर्गसाधनत्वं, दुर्ग्रहमिति परेणान्वयः । उपसंहरति ----- तस्मादिति । तत्रैव ----- कार्य एव, स्वर्गकामनियोज्यत्ताकं ----- स्वर्गकामनिष्ठस्वर्गसाधनताधीजन्यकृतिसाव्यताज्ञानविशेष्यताकमित्यर्थः । लाघवादाह ---- स्वर्गकामकृतिसाध्यं वेति । ननु स्वर्गकामनियोज्यतान्वयप्रयोजकस्य साक्षात्स्वर्गसाधनत्वस्य प्रागग्रहात् कुतः प्रथमं तादृशबोध इत्यत आह ---- शचीसम्पर्कादिक इति । इन्द्राणीसहयोगे साक्षात्स्वर्गसाधनत्वस्य थथाकथञ्चिद्ग्रहसम्भवादिति भावः । तथात्वं विना
--- स्वर्गसाधनत्वं विनेत्यर्थः । इत्याकारक इति, प्रवृत्त्यौपायिक इति परेणानव्यः । औपादानिकबोधे स्वर्गकामनियोज्यत्वस्यापि भानसम्भवात् तदभिप्रायेण बोधप्रकारमाह ---- स्वर्गकामनियोज्यताक इति । तत्र हेतुमाह
------ स्वर्गाव्यवहितेति । शङ्कते --- न चेति । कार्यत्वं -- कृतिसाध्यत्वम् । एवमग्रेऽपि । अशक्तस्य लक्षणाया असम्भवात् शक्तस्येत्यन्तम् । समाधत्ते ---- तथासतीत्यादि । ताद्रूप्येण --- कार्यत्वरूपेण । अनुपपत्तेरिति । ननु कार्यत्वविशिष्टे लक्षणाग्रहादेव तदुपपत्तिः सम्भवतीत्यत आह --- कार्यत्वावच्छिन्नशक्तत्वेनेति । एवकारेण लाक्षणिकत्वव्यवच्छेदः । न चेति, न स्यादिति परेणान्वयः । ननु तदा तत्र कथमन्वयबोधः इत्याकाङ्क्षायामाह ---- शक्तपदान्तरस्येति । घोषादिपदस्येत्यर्थः । अनुभावकत्वादिति । तेषां मते पदजन्ययत्किञ्चित्‌पदार्थोपस्थितिसंवलितानां यथाकथञ्चित्सकलार्थोपस्थितीनामेवान्वयबोधहेतुत्वादिति भावः । अत एव तै\`र्द्वारमि'त्यादौ \`पिधेही'ति पदं नाध्याह्रियते परन्तु पिधानरूपार्थ एवेति केचित् । तन्न, तीरादेर्विशेषणत्वसम्पादकोत्तरग्रन्थासङ्गतेराशङ्काया एवानवतारादिति । वस्तुतस्तादृशज्ञानं तीरांशे स्मरणात्मकमित्यत्रैव तात्पर्यम्, तेषां मते गुणगतजातेरभावेन ज्ञानद्वययौगपद्यस्वीकारे क्षत्यभावात् । ननु तीरादेः कथं शाब्दबोधे घोषांशे विशेषणत्वम् इत्यत आह
---- पाकमित्यादि । तटस्थज्ञानविषयत्वनैव ---- स्वतन्त्रज्ञानविषयत्वेनैव । विशेषणत्वादिति । तैर्विभिन्नज्ञानविषययोरपि परस्परमाकाङ्क्षास्वीकारात्, आकांक्षा चातिरिक्तः पदार्थः, निरूप्यनिरूपकभावस्थलातिरिक्त इति भावः । अत एव ताद्रूप्येणैव ज्ञानद्वयात्मक भ्रमज्ञानस्य प्रतिबन्धकत्वंतैः स्वीक्रियत इति तात्पर्यार्थः । एतादृशविशेषणत्वे आचार्यसंवादमप्याह ---- अत एवेति । तदभिनिवेशस्तु --- स्थितिविशिष्टधीविषयत्वरूपविशेषणत्वन्तु इत्यर्थः । ननु तृप्तिकामो भुञ्जीतेत्यादौ लौकिकलिङ्प्रत्ययस्थले का गतिरित्यत आह ---- लौकिकलिङिति । तादृशेति । लौकिकेत्यर्थः । उक्तैव गतिरिति । गङ्गायां घोष इत्यादिस्थलोक्ता गतिरित्यर्थः । अत्र प्रमाणतया प्राचीनसंवादमप्याह ---- अत एवेति । लौकिकलिङः क्रियानिष्ठकार्यत्वे शक्त्यभावदेवेत्यर्थः । लक्षणिकीति । शक्तिं विनाप्यन्वयबोधजनिकेति तदर्थः ।  
 नन्विष्टसाधनत्वस्य विध्यर्थत्वे\`प्रत्यहं सन्ध्यामुपासीते'त्यादिविधेरप्रामाण्यापत्तिः, नित्यकर्म्मणः फलाभावादित्यत आह ------ प्रत्यहमिति । सन्ध्यामुपासते इत्यादिति ।  
  सन्ध्यामुपासते ये च नियतं शंसितव्रताः ।  
  विधृतपापास्ते यान्ति ब्रह्मलोकमनामयम् ॥  
 इत्यर्थवादोपस्थितेत्यर्थः । ननु गुरुमते अर्थवादस्याप्रामाण्यात् कथमेतत् ? विधिशेषीभूतार्थवादस्येति, आकांक्षोत्थाप्यविध्यात्मकार्थवादस्येत्यर्थः । अन्यथा \`भुंक्ते यस्तु निरामिषं स हि भवेज्जन्मान्तरे पण्डित' इत्यादेरप्यप्रामाण्यापत्तेरिति भावः । शंकते --- न चेति । तत्त्वमिति । तथा च प्रत्यवायप्रयोजकाभावप्रतियोग्यनुष्ठानकत्वं नित्यत्वमिति पर्यवसितम्। तच्च
----- तादृशनित्यत्वञ्च। अविरुद्धमिति । अत एव दुर्गोत्‌सवादौ तदुभयोः समावेश इति भावः । ननु नियोज्यन्वयस्य गुरूणामनुभवसिद्धतया तन्मते कार्ये शक्तिरावश्यकीत्यत आह ---- नियोज्यान्वयस्येति । सुग्रहत्वाच्चेति । कथमित्याकाङ्क्षायामाह ----- स्वर्गादिनियतेति । स्वर्गादिनियतपूर्ववर्त्तिनी स्वावच्छिन्ननिरूपितसम्बन्धवत्ता यस्य, तत्त्वे सति अन्यथासिद्ध्यनिरूपको यो धर्मः यागत्वादिरूपः तद्वत्त्वं स्वर्गसाधनत्वमित्यर्थः । यदि चाव्यवहितपूर्वत्वस्य स्वत्त्वगर्भतया अननुगतत्वात् स्वर्गत्वावच्छिन्नसाधनत्वञ्चाप्रसिद्धमित्युच्यते, तदाप्याहातिरिक्तरूपस्य वेति । बाधकाभावादिति । तथा च कथं कार्ये लिङः शक्तिरिति भावः।  
 अत एवेति । तादृशवाक्यस्य निमन्त्रणरूपत्वादेवेत्यर्थः । तच्च
---अप्रत्याख्येयत्वं च, प्रत्याख्यानस्य प्रत्यवायजनकत्वे श्रुतिं प्रमाणयति ---- नापगच्छेदिति । न प्रत्याख्यानं कुर्यादित्यर्थः । एवं च
--- तत्र तादृशविशेषणदाने च । तच्च --- आमन्त्रितत्वं च । अत्र प्राचीनसंवादं प्रमाणयति यत्रेति । उक्तरीत्यैवेति । आमन्त्रितत्वमेव यन्नलिङर्थस्तच्चेत्यर्थः । तथाच युद्धाद्बालकतारणधर्मिकजलाद्विप्रगमन (समुद्धरण?) धर्मिकस्वकर्तव्यत्वप्रतिपाद्यो भवानिति तत्र बोध इति भावः।  
 तच्च --प्रार्थनञ्च, स्वसंप्रदानकदानधर्मिका या स्वसम्बोध्यकर्तव्यत्वप्रकारिका स्वेच्छा तद्विषयत्वमित्यर्थः । स्वपदेन तादृशवाक्योच्चारयिता चैत्रादिर्धर्तव्यः । शाब्दबोधप्रकारमाह ---- तेनेति । स्वसम्बोध्यत्वन्तु स्वनिविश्टमित्यावेदयितुं युष्मदित्युक्तम् ।  
 कृद्विहिति इति । कृद्विहितो भावो द्रव्यवत्प्रकाशत इति न्यायादित्यर्थः । तथा च चैत्रवक्तृकतादृशवाक्यस्थले भिक्षणीयकार्यसंप्रदानकदानत्वावच्छिन्नधर्मिका या युष्मत्कर्तव्यत्वप्रकारिका चैत्रेच्छा तद्विशेष्यीभूतस्य दानस्यानुकूलकृतिमांस्त्वमित्याकारकस्तत्र बोधः । शाब्दबोधप्रकारमाह ---- तेनेति । ननु नामार्थधात्वर्थयोर्भेदान्वयस्याव्युत्पन्नतया कथं धात्वर्थे भेदे प्रतियोगितया नामार्थस्य धूमवदादेरन्वय इत्यत आह ---- निपातार्थ इवेति । तथा च तन्नियमघटकनाम्नि निपातभेदस्येव फलानुरोधेन तत्तद्धातुभेदस्यापि निवेशनीयत्वमित्यावेदनाय तदुक्तिरिति भावः । ननु यत्र धातुसमभिव्याहारो नास्ति तत्र का गतिरित्यत आह --- ह्रदो यदीति । इत्थञ्च --- असधातोस्तादृशार्थे लक्षणास्वीकारे च । धूमव्यापकेति । वह्निपदस्य धूमव्यापकवह्नौ लक्षणेति भावः । ननु वह्निपदस्य तादृशवह्नौ लक्षणाया निरूढत्वसंपादकं किमित्याकांक्षायामाह --- सवह्णिमानिति । यद्‌योगस्थलमुक्त्वा प्राथम्यस्थलमाह --- यो धूमवानित्यादि । प्रकृतेऽपि --- ह्रदो यदि धूमवान् स्यात् वह्निमान् स्यात् इत्यत्रापि । अत एव ---- वह्निपदस्य धूमव्यापकवह्नौ लक्षणाया निरूढत्वादेवेत्यर्थः । ननु धूमवद्भेदाश्रयतावान् ह्रदो घटवद्भेदाश्रयतावांश्चेत्यर्थे तादृशप्रयोगो युक्त एवेत्यत्रेष्टापत्तिमाह --- ह्रदो यदीति । कुत इत्याकांक्षायामाह
----तत्रेति । अनिक्षेपादिति । विधेयवाचकपदस्योद्देश्यतावच्छेदकव्यापकविधेय एव लाक्षमिकत्वादिति भावः । ननु स वह्निमान् यो धूमवान् इति निरुक्तस्थले यद्योगस्य प्राथम्याभावात् कुतस्तत्र तस्य निरूढत्वसम्पादकत्वमुक्तमित्यत आह ---- यद्योग इति । तन्त्रं नियामकमित्यर्थः । एवकारव्यवच्छेद्यं स्वयमेवाह --- न त्विति । ननु किं राज्ञामाज्ञा इत्यतः प्रमाणमाह --- स शूर इत्यादि । तन्मात्रादेवेति । यद्योगमात्रादेवेत्यर्थः । व्यापकत्वग्रहादिति । एवं षट्पदभिन्नत्वादौ कलगुञ्जनकर्तृत्वाभावव्यापकत्वग्रहादित्यपि बोध्यम् । व्युत्पत्तिवैशद्याय स्थलान्तरमपि दर्शयति ---- गुणत्वं यदीति । शाब्दबोधप्रकारमाह ----- तथा चेति ।  
 मतान्तरमाह ----- परे त्विति । ननु यदिशब्दस्य वैयर्थ्यमित्यत आह --- यदिशब्दस्त्विति । ननु यत्र स्याच्छब्दो नास्ति तत्र का गतिरित्यत आह --- यद्ययमिति । आहुरित्यस्वरससूचनाय, स च स्याच्छब्दस्यातिरिक्तस्याभावात् अक्रियापदस्य तादृशार्थकत्वं न सम्भवतीति ।  
 प्रभाकरमतमुपदर्शयति पौर्वापर्यमात्रमिति । अन्यथा ---- हेतुहेतुमद्भावस्य लिर्ङ्थत्वे । वाच्यत्वापत्तेरिति । शतयातनादौ अवगोरणस्य साक्षाद्धेतुत्वासम्भवेन दुरदृष्टेऽपि लिङः शक्तिकल्पनापत्तेरिति भावः । उक्तरीत्येति । अत्रापि लिङो हेतुहेतुमद्भावोऽर्थ इति भावः ।  
 श्रौतविधित्वादिति । \`अप्राप्तप्रापको विधिरि'त्यभियुक्तस्मृतेरिति भावः । नियम इति । विधेस्तात्पर्यमिति पूर्वेणान्वयः । स च --- नियमश्च । ननूक्तार्थे स्वदारगमनप्रतियोगिकाभावस्यैव प्रत्यवायजनकत्वलाभाभावात् तदानीं स्वदारगमने प्रवृत्तिर्न स्यात् स्वदारगमनसत्त्वेऽपि तत्प्रतियोगिकाभावसत्त्वे बाधकाभावादित्यत आह ---- यद्वेति । शङ्कते न चेति , वाच्यमिति परेणान्वयः । समाधत्ते स्वदारपदस्येति । एतेन ---- नियमविधैरतादृशार्थकत्वेन, व्याख्यात इति परेणान्वयः । श्राद्धदिनावच्छेद्यत्वविशिष्टस्य प्रत्यवायजनकीभूताभावस्य प्रतियोगिपितृशेषभोजनमित्याकारः, श्राद्धदिनावच्छेद्यः पितृशेषभोजनाभावः प्रत्यवायहेतुरित्याकारो वा तत्र बोध इति भावः ।  
 परिसंख्यास्थलमाह ----- पञ्च पञ्चेत्यादि । मानाभावादिति । ननु ऋतुकाले भार्यागमनाभावस्यापि प्रत्यवायजनकत्वे प्रमाणाभाव इत्यत आह ---- ॠतावुपेयादिति । परिसंख्यायामिति,लिङस्तात्पर्यमिति पूर्वेणान्वयः,सा च --- परिसंख्या च । पञ्चनखानेव भुञ्जीत ---- पञ्चविधपञ्चनखातिरिक्तं न भुञ्जीत इत्यर्थः । शाब्दबोधप्रकारमाह -------- तेनेति । कथमित्याकांक्षायामाह --- तत्रत्यलिङेति । शङ्कते नन्विति । पञ्चपदस्यापीत्यपिकाराल्लिङः परिग्रहः, तथाच न केवलं लिङः पञ्चपदस्यापीत्यर्थः । ननु अप्राप्तप्रापकत्वाभावादेव न तस्य नियमविधिपरत्वसम्भव इत्यत आह ---- भोजनतदभावयोरिति । समाधते चेन्नेति । व्यर्थत्वापत्तेरिति । कुत इत्याकांक्षायामाह ---- शशादीति । ननु पञ्चनखपदं तत्र तात्पर्यग्राहकमित्यत आह --- श्वाविधमिति । अकण्टकलरण्टकभेदेन द्विविधशल्यमित्यर्थः । शल्यकमिति निष्कण्टकतालाभाय । श्वाविधमिति । कुक्कुरसदृशमित्यर्थः । अनुष्ट्रांश्चैकतो दत इति । उद्भिन्नानेकदन्तपङ्क्तिमत इत्यर्थः । क्लृप्तत्वाति । प्रमाणान्तरसिद्धत्वाच्चेत्यर्थः । तथा च सकलमनुवचनस्यापि तादृशश्रुतिमूलकतया तादृशश्रुतेः परिसंख्यापरत्वमावश्यकमिति भावः । ननु श्वाविधशब्देन कुक्कुरसदृशजन्त्वन्तरस्य बोधात् कुतः पञ्चत्वमित्यत आह ---- श्वाविधमित्यस्येति । एव़ञ्च --- उक्तलिङः परिसंख्यापरत्वे च, नियमपरतयोपपादनासम्भवे चेति यावत् । शाब्दबोधप्रकारमाह --- तेनेति । ननु तादृशोपार्जनस्य प्रत्यवायहेतुत्वे किं मानमित्यत आह ---- न कृष्याद्यैरिति । अनापन्नः ----- आपच्छून्यः । निरुक्तविधेर्नियमपरत्वं न सम्भवतीत्याह
---- न त्विति । कुत इत्याकांक्षायामाह ---- याजनादिनेति । इति विधिविचारः ॥ 101 ॥  
\</ आ.प्र.101\>  
\< आ.प्र.102\>  
 लङ्लक्षणप्रतिपादिकां कारिकामवतारयति लङं लक्षयतीति । ननु कारिकायां लङुच्यते इत्यत्र कुतो न द्विर्भावः \`ङणना ह्रस्वोपधाः स्वरे द्वि"रित्यनुशासनादित्यत आह --- \`सुखादिभ्यस्त्विनेव स्यात्' इति । इदमुपलक्षणं "यणाशिषोर्ये" "सनन्ताशंसिभिक्षामुः" "चण्‌परोक्षाचेक्रीयितसनन्तेषु" इत्यादिष्वपि ज्ञेयम् । ननु सूत्रे द्विर्भावस्यानित्यत्वेऽपि अत्रानित्यत्वे किं मानमित्यत आह ---- लङोच्यत इति वा पाठ इति ।ष लङा इत्यानुपूर्व्या उच्यते इत्यर्थः । तथा च स्मशब्दसमभिव्याहाराभावविशिष्टयादृशानुपूर्वोप्रकारकज्ञानत्वं शबन्तधात्वर्थधर्मिकातीतत्वप्रकारकशाब्दधीजनकतावच्छेदकं तादृशानुपूर्वीमत्तिङ्त्वं लङ्त्वमिति पर्यवसितमिति भावः । स्मशब्दसमभिव्याहाराभावनिवेशव्यावृत्तिमाह ---- तिबादिरिति । तथा च तदनिवेशे तिबादावतिव्याप्तिरिति भावः । शबन्तत्वनिवेशव्यावृत्तिमाह ---- पपाचेत्यादि। बोधयन्नपीति अतीतत्वमिति पूर्वेणान्वयः । तथा च लिङादावतिव्याप्तिवारणाय शबन्तनिवेश इति भावः । लक्ष्ये लक्षणं सङ्गमयति
--- अपचदित्यादौ त्विति । तथात्वं अतीतत्वग्रहहेतुत्वम् । स्वरूपयोग्यत्वनिवेशव्यावृत्तिमाह ---- अदीव्यदिति । अबोधयन्नपि ---- बोधानुपधायकोऽपि । तत्सजातीय एव --- तादृशबोधदनकतावच्छेदकानुपूर्वीमानेव, तथा च फलोपधायकतानिवेश तत्राव्याप्तिः स्यादिति स्वरूपयोग्यत्वं निवेशितमिति भावः । प्रत्ययत्वमुपेक्ष्य तिङ्त्वनिवेशव्यावृत्तिमाह
----तण्डुलमपचदित्यादाविति । निरुक्ततत्‌सजातीयत्वेऽपि --- तादृशबोस्वेरूपयोग्यत्वेऽपीत्यर्थः । ननु लोङ्
----लुङोस्तामातांप्रभृतावतिव्याप्तिः समानानुपूर्वीकत्वादित्यत आह --- प्रकृत्यर्थ इति । तथा च प्रकृत्यर्थनिष्ठं यदनुमतत्वं अद्यतनत्वञ्च तदनाकांक्षत्वस्य सामानाधिकरण्मसम्बन्धेन लक्षणविशेषणान्नातिव्याप्तिरिति भावः । प्रभृताविति प्रभृतिपदेन \`तं --त' परिग्रहः ।  
 प्रकारान्तरेणेतदतिव्याप्तिं वारयतां मतमाह --- अत्रापचदित्यादाविति । तच्चह्यस्तनत्वं च । मतान्तरमाह ---- ह्यस्तनत्वं लङा नार्थ इति । परमतद्वये क्रमेण बोधद्वयमाह ---- तथा चेति । नन्वतीतसामान्येऽपि लङः प्रयोगादिदमसङ्गतमित्यत आह --- प्रायिकञ्चेदमिति । लङादेः प्रयोगा इति । \`सर्व एवाहनत् पृथगि'त्यादावित्यादिः । ननु ह्योऽपचदित्यौ ह्यःशब्देन ह्यस्तनत्वबोधात् पुनरुक्तिरित्यत आह ---- ह्योऽपचदित्यादाविति । सम्भेदन्यायादिति । "सम्भेदे नान्यतरवैयर्थ्यमिति"न्यायादित्यर्थः । तदर्थस्तु सम्भेदे ---- एकार्थकपदद्वयसमवधाने इत्यर्थः । अन्यथा ---- ह्यस्तनत्वद्वयभाने, निराकाङ्क्षत्वपत्तेरिति । उद्देश्यतावच्छेदकविधेययोरैक्यादिति भावः ॥ 102 ॥  
\</ आ.प्र.102\>  
\<आ.प्र.103\>  
 लुङ्लक्षणप्रतिपादिकां कारिकामवतारयति लुङं लक्षयतीति । विवृणोति ---- कृतवध्यादेशस्येति । लाघवादाह ----- किं वेति । तथा च यादृशानुपूर्वीप्रकारकज्ञानत्वं कृतवध्यादेशहन्त्यर्थधर्मिकस्य सिजन्तधात्वर्थधर्मिकस्य वाऽतीतत्वप्रकारकबोधस्य जनकतावच्छेदकं तादृशानुपूर्वीमत्तिङ्त्वं लुङ्त्वमिति पर्यवसितम् । कारिकास्थलुङा इति तृतीयासङ्गमनार्थमाह ---- लुङा लुङशब्देनेति । कृतवध्यादेशत्वनिवेशव्यावृत्तिमाह ---- जघान हन्तिस्म इत्यादाविति । लक्षणान्तरेऽप्येतद्दोषं वारयति --- न वेति । लक्ष्ये लक्षणं सङ्गमयति
---- अवधीदिति । अतीतत्वनिवेशव्यावृत्तिमाह ---- वध्यादित्यादि । न च परलक्षणेऽतीतत्वप्रकारकत्वनिवेशमनर्थकं सिजन्तधात्वर्थविषयकान्वयबोधजनकत्वस्यैव सम्यक्त्वादिति वाच्यम् । तल्लक्षणे तस्यानिवेशेऽपि क्षत्यभावात्, ग्रन्थकर्तुर्व्यावृत्तिदानस्य पूर्वलक्षणाभिप्रायकत्वादित्यतोऽपि च लाघवात् परलक्षणाभिधानमिति । न च लक्षणद्वये एव कथं तिङ्त्वनिवेश इति वाच्यम् । शत्रुमवधीरित्यादौ अमादावतिव्याप्त्यापत्तेः । ननु एतल्लक्षणद्वयस्यापि लोङ्लङोस्तांप्रभृतातिव्याप्ति, समानानुपूर्वीकत्वादित्यत आह ---- अत्रापीति । परमतमुपदर्शयन्नाह ---- अत्रेति , रीतिरुक्तैवेति परेणान्वयः । कौमारमते शाब्दबोधप्रकारमाह ------ तेनेति । रीतिरुक्तैवेति प्रायिकञ्चेदम्, तेनाद्यतनत्वादिशून्येपि क्वचित् लुङादि ----- \`अभून्नृपोविबुधसखः परन्तप'इत्यादौ, अद्यापाक्षीदित्यादौ अद्यपदाख्यातपदाभ्यामेवाद्यतनत्वं बोध्यते "सम्भेदे नान्यतरवैयर्थ्यमि"ति न्यायादिति रीतिरित्यर्थः ॥ 103 ॥  
\</ आ.प्र.103\>  
\<आ.प्र.104\>  
 लिङ्लक्षणप्रतिपादिकां कारिकामवतारयति ----- लिटं लक्ष्यतीति । एषा तु कारिका सुगमत्वान्न विवृता । यादृशानुपूर्वीप्रकारकज्ञानत्वं द्विरुक्तान्यधर्मिकस्वार्थप्रकारकान्वयबोधजनकतावच्छेदकं तादृशानुपूर्वीमत्तिङ्त्वं लिट्त्वमिति पर्यवसितार्थो बोद्धव्यः । ननु अभावद्वयनिवेशनं व्यर्थं द्विरुक्तधात्वर्थधर्मिकस्वार्थप्रकारकबोधजनकत्वस्यवसम्यक्त्वादित्यत आह
---- अशिश्रियदिति । लुङादय इत्यादिना लङ्‌परिग्रहः, तस्या अपि अजुहोदित्यादौ तादृशबोधजनकत्वात् । लडादावतिव्याप्तिस्तु स्मशब्दयोगं विना अतीतत्वप्रकारकत्वनिवेशेनापि शक्यवारणेति भावः । लक्ष्ये लक्षणं सङ्गमयति लिटस्त्विति । स्वार्थ इति, स्वार्थान्वयबोधं जनयन्तीति पूर्वेणान्वयः । तिङ्त्वनिवेशव्यावृत्तिमाह पिपक्षतीत्यादि । तादृशा अपि ---- द्विरुक्तान्यधात्वर्थधर्मिकस्वार्थान्वयाबोधका अपि । नन्वेतल्लक्षणस्यापि लङादेः "ए" "वहे" प्रभृतावतिव्याप्तिरित्यत आह अत्रापीत्यादि । प्रकृत्यर्थ इति । अर्थस्तूक्तप्रायः(1) ॥ 104 ॥  
 {(1) चुल्लीस्थाल्यारोपणादिचुल्ल्यवरोहणान्तः क्रियाकलापरूप इत्यर्थः ।}  
\</ आ.प्र.104\>  
\<आ.प्र.105\>  
 लिटो लक्षणान्तरप्रतिपादिकां कारिकामवतारयितुं भूमिकामाह ------- काशाञ्चक्र इत्यादि । पदसाधुतामात्रपरत्वादिति । तथा च द्विरुक्तभिन्नधात्वर्थान्वयबोधजनकत्वमेतेन प्रतिपादितमिति (2) भावः । लिटा
-- लिट्‌शब्देनेत्यर्थः । तथा चद्विरुक्तयजधात्वर्थधर्मिकस्य आमन्तचकासधात्वर्थधर्मिकस्य वा स्वार्थप्रकारकान्वयबोधस्य जनकतावच्छेदकं यादृशानुपूर्वीप्रकारकज्ञानं तादृशानुपूर्वीमत्तिङ्त्वं लिट्त्वमिति पर्यवसितम् । पूर्वलक्षणे यजधातुनिवेशव्यावृत्तिमाह ---- जुहोतीत्यादाविति । यजेरर्थ इति, स्वार्थस्य बोधक इति योजना । परलक्षणे आमन्तत्वनिवेशव्यावृत्तिमाह ----- चकास्तीत्यादाविति । तादृशोऽपि ----- स्वार्थबोधकोऽपि, लङादिति पूर्वेणान्वयः, क्वचित् \`तादृश्यपी'ति पाठः, स च न सन्दर्भसिद्धः, लङित्यस्याध्याहार्यत्वापत्तेः । न च लङेवादित्यर्थस्येति व्युपत्त्या लङादिरिति स्त्रीलिङ्गमिति वाच्यम् । तथासति स्वार्थबोधकोऽपीति पूर्वग्रन्थासङ्गतेः, तत्र स्वार्थबोधिकापीति पाठकल्पने तु न वयं विवदामह इति । तस्य ----- चकास्तेरिति योजना । अतीन्द्रियकर्तृकस्थले परोक्षत्वमपि लिटोऽर्थ इत्याह ----- मनश्चचाल इत्यादि । सुरभिभागः ------ सुरभेरंशः । ननु किन्नाम परोक्षत्वमित्यत आह
----- तच्चेति । परोक्षत्वञ्चेत्यर्थः । अतीन्द्रियत्वमिति । \`अक्षाणां परं परोक्षमि'ति शाब्दिकस्मृतेरिति भावः । मन इति । इदमुपलक्षणम्, अतीन्द्रियागमनवान् सुरभेरंश इत्यपि बोध्यम् । अयोग्यत्वादिति । चैत्रपाकस्यातीन्द्रियत्वाभावादिति भावः । एतेन ---- परोक्षत्वस्यासार्वत्रिकत्वेन, व्याख्यातमिति परेणान्वयः । शेषं पुर्ववदिति । प्रकृत्यर्थनिष्ठवर्तमानत्वाद्यनाकाङ्क्षत्वेन विशेषणात् पचे पचावहे इत्यादौ न लङाद्यतिप्रसङ्ग इत्यादिकं पूर्ववदित्यर्थः । केचित् --- प्रायिकञ्चेदं इत्यादि कम् --- इत्याहुः । तन्मन्दम्, परोक्षत्वभानस्यासार्वत्रिकत्वस्य स्वयमुक्तत्वेन पुनरुक्ततापत्तेरिति ॥ 105 ॥  
 {(2) तथा च कासाञ्चक्रे इत्यादौ लक्षणागमनादव्याप्तिरिति भावः । \`जघान' इत्यादौ लक्षणगमनादसंभवस्तु जगदीशेक्तो विभावनीयः ।}  
\</ आ.प्र.105\>  
\<आ.प्र.106\>  
 लुङ्लक्षणमाशीर्लिङ्लक्षणञ्चाभिधातुं भूमिकामाह ----- लुटमित्यादिना । तथा च यादृशानुपूर्वीप्रकारकज्ञानत्वं धात्वर्थधर्मिकश्वस्तनत्वप्रकारकान्वयबोधजनकतावच्छेदकं तादृशानुपूर्वीमत्तिङ्त्वं श्वस्तनत्वमिति पर्यवसितम्, एवं यादृशानुपूर्वीप्रकारकज्ञानत्वं धात्वर्थधर्मिकस्याशंसनप्रकारकस्य भावित्वप्रकारकस्य च बोधजनकतावच्छेदकं तादृशानुपूर्वीमत्तिङ्त्वामाशीर्लिङ्त्वमिति पर्यवसितम् । लुङ्लक्षणे तिङ्त्वनिवेशव्यावृत्तिमाह --- श्वः पक्ष्यतीत्यादाविति । न तिङिति । प्रत्ययस्य विभक्तित्वस्य वा निवेश एतद्दोषस्य वारणसम्भवेऽपि ओदनं श्वः पक्ष्यतीत्यादौ अमादावतिव्याप्तिवारणाय तिङ्त्वनिवेशनं बोध्यम् । ननु लृङादेरपि धात्वर्थश्वस्तनत्वबोधकतया तत्रातिव्याप्तिरित्यत आह --- लृङादयस्त्विति । आशीर्लिभ्लक्षणे भावित्वप्रकारकत्वनिवेशव्यावृत्तिमाह --- जीवतु भवानित्यादाविति । बोधकोऽपीति । भावित्वस्य बोधकोऽपीति योजना, नाशंसनीयत्वस्येति किन्तु भावित्वस्यैवेति शेषः । लक्ष्ये लक्षणं सङ्गमयति
---- भूयादित्यादि । अत्रापि तिङ्त्वनिवेशव्यावृत्तिः पूर्ववत् ।  
 अथेत्यादि । तद्वारणे तु ----- वर्तमानकृतिदशायां पपाच पक्ष्यतीति प्रयोगवारणे तु इत्यर्थः । पाकानुकूलकृतित्वावच्छेदेन अतीतत्वस्य भावित्वस्य च बाधादिति भावः । यत्र च पाकादिकृतित्वावच्छेदेनातीतत्वं तत्रैवातीतत्वबोधिका तिङ्, यत्र च तथाविधभविष्यत्त्वं तत्रैव भावित्वबोधिका तिङिति फलबलाद्वाच्यमिति भावः । अयोग्यत्वापत्तिरिति । तथा च पपाच पक्ष्यतीत्यादिप्रयोगो न स्यादिति भावः । अत एव पचतीत्यादेरयोग्यत्वं नापादितं तत्र तादृशविवक्षाया निर्बीजत्वादिति । केचित्तु पक्ष्यतीत्यादिना पचतीत्यादिपरिग्रह इत्याहुः, तच्चिन्त्यम् ।  
 समाधत्ते ---- चेन्नेत्यादि । उक्तदोषव्युदाससम्भवादिति । यत्र पचतीति प्रयोगः साधुः तत्रापि पपाच पक्ष्यतीति प्रयोगापत्तिरुपदोषव्युदासादित्यर्थः । तत्र निरुक्तसम्बन्धेनातीतत्वादिभाने शाब्दबोधस्य भ्रमतया तज्जनकप्रयोगस्य न प्रमाण्यम्, अतीतादिकृतिस्थले च पपाच पक्ष्यतीत्यावच्छेद्यस्वरूपसम्बन्धेनातीतादेः सत्त्वादिति भावः । ननु चुल्लीस्थाल्यारोपणादेः प्रत्येकं पाकपदार्थतया पचतीत्यत्र पपाचेत्यादिप्रयोगो दुर्वार एव, प्रथमपाकानुकूलकृतौ निरुत्सम्बन्धेनातीतत्वस्य सत्त्वादित्यत आह ------ चुल्लीस्थाल्यारोपणादिकमिति । तत्तत्क्रियाकलाप इति । तादृशतत्तत्पापकृतित्वावच्छेदेन स्वरूपसम्बन्धेनातीतत्वादेस्तत्र बाधान्नापत्तिरिति भावः । पाकस्य क्रियाकलापरूपत्वे प्रमाणमाह ---- दुर्ग इति । पाकस्य क्रियाकलापरूपत्वे उक्तापत्तिर्नास्तीति स्वयमेवाह ------ तथा चेति । बाधादिति । निरुक्तसम्बन्धेनेत्यादिः । शङ्कते -- नचैवमिति । समाधत्ते ----- इष्टत्वादिति । ननु तदा तण्डुलं पपाच इत्यपि स्यादित्यत आह
--- तण्डुलमिति । अन्यथेति । पपाचेति प्रयोगस्य तत्रास्वीकार इत्यर्थः । कथं स्यादिति । पाककृतित्वावच्छेदेनातीतत्वादेरसत्त्वादिति भावः । अत एव
--- यत्किञ्चित्पाकमादाय तादृशप्रयोगस्येष्टत्वादेवेत्यर्थः, कुत इत्याकांक्षायामाह ---- सुपकर्मकाद्यतनेति ॥ 106 ॥  
\</ आ.प्र.106\>  
\<आ.प्र.107\>  
 लृट्लृङ्लक्षणप्रतिपादिकां कारिकामवतारयति --- लृटं लृङञ्च लक्षयतीति । विवृणोति या तिङिति । अतीतकालावच्छेद्यत्वस्येति, बोधिका इति पूर्वणान्वयः । तथा च यादृशानुपूर्वीप्रकारकज्ञानत्वं धात्वर्थविगमधर्मिकभाविकालावच्छेद्यत्वप्रकारकबोधजनकतावच्छेदकं तादृशानुपूर्वीमत्तिङत्वं लृटत्वमिति पर्यवसितम् , एवं यादृशानुपूर्वीप्रकारकज्ञानत्वं धात्वर्थधर्मिकातीतकालावच्छेद्यत्वप्रकारकबोधजनकतावच्छेदकं तादृशानुपूर्वीमत्तिङ्त्वं लृङ्त्वमिति पर्यवसितञ्चेति भावः । लक्ष्ये लक्षणं सङ्गमयति तण्डुलञ्चेति । ननु क्रियाविगमः कुतो लभ्यत इत्यत आह ---- तथा चेति । तयोरर्थः --- लृङ्लृङोरर्थः, तथा च तण्डुलञ्चेदित्यादौ तण्डुले कर्मत्वाप्राप्तेर्भाविकालावच्छेदेनाभाववान् ओदनकर्मकपाकस्य तादृशकालावच्छेदेनाभाववांश्चैत्र इत्याकारको बोधः । एवंरीत्या(2) एधांश्चेदित्यादावपि शाब्दबोध ऊहनीयः ।  
 समूहालम्बनबोधे विप्रतिपत्तेराह ----------- वस्तुतस्त्विति । ननु निरुक्तार्थस्य कुतोलाभ इत्यत आह ------ क्रियाविरहप्रयुक्तस्येति । क्रियातिपातत्वादिति । तथा च प्रत्ययलभ्य एव तादृशार्थ इति भावः । अत एव
--- प्रत्ययस्य एतादृशार्थकत्वादेव । न प्रयोग इति । पाठाभावस्य ग्रामगमनाभावाप्रयोजकत्वादिति भावः । चिन्त्य इति । कुत इत्याकांक्षायामाह
----- स्वार्थलाभाद्यभावस्येति । पूर्वलक्षणे भावित्वनिवेशस्य परलक्षणेऽतीतत्वनिवेशस्य च व्यावृत्तिमाह ---- तण्डुलञ्चेति ॥ 107 ॥  
 {(1) एधः सु कर्मत्वाप्राप्तेरतीतकालवच्छेदेनाभाववान् ओदनकर्मकपाकस्य तादृशकालावच्छेदेनाभाववांश्चैव रीत्येत्यर्थः ।}  
\</ आ.प्र.107\>  
\<आ.प्र.108\>  
 धात्वंशलक्षणप्रतिपादिकां कारिकामवतारयति ---- क्रमप्राप्तमिति । विवृणोति सुबर्थानन्वितयादृशस्वार्थक इति । तथा च यादृशानुपूर्वीप्रकारकज्ञानत्वं सुबर्थविषयतानिरूपितयादृशस्वार्थविषयताकान्वयबोधजनकतावच्छेदकं तादृशानुपूर्वीमत्तिङन्यप्रत्ययत्वं तादृशस्वार्थे धात्वंशप्रत्ययत्वमिति पर्यवसितम् । लक्ष्ये लक्षणं सङ्गमयति ----- पुत्रीयतीत्यादाविति । तिङन्तत्वनिवेशव्यावृत्तिमाह --- पचतीत्यादाविति । ननु पिपक्षया कुरुते इत्यादौ सनर्थस्य करणत्वादावन्वयात् सन्प्रत्ययेऽव्याप्तिरित्यत आह --- पिपक्षया कुरुत इत्यादाविति । इच्छास्वरूपस्यैव इत्येवकारव्यवच्छेद्यं स्वयमेवाह ---- न त्विति । पाकेच्छामात्रस्येति । तथा च तत्र भावविहिताम्प्रत्ययार्थस्वरूपस्य सुबर्थान्वितत्वेऽपि समर्थस्य तदनन्वितत्वेन सन्प्रत्यये नाव्याप्तिरिति भावः ।  
 परलक्षणावतरणिकामाह ------ अस्तु वेति । सनर्थपाकेच्छायामेव सुबर्थान्वयोऽस्त्वित्यर्थः । एतल्लक्षणे पूर्वोक्तामव्याप्तिं निरस्यति
--- पिपक्षादीति ॥ 108 ॥  
\</ आ.प्र.108\>  
\<आ.प्र.109\>  
 धात्वंशप्रत्ययविभागप्रतिपादिकां कारिकामवतारयति ------ विभजत इति । धात्वंश प्रत्ययमित्यादिः । विवृणोति ----- अयमित्यादि । ननु मनुष्यत्वेन पुत्रेच्छादशायां चैत्रः पुत्रीयतीति प्रयोगः कथं न स्यादित्याकाङ्क्षायामाह --- चैत्रः पुत्रीयतीत्यत्रेति । न प्रयोग इति । तादृशेच्छायां पुत्रत्वावच्छिन्नविषयतासम्बन्धेन पुत्रस्य बाधादिति भावः । ननु तथासति तदानीं कीदृक् प्रयोग इत्याकाङ्क्षायामाह ---- किन्त्विति । निरुक्तविषयतायाः संसर्गत्वे युक्तिमप्याह --- अत एवेति । प्रकृत्यर्थतावच्छेदकावच्छिन्नविषयतायाः प्रकृत्यर्थसंसर्गत्वस्वीकारादेवेत्यर्थः । कुत इत्याकांक्षायामाह --- आत्मपुत्रत्वादेरिति । प्रकृत्यर्थतानवच्छेदकत्वात् ----- प्रकृत्यर्थातावच्छेदकत्वास्वीकारात्, पुत्रत्वमात्रस्यैव तत्र तथात्वेनोपपत्तेरिति भावः । ननु पुत्रत्वेनेच्छास्थले पुत्रीयतीत्यनेनात्मनोऽन्वये कथं न तादृशप्रयोग इत्यत आह ---आत्मसम्बन्धी य इति । ननु वृत्तिशब्दैकदेशान्वयास्वीकारात् न तादृशप्रयोग, इति तु देश्यमित्याह ---- चैत्रस्येति । व्युत्पन्नत्वादिति ।  
  प्रतियोगिपदादन्यद्यदन्यत् कारकादपि ।  
  वृत्तिशब्दैकदेशस्य सम्बन्धस्तेन नेष्यते ॥  
 इति परिशिष्टानुशासनाय सत्त्वादिति । आत्मपुत्रीयतीति प्रयोगो भवत्येव इत्याह ---- आत्मपुत्रीयतीत्यादाविति । व्याख्यात इति । तत्रापि तादृशविषयतया प्रकृत्यर्थस्यान्वय इत्यादिकं सर्वं ज्ञेयमिति भावः । नन्वेवं धूलिर्वह्निकणीयतीत्यादिप्रयोगो न स्यादित्यत आह --- वह्निकण इवेति । ननु अत्र कथमवादेश इत्यत आह --- औदोद्भ्यामिति । न स्येति, लोप इति पूर्वेणान्वयः । क्यङोऽपीत्यपिकारात् सकारस्य परिग्रहः । ननु ओजसः प्राणित्वाभावात् आचरणमसिद्धमिति कथं तादृशप्रयोग इत्यत आह ---- अत्रेति । इत्यादिरर्थ इति । उपमानादाचार(3।1।10) इत्यनुशासनादिति भावः । वेहच्छब्दस्यार्थमाह ----- गौर्गर्भोपघातिनीवेहदिति । भागुरिस्मृतेरिति पञ्चम्यन्तस्य नामप्रकृतिकस्य णेरर्थ इत्यत्रान्वयः । पञ्चम्यन्तद्वितीयान्तानि करोतीत्यत्रान्वितानि । ननु मुण्डादिपदस्य मुण्डनादिविशिष्टपरतया नरादेर्मुण्डादिधात्वर्थतावच्छेकफलवत्त्वाभावात् कथं कर्मत्वमित्यत आह ---- तत्रेति । फलवत्त्वाच्चेति । सुण्डनानुकूलकृतेर्धात्वर्थतया तज्जन्यफलस्य मुण्डनस्य नरादौ सत्त्वादिति भावः । ऋतोरेफादेश इति । "रशब्द ऋतो लघोर्व्यञ्जनादे"रित्यनुशासनादिति(2) भावः । ञित्त्वात्‌ञ्यनुबन्धत्वात् । ननु अत्र कथं नोभयपदमित्यकाङ्क्षायामाह
--- ङानुबन्धेष्विति । अत एव \`महीङ् महीयते' इति दुर्गसिंहः । वक्तीत्यादिरिति, अर्थ इति पूर्वेणान्वयः । प्रस्थाद्यादेशोऽपीत्यपिकारात् णिप्रत्ययः, रतयारेफतकारयोः, (?) लुगपीत्यपिना णिपरिग्रहः । तृ च इति, लुगपीति पूर्वेणान्वयः । पूर्ववदिति । ङानुबन्धेषु पाठादित्यर्थः । तूस्तशब्दार्थमाह --- तूस्तं केशजटेति । आदिपदग्राह्यान् आह ---- भाण्डानीति । कर्मवाचकपदादित्यर्थककर्मण इत्यस्य व्यावृत्तिमाह --- कर्मण इत्युक्तेरित्यादि । तत्तदव्ययपूर्वत इत्यस्य व्यावृत्तिमाह --- तूस्तयति प्रतूस्तयतीतच्यादिना इति । मतान्तरमाह अशनायादिकमिति ।  
 नामप्रकृतिकान् प्रयोगानुक्त्वा धातुप्रकृतिकांस्तानाह --- चैत्रं भावयतीत्यादि । लाघवादाह --- व्यापारमात्रं वेति । ननु तथा सत्यनुकूलत्वस्योपस्थापकपदाभावेन भानों न स्यादित्यत आह --- तत्रेति । धात्वर्थस्येति निरूपितत्वं षष्ठ्यर्थः, तथा च धात्वर्थनिरूपितानुकूलताया इत्यर्थः । भानसम्भवादिति । तथा च तदुपस्थापकपदाभावेऽपि संसर्गतया भाने बाधकाभाव इत्युक्तमधस्तादिति भावः । शाब्दबोधप्रकारमाह --- तेनेति । स च कीदृशो व्यापार इत्याकाङ्क्षायामाह --- अभिनयादिरूप इति -- तदर्थः । तथाच कसंहननज्ञानानुकूलव्यापारवान् कथक इति तत्र बोधः । चतुरिति । चतुर्षु लकारेषु, सार्वधातुकेष्विति यावत् । परत्र --- सार्वधातुकभिन्ने वेति, आय इति पूर्वेणान्वयः । स्वार्थ इत्यस्यार्थमाह --- स्वार्थ इति । व्याहारार्थे पणेरायप्रत्यये प्रमाणमाह --- आकर्णयामासेति । ननु स्वार्थशब्देन धात्वर्थस्यैव बोधनादायप्रत्ययस्य स्वरूपार्थकत्वे मानाभाव इत्यत आह --- पणायत इत्यस्येति । उक्तप्रायमिति । स्वरूपार्थकत्वे प्रत्ययार्थविशेषणत्वात् न तदापत्तिरिति भावः ।  
 अत एव ---- स्वरूपार्थकत्वादेव । परिषदि ----- सभायाम् । प्रयोग इति । अन्यथा क्रियाविशेषणत्वेन क्लीबत्वापत्तेरिति भावः । उक्तदिशैवान्वय इति । तथाच पूजास्वरूपं विचारस्वरूपं वा खण्डनस्वरूपं वा करोतीति (आदि?) क्रमेणार्थ इति भावः । स्वरूपसम्बन्धेनेति, अन्वयादिति परेणान्वयः । स्वसाध्यत्वादिप्रकारिनिष्ठेति । स्वसाध्यप्रकारतानिरूपकेच्छानिष्ठेत्यर्थः । निरुक्तेति । स्वसाध्यत्वप्रकारित्वेच्छासमानकर्तृकत्वसम्बन्धेनेत्यर्थः । समानकर्तृकत्वनिवेशव्यावृत्तिमाह ---- समानकतृकत्वस्येति । न प्रयोग इति । अत्र कृतिच्छयोः पाकेच्छयोश्च समानकर्तृकत्वादिति भावः ।  
 तदर्थस्य --- तादृशार्थस्य, पाकान्वितमूलधात्वर्थस्येति यावत् । शाब्दबोध प्रकारमाह ---- तथा चेति । अत्र हेतुमाह --- कारकविभक्तेरित्यादि । क्रियायामेव ---- मूलधात्वर्थ एव, स्वार्थबोधकत्वात् ----- स्वार्थबोधकत्वनियमात् । अत्र युक्तिमप्याह ---- अत एवेति । उक्तनियमादेवेत्यर्थः । अयमेव प्रमाणं स्यात् --- तादृशप्रयोग एव प्रमात्मकबोधजनकः स्यात् । एवकारव्यवच्छेद्यं स्वयमेवाह --- नत्विति । उपपदविभक्तेः कारकविभक्तिर्गरीयसीति भावः ।  
 तद्गोचरेच्छासत्त्वेऽपि ------- चिकीर्षागोचरेच्छासत्त्वेऽपि, कृत इत्याकाङ्क्षायामाह ------- सनन्तादिति ।  
 तच्च --- पौनः पुन्यञ्च । तेन ----- तादृशपौनःपुन्यनिर्वचनेन । तत्र
--- पक्तरि । ननु पुमन्तरीयपाकानुत्तरत्वमादाय पापच्यत इति प्रयोगः स्यादित्यत आह ---- पाकोत्तरत्वादिकञ्चेति । नातिप्रसङ्ग इति । ननु यत्र मुद्गपाकानन्तरं माषपाकः, तदनन्तरं तदनन्तरं तण्डुलपाकः तत्र तण्डुलं पापच्यत इति प्रयोगः स्यादित्यत आह ------ तण्डुलमित्यादि । तथाविधेति । तण्डुलं मुद्गं माषं वा पापच्यते इति प्रयोग इत्यर्थः । एतेन व्याख्यातमिति । यत्र तुषेण पाकानन्तरं करीषेण पाकः तदनन्तरं काष्ठेन पाकः तत्र तथाविधप्रयोगवारणाय तुषादिकरणकत्वस्येति, यङन्तधातूपस्थाप्ये सर्वत्रैव पाके व्युत्पत्तिवैचित्र्येणान्वयो वाच्य इति भावः । धातुविशेषोत्तरयञोऽर्थविशेषमप्याह ---- जङ्गम्यत इत्यादि । शाब्दबोधप्रकारमाह ---- तेनेति । शेषं पूर्ववदिति । कुटिलं जङ्गम्यते इत्यादौ एकमेव कौटिल्यं भासते \`सम्भेदे नान्यतरवैयर्थ्यमि'ति न्यायादित्यर्थः । निन्दितत्वमपीति, यञोऽर्थ इति पूर्वेणान्वयः । शाब्दबोधप्रकारमाह --- तेनेति । उत्सर्गतः ----- विशेषविधिं विना, एकाचो हलादेरेव ----- एकस्वराद्व्यञ्जनादेरेवेत्यर्थः । एकाच इत्यस्य व्यावृत्तिमाह ---- पुनः पुनः कथयतीत्यादि । हलादेरित्यस्य व्यावृत्तिमाह
---- पुनःपुनरेतीत्यादि । उत्सर्गत इत्यस्य व्यावृत्तिमाह ---- ॠप्रभृतिभ्यश्चेत्यादि । कुत इत्याकाङ्क्षायामाह --- पुनः पुनः शोभन इत्यादि ॥ 109 ॥  
 {(2) अत्र \`स्त्रतो हलादेर्लघोः' (6।4।162) इति पाo सूत्रे बोध्यम् ।}  
\</ आ.प्र.109\>  
** ॥ इति श्रीकृष्णकान्त विद्यावागीशकृतायां शब्दशक्तिप्रकाशिकाटीकायामाख्यातप्रकरणं समाप्तम् ॥  
  -----------------------------------------------------**  
 तद्धितस्य न्यायासंवलितार्थकत्वेन विचारविधुरतया अतिसुगमतया च तट्टीकाकरणे मदीयप्रवृत्तिर्नोत्पन्ना इति समाप्तोऽयं ग्रन्थः ॥  
  ॥ इति श्रीकृष्णकान्तविद्यावागीशभट्टाचार्यविरचिता शब्दशक्तिप्रकाशिकाटीका समाप्ता ॥  
 शाके रामाक्षिशैलक्षितिपरिगणिते (1732) कर्कटे याति भानौ  
 विंशाहे विश्वनाथार्चितपदयुगलं श्यामलं मोक्षबीजम् ।  
 ध्यायन्नध्यापकानां निखिलपदपदार्थादिचिन्तापहन्त्रीं  
 तेने श्रीकृष्णकान्ताह्वय इह सुकृती टिप्पणीं गूढभावाम् ॥ 1 ॥  
 धीरश्रीकृष्णकान्तेन विद्यावागीशसंज्ञिना ।  
 कृता सुबुद्धिधीराणां शक्तिसन्दीपनी मुदे ॥ 2 ॥

**------------------------------------------**



</div>

</div>

</div>

</div>

\]
