+++
title = "श्रीमन्न्यायसुधापरिमळम्"
author = "श्रीराघवेन्द्रयतिः"
domain = "दर्शनानि"
sub-domain = "द्वैतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-3092"
source_url = "https://www.ebharatisampat.in/read_chapter.php?bookid=NDI4ODY1MTgzMDI4Njky"

+++
[[श्रीमन्न्यायसुधापरिमळम्	Source: [EB](https://www.ebharatisampat.in/read_chapter.php?bookid=NDI4ODY1MTgzMDI4Njky)]]

\[

     पूर्णागण्यगुणोदारमूर्तये पुण्यकीर्तिने । नमः श्रीपतये भक्तदत्तस्वानन्दमूर्तये ॥ 1॥ पूर्णागण्यगुणोदारनित्यसुन्दरमूर्तिने । श्रीब्रह्मवीन्द्रपूर्वेड्यकीर्तिने ब्रह्मणे नमः ॥ 2 ॥ विश्वं यस्य वशे सर्वमनिशं शंकरादिकम् । तस्य वायोस्तृतीयांशमाश्रये शमवाप्तये ॥ 3 ॥ सत्पद्मबन्धवो यस्य गावो विश्वतमोनुदः । स स्यात्तत्वप्रकाशाय जयतीर्थरविर्मम ॥ 4 ॥ पदवाक्यप्रमाणज्ञो दुर्मतध्वान्तभास्करः । व्यासतीर्थमुनीन्द्रो मे भूयाज्ज्ञानसमृद्धये ॥ 5 ॥ अस्मद्देशिकपादानां प्रणम्य चरणाम्बुजम् । श्रीमन्न्यायसुधावाक्यव्याख्यां कुर्यां यथामति ॥ 6 ॥   
 आद्यपद्यं विवृण्वानो ग्रन्थादौ नम्यत्वप्रयोजकविशिष्टत्वेष्टत्वाधिकृतत्वयुक्तदेवतानतिरूपं मंगलंमाचरति ॥ ?R?0श्रिय इति ॥?R?0 मूले अशेषविशेषतो़पीत्यनेन संकलय्य श्रीब्रह्माद्युत्तमत्वमुक्तम् । तत्र सकलवाङ्मनसदेवतायाः देव्याः ग्रन्थारमभेवश्यंवन्द्यत्वद्योतनाय श्रियः पत्य इति विशिष्योक्तिः । तदपि ईश्वरोपसर्जनतयेति ज्ञापनाय श्रिय इति पृथगुक्तिः । निखिलेति निर्दोषमिति च विशेषणद्वयस्य हेतुहेतुमद्भावेन योजनाद्योतनाय नित्येत्याद्युक्तम् । प्रच्युतोशेषदोषैः सदा पूर्तित इत्युक्तेः सर्वस्वातन्त्र्यसर्वज्ञानसर्वशक्तिसर्वैश्वर्यादिगुणसत्त्वे पारतन्त्र्यादिदोषाणामयोगात् । एतच्च ब्रह्मपदेन गुणपूर्तिवन्निर्दोषत्वस्यापिलाभाय । तेन नारायणशब्दस्य ब्रह्मशब्दसमानार्थत्वसूचतनेन ब्रह्मतन्त्रे नारायणनतिः मूले न युक्तेति शंका परास्ता । यद्वा लोके गुणदोषयोरविनाभावद्रृष्टेरिहापि गुणित्वे दोषित्वापत्तिरित्यतः मितगुणित्वे दोषित्वमत्रामितगुणत्वान्न दोषितेतिसूचनायैवमुक्तिः । देहस्य ज्ञानादिगुणात्मकत्वे लोके ज्ञानादेरनित्यत्वाद्देहोपि तथा स्यादिति शंकानिरासाय नित्येति गुणविशेषणम् । तेन मूले सदापदस्य निखिलेत्यत्रापि अन्वयः सूचितः । निर्दोषमित्यत्र दोषपदं अशेषदोषपरमप् ज्ञापनाय सकलावद्येत्युक्तिः। अस्योद्भवादिदमित्यत्रास्येतिपदं प्रमितसर्वपरं सदपि नेश्वरपरमिति ज्ञापनाय जगज्जन्मेत्युक्तम् । अनेनास्य समस्तस्योद्भवादिदमित्यन्वयः सूचितः । स्थेमा स्थैर्यं रक्षेत्यर्थः। उक्तं हि श्रुतप्रकाशेपि । अखिलभुवनजन्मस्थेमभंगादिलील इति भाष्यव्याख्यानवसरे श्थेमा स्थितिरिति । स्थिरशब्दादिमनिच्प्रत्यये प्रियस्थिरेत्यादिसूत्रेण स्थिरशब्दस्य स्थादेशे आद्गुण इति गुणे च स्थेमेति रूपम् । यद्यपि वामनवृत्यादौ मुग्धप्रौढस्थरशब्दानां पृथ्वदिष्वपाठात्पृथ्वादिभ्य इमनिज्वेत्युक्तेमनिजप्राप्तेरिमनिजन्तप्रयोगोसाधुरिति उक्तम् । तथापि नैषधद्वादशसर्गस्थस्य यत्कस्यापि भानुमान्न ककुभि स्थेमानमालम्बत इत्यस्य व्याख्याने वर्णदृढादिभ्यः ष्य़ञ्चेति सूत्रे चकारेणेमनिजः समुच्चितत्वात्स्थिरशब्दस्य दृढादिषु पाठादिमनिजित्यक्तत्वात्साधुरेवायं ध्येयः ।यद्वा तिष्टतैरौणादिकेमनिचि गुणेरूपं स्थेमेति । स्थितिरित्यर्थः । उद्भवादिदमित्यनेन सृष्ट्याद्यष्टकग्रहणेपि वियदधिकरणन्यायेन ईशादन्यसर्वसम्बधित्वाज्जन्मादित्रयस्यैवात्रोक्तिः । नियतिरप्युपलक्ष्या । ईश्वरस्य जगज्जन्मादिना फलं नास्ति चेदस्योद्भवादिदमित्ययुक्तम् । प्रेक्षावतो निष्फले प्रवृत्त्ययोगात् । अस्ति चेन्निखिलपूर्णगुणेत्ययिक्तमित्यतः ?R?0शीलेति?R?0 । जन्मादिरचनास्वभावेत्यर्थः । फलाभावेपि स्वभावोयं सृष्ट्यादिव्यापारः । यथा चैतत्तथा नप्रयोजनाधिकरणे वक्ष्याम इति भावः । अनेन सदास्योद्भवादिदमित्यप्यन्वयः सूचितः । मूले देहमित्युक्तिर्न केवलं ज्ञानादिगुणसत्त्वाद्युपपत्त्यर्थं किंत्वस्योद्भवादिदमित्युक्तस्रष्टत्वाद्युपपत्त्यर्थं चेति सूचनाय ?R?0वपुष ?R?0इत्युक्तिः । अन्यथा पत्युरसामञ्जस्यादित्यधिकरणे सम्बन्धानुपपत्तिश्चेति सूत्रेशरीरस्य जगता कर्तृकार्यभावरूपसम्बन्धानुपपत्तेरिति वक्ष्यमाणदोषापत्तेरिति भावः । सुवाक्यैरित्येतद्वेदवेदानुसासर्वपौरुषेयापौरुषपरमिति भावेनोक्तम् ?R?0अशेषाम्नायस्मृतीति । ?R?0आपाततो नोक्तगुणविशिष्टो हरिः प्रतीयत इत्यत उक्तम् ?R?0हृदयेति ।?R?0 तात्पर्यप्रकाशितायेत्यर्थः । सदा प्रियतममित्यस्यार्थः ?R?0हरय ?R?0इति । नित्येत्यादिविशेषणद्वयेन विशिष्टत्वं अशेषेत्यधिकृतत्वम् हरत्यशेषक्लेषानिति हरय इत्यनेनेष्टत्वमुक्तं ध्येयम् । हरिं हरन्तमनुयन्ति देवाः इत्यादेः । यद्वा मूले तमेवेति श्लोके व्यासगुरोर्नारायणैक्यमुच्यते । प्रादुर्भूतो हरिर्व्यास इति श्लोके च हर्यैक्यम् । तत्कथमित्यतस्तावेक एवेति ज्ञापनाय मूलोक्तनारायणविशेषणान्येवोक्त्वा हरय इति विशेष्यमुक्तम् । '?Rवेदाक्षराणि यावन्ति पटितानि द्विजातिभि । तावन्ति हरिनामानी'?Rति स्मृतिसूचनाय हरिपदप्रयोग इत्येके । अनेन हरेर्नारायणानन्यत्वप्रतीत्या प्रादुर्भूतोस हरिर्व्यास इति व्यासस्य हर्यवतारत्वोक्तेर्नारायणानवतारत्वात्तमेवेति तदभेदोक्तिरयुक्तेति शंका़ऽनवकाश इति । तमेव शास्त्रप्रभवमित्युपपत्यर्थमित्यन्ये । हरेर्नारायणविशेषणविशिष्टत्वोक्त्या हरिविशेषणानां कृत्यं मूलविशेषणकृत्यवद्दोध्यम् ।निखिलेत्यादिविशेषणत्रये वेदादिरेव मानमिति ज्ञापनाय मूलक्रमोल्लंघनेनाशेषाम्नायेत्यस्यान्ते निवेशः । नित्येति विशेषणेन पूर्वाध्यायद्वयस्य अशेषेत्यादिविशेषणविशेष्याभ्यामुत्तरद्वयस्यार्थोक्तिः । '?Rनासिकास्तनयोध्माधेटो '?Rरिति  
?Rनिर्देशादल्पाच्तरमित्यस्य प्रायिकत्वाद्वाऽभ्यर्हितत्वाद्वा आम्नायशब्दस्य पूर्वनिपातः ॥ 1 ॥   
?R प्रतिपाद्यं नत्वा द्वितीयपद्यस्थशास्त्रप्रभवत्वादि विवृण्वन्सूत्रकृतमभीष्टम याचष्टे ॥?R?0 येनेति ।?R?0गोसन्ततिरित्यनेन भारतपुराणब्रह्मसूत्रादिग्रन्थ समूहः किरणसन्ततिश्चोच्यते ।
प्राबाधीत्यनेन वेदप्रभवत्वं वेदव्यञ्जकत्वमेवेति दर्शितम् गोपदश्रुतिपदयोरुक्त्या शास्त्रपदेन पौरुषेयापौरुषेयग्रन्थसंग्रह इति सूचितम् । यद्वा गोसन्ततिर्ज्ञानसन्ततिरित्यादि ध्येयम् ॥ 2 ॥  
?R भाष्यकर्तारमभीष्टं प्रार्थयते ॥ ?R?0व्याप्तिरिति?R?0 ॥ तत्त्वविनिर्णयाय । इदमदो वाऽन्यदेव वा तत्वज्ञानमितिट संशयविपर्ययानास्कन्दितनिर्णीतप्रामाण्यकनिश्चयरूपतत्वज्ञानायेति साध्योक्तिः । प्रमाणमिति करणे ल्युट् । इतरकरणवदस्यप्रमाणप्रमातृप्रयोज्यत्वाभावेऽपि सर्वप्रमितिकरणमनआदिशक्तिप्रदोधकतयाप्राधान्येन प्रमाहेतुत्वात् ' ?Rबृहत्तुलैरप्यतुलै '?R रित्यादाविवातुलमनुपममित्यर्थः । शुद्धं निर्दोषम् । पक्षवृत्तित्वं सपक्षे सत्वं विपक्षात् व्यावृत्तिरबाधितविषयत्वं असत्प्रतिपक्षत्त्वं चेति अन्वयव्यतिरेकिणः पञ्चरूपाणीति तानि क्रमेणा ॥ ?R?0व्याप्तिरित्यादिना ॥ ?R?0निजे भक्तवर्गाख्ये । पक्षे । भक्तवर्गस्य विष्णूत्कर्षादिज्ञानं वा तत्वज्ञानमिति तत्वज्ञानगोचरसन्देहवत्वेन विष्णूत्कर्षादिज्ञानमेव तत्वज्ञानं नान्यदित्येवं तत्वनिर्णयरूपप्रमाणफलस्य तस्मिन्सिषाधयिषितत्वेन तस्य पक्षत्वात् । स्वमाहात्म्यस्य तत्र प्रकटितत्वेन तैरवगतमाहात्म्यत्वात्तत्र सान्निध्यविशेषाद्वा निजेन महसा तं व्याप्नोतीति व्याप्तिपदेन पक्षे सर्वत्र वृत्तिरुक्ता । ' ?Rव्यावृत्तं यद्विपक्षेभ्यः सपक्षे च कृतवान्वयि । व्याप्त्या पक्षे वर्तमानमन्वयव्यतिरेकि तदि ' ?Rत्युक्तेः ।सपक्षे हरौ इदमदो वेति सन्देहानास्कन्दितानुपचरितत्वनिर्णयवति । स्थितिः निष्टा न तु तत्र व्याप्तिः । हरिविषये कृत्स्नाविषयत्वात्।  
?Rईशादन्यत्रैवालोचने सर्वविषयत्वादिति भावः । विपक्षतः उक्तरूपतत्वनिर्णयहीनायोग्यजनेभ्यः व्यावृत्तिः उपदेशादावप्रवृत्तिः ।   
?Rबाधितो निषिद्धे विषये सति संगो नैवास्तीति अवधारणे प्रसिद्धिद्योतको वा वैशब्दः भ्रान्तिशून्य इति वार्थः । ऋजुजनस्य यथार्थैकस्वभावत्वात्। प्रतिपक्षयुक्तिः प्रतिवादियोगः । स नैव, प्रतिभटशून्यः इत्यर्थः । वेदभारतबौद्धादिग्रन्थाः पक्षसपक्षविपक्षा इत्येके ॥ 3 ॥  
?R देवीं सरस्वतीं व्यासमिति शिष्टाचारशिक्षामनुसृत्य वायुपत्नीसन्निधिं अर्थयते ॥ ?R?0भवतीति ॥ ?R?0एडमूकः वक्तुं श्रोतुमशक्तः '?R जडोऽज्ञ एडमूकस्तु वक्तुं श्रोतुमसिशिक्षित '?R इत्यमरे । किम्वनीदृश इति कैमुत्यार्थोऽपिशब्दः । वाग्मित्वभवने प्राज्ञमौलित्वभवने च हेतुः सकलवचनचेतोदेवतेति ॥ 4 ॥ प्राचीनटीकाकारादभीष्टमाशास्ते ॥ ?R?0रमेति ॥?R?0 सन्न्यायरत्नावल्याः अनुव्याख्यानटीकाग्रन्थस्य जन्मभूमिः जनक इत्यर्थः । अद्धिपक्षे वैराग्यं शौक्ल्यं ध्येयम् ॥ 5 ॥  
?R स्वगुरून्नमति ॥ ?R?0पदेति ॥ ?R?0शब्दमीमांसान्यायशास्त्रज्ञानित्यर्थः उपविष्टे मनसा पूजयामि । '?R उपान्मन्त्रकरण '?R इति सूत्रे ' ?Rउपाद्देवपूजासंगतिकरणमित्रकरणपथिष्विति '?Rति वार्तिकेन पूजायामात्मनेपदम् ॥6 ॥  
?R स्वचिकीर्षिंतं व्यनक्ति ॥ ?R?0श्रीमदिति ॥?R?0सन्मनोरूपसरस्यां सरोवरे भुवि जात इत्यर्थः । ' ?Rतृतीयादिषु भाषितपुस्कं पुंवद्गालवस्ये ' ?Rति पुंवद्भावः अनुव्याख्यानाख्यकमले चञ्चरीकति चञ्चरीकवद्भ्रमरवदाचरति । '?R इन्दिन्दिरभ्रमनषटपदचञ्चरीका '?R इत्यादिशब्दरत्नाकरोक्तेः । इन्दिन्दिरश्चञ्चरीक इति क्वाचित्कामरपाठः प्रक्षिप्तः । अनेककोशेष्वदर्शनात् । तद्व्याख्यातृभिरस्पृष्टत्वाच्च । अनेकधा व्याख्यातुं मनः प्रवर्तत इत्यर्थः । आचारार्थात्क्विबन्ताच्चञ्चरीकशब्दात्तिंग्प्रत्ययः ॥ 7 ॥  
?R च़ञ्चरीकतीत्युक्त्या प्राप्तं स्वमहत्वं विनययेन भूषयितुं विनयप्रदर्शनं करोति ॥ ?R?0न शब्देति ।?R?0निगमचर्चासु वेदविचारेषु । क्वचिदपि चेन्न प्रौढिस्तर्हि किं बलं व्याख्यान इत्यत आह ॥ ?R?0परमिति ॥ ?R?0अन्यद्बलमस्तीत्यर्थः । तत्किंगुरुकारुणयसरणिं प्रपन्ना इति यत्तदेव बलं अतो मान्या इत्यन्वयः । एतेन अग्रे वक्ष्यमाणं सर्वं मूलाभिप्रेतमिति ध्वनितम् । किमपि साध्वसाधु वेत्यर्थः । विनयोक्तिरेवैषा । वस्तुतो मयि गुरुकारुण्यसरणिप्रतिपत्तिलब्धशब्दाब्ध्यवगाहादयो व्याख्यानप्रयोजकीभूताः धर्माः सन्तीति स्वगतव्याख्योपयुक्तधर्मबाहुल्याभिप्रायेण बहुवचनोक्तिः। यद्वा गाढा इत्यादेः निषेधप्रतियोगितया प्रपन्ना इत्यस्य मान्यत्वोपपादकतयोपात्तत्वेन मान्यत्वादेः विधेयतया च वयमित्येतदविशेषणत्वेन सविशेषणस्य तु नेति निषेधाप्रवृत्तेरस्मदो द्वयोश्चेत्येकस्मिन्नपि बहुवचनं ध्येयम् । श्लोकानां च वक्तव्यबहुत्वेऽपि ग्रन्थगौरवभयात्संक्षेपः प्रतिवाक्यं प्रतिपदमनेकाकूतगर्भिता । प्रतिभाति सुधाऽथापि ग्रन्थाल्पत्वाय नोच्यते ॥ 8 ॥  
?R भाष्यादिवैयर्थ्यशंकां निराह ॥ ?R?0भगवतेत्यादिना ॥ असाध्विति ॥ ?R?0असमीचीनग्रन्थाख्यान्धतमसेन प्रतिबद्धतत्वज्ञानजननशक्तिकत्वेनाप्रणीतमिवेत्यर्थः । सूत्रकृतेः पूर्वं विद्यमानयोः साधुजनमनोगतसंशयविपर्यययोरपगमादिति  
?Rभावः । यथाचार्याभिप्रायं सूत्रकाराभिप्रायमनतिक्रम्य । अस्य ब्रह्ममीमांसाशास्त्रस्य ॥ ?R?0अनुभाष्यमपीति ।?R?0 तत्कृत्यमन्वपि चेत्यादावग्रे व्यक्तम् । ग्रन्थादौ निबन्धनेन प्रणामादिकं कृतमिति तावदवगम्यते ।अन्यथा तदयोगात् । तच्चेतरजनकृतमिव विघ्नविघाताद्यर्थमिति इदानीमेव कृतमिति च प्रतीयते । तत्प्रतीतिद्वयं निरासयितुं स्वयमित्याद्यप्यन्तं विशेषणद्वयम् । प्रमाणादिकं प्रणामस्तवनादिकम् । ?R?0अविगीतेति ।?R?0अविप्रतिपन्नव्यासादिशिष्टानामाचारेण मन्वादिशिष्टानामातार इत्येवमाचारपरम्परा तदनुमितश्रुत्यादिना चावगतमित्यर्थः । श्रुत्यनुमानप्रकारश्चाग्रे तत्र तारेत्येतदवगतारिकायां व्यक्तः ।  
?R द्वितीयान्तविशेषणानां विशेष्यद्वारा क्रियान्वयो न साक्षादिति वक्तुं वाक्यव्यवहिततया अन्वयाप्रतीतेर्वा नारायणमित्यपि विशेषणमिति सूचनाय वाऽऽह ?R?0इत्यन्वय इति । ?R?0कर्त्रनुक्तर्न्यूनतामाशंक्य ममेत्स्यैव विपरिणामेन कर्तृत्वभ्रमनिरासाय वाऽऽह ?R?0उत्तमेति । ?R?0अस्मद्युत्तम इति सूत्रेऽस्मच्छबिदे उपपदेन श्रूयमाणेऽश्रूयमाणे वा
तदर्थविवक्षायामुत्तपुरुषो भवतीत्युक्त्या तदविनाभावादहमित्यस्येति भावः नन्वेतावन्ति विशेषाणानि व्यर्थानि । यदि विशेष्यस्तुत्यर्थानि तथापि न कृत्यं पश्याम इत्यत आह ?R?0प्रयोजनं इति ।?R?0 प्रशंसैवेत्युक्तस्तवनं च तत्प्रीत्यर्थमिति भावः । नन्वेवं गुणपदेन सार्वज्ञसर्वस्वातन्त्र्यादिगुणोक्त्याऽज्ञानपारतन्त्र्यादिदोषभावलाभान्निर्दोषमिति पुनरुक्तम् । '?R जन्माद्यस्येति सूत्रेण गुणसर्वस्वसिद्धये । ब्रह्मणो लक्षणं प्रोक्त ' ?Rमिति वक्ष्यमाणादिशाऽस्याद्भवादिदमित्युक्त्यैव गुणपूर्णतालाभान्निखिलपूर्णगुणेति च पुनरुक्तम् । उद्भवादिदमित्युक्त्या देहस्यापि लाभाद्देहमिति च पुनरुक्तमित्यत आह ?R?0तत्रार्थिकेति ।?R?0   
?R अन्यथापि स्तुतिसम्भवादेतैरेव विशेषणैः स्तुतौ न किञ्चिद्बीजमित्यत आह ?R?0अथवेति ।?R?0आद्यचोद्यं निरासयितुमाह विशिष्यत इति । व्यावर्तत इत्यर्थः । यावन्त इति । विशिष्टत्वेष्टत्वाधिकृतत्वरूपा इति भावः । द्वितीयचोद्यं निराह तथेत्यादिना ॥ पद्मेति । श्रीब्रह्मादेरित्यर्थः ।  
?R एतदुभयमिति। वन्द्यत्वप्रयोजकासाधारणधर्मवत्वं सर्वोत्तमत्वं चेत्येतदुभयमित्यर्थः । निखिलेत्यादीति । विशेषणप़ञ्चकमित्यर्थः तत्र विशेषणत्रयेन विशिष्टत्वमन्याभ्यामधिकृत्वेष्टत्वे इति वक्तुं वन्द्यत्वप्रयोजकधर्मास्तावदाह त्रिविधा हीत्यादिनोपपद्यत इत्यन्तेन । विशिष्टा वन्द्येत्येतद्व्यनक्ति न हीति । अधिकृता वन्द्येत्येतद्व्यनक्ति अधिकृता चेति । इष्टा वन्द्येत्येतद्व्यनक्ति वन्दनमिति । इति शब्दो हेत्वर्थः । इति हेतोस्त्रिविधा वन्द्येति पूर्वेणान्वयः ।   
?R ततः किमित्यतो वाह तत्रेति । त्रेधा वन्द्यत्वे सतीति वा विशेषणपञ्चकमध्य इति वार्थः । एकशब्दस्य संख्यार्थत्वेन गुणविशेषणत्वे '?R पूर्वकालैकसर्वजरत्पुराणनवकेवलाः समानाधिकरणेने '?R त्यनेनैकशब्दस्य प्रथमान्तनिर्देशेन समासविधानात् ' ?Rप्रथमानिर्दिष्टं समास उपसर्जनमि '?R त्युसर्जनसंज्ञायां ' ?Rउपसर्जनं पूर्वमिति पूर्वनिपातो निखिलेत्यनेन विरोधश्च प्राप्नोतीत्यत आह एकशब्द इति । एके मुख्यान्यकेवला इत्युक्तेः । '?Rदोषैकदृक्पुरोभागी दीर्घसूत्रश्चिरक्रिय '?R इत्यमरे '?R नियतिकृतनियमरहितां ह्लादैकमयीमि '?Rति काव्यप्रकाशे च प्रयोगात्संख्यार्थस्यैवैकशब्दस्य पूर्वकालैकेति सूत्रे निर्देशो न केवलार्थस्येति न दोष इति भावः । केवलार्थैकशब्दस्य गुणविशेषणत्वे लब्दार्थमाह त एवेति । '?R निरादयः क्रान्ताद्यर्थे पञ्चम्ये '?R त्युक्तेराह । विष्क्रातो दोषेभ्य इति । पारतन्त्र्यादिभ्य इत्युक्त्वा कथं सर्वोत्तमत्वं नारायणस्येत्येतदंशोऽपयुपपादितो ध्येयः । ईश्वरस्य जन्मलयाद्यभावोक्तिपरैः असम्भवस्त्वित्याद्यधिकरणैरविरोधाय वा व्याघातपरिहाराय वाऽऽह स्वव्यतिरिक्तेति ।  
?Rएतानापि सर्वोत्तमत्वमस्योपपादितं ध्येयम् ॥ जन्माद्यष्ठकमिति । '?R गुणव्यत्यय एतस्मिन्मायावत्वादधीशितुः । न पौर्वापर्यमिच्छन्ति नद्यां भ्राम्यद्भ्रमेरिवे ' ?Rति तृतीयस्कन्धोक्त्या पौर्णमास्यमावास्यातिथ्योरिव जन्मस्थित्यादेरिव प्राथम्याभावेऽपि लब्धजन्मन एव स्थितिलयादीति जन्मन आदित्वमुपेत्य जन्मादीत्युक्तम् यथासम्भवमिति । जन्मस्थितिलयनियमनानि सर्वस्य । ज्ञानाज्ञानबन्धमोक्षान् ब्रह्मादिचेतनस्य । तत्रापि मोक्षं सतामेवेत्येवं रूपेणेत्यर्थः । चतुर्थीसम्प्रदान इति चतुर्थ्या भाव्यम् । कथमस्येति षष्टीत्यत आह सम्बन्धमात्र इति । न तु सम्प्रदानत्वमप्यत्र विवक्ष्यत इति मात्रपदार्थः । '?R कर्मणा यमभिप्रैति स सम्प्रदानमि ' ?Rति सूत्रे अचोन्त्यादिटीत्यादाविव लघुसंज्ञायाः कार्यत्वेऽपि सम्प्रदानमिति गुरुसंज्ञाकरणमन्वर्थत्वविज्ञानार्थम् । तेन बहुमानपूर्वं स्वस्वत्वत्यागेन परस्वत्वापादानादिरूपदानं यत्र तत्रैव सम्प्रदानसंज्ञा नत्वन्यत्र रजकस्य वस्त्रं ददातीत्यादाविति वृत्त्यादावुक्तेरिहापि सम्प्रदानसंज्ञाऽभावात् ' ?Rषष्टी शेष ' ?Rइति षष्ट्येवेति भावः । यद्वा उद्भवादीतिपदस्य नित्यसापेक्षत्वात्समास इत्युपेत्य कर्मत्वसम्प्रदानत्वविशेषौदासीन्येन सम्बन्धसामान्याश्रयेणोद्भवादीत्यनेन तत्दमिति ददातिना वाऽन्वय इति भावेनाह सम्बन्धमात्र इति । अतवास्येति षष्टी कर्तति चेत् आदिपदोक्तपालनादिनाऽनन्वयः । तस्य जगत्कर्मकत्वात् । कर्मणि चेदुद्भवादिनाऽन्वयः तस्य तत्कर्तृकत्वादत आह सम्बन्धमात्र इति । ननु स्वव्यतिरिक्तप्रपञ्चस्येति व्याख्या न युक्ता । प्रकृतिजीवकालवेदादेर्नित्यस्य जन्माद्ययोगादित्यत  
?Rआह अशेषेति । तथात्वे कोर्थ इत्त आह । वियदिति । विशेषत इति तृतीयार्थे तसिरित्युपेत्यार्थमाह अवान्तरभेदसहितेति  
?R। '?R न वियदश्रुतेः '?R । '?R एतेन मातरिश्वा व्याख्यातः'?R । '?R ज्ञोऽत एवे '?R त्येतेष्वदिकरणेषु नित्यस्यापि पराधीनविशेषावाप्ति-   
?Rरूपजनिरुच्यते । प्रकृतेः जडस्य परिणामः । तदभिमानिश्रियः सिसृक्षुत्वम् । गगनस्य मूर्तसंयोगित्वम् । मातरिश्वादिजीवस्य देहयोगः । इन्द्रियाणामुपचय इत्यादिरूपेण व्युत्पाद्याशेषविशेषसहितो य उद्भवः तथा जीवानां प्रकृतैतावत्वं हीत्यत्रोक्तदिशा अन्नादिदानेन । अन्येषां नित्यानामुत्तरकालसम्बन्धादिना स्थितिरित्यादि । तथा संहृतिरपि जडस्य ध्वंसः । जीवानां देहलयः । श्रियोऽत्यन्तसामीप्यमित्यादि । तदादिदमित्यर्थः .  
?R हेतुसमुच्चयार्थ इति । न केवलं विशिष्टत्वादधिकृतत्वादपि वन्द्यमिति समुच्चयार्थ इत्यर्थः । अखिलैरित्युक्तावपि तन्मध्ये किञ्चिदपि न्यायपरमिति द्योतनाय यावदर्थकमप्यपिपदमिति भावेनाह अभिव्याप्तौ वेति । अत एव आह । अखिलैरपीति । पदवर्णस्वरादिरूपेणापि प्रतिपाद्यमित्यभिप्रेत्याभिव्याप्तौ वेत्युक्तमित्यप्याहुः । तमप्प्रत्ययाखिलशब्दापिपदानां कृत्यं व्यनक्ति यदीत्यादिना ॥ तस्येति । धर्मादेः प्राणादेश्चेत्यर्थः । '?R अन्यार्थं तु जैमिनिरि '?R त्यादिना वक्ष्यमाणन्यायेन नारायणप्रतीत्यंगत्वं ज्ञेयम् । एतावता
धर्मादेरधिकृतत्वं न निरस्तमिति वन्द्यत्वं प्राप्तमत आह तथाविधमेवेति । अनन्यार्थतयाऽखिलवेदादिवेद्यमेवेत्यर्थः ॥ अखिलैरिति चोक्तमिति । अखिलैरपीतिचोक्तमित्यभिव्याप्त्यर्थकमपिपदं च ध्येयम् । अन्यथा धर्मादेरखिलवेदाप्रतिपाद्यत्वेऽपि '?R ता वा एताः सर्वा ऋच '?R इत्यत्रैतरेयभाष्ये सर्ववेदाभिधेयत्वं वायोरप्यस्तीत्युक्त्या प्राणस्याप्यखिलवेदप्रतिपाद्यत्वादखिलपदं तद्व्यावर्तकं न स्याद्व्यर्थं चाभिव्याप्त्यर्थकमपिपदं स्यात् । तस्मिन् सति तु '?R पूर्वप्रसिद्धवर्जं तु शक्रान्ता देवता मता '?R इति ऋग्भाष्योक्तदिशा मन्त्रादिवद्वेत्यत्रोक्तन्यायेन च विष्णुसूक्तपुरुषसूक्तलक्ष्मीसूक्ताद्यन्यत्रैव प्रतिपाद्यत्वाद्भवति व्यावर्तकमखिलपदम् ।  
?R पूर्ववदिति । पूर्वत्रानयोर्यत्प्रयोजनमुक्तं तदत्र ज्ञेयमिति नार्थः । किन्तु यथा अन्यार्थतया वेदैकदेशप्रतिपाद्यस्य धर्मादेः प्राणादेश्चाधिकृतत्ववारणाय आप्यतममिति तमप्प्रत्ययोऽखिलादिपदं च प्रयुक्तम् । तत्रापि धर्मादेः प्राणादेश्च प्रियत्वमेव न तु प्रियतमत्वम् । तदपि धर्मादेर्भगवत्प्रतिपत्त्यंगत्वदशायाम् । काम्यतादशायां तु प्रियत्वमपि नास्ति । प्राणादेर्भगवदंगत्वेनैव प्रियत्वं न तु स्वतः । तथा च तयोः कदाचित्प्रियत्वमात्रेऽपि न तयोर्नम्यत्वप्रयोजकेष्टत्वम्। अनाद्यनन्तकालमतिशयेनानन्यार्थतया प्रियत्वरूपनम्यत्वप्रयोजकमिष्टत्वं नारायणस्यैव । अतस्तस्यैव नतिरिति द्योतनाय सदेति प्रियतममिति चोक्तमिति व्याख्येयमिति ।  
?R ननु नम्यत्वप्रयोजकवैशिष्ट्यस्याधिकृतत्वादेरिवैकेन विशेषणेनाप्युक्तिसम्भवाद्विशेषणत्रयोक्तिर्निर्बीजेत्यत आह । यद्वेति वैयर्थ्यनिरासायोक्तं । विभवादिति । ऐश्वर्याधिक्यादित्यर्थः। अनेनाद्यपद्येन । स्वत इति श्रीमुक्तयोर्व्युदासाय अस्योद्भवादिदमित्यनेनेत्यर्थः । सदेत्यनेनेति । सदा प्रियतमं ममेत्यनेनेत्यर्थः । सदा प्रियतमं ममेत्यनेनेत्यर्यः सदाममेतिपदयोर्लक्षणासम्भवपरिहारः फलमित्याह तस्येति । परमप्रेमयोग्यत्वस्येत्यर्थः । तर्हि ममेत्येकमेवालमित्यत आह अन्येषामिति । अन्येषां जीवानां ज्ञानिनां भगवदपरोक्षानन्तरं भगवतः परमप्रेमयोग्यत्वमनुभवसिद्धम्। मम त्वनाद्यनन्तकालम् । अतो यावद्द्रव्यभावीदं हरेलक्षणं न कदाचिदागतमिति द्योतनाय सदेत्युक्तमित्यर्थः । प्रेमयोग्यत्वं च निरूपाधिकेष्टत्वम् ।  
?R ननु विभवादनेकलक्षणोक्तावप्येवं रूपेणेव लक्षणानि वाच्यानीत्यत्र न बीजमस्तीत्यतः सर्वस्योपयोगमाह अथवेत्यादिना दुःखादिदोषरहितश्चेत्यन्तेन । तमपोऽग्रे पृथक्कृत्यं वक्तुमाप्यमिति प्रतीकोक्तिः । वक्ष्यमाणप्रमाणेत्युक्तम्। तद्व्यनक्ति सकलेति । आदिपदाज्जगत्पालक्तवसहंर्तृत्वनियंतृत्वाद्यष्टौ हेतवो ग्राह्याः । उक्तं हि भागवते '?R कर्तृत्वात्सगुणं ब्रह्मे ' ?Rति । वक्ष्यति च भाष्यकारोऽप्यानन्दमयनये '?R जन्माद्यस्येतिसूत्रेण गुणसर्वस्वसिद्धये । ब्रह्मणो लक्षणं प्रोक्तमि '?R तीति भावः नहि जगज्जन्मादिकर्तुर्दोषाः सम्भवन्तीति जगत्कर्तृत्वादिनैव गुणसर्वस्ववन्निर्दोषताऽपि सिद्ध्यतीति भावेनोक्तलक्षण इत्युक्तम् ।  
?R ननु जन्मादिहेतुत्वमेवाशरीरस्यायुक्तमिति वादिनं प्रति कथं तत्साधनम् । किञ्च जन्मादिहेतुत्वमेव जन्मादिसूत्रे लक्षणत्वेन प्रसिद्धनित्यतोऽस्त्विदमेव लक्षणम् । एतदुपपादकत्वेन निखिलेत्यादि प्राप्तनमितिभावेनाह यद्वेति ॥ दुःखादिदोषेति । '?R करणवच्चेन्न भोगादिभ्य '?R इत्यादिना सूत्रकृतैव पत्युरधिकरणे तथा वक्ष्यमाणत्वादिति भावः ॥ तस्यापि । '?R विकरणत्वान्नेति चेत्तदुक्तम् । आह च तन्मात्रमि '?R त्यादिषु सूत्रेषु वक्ष्यमाणत्वादिति भावः  
?R नन्वेवमस्तु विशेषणानामर्थवत्वम् यदि नारायणनतिरेवात्र युक्ता स्यात् । सैवायुक्ता । ब्रह्मतन्त्रारम्भे ब्रह्ममतेरेव कार्यत्वादित्यतः । '?R ओतत्ववाची ह्योंकारो वक्त्यसौ तद्गुणोतताम् । स एव ब्रह्मशब्दार्थो नारायणपदोदित '?R इति । '  
?Rदोषारच्छिद्रशब्दानां पर्यायत्वं यतस्ततः गुणा नारा इति ज्ञेयास्तद्वानारायणः स्मृतः । ब्रह्मशब्दोऽपि हि गुणपूर्तिमेव वदत्ययमि '?R ति च वक्ष्यमाणदिशा गुणपूर्तिवाचिब्रह्मशब्दसमानार्थवाचित्वान्नारायणशब्दस्य तदर्थो ब्रह्मैवातो ब्रह्मतन्त्रारम्भे नारायणनतिर्युक्तेति भावेनप्रयोजनान्तरमाह । अथवेति ॥ सांकेतिक इति । अस्माच्छब्दादयमर्थो बोद्धव्य इतीच्छया नियमित इत्यर्थः विशिष्टगुणानपीति । न केवलं रूढः किन्तु निखिलपूर्णगुणत्वनिर्दोषतिनादीनितरासाधारणान्गुणानाप्याचष्ट इत्यर्थः । तदर्थं नारायणशब्दार्थम् । अनेन श्लोकेनेत्यर्थः । स्तुत्यर्थमित्युपलक्षणं ब्रह्मशब्दसमानार्थत्वसूचनाय चेत्यपि ध्येयम् ॥ निखिलेत्यनेनैव ब्रह्मपदसमानार्थत्वलाभादितरनिरुक्तिसार्थक्याय स्तुत्यर्थमित्येवोक्तम्॥  
?R अराणामयनं न भवतीत्यत्रारविरुद्धा नारा इति पूर्वत्र चानरायण इति सायादित्यादिचोद्यं तु '?R दोषारच्छिद्रशब्दाना '?R मित्यादिव्याख्यानामवसरे अधिकरणान्ते निरसिष्यते तस्यायनत्वाद्वेतीति । परमप्रेमास्पदतया वाय्वयनोक्त्यैव वाय्ववतारत्वादाचार्यस्य मम प्रियतममित्येतन्नारायणमित्यनेन प्राप्तमेवेति भावः ।  
?R ननु बुद्धिचातुर्येण नानाप्रकारेण नारायणपदस्य निर्वचनसम्भवेऽप्येवंरूपेणैव तत्राप्येतावद्भिरेव निर्वचनैर्नारायणस्तुतौ न प्रबलहेतुं पश्यामः । श्रोतृबुद्ध्यानुकूल्यादिप्रयोजकस्यैवादाववश्यवक्तव्यादित्यतो वा '?R व्याख्यां करोमी '?R तिवक्ष्यमाणवर्तमाननिर्देशघटनाय वा योजनान्तरमाह अथवेति । प्रपञ्चं जिज्ञासव इति । '?R सनाशंसभिक्ष उरि'?R त्युप्रत्ययान्तजिज्ञासुपदप्रयोगे ' ?Rन लोकाव्ययनिष्टाखलर्थतृनाम् ' ?Rति । षष्टीनिषेधाद् द्वितीयोक्ता । प्रपञ्चविषयकजिज्ञासावन्तो भवन्तीत्यर्थः ।तत्र शास्त्रमिति । ब्रह्मशब्दार्थरूपगुणपूर्णत्वे तदुपपादकजगज्जन्मादिहेतुत्वलक्षणे चेत्यर्थः । तेन भाष्ये आद्यद्वितीयसूत्रार्थयोः मध्ये तृतीयसूत्रार्थोक्तिः । पूर्वोत्तरयोरन्वयेन द्नयोरपि शास्त्रप्रमाणकत्वसूचनायेत्युक्तं भवति। सन्न्यायरत्नावलीनयचन्द्रिकायोस्तु निखिलेत्यादिविशेषणचतुष्टयं क्रमादध्यायचतुष्टयार्थोर्क्तिपरमित्युक्तम् ॥ निर्दोषमितीति । एतदपि शास्त्रप्रमाणसिदिधमिति सूचनाय तृतीयसूत्रार्थोक्तेः पूर्वं निवेशितमिति भावः । प्रियतमस्यैवाप्यतमत्वात्प्रियतममित्यस्यैवाप्यतममित्यर्थमुपेत्य वा आप्यतममित्यत्राप्यनुवर्तत इति भावेन वा प्रियतममाप्यतममित्युक्तम् । अनुवृत्तिपक्षे प्रियतमत्वाज्ज्ञातव्यमिति हेतुगर्भं बोध्यम् । मनसाऽऽप्यत्वस्य ज्ञातव्यत्वानतिरेकात्। ननु प्रियतममित्यनेन भक्तेर्लाभेऽप्यशेषेत्यनेन कथं वैराग्यलाभ इत्यत आह ल्यब्लोपेति । पञ्चमीविधाने ' ?Rल्यब्लोपे कर्मण्युपसंख्यानमि '?R ति वार्तिके ल्यबन्ताप्रयोगे तदर्थे गम्यमाने ल्यबन्तं प्रति कर्मकारके पञ्चमी वाच्येत्युक्तत्वादिति भावः । तर्हीश्वरज्ञानस्य सर्वसदधिकारित्वान्ममेति व्यर्थमित्यत आह इयमिति । उपासनापादे '?R इयदामननादि '?R त्यधिकरणे उपासनाधिकारिणामियदेतावन्मुख्यप्राणावधित्वमेव । '?R प्राणो वाव सर्वेभ्यो भूयानि '?R त्यामननादिति प्राणस्य सर्वाधिकार्युत्तमत्त्वोक्तेर्ग्रन्थकृतश्च प्राणोत्तमत्वपरस्य परिग्रहः । प्रियतममित्यस्य प्रागाप्यतममिति प्रतिपदं दत्तम् । तदेवानुवदति आप्यतममितीति ॥ नित्यसिद्धत्वादिति । '?R अन्तर्बहिश्च तत्सर्वं व्याप्य नारायणः स्थित '?R ित्यादेरिति भावः तमपेति । अतिशयार्थकतमप्प्रत्ययेन श्वेतद्वीपादिस्थरूपविशेषप्राप्तिरेवेहाप्तिशब्दार्थ इतिभावेन तां प्राप्तिं विशेषणयुक्तां करोतीत्यर्थः । इतिशब्द आद्यपद्यव्याख्यासमासौ।
  
?R गुरुनतिवैयर्थ्यमाशंक्याह नारायणेति ॥ अभिमतेति । '?R यस्य देवे परा भक्तिर्यथा देवे तथा गुरौ । तस्यैते कथिता ह्यर्था ' ?R इत्युक्तेरिति भावः । परमाख्यविद्येत्यस्य व्यर्थता निराह ब्रह्ममीमांसेत्यादि । नन्वोतत्ववाचीत्यादिनैव सूत्रव्याख्यानस्य करिष्यमाणत्वात्ततः पूर्वग्रन्थस्य शास्त्रस्य व्याख्येयतोपयुक्तप्रमेयप्रतिपादनपरत्वात्करिष्यामीत्येव प्रयोक्तव्यं न तु करोमीति । लडन्तस्य '?R वर्तमाने लडि '?R ति सूत्रेण प्रारब्धापरिसमाप्तिक्रियोपलक्षिते काले विवक्षिते लट् भवतीत्युक्त्या भविष्यपदार्थावाचित्वादित्यत आह वर्तमानेति । '?R वर्तमानसामीप्ये वर्तमानवद्वे '?Rति सूत्रादिति भावः । वर्तमानव्यपदेशे  
?Rहेत्वन्तरमाह समक्षेपत इति । श्रोतृबुद्ध्यनुकूलनायेत्यादिना पूर्वोक्तप्रकारेणेत्यर्थः॥  
?R प्रकृतत्वादिति । सुवाक्यैरित्यनेनेति भावः । पौरुषेयानुरोधेनाह। उत्पद्यत इति ।अनादिवेदाभिप्रायेणाह प्रथममिति ।'?R ऋदोरबि '?R ति सूत्रे ऋवर्णान्तादुवर्णान्ताच्चाप्प्रत्ययो भवति कर्तृभिन्नकारक इत्युक्तेरिति भावः । ' ?Rभुवः प्रभव '?R इति पञ्चमीविधानाद्यस्मादित्युक्तम् । कथं गुरुत्वमित्यस्य कथमनेन निरास इत्यत आह यो हीति । जगतः साधुवर्गस्य । मानस्तेभ्य इत्यादेः । गुरूणामित्यस्यार्थ एतच्छास्त्रप्रवक्त्रृणामिति । उक्तं हि दशमतात्पर्ये । '?R गुरुर्ब्रह्माऽस्य जगतो दैवं विष्णु' ?R रित्यादि । वक्ष्यति चात्राप्युपासनादे '?R गुरुब्रह्मऽखिलानां चे '?R त्यादि । '?R कर्तृकर्मणोः कृती '?R ति कर्मणि षष्टी । गुरुमित्यस्यार्थः अस्येति । प्रागुक्तपौरुषेयापौरुषेयग्रन्थस्येत्यर्थः ॥ साक्षादुपदेष्टृत्वेनेति । तथाचोक्तं मध्वविजये । '?R इतिहाससुन्दरपुराणसूत्रसत्प्रियपञ्चरात्रनिजभावसंयुतम् । अशृणोदनन्ततोऽचिरादि '?R त्यादि ॥ परम्परया ब्रह्मादिद्वारा ।  
?Rगुरुत्वेनात्र पुनर्नतिरिति पूर्वं समाधाने उक्तेऽपि लोके क्वचिदेकत्र पितृत्वस्योक्तरूपगुरुत्वस्य च सत्त्वेऽपि
तदुभयनिमित्तकनत्यादिक्रियाऽऽवृत्तेरदर्शनाच्छंकने न चेति । अन्यथा पितृत्वस्वामित्वादिनिमित्तापि नतिः कार्येति शंकाभिप्रायः परिहारस्य तु, सत्यमेवम् तथापि क्वचित्सत्रादौ ऋत्विक्त्वयजमानत्वोभयनिमित्तकक्रियानुष्टानस्यापि द्रष्टेस्तथा ज्योतिराकाशादिशब्देष्वप्यन्यत्रप्रसिद्धत्वाद्यनेकनिमित्तकविचारक्रियायाश्च द्रष्टेर्दर्शेष्टीनामाग्नयादीनां तिसृणामेककाले समावेशेन तन्निमित्तकानां प्रयाजानां सकृदनुष्टानेऽपि दर्श एव सांवत्सरिकप्राप्तौ दार्शिकस्य सांवत्सरिकस्य च श्राद्धस्य करणवदिहाभ्यर्हितत्वाद्देवतात्वगुरुत्वरूपनिमित्तद्वयसमावेशेपि नैमित्तिकस्य नमनस्य तत्प्रीत्यतिशयार्थं पुनरनुष्टानोपपत्तेरिति भावः । तर्हि मनसैव कार्यं किं ग्रन्थे निबन्धनेनेत्यस्य आह शिष्येति । ग्रन्थे तन्निवेशनं च शिष्यशिक्षार्थम् । अस्माभिरपि देवतानतिर्गुरुनतिश्च कार्येत्येवं शिष्याणां बुद्ध्युत्पादनद्वारा तदनुष्ठानाय । '?R यद्यदाचरति श्रेष्ट '?R इत्यादेः । नन्वस्तु तेषामपि देवतानतिरेव तस्या एव गुरुत्वादित्यत आह शिष्याणां चेति । शिष्याणां गुरुदेवताभेदात्तैः पृथङ्नतिः कार्येति शिष्यशिक्षार्थमेतन्निवेशनमिति कथं ज्ञातव्यमित्यत आह । तदपेक्षयैवेति । शिष्याणां गुरुदेवताभेदापेक्षयैवेत्यर्थः । जगद्गुरूणां गुरुमित्युक्तावपि जगत्प्रति साक्षाद्गुरुत्वं किं न स्यादित्यत आह ?R?0अन्यथेति ?R?0। साक्षादपि गुरुत्वो विशेषतः साक्षान्मे गुरुमित्येदयुक्तं स्यात् । साक्षात्त्वबोधकस्य विशेषत इति पदस्य व्यावर्त्याभावात् । मे गुरुमित्येतावतैव सिद्धत्वात् । तेन ज्ञायते जगत्छब्दितशिष्याणां ब्रह्मादयो गुरवः देवता तु नारायण इति शिष्याणां गुरुदेवताभेदज्ञापननस्य फलम् । तेन च तैः पृथङ्नतिः कार्येति शिक्षार्थमेव निवेशनमिति ।  
?R परमाख्यविद्येत्येतदवतारयितुमाह स्यादेतदिति । विद्याशब्दस्य व्यावर्त्यमाह अर्थविवक्षेति ॥ मातृकेति । कखगघङेत्यादिवर्णमात्रेत्यर्थः । व्याप्तिमुत्पाद्योपनयमाह न चाख्येति । अथातो ब्रह्मजिज्ञासेत्यादिग्रन्थस्येत्यर्थः। तथा च प्रयोगः । अथात इत्यादिग्रन्थो न व्याख्येयः । अर्थविवक्षापूर्वकत्वाभावात् । मातृकाक्षरमात्रसन्दर्भवत् । यो व्याख्येयः सोऽर्थविवक्षापूर्वक इति व्यतिरेकव्याप्तौ काव्यादिदृष्टान्तः । न च हेतुरसिद्धः। विमतो ग्रन्थः अर्थविवक्षाशून्यः अर्थविवक्षावत्त्वसाधकमानहीनत्वादिति । ननु मानाभावोऽसिद्धः । प्रणीतत्वस्य वा प्रेक्षावत्प्रणीतत्वस्य वा व्युत्पन्नप्रतीयमानार्थकत्वस्य वा मानत्वादित्यतः क्रमेण निराह प्रणयनेत्यादिना । हेतोरप्रयोजकत्वमाह निश्चये वेति । विषहरमन्त्रे कर्णमालामात्रपाठेन कार्यकरत्वस्य लोके प्रसिद्धेरिति भावः विद्यापदस्य व्यावर्त्यान्तरं चाह न चेति । किं चेति चार्थः । ख्यात्यर्थमप्रमाणत्वेन निश्चितबौद्धादिग्रन्थव्याख्यानदर्शनेन व्यभिचारनिरासायोपादेयतयेत्युक्तम्। पुरुषार्थहेतुतयेत्यर्थः न चास्येत्युपनयः । अत्रापि प्रयोगौ । विमतं नोपादेयतया व्याख्येयम् । अयथार्थज्ञानजनकत्वाद्विप्रलम्भादिवाक्यवत्। न चासिद्धो हेतुः । विमतं न यथार्थम् याथार्थ्यनिर्णायकमानशून्यत्वाद्विप्रलम्भादिवाक्यवदिति । परमाख्यपदव्यावर्त्यमाह तद्भावेऽपीति । याथार्थ्यभावेऽपीत्यर्थः।  
?R कथमनेनोक्तशंकानिरास इत्यत आह अयमभिसन्धिरिति । आद्यं शंकाद्वयं तावत् निराह अस्तीत्यादिना ॥ अस्मिन् ग्रन्थे ' ?Rअथातो ब्रह्मजिज्ञासे '?R त्यादिब्रह्ममीमांसात्मकग्रन्थे । विषयसप्तमीयम् । इत्यादौ आथर्वणाद्युपनिषदि । ब्रह्मसूत्रसन्दर्भवाचितया परविद्यापदप्रयोगः श्रूयत इत्यर्थः ॥ परविद्याशब्दस्य ब्रह्मसूत्रवाचित्वमग्रे व्यक्तम् अस्येति । व्याख्य्येयग्रन्थस्येत्यर्थः । कथमित्यत आह यथार्थेति । यद्यपि यथार्थज्ञानसाधने विद्याशब्दस्येत्येवात्र प्रकृतसंगतत्वाद्वक्तव्यमथापि ज्ञानसाधनमात्रोक्तौ ज्ञानस्य विद्याशब्दार्थत्वं नेति स्यात् । तथाच '?R विद्यैव तु निर्धारणात् ' ?R।  
' ?Rविद्याकर्मणोरिति तु प्रकृतत्वादि '?R ति सूत्रे '?R विद्ययाऽमृतमश्नुते '?R इत्यादिश्रुतौ च विद्यापदप्रयोगो ज्ञाने गौण इति शंका स्यात्सा माभूदित्येतदर्थं ज्ञानपदमप्युपात्तम् । ज्ञान इवेति दृष्टान्तत्वेन वा ज्ञानेत्युक्तिः ॥ योगरूढिभ्यामिति । ननु '?R व्रजयजोर्भावे क्यबि '?R ति सूत्रेण भावे क्यब् विहितः । अत्र च पूर्वस्माद्भावे इत्यनुवर्तमाने पुनः भावग्रहणं भाव एव व्रजयजोर्यथा क्यप्स्यान्न तु अकर्तरि च कारके संज्ञायां इत्यस्यापि अनुवर्तमानत्वात्कर्तृव्यतिरिक्तकारकेऽपि स्यादित्येतदर्थम् । तथा च व्रज्या इज्येति '?R वत्संज्ञायां समजनिषदनिपतमनविदषुञ्शीङ्भृञिणः '?R इत्युत्तरसूत्रेऽपि तस्यैव क्यपोऽनुवर्तमानत्वाद्भाव एव क्यबिति विद्याशब्दो ज्ञान एव मुख्य इति प्राप्नोतीति चेन्मैवम्। व्रजयजोर्भावे क्याबित्यत्रोंक्त  
?Rभावग्रहणं संज्ञायं समजेति सूत्रे नानुवर्तते । क्यबेवानुवर्तत इति वृत्तयादावुक्तत्वेन ततः पूर्व दूरे सामान्यतो़ऽधिकृतस्य भाव इत्यस्य अकर्तरि चेति सूत्रस्य च ' ?Rकृत्यल्युटे बहुल ' ?Rमित्येतत्पर्यन्तमनुवर्तनेन समजनिषदेति सूत्रेऽपि सम्बन्धेन भावे कर्तभिन्ने कारके च संज्ञायां विषये क्यप्प्रत्ययो भवतीत्युक्तत्वेन वेदनमित्यर्थे च विदेः क्यपि सति ' ?Rलशक्वतद्धित ' ?Rइति ककारस्य ' ?Rहलन्त्यमिति ' ?Rपकारस्य चेत्संज्ञायां लोपे ' ?Rपुगन्तलघूपधस्य चे ' ?Rति गुणस्य ' ?Rक्ङिति चे ' ?Rति निषेधे स्त्रीप्रत्यये टापि  
?Rसति विद्येतिरूपनिष्पत्तेर्विद्याशब्दे अकर्तरीत्युक्तेः योगस्य संज्ञायामित्युक्तेः रूढेश्चोक्तत्वादिति भावः । अत एवैतावन्तम भिप्रायं द्योतयितुं समजनिषदेत्यस्य संज्ञायामित्यनुवृत्तेरित्युक्तम् । अकर्तरि च कारके संज्ञायामित्यस्यानुवृत्तेरित्यर्थः । तेन तत्सहनिविष्टभावपदानुवृत्तिरपि सूचिता । अन्यथा संज्ञायां समजेति सूत्र एव संज्ञायामित्यस्य सत्त्वादनुवृत्तेरित्युक्तिरयुक्ता स्यात् । संज्ञायामित्यनुवृत्तेरित्युक्तौ त्वन्यथानुपपत्त्या एकदेशद्वाराऽकर्तरि चेति सूत्रस्मरणेन तस्यैवानुवृत्तिं ज्ञास्यन्तीत्यभिप्रायः । ननु चाकर्तरीत्यतः संज्ञापदेऽनुवर्तमानेऽपीह संज्ञाग्रहणं किमर्थमिति चेत् उच्यते । अकर्तरि चेत्यत्रोपात्तं संज्ञापदमव्यावर्तकम् । चशब्दस्य संज्ञायां चेत्यत्रान्वयेन संज्ञायामसंज्ञायांचेति व्याख्यानात् । एवं तर्हि तत्रत्यसंज्ञापदानुवृत्तिकिमर्थमुक्तेति चेन्न। तत्सूत्रस्यैवात्रानुवृत्त्यर्थत्वादित्युक्तत्वात् । तर्हि यथार्थज्ञआनसाधने विद्याशब्दस्य रूढिर्न ज्ञापिता स्यादिति चेन्न ।
समजनिषदेति सूत्रस्थसंज्ञापदस्यैव रूढिज्ञापकात् । अत एव समजनिषदेत्युक्तेरित्येव क्वचित्पाठः । तदा तु न क्लेशः । अर्थविशेषालाभः । समर्थितं च ज्ञानतत्साधनयोर्मुख्यत्वं विद्याशब्दस्यादृश्यत्वनयचन्द्रिकायाम् । तद्भावेऽपीत्यादिना कृतं चोद्यं निराह परशब्देनेति । उत्कर्षं आधिक्यम् ॥ आगमेनेति । '?R द्वे विद्ये वेदितव्ये '?R इति प्रागुक्तवाक्येनेत्यर्थ॥ अस्य ब्रह्मतन्त्रादिशास्त्रस्य।  
 ?Rअनुव्याख्यान इति । पुनरपि विवरणकरण इत्यर्थः ॥ वक्ष्यत इति । '?R स्यं कृताऽपि तद्व्याख्या क्रियते श्पष्टतार्थत '?R इत्यत्रेति भावः ॥  
 ?Rउत्तरश्लोकमवैयर्थ्यायावतारयति यदुक्तमिति । हरिर्व्यास इत्यस्य व्यावर्त्यं नारायण इत्यादि ॥ व्यासोपज्ञतेति । व्यासेनोपज्ञायते प्रथमं ज्ञायत इत्यर्थः । आतश्चोपसर्गे इति प्राप्ताङ्प्रत्ययान्तोपज्ञाशब्दस्य ' ?Rउपज्ञोपक्रमं तदाद्याचिख्यासायामि' ?Rति सूत्रेण नपुंसकलिंगत्वोक्ते ः । व्यासप्रणीतेति यावत् । प्रादुर्भूतपदव्यावर्त्यं न चेत्यादि । अर्थित इत्येतद्व्यावर्त्यं कृतकृत्यस्येति । अनुत्तमपदव्यावर्त्यं यच्चेत्यादि । श्रौतयेति । श्रौत्येति पाठः साधुः । श्रौतयेति पाठे तु श्रुतिस्थेत्यर्थे श्रुत्युक्तेत्यर्थे वा तद्धिता इतिप्राप्तणप्रत्यये टापि श्रौतेति रूपम् । शास्त्रपदव्यावर्त्यं विद्याशब्दस्य चेति ॥ किं चेति । मुक्तिहेतुज्ञानपरत्वेनोपपत्तेरिति भावः । नन्वेवं चक्र इत्ययुक्तम् । कृञः ञित्वेन ' ?Rस्वरितञितः कर्त्रभिप्रायेक्रियाफल '?R इति क्रियाजन्यफलस्य कर्तृगामित्व एवात्मनेपदत्वोक्तेः । अत्र कर्तुः कृतकृत्यतया फलानपेक्षित्वादित्यत आह अत एवेति । परार्थप्रवृत्तिमत्वादेवेत्यर्थः । अत्रेति श्लोकाक्तार्थे । भाष्योक्तागमो मानमित्यर्थः ।  
?R नन्वेतावता विद्याशब्दः शास्त्रपर इत्यत्र न नियामकमुक्तमित्यत आह इदमुक्तं भवति इति । '?R द्वे विद्ये वेदितव्ये परा चैवापरा च तत्रापरा च ऋग्वेदो यजुर्वेदः सामवेदोऽथर्वणवेदः शिक्षाकल्पो व्याकरणं निरुक्तं च्छन्दोज्योतिषमिति अथ परे'?R त्यादिपाठक्रमः । अपरोक्षज्ञानं परविद्याशब्दार्थ इति वादिभिरुक्तमसदिति भावेनोक्तं वेदादिशास्त्रेति । युक्तिस्तु चन्द्रिकायामुक्ता । वक्ति चात्रापि लेशतः ॥ अन्यथेति । ज्ञानार्थत्व इत्यर्थः ॥ सकृदुक्तेति । द्वे विद्ये वेदितव्ये इत्यत्र सकृत् श्रुतेत्यर्थः । परोक्षज्ञानमपरविद्या । अतो नानेकार्थत्वमिति तु तत्रापरेत्यादिविरोधादयुक्तमावेति भावः । तावता प्रामाण्यं सर्वोत्तमप्रमाण्यं वा कृतः । परशब्दस्यानेकार्थत्वादित्युक्तेरित्यत आह शास्त्रं चेति । अन्यन्न सम्भवतीति । अपरत्वप्रतिद्वन्द्वितया निर्देशादिति भावः । प्रमाणत्वेनैव तत्वज्ञानकरणत्वेनैव इत्यर्थः । सामान्येति । अनेकार्थसाधारणपरशब्दार्थस्येत्यर्थ । किंचेयं परविद्येत्यनेनोक्तशंकां निराह तच्चेति । इदमेव ब्रह्मतन्त्रमेव । अन्यस्य कर्मतन्त्रादेः । अक्षराख्यपरब्रह्माप्रतिपादकत्वात् इति भावः परत्वेति । मुक्तिहेतुज्ञानजनकत्वादिति भावः । अस्य ब्रह्मतन्त्रस्य   
?R मायावाद्युक्तं निराह एतेनेति । ब्राह्मणा आगताः परिव्राजकाश्चागता इतिवत्स्यादित्यत आह ब्राह्मणेति । अगतिकति अन्नं पदम् ।  
?R रामानुजोक्तं निराह तज्जन्यमिति। ऋगादिजन्यं उपनिषज्जन्यं वा अनेकार्थतेति । द्वे विद्ये इत्यत्र ऋगादिकं तज्जन्यज्ञानं चेत्यनेकार्थत्वं सकृत् श्रुतविद्याशब्दस्येत्यर्थः ।  
?R ननु विद्यते अनेन शिष्येण कत्रा वेदादिना करणेनेति विद्याशब्दः शिष्यप्रयत्नजन्यज्ञानकरणवाची शिष्यते प्रतिपाद्यते आचार्येण कत्रा वेदादिना करणेनेति शास्त्रशब्दः आचार्यप्रयत्नसाध्यशासनकरणवाची । तथाच विद्याशब्दशास्त्रशब्दौ भिन्नार्थाविति न व्याख्यानव्याख्येयभावमापद्येते । अतः कथं परविद्याख्यमित्यनूद्यानुत्तमं शास्त्रमिति व्याख्यातमित्युक्तमित्याशंक्य निराह यद्यपीति ॥ तथापीति । वेदनशासनयोः शिष्याचार्यप्रयत्नसाध्यत्वेऽपि शिष्याचार्यव्यापाराशं विहाय वेदनशासनयोस्तुल्यतत्त्वज्ञानत्वधर्ममात्रमुपादाय तज्जनकत्वमात्रैणकार्थ्यत्वमुक्तमित्यर्थः । उभयानुगतेत्यस्य विद्याशास्त्रोभयानुगतेति वार्थः । नन्वेवमाथर्वमभाष्यविरोधः । तत्र ऋगादेरेव परविद्यात्वोक्तेःइत्यत आह  
?Rऋगाद्या इति । यदा विष्णोर्न वाचका इति मन्त्रब्राह्मणाभिप्रायम्।
कर्मदेवतन्त्रोक्तन्यायानामपि कर्मकाण्डदेवकाण्‍डमात्रनिर्णयकत्वात् । उपनिषदां तु विष्ण्ववाचकत्वदशायाः अभावात् । उक्तं हि छान्दोग्यभाष्ये तृतीये  
?Rअध्याये । आरण्यकमावर्तयेदारण्यकमावर्तयेदिति । अन्यथेतरपरत्वे आवृत्तिविधानं व्यर्थं स्यात् । '?R आरण्यकेष्वृत्ते विष्णुं नैवान्यत्किञ्चिदुच्यत ' ?R इति तत्रोक्तस्मृतिविरोधश्च स्यात् । यदा वाचका इति तु त्रिरूपकृत्स्नवेदाभिप्रायम् । ब्पह्मतन्त्रस्य कृत्स्नवेदेतिकर्तव्यतारूपत्वात् । यदेत्युक्तिरपि मन्त्रब्राह्मणरूपैकदेशाभिप्राया ।  
?R आगमेन '?R द्वे विद्ये वेदितव्ये '?R इत्यागमनेत्यर्थः ॥ अनुमानत इति ॥ '?R आप्तवाक्यतया तेन श्रुतिमूलतया तथे '?R त्यादिग्रन्थेनाप्तवाक्यत्वादिप्रमाणत्रयावगतत्वाद्ब्रह्मतन्त्रप्रामाण्यमनुत्तममित्यनुमानेनानुत्तममप्रामाण्यं सिषाधयिषुरित्यर्थः ॥वक्तुमाहेति । एतचछास्त्रं प्रमाणं अनुकूलवक्त्रृश्रोतृप्रसंगवत्वाद्भारतवदित्यमानं अतो मानमित्यंशेन वक्तुमनुकूलवक्त्रादि मत्वरूपहेतुसाधकान्हेतूनाहेत्यर्थः। यत इति हेतौ पञ्चमीति भावेन प्रकृतिप्रत्यययोरर्थमाह यत्कारणमिति । निमित्तकारणहेतुषु सर्वासामिष्टिरित्युक्तेः प्रथमोक्तिः । यस्मात्कारणादित्युक्तावपि पञ्चम्योः शब्दसाधुत्वमात्रार्थत्वेनाधिकार्थत्वाबावात्। यद्वा यत इत्यस्य नेयमर्थोक्तिः किन्तु यत्कारणं यस्य शास्त्रस्य कारणमिति बादरायणविशेषणम्। यत्कारणमित्युक्तयच्छब्दार्थस्येदं शास्त्रमित्यन्वयः । पूर्वस्मादनुवृत्तिं मत्त्वाऽह जगत इति । अर्थतः शब्दतश्च गुरुत्वमाह अशेषार्थेति । आद्यादिभ्यः उपसंख्यानमिति सर्वविभक्त्यर्थे तसिप्रत्ययोक्तेश्चतुर्थ्यर्थे तसिरिति भावेनाह तस्मै तदर्थत इति ॥  
?R इति ज्ञातव्यमिति । अयं भावः । यत इति श्रवणात्प्राप्तं अत इत्येतदावर्त्यम्। अत एतच्छास्त्रमनुकूलवक्तृकं शास्त्रप्रभवत्वादिविशिष्टेनोक्तत्वात् भारतादिवत् । विमतमनुकूलश्रोतृकं जगदुपदेष्टृभ्यो अजादिभ्यश्च उपदिष्टत्वात् । विमतमनुकूलप्रसंगोपेतं श्रोतृप्रयोजनोद्देशशब्दत्वात् भारतवत् एवेत्यतः शब्दोक्तहेतुत्रयपरामर्शेन साध्यत्रयम् । तथैतच्छास्त्रं मानं भवितुमर्हति अनुकूलवक्त्रादिमत्वात् भारतवदिति । अनुकूलवक्त्रृत्त्वादिरतःशब्दार्थ इति । अनुकूलवक्त्रादिमत्त्वमपि प्रामाण्ये साक्षान्न हेतुः । किन्तु आप्तवाक्यत्वसाधनद्वारेत्यग्रे व्यक्तमिति परमसाध्यनिर्देश इत्येवोक्तम् । आद्यसाध्यत्रये हेतुत्रयं नाप्रयोजकमिति उपपादयति तथा हीत्यादिना ॥ श्रोतुरिति । आनुकूल्यमित्यनुषंगः । एवमग्रे अपि ।  
?R उपपादयति इत्यागमादिति । '?R ब्रह्मरुद्रादिदेवेषु मनुष्यपितृपक्षिषु । ज्ञानं संस्थाप्य भगवान् '?R इतिभाष्योक्तागमादित्यर्थः । '?R अनुक्तं पञ्चभिर्वेदैर्न वस्त्वस्ति कुतश्चन '?R इत्येकं वाक्यम् । '?R उत्सन्नान् भगवान्वेदानुज्जहार हरिः स्वयमि ' ?Rति अपरम्।  
?R अत्र सर्वत्रेति । गुरूणां गुरुत्त्वात्तत्त्वज्ञानवत्त्वमित्यत्र गुरुशास्त्रप्रभवत्वात् सार्वज्ञं करणपाटवं चेत्यत्र वक्त्रृत्वाद्विवक्षावानित्यत्र गुरुत्वादजादयस्तत्त्वज्ञानयोग्या इत्यत्र अजादित्वात्प्रेमास्पदत्वनित्यत्र चेत्यर्थः । व्याघातप्रमाणबाधादिरादिपदार्थः। तेनाजादित्वात्प्रेमास्पदत्वमित्यत्रापि विवक्षे बाधकमुक्तं ध्येयम् ।  
?R सन्न्यायरत्नाल्यादावयोर्जितं पारम्पर्यं किमिति योज्यत इत्याक्षिपति नन्वित्यादिना सत्यमित्यन्तेन ॥ विपरिणामेनेति । यः गुरूणां गुरुः शास्त्राणां प्रभवश्च तेनैतादृग्गुकेनोदितत्वात् इत्येवं रूपविपरिणामेनेत्यर्थः ॥ एत इति । गुरूणां गुरुणोदित्वात् । अशेषशास्त्रप्रभवेनोक्तत्वम् । अजादीन् श्रोतृन् प्रत्युपदिष्टत्वं प्रयोजनोद्देशेनोक्तत्वमित्येते हेतव इत्यर्थः । नारायणावतारेण बुद्धेन कृतत्वात्बौद्धागमस्य बुद्धस्य च ब्रह्मादिगुरुत्त्वात्तत्राद्यस्य सर्वशास्त्रप्रभवप्रणीतत्वस्य च वेदविरुद्धशैवादिपुराणभागे तृतीयस्य नर्मादौ चतुर्थस्य कापिलादावपि गतत्वादेकैकस्य व्यभिचारेऽपि अजादिप्रयोजनोद्देशेन उक्तत्वाभावात् तन्मिलितस्य हेतुत्वं भविष्यतीति भावः । अजादिमोक्षोद्देशेनोक्तत्वमात्रस्यैव हेतुत्वमव्यभिचाराद्युक्तमित्येतदग्रे व्यक्तम् । ननु विशिष्टस्यापि हेतोर्बौद्धागमादौ व्यभिचार एव । भारततात्पर्यनिर्णये द्वात्रिंशाध्यायोक्तदिशा बौद्धागमाभिप्रेतार्थस्य देवेभ्य उपदिष्टत्वादिति चेत् । न । तन्मोक्षार्थोद्देशेनोक्तत्वाभावात् अभिप्रेतार्थे प्रामाण्यसद्बावाच्चाशेषशास्त्रकर्त्रा व्यासेनाकृतत्वाच्चेति भावः । शास्त्रप्रभवत्वं विशेषणं मत्वा भारतादिसपक्षे हेतुर्नेति भावेन शंकते भारतादीति । उपलक्षणत्वाशयेनाह तेष्वेवेति । भारतादिष्ववेत्यर्थः । ननु तत्राप्यनेनैव हेतुना मानत्वं साध्यमिति पक्षतौल्यान्न सपक्षत्वमित्यत आह तदिति । '?R इतिहासपुराणः पञ्चमो वेदानां वेद '?R इति श्रुतिपरिगृहीतत्वादिरादिशब्दार्थः प्रामाण्ये परम्परया हेतुः अयमिति वादी शास्त्रप्रभवत्वस्य विशेषणत्वपक्षे विशिष्टहेतोरप्यसाधारण्याद्विशेष्येणैवालमिति भावेनाशंकते एवं तर्हीति । बाढमित्यंगीकारे हेतुमाह तावन्मात्रस्येति । परम्परया हेतुवादी शंकते तथा सतीति ॥ हेतुशरीरेति । यतः यतश्चेत्येवं हेतुशरीरप्रवेशितया प्रयोजनाभावेऽपि गुरूणां गुरुरित्यंशेन अजादिमोक्षोद्देशेनेत्यंशस्य शास्त्राणां प्रभाव इत्यंशेन बादरायणेनोक्तत्वांशस्य महाजनपरिग्रहादिना सिद्धप्रामाण्ये भारतादौ लाभेन भारतादिदृष्टान्तः । तत्र साधनं चास्तीति प्रदर्शनेन सार्थक्योपपत्तेरित्यर्थः ।  
?R एवमिति । साक्षाद्धेतुत्वेनेत्यर्थः ॥ साध्येति । आप्तिपदोक्ताप्तवाक्यरूपसाध्येत्यर्थः ॥ तदनुमानान्तर मिति । विमतं
शास्त्रं मानं भवितुमर्हति अजादिमोक्षोद्देशेन व्यासप्रेक्तत्वाद्भारतादिबदिति पूर्वश्लोकोक्तानुमानात् विमतं मानमाप्तवाक्यत्वादिति  
?Rप्रामाण्ये अनुमानान्तरं भविष्यतीति आप्तवाक्यत्वासिद्धिपरिहारार्थ वक्तृश्रोत्रित्यादिसार्थकं भविष्यतीत्यर्थः ॥?R?0 त्रिविधमितीति?R?0। आप्तिमूलत्वश्रुतिमूलत्वयुक्तिमूलत्वरूपत्रैविध्यवदजादिमोक्षोद्देशेन प्रोक्तत्वरूपैकविधस्याधिकस्य प्राप्ततया प्रामाण्यं चतुरविधं महदिति वक्तव्यं स्यादिति भावः । विजातीयेति । शास्त्रप्रतिपाद्यार्थविषयकं सजातीयं विजातीयं तु साक्षात्तदर्थविषयकं तत्प्रामाण्यनिश्चायकम् । यथा सत्यरजते इदं रजतमिति ज्ञानस्य तादृशज्ञानानन्तरं सजातीयम्। विजातीयं तु कटकाद्यर्थक्रियाकारित्वम् । प्रकृते च वक्ष्यमाणदिशा श्रुतियुक्त्योर्ब्रह्मतन्त्रार्थसमानविषयकत्वमेव साक्षादिति सजातीयत्वम् । अजादिमोक्षोद्देशेनोक्तस्याप्तवाक्यत्वस्य च न साक्षात्तदर्थविषयकं किं तु तत्प्रमाण्यविषयकतयेति विजातीयत्वम् । अतो विजातीयसंवादित्वेन सजातीयसंवादतयेत्युक्तम् । तथा च द्वैविध्यमेव प्रामाण्यस्य प्राप्तं न त्रैविध्यमिति भावः । अर्धचरतीयेति । सगर्भमत्स्यस्यार्धं भक्षणायार्धं गर्भप्रसवायेति यथा न युक्तं तथेत्यर्धचरतीयन्याय इत्येके । अलाब्वादिफलादेरर्धं भक्षणायार्धं बीजाभिवृद्धिद्वारांकुरादिप्रसवाय यथा न युक्तं तथेत्यर्थ इत्यन्ये ॥ इदमिति । शास्त्रप्रभवत्वादिविशिष्टेन प्रोक्तत्वाद्भारतवदित्येवोक्तावप्रयोजकत्वशंका स्यात्तन्निवृत्यर्थमेवमाश्रितमिति भावेनाह उक्तसाधनेति । यथा हि क्षित्यादिकं सकर्तृकं सावयवत्वादित्युक्ते हेतोरप्रयोजकत्वशंकानिरासाय मध्ये कार्यत्वं निवेश्यते तद्वदिति भावः ॥ वक्त्रादीति । तत्र च नाप्रयोजकत्वमिति भावः ।  
?R वक्त्राद्यानुकूल्यमपि प्रामाण्ये साक्षान्न हेतुः किंत्वाप्तवाक्यत्वानुमानद्वारैव । कुत एम् । अन्यथा सोपाधिकतिवेन प्रामाण्यसाधकत्वानापत्तेरिति भावेनाशंकोत्तराभ्यां मूलमवतारयति नन्वित्यादिना ॥ उक्तहेत्विति । गुरुर्गुरूणामित्यादिनोक्तहेतुत्रयेण वक्त्राद्यानुकूल्यत्रयं सिद्धमित्यर्थः ॥ वाक्यत्वावच्छिन्नेति । साध्यव्यापकत्वं हि द्वेधा । शुद्धसाध्यव्यापकत्वमवच्छिन्नसाध्यव्यापकत्वं चेति । तत्राद्यं यागीयहिंसा पापसाधनं हिंसातिवादित्यत्र निषिद्धत्स्य । द्वितीयं च द्वेधा । पक्षधर्मावच्छिन्नसाव्यापकत्वं साधनधर्मावच्छिन्नसाध्यव्यापकत्नं चेति । तत्राद्यं वायुः प्रत्यक्षः प्रत्यक्षस्पर्शाश्रयत्वादित्यत्र उद्भूतरूपवत्वोपाधेः बहिर्द्रव्यत्वावच्छिन्नसाध्यव्यापकत्वम् । द्वितीयं तु ध्वंसो विनाशी जन्यत्वादित्यत्र भावत्वोपाधेर्जन्यत्वावच्छिन्नसाध्यव्यापकत्वम्। प्रकृतेऽस्योपाधेः शुद्धसाध्याव्यापकत्वेऽपि वाक्यत्वरूपेण वा पौरुषेयवाक्यत्वरूपेण वा पक्षधर्मेणालुकूलवक्त्रादिमत्वरूपसाधनेन वाऽवच्छिन्नसाध्यव्यापकत्वोपपत्तेः । न च स एव सत्प्रतिसाधन इति प्रमाणलक्षणोक्त्योपाध्यभावेनानुमीयमानोऽपि विशिष्टस्याभाव एव सिद्ध्येत् न तु अभिमतशुद्धसाध्यस्याभाव इति न प्राचीनहेतोः सत्प्रतिपक्षत्वमिति वाच्यम्। विशेषणवतिविशिष्टाभावसिद्धेर्विशेष्याभावेनैव पर्यवसानादिति भावः ॥ उद्यता इति । उद्युक्तवन्त इत्यर्थः ।   
?R तत्रापिरित्ययुक्तम् । आप्तेः पुंगतत्वादित्यतः सामानाधिकरण्याय फलितार्थमाह यद्वाक्त्रादीति । यदित्यस्य पञ्चम्यन्ताव्ययत्वं आवृत्तिं आप्तिरित्यस्य व्याप्तिरिति चार्थमुपेत्याप्तवाक्यतया तेनेत्यन्तस्य योजनान्तरमाह यत एवमिति ।  
?R वक्त्रृश्रोतृप्रसक्तीनामनुकूलतेत्यत्रास्येति शेषमुपेत्य फलितार्थमाह अस्येत्यादि ॥ विमतमिति । ब्रह्मतन्त्रम्। आद्यप्रयोगे हेतुविशेषणकृत्यान्याह वक्तुरिति । बौद्धादीत्यत्र नर्मादीत्यत्र चानाप्तवाक्यमित्यनुषंगः । नर्मादौ अनृतोक्तावप्यदोषात् ।  
?R '?R न नर्मयुक्तमनृतं हिनस्ति न स्त्रीषु राजन्न विवाहकाले । प्राणात्यये सर्वधनापहारे पञ्चानृतान्याहुरपातकानी '?R ति भारतोक्तेरिति भावः ।   
?R विमतमाप्तवाक्यमित्यादिप्रागुक्तप्रयोगे हेतुसाध्ययोर्व्याप्तिं एवं च वक्तुरित्यादिना व्युत्पादयितुं मैवमित्यादिनैवं चेत्यन्तेनात्र विवक्षिताप्तत्वं समर्थयमान आप्तत्वाक्षिपति ननु कोऽयमित्यादिना मैवमित्यन्तेन ॥ अज्ञातेति । अज्ञातसन्दिग्धार्थकवाक्यानुवादरूपवाक्ययोः प्रयोक्तुरित्यर्थः । तत्राज्ञानादिविषयस्यापि वक्तृत्वेन प्रमाणदृष्टस्यैव वक्तृत्वाभावादिति भावः ।  
?R यत्तच्छब्दार्थयोरननुगम इति चेदिति । यत्ततत्त्वरूपजातेरभावेन व्यक्तिविशेषग्रहणे सति सर्वत्राननुगम इत्यर्थः । नन्वाप्तवाक्यत्वरूपहेतुशरीरप्रविष्टाप्तेरननुगमे सति यद्यदाप्तवाक्यं तत्सर्वं प्रमाणमतिति आप्तवाक्यत्वमात्रे व्याप्तिर्न स्यात् व्यक्तिविशेष एव व्याप्तिः स्यादित्यत आह यथा चेति । अव्याप्तिर्व्याप्तिहीनता । यद्वाऽऽप्तत्वावच्छिन्नाप्तमात्रे अनुगतस्यैकस्याभावे तत्तद्व्यक्तिमात्रनिष्टधर्मस्यैवाप्तलक्षणत्वेनोक्तावेकत्र व्यक्तौ विद्यमानस्यान्यत्र व्यक्तावभआवेनाप्तलक्षणस्याव्याप्तिः । आप्तत्वावच्छिन्नसर्वव्यक्तिषु अयमाप्त इति व्यवहारश्च न स्यादित्यत आह यथा चेति ।  
?Rवैशेषिकाधिकरणे '?R नरत्वादिकमप्येवं तत्तद्धर्मतयेष्यते । न सर्वधर्म
एकोऽस्ति समुदायस्तु भिन्नग '?R इत्यादि सामान्यास्तित्वनास्तित्वविचारप्रकरणे । ' ?Rइति व्युत्पत्तिरपि हि सादृश्येनैव गम्यते । सर्वेषु युगपच्छब्दः सदृशेषु च वर्तत '?R इत्यादिना सादृश्येनैवाननुगतस्यापि धर्मस्य नाव्याप्त्यादिकमित्यादि वक्ष्याम इत्यर्थः । तत्र सादृश्येन सार्वत्रिकव्यवहारस्यैव स्फुटत्वेऽपि तुल्यन्यायतया लक्षणाव्याप्तेरपि सुपरिहरत्वादिति भावः । अत एव च तर्कताण्डवे सादृश्येनैव लक्षणाव्याप्तिं च निरस्य चतुर्णामपि पक्षाणामनुव्याख्यानोक्तं सादृश्यमेव जीवातुरिति ग्रन्थेन स्वोक्तपक्षचतुष्टयं मूलारूढतया दर्शितमिति ज्ञेयम्।  
?R आप्तेरुक्तरूपत्वे विमतमाप्तवाक्यमितिप्रागुक्तप्रयोगे हेतोर्वक्ष्यमाणदिशा कथञ्चित्साध्यावैशिष्ट्यं मन्वानं प्रति लक्षणान्तरं समाधत्ते एतेनेति । यत्रावम्भूत इत्यननुगमस्यादोषत्वकथनेनेत्यर्थः । द्वितीयलक्षणे प्रागुक्तदोषं निराह?R?0 अनुवादस्येति?R?0 । ?R?0प्रतिबन्धो?R?0ऽविनाभाव इत्यर्थः ।  
?R विमतं प्रमाणमाप्तवाक्यत्वादिति द्वितीयाऽनुमानेऽव्याप्तिमाक्षिप्य समाधत्ते नन्वित्यादिना कार्योत्पत्तिप्रसंगादित्यन्तेन । मालतीमाधवेति भवभूतिनामककवीश्वरकृतनाटकग्रन्थस्य नामधेयम् । आदिपदेन मेघसन्देशादेर्मानान्तरासिद्धकथाप्रतिपादकग्रन्थस्य संग्रहः ॥ उक्तोत्तरत्वादिति । मालतीमाधवादिग्रन्थविषये तस्यानाप्तत्वेन हेतोरेवाभावान्न व्यभिचार इति भावः । हेतोरप्रयोजकत्वनिरासाय विपक्षे बाधकं व्यनक्ति अबोधकमित्यादिना ॥ अन्यथेति । अपटुकरणत्वादेरभावेऽप्यप्रामाण्ये इत्यर्थः ।  
?R वक्त्रृश्रोत्रित्यादित्रिपाद्याः स्वकृतव्याख्यानस्य दार्ढ्याय शंकोत्तराभ्यां परीक्षामारभते ननु चेत्यादिना को निवारयित्यन्तेन ॥ अत्रेति । वक्त्रित्यादित्रिपाद्यामित्यर्थः । व्याप्तिपक्षधर्मतयोरिति । पक्षीकृतशास्त्रनिष्टप्रामाण्यरूपसाध्येनाप्तवाक्यत्वस्येव वक्त्राद्यानुकूल्यवत्वरूपहेतोरपि व्याप्तेः स्त्वात्पक्षधर्मतायाश्च पूर्वश्लोकेनैव सिद्धत्वादिति भावः । व्याप्त्यंशं स्पष्टयति न हीति । यत्प्रमाण्यमनुकूलवक्त्रादिमत्वव्यापकत्ववाक्यत्वस्य व्यापकं तत्प्रामाण्यं तस्यानुकूलवक्त्रादिमत्वस्याव्यापकं न हीत्यर्थः।  
?R तथा व्याख्याने दोषोऽप्यस्तीत्याह अनुकूलेति ॥ आप्त्येकदेशत्वेनेति । विवक्षितार्थतत्वज्ञानमविप्रलिप्सा विवक्षा करणपाटवं चेति चतुष्टयस्याप्तित्वात्। अविप्रलिप्सां विनोर्वरितत्रयस्य वक्त्रानुकूल्यरूपत्वादंशतः साध्याविशिष्टतेति भावः वक्त्रित्यर्धस्य व्यर्थतामाशंक्याह वक्त्रिति ॥ शंकितस्येति । एतच्छास्त्रं प्रमाणं अनुकूलवक्त्रादिमत्वादिति प्रयोगे शंकितस्याप्तवाक्यत्वरूपोपाधेः इत्यर्थः ॥ साधनव्यापकतेति । पूर्वोक्तव्याख्यानरीत्यैवेति भावः ॥   
?R उत्तरवाक्येति । तत्र वक्त्राद्यानुकूल्यस्याप्तवाक्यत्वरूपसाध्यसंबन्धस्यैव प्रतीतेरिति भावः । ननु वक्त्रादायानुकूल्येन हेतुना आप्तवाक्यत्वस्योपाधेः पक्षे साधनार्थमाप्तवाक्यतया तेनेत्यतदर्थवदित्यत आह न हीति ॥ व्युत्पाद्येति । वक्त्रित्यर्धेनेत्यर्थः । ननु वक्त्रृश्रोत्रित्यर्धं भवद्व्याख्यानरीत्या यत् यत्रेत्याश्रित्योपाधेर्न साधनव्यापकत्वदर्शनार्थं प्रवृत्तम् । किंत्वितमेव ह्याप्तत्वं यद्वक्तृश्रोतृप्रसक्त्यानुकूल्यमिति सन्न्यायरत्नावल्युक्त्यानुक्ूलवक्त्रादिमत्वरूपसाधनस्याप्तवाक्यत्वरूपोपाधेश्चाभेदं दर्शयितुं आप्तवाक्यतया तेनेत्येतत्तु यस्मादभेदस्तेन कारणेनाप्तवाक्यतया हेतुना मानमिति पूर्वेणैन्विततया प्रवृत्तमित्येव योज्यत इत्याशंक्याह उपाधेरिति ॥ तेनेति । साधनाभिन्नोपाधिना प्रामाण्यरूपं साध्यमित्यर्थः । मूले आप्तिरित्येव श्रवणादाह आप्तेरिति । अत एव नयचन्द्रिकायां '?R स वै बलं बलिना चापरेषामि '?R त्यादाविव यदाप्तिरनुकूलतेति निमित्तनैमित्तिकयोरभेदव्यवहार इत्युक्तम् । ननु भवत्पक्षे साध्याविशिष्टतेत्युक्तमित्यत आह साध्येति ॥ इति चोक्तमिति । वक्त्रित्यर्धावतारिकायामित्यर्थः ॥ सत्तानुप्रवेशेऽपीति । उत्पत्तिर्नाम कारणाधीनसत्तालाभ इत्येतदध्यायान्त्यभागे वक्ष्यमाणदिशा वा पूर्वमसतः सत्तासमवायवत्वं वा कृतकत्वम् । उत्तरकालमसतः पूर्वं सत्तासमवायवत्वं वा सत्तासम्बन्धापगमो वा अनित्यत्वमित्येवंरूपेणेति भावः ॥

?R ग्रन्थकृता भाष्यकृतेत्यर्थः ॥ अस्यार्थस्येति । आप्तवाक्यत्वद्वारकत्वस्येत्यर्थः ।  
?R प्रामाण्यं स्वत इति । ननु कथमेतत् । पद्धतो करणप्रामाण्यं ज्ञप्तौ परत इत्युक्तेरित्यत आह यद् वक्ष्यताति । तच्च विवरिष्यते '?R प्रत्यक्षवच्च प्रामाण्यम् '?R इत्यत्र । पद्धत्युक्तिस्तु विवक्षाभेदेन युक्तेति प्रत्यक्षवच्चेत्यत्रैव व्यक्तीकरिष्यताति भावः ।  
?R नन्वेतच्छास्त्रं प्रमाणं प्रमितिजनकम् आप्तवाक्यत्वादिति शास्त्रप्रामाण्यज्ञानाय विजातीयसंवादरूपानुमानोक्तिरयुक्ता । शास्त्रस्य ज्ञानजननशक्तिः येन ज्ञायते तेनैव तस्य प्रमाजननशक्तिरूपप्रामाण्यस्यापि ज्ञायमानत्वरूपस्वतस्त्वोपगमाविरोधात् । न चाप्तवाक्यत्वरूपमनुमानं प्रमाजननशक्तिग्राहकं सत् ज्ञानजननशक्तिं न गृह्यताति युक्तम् । तयोरभेदात् । भेदे वा इदं ज्ञआनजनकमाप्तवाक्यत्वादिति प्रयोगसंभवेन तस्या अपि ग्राहकत्वादिति चेन्न । पर्यायेण ग्राहकत्वे अरि ज्ञानं प्रमाणमितिवत् ज्ञानजनकमिदं प्रमाजनकमिति युगपदग्रहात् । ननु च ज्ञानजनकमितं शास्त्रं प्रमाजनकमाप्तवाक्यत्वादित्युक्तौ युगपदुभयग्राहकत्वमप्यस्तीति चेत् । एवं तर्हि वक्ष्यमाणश्रुतियुक्तिसंवादेन प्रामाण्यग्रहस्योत्तरवाक्ये वक्ष्यमाणत्वात्तदपेक्षयैते शंकोत्तरे स्यात् । अत एव '?R न विलक्षणत्वात् '?R इति सम्मत्युक्तिः संगता । तत्र संवादनिरपेक्षेण प्रामाण्यग्रहस्य वक्ष्यमाणत्वात्।  
?R यद्वा मूले ब्रह्मसूत्राणां प्रामाण्यमित्यस्य ब्रह्मसूत्रज्ञानप्रामाण्यमित्यर्थः । आप्तवाक्यतयेत्यादेराप्तवाक्यजत्वेनेत्यादिरर्थः । एवं च त्वत्प्रामाण्यस्य साक्षिवेद्यतयाऽनुमानावेद्यत्वादाप्तवाक्यत्वादित्युक्तिरयुक्तेति शंकाभिप्रायः । '?R न विलक्षणत्वात् '?R इत्यत्रापि तज्जन्यज्ञानप्रामाण्यस्वतस्त्वाशयेनैव सम्मत्युक्तिरिति ध्येयम् ।  
?R अथवेदं शास्त्रं प्रमाजनकं ज्ञानजनकत्वे सति संशयविपर्ययाजनकत्वात्सम्मतवाक्यवदित्यनुमानमेव प्रामाण्यग्राहकम् । आप्तवाक्यत्वादिहेतुत्रयं चोक्तहेतोः विशेष्यासिद्धिवारकमिति शंकोत्तरे ध्येये ।  
?R वस्तुतस्तु वाक्यश्रवणात् जायमानबोधरूपकार्यलिंगेन ज्ञानजननशक्तिरनुमीयते । तेनैव प्रमाजननशक्तिरपि न त्वाप्तवाक्यत्वादिनेति स्वतः प्रमाण्यमिति शंकार्थः ॥ नेति । '?R न विलक्षणत्वादस्य तथात्वं च शब्दात् '?R इति युक्तिपादीयद्वितीयाधिकरणे अस्य वेदादिशास्त्रस्य विलक्षणत्वात्संवादानपेक्षत्वरूपस्वतःप्रामाण्याख्यात् पाशुपताद्यागमविलक्षणत्वान्न तथात्वं नाप्रामाण्यमिति वक्ष्यतीत्यर्थः ॥ जैमिनिरपीति । स्वत एव प्रामाण्यमिति बादरायणीयं मतमित्येतत्प्रमेयं '?R औत्पत्तिकस्तु शब्दस्यार्थेन संबन्धस्तस्य ज्ञानमुपदेशोऽव्यतिरेकश्चार्थे अनुपलब्दे तत्प्रमाणं बादरायणस्यानपेक्षत्वात् '?R इतिसूत्रेणाद्याध्यायाद्यपादस्थेनाहेत्यर्थः । सूत्रार्थस्तु शब्दस्यार्थेन संबन्ध औत्पत्तिकः स्वाभाविकः उपेशो वेदात्मातस्य ज्ञानं ज्ञापकः अव्यतिरेको विपर्ययाजनकः चशब्दात्संशयाजनकश्च । बोधकत्वे सति संशयविपर्ययाजनक इति यावत् । तत्तस्मात् अनुपलब्धे मानान्तरानवगतेऽर्थे प्रमाणमनपेक्षत्वादनपेक्षत्वादिति । बादरायणग्रहणं पूजार्थम् । बुद्धिदोषनिरासामात्रकारणत्वाद्युक्तीनामिति तत्त्वनिर्णयोक्तदिशासमाधिमाह तथाऽपीति ।  
?R विजातीयेति । आप्तवाक्यत्वरूपप्रमाणसंवादेनेत्यर्थः । तस्य श्रुतियुक्त्योरिव साक्षाच्छास्त्रसमानार्थाविषयकत्वेन विजातीयत्वमिति भावः ॥ अनुत्तमतेति । सर्वोत्तमतेत्यर्थः । '?R चक्रे शास्त्रमनुत्तमम् '?R इत्यत्र प्रागेव विग्रहः प्रदर्शितः । तदनुवादत्वादेतत्प्रयोगः॥अनुकर्षणार्थौ वेति । श्रुतिमूलतया मानं युक्तिमूलतयाऽपि मानमिति प्रत्येकमनुकर्षणार्थावित्यर्थः। समानार्थतेति । मूलमूलिभावापन्नयोर्यथैकार्थत्वं तथाऽत्रापीत्येकार्थतागुणसाम्येनेत्यर्थः । किं गौणप्रयोगे प्रयोजनमित्यत एकं प्रयोजनमुक्त्वाऽन्यदप्याह एवं हि प्रयोग इति । श्रुतिमूलतयेति प्रयोगे हि तद्विचारपरत्वाच्छास्त्रमंगं अंगि तु श्रुतय इत्येवं विज्ञपयते । मूलमूलिनोरंगांगित्वस्य काव्यटीकादौ प्रसिद्धेः । न चांगांगिभावज्ञापनं व्यर्थम् । शास्त्रं मानं श्रुतिसंवादित्वादित्यत्रासिद्धिशंकानिरासार्थत्वात् । मूलमूलितयांगांगिभावापन्नयोरेकार्थत्वस्यान्यत्र दर्शनादित्येतत्प्रयोजनलाभाय च गौणप्रयोग इति भावः ।  
?R यद्वोदाहरणादिकानित्युक्तत्वादस्य मीमांसाशास्त्रत्वादुदाहरणावयवपूर्वं प्रयोगमाह यछ्रुतीति । उपनयमाह श्रुतीति ।   
?R तत्र हेतुस्तदर्थेति । तच्चेति । श्रुतिविचारणपरत्वम् । '?R पुनस्तस्यार्थवित्तये । चकार ब्रह्मसूत्राणि '?R इति भाष्योक्तस्मृतिसिद्धमित्यर्थः । तस्य वेदराशेरित्यर्थः । उभयत्र निगमनमाह तस्मादिति । श्रुतियुक्तिसंवादित्वादित्यर्थः । अप्रयोजकत्वनिरासाय विपक्षे बाधकमाह अन्यथेति । शास्त्राप्रामाण्ये श्रुत्यादेः कुतोऽप्रामाण्यप्रसंग इत्यत आह अर्धेति । वैशसो हिंसा । अंगागिनोः एकशरीरापन्नत्वादिति भावः । विपूर्वाच्छसु हिंसायामित्यतः पचाद्यजन्तात्तस्येदमित्यणि वैशसेति रूपनिष्पत्तेः ।  
?R प्रमाजनकत्वरूपप्रामाण्यस्यैकविधत्वेन त्रैविध्यायोगादाह क्रियाविशेषणमिति । विवरिष्यते चैतत् । ' ?Rत्रिविधं दृश्यते ।  
?Rआप्तवाक्यत्वादिप्रमाणत्रयेण दृश्यत इति यावदि '?R ति ग्रन्थेन ॥ ब्रह्मपदस्य तन्त्रतामुपेत्यार्थमाह । ब्रह्म वेद इत्यादि । वाशब्दः समुच्चये ।  
?R एतेनेति । ब्रह्मसूत्रपदोपादानेनेत्यर्थः ॥ त्वंपदेति । तत्त्वमसीतिवाक्यस्थेत्यर्थः ॥ यथोक्तमिति । सप्तमे गीताभाष्ये । '?R शारीरौ तावुभौ ज्ञेयौ जीवश्चेश्वरसंज्ञित '?R इति । परमस्तथेति पाठो लेखकायत्तः ॥ सर्वदोषविहीनत्वमिति । '?R सर्वदोषविहीनत्वं गुणैः सर्वैरुदीर्णता । अभेदः सर्वरूपेषु जीवभेदस्सदैव च । विष्णोरुक्तानि सूत्रेषु सर्ववेदेड्यता तथा । तारतम्यं च मुक्तानां विमुक्तिर्विद्यया तथा '?R इति भारततात्पर्यनिर्णयोक्तपुराणे उक्तमित्यर्थः ।  
?R उपलक्षणत्वे बीजोक्तिः इति वचनादिति । सर्वशः सर्वत्रान्यत्रेत्युक्त्यैकधेत्युक्तिः अयुक्ता । क्वचिद् द्वेधा त्रेधाऽपि संभवादत उपलक्षणं कार्यमिति भावः ॥ श्रुतियुक्तिभ्यामिति । यः सर्वज्ञः इत्यादिश्रुत्येश्वरः सर्वज्ञः सर्वकर्तृत्वादित्यादियुक्त्या च मूलभूतयेत्यर्थः । प्रामाण्यमिति सर्वत्रानुषंगः ॥ एतदर्थम् । जैमिन्यादिवाक्यव्यावृत्तप्रामाण्यसिद्ध्यर्थमित्यर्थः ॥ त्रिविधमित्यनेनापि इति । त्रिविधमित्यस्य क्रियाविशेषणत्वादाप्तवाक्यत्वादिप्रमाणत्रयेणेति पूर्वं तदर्थो दर्शितः। तत्र महदित्यस्य प्रामाण्येनेव तेनाप्यन्वये सति महदाप्तवाक्यत्वादिप्रमाणत्रयेणेत्यर्थः । महत्वं च प्रमाणस्य आप्तेः निरवधिकत्वेन , श्रुतियुक्त्योरनन्तत्वेनेत्यर्थो लभ्यत इति कर्ममीमांसादेवमीमांसाव्यावृत्तप्रामाण्यं सिद्ध्यतीति भावः । प्रमाणेति । प्रामाण्यज्ञापकप्रमाणैकत्वानेकत्वयोरित्यर्थः ॥ एतदिति । उत्तमानुत्तमप्रमाण्ये इत्येतदित्यर्थः । ब्रह्मसूत्रपदप्रयोगसूचितं तदर्थत इति पदप्रयोगसूचितं च कार्यातिशयमपि आह एवं विषयेति । यथा निःशंकक्षिप्तप्रप्रवृत्तिजनकत्वेनातिशयः तथा कर्मदेवतादितोऽपि प्रागुक्तदिशा सर्वदोषविहीनत्वादिगुणविशिष्टपरब्रह्माख्यातिशयितविषयप्रतिपादनेनाल्पस्थिरमोक्षाख्यातिशयितप्रयोजनकत्वेन चैतच्छास्त्रप्रामाण्यस्यातिशयो द्रष्टव्य इत्यर्थः।  
?R एकधाऽन्यत्र सर्वश इत्युक्तमात्रोपसंहारपरत्वभ्रमनिरासाय व्याकुर्वन्नेवावतारयति तदेवमित्यादिना । अत इत्यस्यार्थः श्रुत्यनुमानाभ्यामिति । परविद्याख्यं चक्रे शास्त्रमित्यत्रोक्त्या '?R द्वे विद्ये वेदितव्ये '?R इत्यादिश्रुत्या । आप्तवाक्यत्वाद्यानुमानत्रयावगतप्रामाण्यकत्वरूपानुमानेन चेत्यर्थः। शास्त्रपदमनुवर्त्य तेन प्रमाणतमपदस्यान्वयमुपेत्योक्तमिदमेवेत्यादि । प्रमाणतमत्वोक्तेः क उपयोग इत्यतः प्रागुक्तशंकानिरासः फलमित्याह तथा चेति । गीताभाष्ये प्रथमे '?R वेदादपि परं चक्रे पञ्चमं वेदमुत्तमम् ॥ भारतमि '?R ति । ' ?Rभारतं सर्वशास्त्रेषु भारते गीतिका वरा ' ?Rइत्यादिनोक्तभारतोत्तमत्वविरोधमाशंक्य निराह नन्विति । प्रादुर्भूत इत्यादिश्लोकचतुष्टयस्योत्सूत्रितार्थत्वेन वक्ष्यमाणदिशा परमते अध्यायभाष्यस्येव वैयर्थ्यदोषमाशंक्यनिराह ननु चेत्यादिना ॥ समर्थयत इति । तत्प्रकारोऽग्रे व्यक्तः ॥ किमनेनेति । श्लोकचतुष्टयकृतेनारम्भणीयतोपयुक्तप्रामाण्यसमर्थनेनेत्यर्थः । कथं प्रवृत्तिः इति । आरम्भणीयत्वानिर्णये तत्प्रवृत्तेरयोगात् प्रादुर्भूत इत्यादिभाष्येणारम्भणीयत्वसिद्धौ पश्चात्तत्र प्रवृत्तिरिति भावः । कथमिति । प्रवृत्तिरित्यनुषंगः । सूत्रस्यैवारम्भणीयत्वनिर्णये तद्व्याख्यारूपभाष्ये अपि प्रवृत्तेरयोगादिति भावः । उत्तरं शंकते संदेहादिति । आरम्भणीयत्वानारम्भणीयत्वसंदेहात् इत्यर्थः ॥ उक्तेति । आप्तवाक्यत्वादिरूपप्रमाणैः सूत्रप्रामाण्यसिद्धौ तद्व्याख्यानत्वयुक्त्या आरम्भणीयत्वनिर्णयो भविष्यतीत्यर्थः । सत्यम् । प्रथमसूत्रेऽप्यारम्भणीयत्वसंदेहात्प्रवृत्तस्य सूत्रस्थाथादिपदोक्तप्रमाणैरारम्भणीयत्वनिर्णयो भवतीति । तथाप्यारम्भणीयत्वसंदेहो द्वेधा । प्रामाण्यसंदेहनिमित्तको विषयप्रयोजनाधिकारिसम्बन्धसन्देहनिमित्तकश्च । तत्रान्त्यस्य सूत्रेण परिहारेऽपि आद्यस्य न परिहारः । अतो भाष्यमेतत्सार्थकमिति भावेनाह मैवनित्यादिना ॥ तदिति । प्रथमसूत्रे आरम्भणीयत्वसमर्थनमित्यर्थः । तावतैवालमित्यत आह न चेति । बौद्धादावपि तत्सम्पादनस्य बौद्धादिग्रन्थकर्तृक्रियमाणत्वेन व्यभिचारादिति भावः । तर्हि सूत्रे विषयादिव्युत्पादनं व्यर्थम् । तावन्मात्रस्यारम्भानुपयोगादित्यत आह प्रामाण्ये हीति ॥ अत इति । प्रामाण्ये सत्येव विषयादिव्युत्पादनस्योपयोगात् इत्यर्थः । सूत्राक्षिप्तमिति । विषयादिव्युत्पादनान्यथानुपपत्त्यैवार्थाल्लब्दं प्रामाण्यमित्यर्थः । आर्थिकोऽप्यर्थः सूत्रार्थ एवेति तु बन्धमिथ्यात्वमित्येतदवतारिकायां परमतानुवादप्रस्तावे निपुणतरमुपपादयिष्यत इति भावः । एतेन प्रामाण्ये हीत्यादिग्रन्थेनैव श्रौतार्थं प्रागनुक्त्त्वा आर्थिकार्थमेव प्राक्कथयन् भाष्यकारो अकुशल इति परास्तम् । प्रामाण्येन विना 
विषयादिव्युत्पादनस्यैव अयोगादिति । बुद्धिशुद्धये प्रवृत्तिबुद्ध्युत्पादनाय ।  
?R सूचितमिति। '?R अन्वपि चाहमेव '?R इत्यत्रस्थचशब्देनेति भावः ॥ अनुक्तांशस्येति । सिद्धार्थे व्युत्पत्यादे ः । अतिसंक्षिप्तस्येति । व्यक्तमेतदनुपदं तत्र भाष्याद्यपद्यार्थ इत्यादौ ॥ संक्षेप इति । '?R एतद्भावाभिधं लिंगम् '?R  
?Rइत्यादिविषयमालायाः पूर्वोत्तरपक्षयुक्तिमालादेश्च करणादिति भावः ॥ एकीकरणमिति । आनन्दमयनयादौ ॥ कुत्रापीति । अनन्तरादिनयेष्वभ्यधिकाशंकादिनोपपादनम् । अपव्याख्याननिरासस्तत्र तत्र व्यक्त एव । इत्यादीत्यादिपदेन क्वचिद्बाधकोद्धारादिर्ग्राह्यः ।  
?R यथोक्तं इति । प्रथमस्कन्धतात्पर्ये । अतिसंक्षिप्तस्य विस्तरणमित्येतद्व्यनक्ति तत्रेति । निखिलेत्यादिना निराकृतेति । देहस्य गुणात्मकत्वोक्त्या देहदेहिनोरभेदस्य प्रमितत्वाद्गुणाभेद एवोक्तो भवतीति भावः ॥ इतरेति । करमदेवतासाधारण्यादित्यर्थः । अपिशब्दस्यारुचिसूचकत्ववदनुक्तसमुच्चयरूपार्थान्तरमप्युपेत्य आह अपिशब्द इति ॥ सम्प्रेति । आद्यद्वितीयश्लोकस्थसम्प्रशब्दाभ्यां यथाक्रमं देवतानतिर्गुरुनतिश्च विशेषितेत्यर्थः । द्वापर इत्यादिभाष्यविवृत्तिपरं गुरुर्गुरूणामित्यादीत्याह द्वापर इतीति ।  
?R तत्रेत्यादिमूलमवतारयति तथाऽपीत्यादिना । प्रामाण्ये सत्यपीत्यर्थः ॥ मंगलाचरणेति । मंगलाचारपूर्वमकृतत्वादित्यर्थः । हेतोरप्रयोजकत्वमाशंक्य समाप्तिप्रचयभंगो विपक्षे बाधक इथि भावेन तयोर्मंगलहेतुकत्वमाह। मंगलाचरणपुरस्सराणीति । निरन्तरायं निर्विघ्नं यथा भवति तथेत्यर्थः । प्रचीयन्तेऽविच्छिन्नपारम्पर्यरूपसम्प्रदायवन्ति भवन्तीत्यर्थः। मंगलस्य हेतुत्वासिद्धिमाशंक्य निराह न चेति । अकृतमंगलाचरणानां कृतमंगलाचरणानां चेति च बहुव्रीहिः । पुरुषाणामित्यर्थः । कार्येति । भोजनपचनादिकार्यपरिसमाप्तिप्रचयदर्शनादित्यर्थः । परमुखेन समाधिं वाचयितुं प्रतिबन्दीमाह तथा सतीति । व्यतिरेकादिव्यभिचारेणाहेतुत्वे सतीत्यर्थः । कारीरी नाम '?R शुष्यत्सस्यसंजीवनवृद्धिकामः कारीर्या यजेत '?R इत्युक्तेष्टिविशेषः । आदिपदेन च पुत्रेष्ट्यादि ः तत्र अपि उक्तव्यभिचारद्वयदर्शनादिति भावः ।  
?R तत्र परेणैव समाधिं वाचयित्वा समं मंगलाचरणेऽपीत्याह स्यादेतदित्यादिना । एवं व्यभिचारादिना कारीर्यादेरहेतुत्वं स्यात् । यदि हेतुत्वं निष्प्रमाणकं स्यात् इति योजना । श्रुत्युक्तसाधनाभावेऽपि साध्यसत्त्वमनेककारणकत्वकल्पमित्येतद् दृष्टान्तेन व्यनक्ति दर्शेति । दर्शो नामामवास्यायां क्रियमाणमाग्नेययागदधियागयोयागरूपेष्टित्रयरूपकर्मविशेषः । पीर्णमासस्तु पौर्णमास्यां क्रियमाणमाग्नेयोपांश्वग्नीषोमीयाख्येष्टित्रयाख्यं कर्म । ताभ्यां दर्शत्रिकपूर्णमासत्रिकाभ्यां यथा ' ?Rदर्शपूर्णमासाभ्यां स्वर्गकामो यजेत '?R इति श्रुतिबलात्स्वर्गप्राप्तिः तथा '?R परिचर्यात्मकं कर्म  
?Rशूद्रस्यापि स्वभावजम् । स्वे स्वे क्रमण्यभिरतः संसिद्धिं लभते नरः ' ?Rइत्यष्टादशे गीतायामुक्तदिशा त्रैवर्णिकपरिचर्यातीर्थस्नानदानादिनाऽपि त्रैवर्णिकेतरस्य स्वर्गप्राप्तिर्यथा तथैव कारणान्तरेणाऽपि वृष्ट्यादिसंभवादिति भावः। अन्वयव्यभिचारं निराह भावेऽपीति । साधनस्य भावेऽपि साध्यस्य अभाव इत्यर्थः। । अस्येति । कारीर्यादिश्रौतसाधनस्येत्यर्थः । औत्सर्गिकी स्वाभाविकी ।  
?R ननु सममित्ययुक्तम् । '?R समाप्तिकामो मंगलमाचरेत '?R इति स्पष्टश्रुतेरभावादित्यत आह मंगलेति । कर्मादौ शिष्टैः क्रियमाणो मंगलाचारः तत्कर्मसमाप्त्यादिहेतुत्वप्रमापूर्वकः तत्कामनयैव शिष्टैरनुष्टीयमानत्वात् तृप्तिकामनया अनुष्टीयमानभोजनवत् । तद्हेतुत्वप्रमा च श्रौती भवितुमर्हति प्रत्यक्षानुमानाजन्यत्वे सति जन्यप्रमात्वात् यदेवं तदेवं यथा सम्मतमित्येवंरूपेणानुमितश्रुतिसिद्धत्वात् इत्यर्थः । आद्यहेतुप्रयोगे फलकामनारूपविशेषणासिद्धिं निराह न तिवदिति । तत्कामनयेत्यस्य असिद्धिं निराह नाऽपीति । दृष्टत्यागदृष्टकल्पने क्रमेण व्यनक्ति कार्यमिति । आरिप्सुः आरब्धुकामः । हेतोरप्रयोजकत्वं निराह न चैतेषामिति । द्वितीयप्रयोगे विशेषणासिद्धिं निराह न चेति । नन्वस्तु मंगलाचारस्याविघ्नपरिसमाप्त्यादिहेतुत्वम् । तथाऽपि नास्य कर्तव्यत्वम्। विघ्नसन्देहेन वा सूत्रकृतो निर्विघ्नत्वादेव वाऽननुष्टानस्य । अनुष्ठानेऽपि वा फलाभावे ग्रन्थे निवेशनाभावस्य वा संभवेन मंगलाचाररहितत्वादित्यस्यान्यथोपपत्तेरसिद्धत्वादित्यतः क्रमेण त्रयमपि निराह न चेत्यादिना॥ भारतादाविति ।?R '?R नारायणं सुरगुरुं जगदेकनाथं भक्तप्रियं सकललोकनमस्कृतं च । त्रैगुण्यवर्जितमजं विभुमाद्यमीशं वन्दे भवघ्नममरासुरसिद्धवन्द्यम् '?R इत्यादि भारते , '?R जन्माद्यस्य यतोऽन्वयात् '?R इत्यादि भागवतादौ च न कुर्यादित्यर्थः ।  
?R एतेनेति । शिष्यार्थमपि ग्रन्थे निवेशनस्य कर्तव्यत्वकथनेनेत्यर्थः ॥ अत एवेति । आवश्यकस्य ग्रन्थे निवेशनस्याभावादेवेत्यर्थः ॥ अन्यदिति । ध्यानादिकमित्यर्थः । मांगलिकत्वान्मंगलप्रयोजनकत्वात् ॥ '?R तत्प्रयोजने टगि'?Rति टक्प्रत्यतः ।  
?R अधिकार्यादिप्रतिपादकस्यान्यस्येत्यत्रादिपदेन  
?Rविचारशास्त्रानुग्राह्यविषयबोधकवेदरूपप्रमाणप्रतिपादकस्यान्यस्याभावादिति ग्राह्यम् । ओंकारस्य तदर्पकत्वेनाग्रे व्याख्यानात्तस्य विषयार्पकपदत्वे अपीह न तदर्थग्रहणम् । तथात्वे ब्रह्मपदस्यापि विषयार्पकस्यात्र भावेनान्यस्याभावादित्ययोगात् । अधिकारिविषयेत्युत्तरवाक्यस्थविषयपदेन विषयसमर्पकवेदरूपप्रमाणं ग्राह्यम् । ओंकारप्रयोगलब्धस्य व्याहृतिगायत्रीपुरुषसूक्तद्वारा तद्व्याख्यानभूतसकलवेदरूपप्रमाणस्याभावे ब्रह्मपदमात्रस्याविचार्यत्वेन अनुग्राह्यप्रमाणाभावाभिप्रायेण विषयवैधुर्येणेत्येवोक्तम् । ब्रह्मपदेन विषयलाभेऽप्युपर्योंकारस्य विषयार्पकत्वेनापि व्याख्यानं तु चन्द्रिकोक्तदिशा अत्रापि '?R नारायमपदोदित '?R इत्यत्र वक्ष्यमाणदिशा च युक्त्यन्तरसूचनायेनेति ध्येयम् ॥ तरन्त्यनेनेति । तृ प्लवनतरणयोरिति धातोः '?R अकर्तरि च कारके संज्ञायाम् '?R इति करणे घ़ञ्प्रत्यये ' ?Rअचो ञ्णिति '?R इति वृद्धौ रूपम् । यद्यपि तृ प्लवनतरणयोरित्यस्य धातोर्दीर्घऋवर्णान्तत्वेन '?R ऋदोरबि ' ?Rति सूत्रेणाप्प्रत्यये तर इत्येव भाव्यम् । अप्प्रत्ययस्य घञपवादत्वात् । तथापि तृ प्लवनतरणयोरिति हृस्वऋवर्णान्ताद्धात्वन्तराद्घञ्प्रत्यये तार इति रूपं ध्येयम् । अन्यथा साम्पराये तर्तव्याभावादिति प्रयोगोऽसाधुः स्यादिति भावः । यद्वा तृ प्लवनतरणयोरित्यस्येव '?R ऋदोरबिति '?R अप्प्रत्यये तर इति रूपम् । तस्य '?R प्रज्ञादिभ्यश्चे '?R ति स्वार्थिकेऽण्प्रत्यये तार इति सिद्ध्यति । अथवा तृ धातोर्ण्यन्तस्य ' ?Rएरजि '?R त्यच्प्रतियये सति तार इति रूपम् । तारयति पुरुषाननिष्टनिचयमिति व्युत्पत्तिर्दर्शने क्र्ये स्पष्टार्थत्वाय करणत्वव्यक्तीकरणेन तरन्त्यनेनेत्यर्थकथममात्रमेतदिति ज्ञेयम् । अत एव '?R आसमन्तात् गमयति धर्माधर्मौ परंपदम् '?R इत्युपासनापादीयानुव्याख्यानसुधादौ करणे कर्तृत्वोपचारेण गमयतीत्युक्तिः । गमेः करणार्थ एवाप्प्रत्ययविधानादित्यादिना तत्र तत्र व्युत्पत्तिप्रकारापेक्षया अन्यथाप्यर्थकथनं दृश्यते । तथा चार्थवशिरसि श्रुतिः '?R अथ कस्मादुच्यते तारं यस्मादुच्चार्यमाण एव गर्भजन्मजरामरणसंसारमहाभयात्तारयति '?R इत्यादि । तत्रेत्यनुवादः , प्रथमसूत्रे इति व्याख्या ॥ अवयवतयेति । अन्वयप्रतियोगिसमर्पकतयेत्यर्थः । ब्रह्मपदार्थस्य विशेषणीभूतं यद्गुणपूर्णत्वरूपमोतत्वं तदर्थकत्वात्तस्येति भावः । यद्वा जिज्ञासायां कर्मकारकार्पणतयेति भावः अंगतयेति । अविघ्नपरिसमाप्तिप्रचयकारकत्वेनेत्यर्थः ।  
?R तावता नन्वेतदनुपपन्नमिति कृतचोद्यस्य किमुत्तरमित्यत आह एतदुक्तमिति ॥ ज्ञापकतयेति । अधिकार्यादिबोधकतयाऽऽद्यसूत्रस्योपयोगित्वेन निरन्तरायपरिसमाप्त्यादिजनकतया शास्त्रस्योरयोगित्वेन इत्यर्थः । अन्यथासिद्धिं निराह न चैतदिति । ताराथमूलत्वमित्यर्थः ॥ सकलेति । '?R अथातो धर्मजिज्ञासा '?R । ' ?Rअथातो दैवी मीमांसा ' ?R। ' ?Rअथातो दर्शपरणमासौ व्याख्यास्याम '?R इत्यादि करमतन्त्रदेवतन्त्रकल्पसूत्रकारादिभिरित्यर्थः । न च तत्रोंकारो न श्रूयते इति वाच्यम् । ' ?Rस्रवत्यनोकृतं ब्रह्म '?R इति वक्ष्यमाणदिशा तत्रापि तस्यावर्जनीयतया प्राप्तत्वात् । तद्भाष्यकारादिभिस्तस्याव्याख्यानं वनुपयोगादज्ञानाद्वा । अथशब्दमूलत्वस्य सर्वत्र प्रत्यक्षत्वेन तदभिप्रायाद्वा सकलेत्युक्तिः । एतेन सर्वशास्त्रस्य इत्येतत् सर्वेषां सर्वशास्त्रं तस्येति प्रकारान्तरेण व्याख्यानं ध्येयम् । अनेनेति । तत्र तारेत्यर्धेन इत्यर्थः ॥  
?R अत्रेति । अथपदस्य मंगलार्थत्व इत्यर्थः । परेषां मायिनां । परभाष्यवाक्यमाह मंगलस्येति । कथं समन्वयाभाव इत्यतो वाचस्पत्युक्तव्याख्यानप्रकारमाह पदार्थ एवेति ॥ मृदंगध्वनिवदिति । मृदंगध्वनेः यथा मंगलं फलं तथाऽथशब्दस्य फलमित्यर्थःः ॥ कार्यज्ञाप्ययोरिति । कार्यं फलम् । ज्ञाप्यं द्योत्यमुच्यते । परभाष्यवाकय्स्य विवरणोक्तमर्थमाह अस्तु वेति ॥ कारकान्तराणामिति । मुमुक्षुरूपकर्तृकारकस्य । ब्रह्मरूपकर्मकारकस्य । न्यायादिरबपकरणकारकस्य च भावादित्यर्थः । इति यत्परेषां दूषणमिति पूर्वेणान्वयः ॥ तदेतेनेति । यद्वाचस्पतिना मंगलस्याथपदार्थत्वं नेत्युपेत्य वाक्यार्थेऽनन्वयव्युत्पादनम् । यच्च विवरणकृता पदार्थत्वमुपेत्य वैयधिकरण्येन वा सामानाधिकरण्येन वाऽनन्वयव्युत्पादनं कृतं तदुभयं ताराथमूलत्वमिति कथनेन निरस्तमित्यर्थः । तद्व्यनक्ति अस्माभिरिति । अथशब्देन मंगलस्थाप्रतीतेरानन्तर्यमुखेनाधिकार्याद्यसूचनापातात् '?R तस्मान्मांगलिकावुभौ ' ?Rइति स्मृतेश्च मंगलप्रयोजकत्वमेव न वाचकत्वमिति भावः । श्रुत्या श्रवणेनेत्यर्थः ।   
?R उत्तरार्धमवतारयति नन्वित्यादिना ॥ अध्येतृभिरिति । ब्रह्मसूत्राणामिति योज्यम् ॥ सूत्रावयव इति । सूत्रेऽन्वयप्रतियोगिसमर्पको नेति साध्यार्थः ॥ संपाट इति । संहिताध्ययन इत्यर्थः । अथादिपदे व्यभिचारवारणायोक्तमसंहिततयोति । असंश्लिष्टतयेत्यर्थः । '?R परः सन्निकर्षस्संहिते '?R ति पाणिन्युक्तेः । '?R हरीं इहोपवक्ष्यतः '?R । '?R इन्द्रवायू इमे सुताः '?R । '?R उभे अहनी सुदिने विवस्वतः '?R । '?R अः इति ब्रह्म '?R । तमेवैकं जानथ आत्मानामि '?R त्यादौ हरी इहेत्यादिशब्देषु सामान्यतः प्रवृत्तव्याप्तेरव्यभिचाराय सत्यन्तम्। ' ?Rईदूदेद्द्विचनं प्रगृह्यम् '?R । '?R विवृतावविसर्गः स्यात् '?R । '?R विश्लिष्टार्थे च विशिष्टमि '?R त्यादिलक्षणान्तराभावे सतीत्यर्थः । पदाध्ययनेऽसंहिततया पट्यमानपदेष्वव्यभिचाराय संपाठ इति  
?R। य एवमुक्तहेतुयुक्तः स तदवयवो नेति सामान्यव्याप्तिमुपेत्याह वेदेति । विपक्षे हेतूच्छित्तिरूपबाधकतर्कमाह अन्यथेति ॥ अन्यान्यस्थान इति । एतेन विमत ॐकारो न वेदवाक्यावयवः अन्यान्यस्थाने पट्यमानत्वात् साम्नि ययय???स्तोभाक्षरवत् । व्यतिरेकेण वेदगतपदवदिति सूचितम् । विपक्षे बाधकमाह अन्यथेति ॥ॐ इति ब्रह्मेतीति । '?R ॐइति ब्रह्म , ओं इतीदँसर्वं ,ॐ इत्येतदनुकृति ह स्म वा '?R इत्यादितैत्तिरीयोपनिषदीव ऋगादिशाखादावपि तत्र तत्रोंकारपाठप्रसंगादित्यर्थः । नन्वयमोंकारः सूत्रवेदयोरवयवोभवितुमर्हति । तदादवध्येतृभिर्नियमेन पठ्यमानत्वादथादिपदवदित्यवयवत्वेऽप्यस्ति मानमित्यतोऽस्य हेतोरन्यथोपपत्तिं सदृष्टान्तमाह पक्षसपक्षयोरिति । '?R अथ स्वाध्यायविधिः प्राग्वोदग्वा ग्रामान्निष्क्रम्य अप आप्लुप्य शुचौ देशे यज्ञोपवीत्याचम्याक्लिन्नवाससा दर्भाणां महदुपस्तीर्य प्राक्कूलानां तेषु प्राङ्मुख उपविश्ये ' ?Rत्याद्युक्त्वा '?R अधीयेते '?R त्याम्नाता आश्वलायनसूत्रे ब्रह्मयज्ञेन यक्ष्यमाण इत्यादिना तैत्तिरीयादौ चोक्तदिशा पूर्वाभिमुखत्वशुचिदेशत्वस्थशुचित्वादिर्यथा अध्ययनांगत्वेनोच्यते तथोंकारोऽप्यस्तु न तु सूत्रावयवत्वेनेत्यर्थः । मंगलार्थतया मंगलप्रयोजनकेनेत्यर्थः ॥ अभिलषितेनेति शेषोक्तिः। अभिमतेन इत्यर्थः । अनुगतत्वेनेति हेतौ तृतीयेत्युपेत्य तदर्थमाह निमित्तेनेति ।  
?R ननु सूत्रादावोंकार एव नेति वदन्तं प्रति पृथगुच्चारणस्य गत्युक्तिरयुक्ता । अध्येतृपरम्परयोच्चार्यमाणस्यापि निरमूल्वेनान्धपरम्परात्वानिवारणाच्चेत्यत आह एतदुक्तमिति । सप्तदशगीतततात्पर्योक्तश्रुतिमाह स्रवतीति । ब्रह्मेति मन्त्र उच्यते ॥ अनोंकृतं आदावोंकारशून्यतयोच्चारितं चेत् आमघटजलवत्स्रवति । सुकृतजनकं नेत्यर्थः । परस्तादनोंकृतं चेद्विशीर्यते हिंस्यते फलदनकं नेत्यर्थः ॥ ?R?0श्रौतेति?R?0 । श्रुत्युक्तनिन्दारूपार्थवादबलेन मन्त्रस्य स्रवणविशरणाभावकामः आद्यन्तयोरोंकुर्यादिति कल्पितिधिवाक्येन सर्वास्वपि सूत्रादिरूपब्रह्मविद्यास्वाद्यन्तयोरस्योहोऽध्याहारः कार्य इत्यर्थः । '?R अध्याहारस्तर्क ऊह '?R इत्यमरोक्तेः । न तु मीमांसकाभिमत ऊहः । तथैव चन्द्रिकोक्तेः । ननु यद्यध्याहार एवोहशब्दार्थः तर्हि यदयमोंकाराथशब्दावादितः कृतवानित्यादिपूर्वतनसुधावाक्यविरोधः । प्रयुज्यमानस्याध्याह्रियमाणत्वायोगात् । अन्यथाऽथादिपदस्याध्याहार इति स्यादिति चेत्। अत्राहुः । आदितः कृतवानित्यादिपूर्वतनसुधावाक्यानामादितः
द्वयोरपि सत्त्वादित्यर्थः । अथशब्दस्यादौ कृतत्वमस्तीति वा श्रुतिप्राप्तत्वेन सूत्रकृदभिमततया कृतप्रायत्वाद्वा तदभिप्रायेण कृतवानिक्यादिकृतनिवेशितादिशब्दप्रयोगः । एवमग्रे प्रयुक्तत्वादितिशब्दप्रयोगोऽपि ध्येयः । सूत्रकृताऽथातो ब्र्हमजिज्ञासेत्येवोक्तावपि स्रवतीत्यादिनिन्दार्थवादबलेनाद्यन्तयोरोंकारमध्याहृत्याग्निनीलइत्यादाविवाध्येतारो अधीयन्ते तदभिप्रायेणैवताराथमूलत्वमिति पूर्वार्धं प्रवृत्तम्। न तु सूत्रकृताऽथादिपदसमानतयाऽप्योंकारस्य कृतत्वाभिप्रायेण।अत एव श्रीमद्भाष्येऽप्यथादिपदादेरेवार्थोक्तिः । ' ?Rअथातः शब्दपूर्वाणि सूत्राणि निखिलान्यपि ' ?Rइति ' ?Rतावे?Rवादौ ?R प्रयुञ्जत '?R इति चोपक्रमोपसंहारोपेतप्रमाणोदाहरणं चेति । यद्वा चन्द्रिकोक्तदिशाऽथादिपदतुल्यतया ' ?Rॐकारश्चाथशब्दश्च तस्मात्प्राथमिकौ ?R ?R कमात् ' ?Rइति स्मृतिसिद्धोंकारपरोऽयं ग्रन्थः । न तु स्रवतीति श्रुतिप्राप्तसाधारणोंकारपरः । स्रवतीति श्रुत्युक्तिस्तूपलक्षणं ध्येयमिति । केचित्तु सूत्रकृतोंकारोऽप्यादौ कृत एव । ऊह इत्युक्तिस्तु निन्दार्थवादरूपश्रुतिमूलत्वाभिप्राया । वस्तुतस्तूच्चारितोऽपि सूत्रकृताथादिशब्दवन्न सूत्रोपनिबद्ध इति । यत्तु ' ?Rब्रह्मणः प्रवणं कृर्यादादावन्ते च सर्वदा '?R इत्यादि शिक्षावचनमित्युक्तत्वाच्चेति तन्न । तत्र शिक्षावचनस्य स्रवतीति निन्दार्थवादमूलत्वेन स्पष्टार्थतया सावधिकतया शिक्षाग्रन्थकर्तृकृतत्वेनोपपत्तेः ।  
?R  नन्वस्तवोंकारस्य सूत्रादौ वेदाध्ययनोपक्रमसाधारण्येन सत्तवं निन्दार्थवादसिद्धम् । तावता कथमवयवत्वमित्यत आह?R?0 न चेति ?R?0। ?R?0ऊह्यमान?R?0मध्याह्रियमाणम् ॥ ?R?0पृथगिति ?R?0। वाक्यार्थतयाऽन्वयप्रतियोग्यसमर्पकं इत्यर्थः ॥ अमन्त्रावयवत्वेति । मन्त्रावयवत्वाभावप्रसंगादित्यर्थः । क्वचित्मन्त्रानवयवत्वेति पाठः । संयज्ञपतिराशिषेत्यस्य गच्छतामिच्यस्य इषेत्वेत्यादौ छिनत्तीत्यादेरध्याहृतस्यान्वयप्रतियोगिसमर्पकत्वरूपावयवत्वाभावप्रसंगात् । तथात्वे '?R व्यवायान्नानुषज्यत ' ?Rइत्यादिजैमिनिसूत्रकृतः ' ?Rव्यतिहारो विशिंषन्ति हि '?R इति ब्रह्मसूत्रकृतश्च तत्रतत्राध्याहारोक्तिरयुक्ता स्यात् इति भावः । अनवयवत्वसाधकप्रागुक्तहेतोः का गतिरित्यतोऽन्यथोपपत्तिमाह ततश्चेति । प्रथमसूत्रावयवे सतीत्यर्थः। यद्वा प्रतिसूत्रमाद्यन्तयोरोंकर्तव्यत्वस्यावश्यकत्वे सतीत्यर्थः ॥ प्रतिसूत्रम् । द्वितीयादिसर्वसूत्रेष्वित्यर्थः॥ आदावेवेति । प्रथमसूत्र एवेत्यर्थः । ॐकार इत्येकवचनेन प्रथमसूत्रे अपि आदावेवोच्चार्यमाणः नत्वन्तेऽप्युच्चार्यमाण इत्यवगम्यते । अन्तिमस्य सूत्रानवयवत्वेनादृष्टमात्रार्थतया पृथक्करणाभावेऽपि एतत्सूत्रमात्रसंबन्धशंकानुदयेनादिमोंकारस्यैव तथात्वे शंकोदयात् । यद्वोंकार इति आद्यन्तयोरप्युच्चार्यमाणो गृह्यते । केचित्तु प्रथमसूत्रेऽप्येक एवोंकार आदावुच्चार्यमाणः । अन्तिमस्तु  
?Rसर्वसूत्रपारायणानन्तरमनावृत्तिःशब्दादिति सूत्रसमाप्त्यनन्तरमुच्चार्यमाण एव वेदाध्ययनवदेवेत्याहुः ॥ अधिकृतत्वेनेति । द्वितीयादिसूत्रेऽप्यनुवर्तमानत्वेनेत्यर्थः । इदं सर्वत्र द्वितीयादावप्यनुवर्त्यतामिति बुद्ध्योच्चार्यत इति यावत् ।  
?R अस्त्वेवम् । पृथक्पाठस्तु कुत इत्यत आह तस्येति । संहिततया संश्लिष्टतया निवेशेऽध्ययने कृते सतीत्यर्थः । प्रथमसूत्रावयव एवेत्यत्रावयवशब्द उपकारनात्रपरः नत्वन्वयप्रतियोगिसमर्पकरूपावयवपरः । तथात्वे सति तन्मा व्यज्ञायीत्युत्तरवाक्ये प्रथमसूत्रावयवत्वमात्रं विज्ञातं मा भूत् किन्तु द्वितीयादिसूत्रावयवत्वमपि व्यज्ञायीत्यर्थस्य वाच्यत्वेन द्वितीयादावदृष्टमात्रोपकारकतया अन्वयप्रतियोगिसमर्पकत्वस्य बाधात् । यद्वा प्रथमसूत्रावयव एव विज्ञायेतेति द्वितीयादावदृष्टमात्रोपकारकत्वेन अनुवृत्तिर्न ज्ञायेतेत्येवं व्याख्येयम् ॥?R?0 पृथगोङ्क्रियत इति?R?0 । यथा पाणिनीये । ' ?Rप्रत्ययः'   
' ?Rपरश्च?R '?R '?R धातोः'?R '?R अंगस्ये?R ' ?Rत्यादिन्यनेकसूत्रेष्वनुवृत्त्यर्थं पृथक्कृत्य निर्दिश्यन्ते न तूपरितनसूत्रसंश्लिष्टतया तथा इहापीति भावः । '?R ढ्रलोपे पूर्वस्य दूर्घोऽण '?R इत्यादौ पाणिनीये संहितया निर्दिष्टस्यापि दीर्घादिपदस्य अनेकसूत्रेष्वनुवृत्तिर्भाष्यवृत्तिकारादिव्याख्यानाद्यथाऽनसीयते तथेहापि भाष्यकारादिव्याख्यानादनुवृत्त्यवगमसंभवादनुवृत्त्यर्थं शिष्टानां पृथक्पाठ इत्युक्तम् । किंत्वनवयवत्वादेवेत्यत आह न चेति । अधिकार उत्तरसूत्रेष्वनुषज्यमानत्वमित्यर्थः ॥ अन्तरंगेति । असंहितापाठोऽन्तरंगम् । व्याख्यानं बहिरंगमिति भावः । इतिपदस्यैतदुक्तमिति पूर्वेणान्वयः ।  
?R तावताऽनवयवत्वसाधकहेतोः का गतिरुक्ता इत्यत आह तदनेनेति । सर्वत्र इत्यर्धेन ।  
?R ऊहो वेति । अवयवतयाऽध्याहारो वेत्यर्थः । उत्तरमाह सत्यं संदेहेऽपीति । तया प्रणाड्येति । प्रागुक्तकोटिद्वयरूपप्रणाड्येत्यर्थः । यद्वा एतदुक्तं भवतीत्यादिनोक्तप्रणाड्येत्यर्थः ॥ वक्ष्यमाणेति । ओतत्ववाचीत्यादिना वक्ष्यमाणेत्यर्थः । अनेन । सर्वत्रेत्यर्धेन । रूपान्तरेणेत्यस्यार्थः स्थानेति ॥ हेतोरिति । अन्यान्यस्थाने पट्यमानत्वरूपस्य वेदोपक्रमे पट्यमानोंकाररूपदृष्टान्ते वेदानवयवत्वसाधकहेतोरित्यर्थः । अग्निमील इत्यादौ स्रवणादिदोषपरिहारकतया अध्यापकैरुच्चार्यमाणस्य वेदवाक्यावयवत्वं च वेदबोध्याग्न्यादिरूपार्थे गुणपूर्णत्वादिविशेषणार्पकत्वानिसंधानाभिप्रायेणेति ध्येयम् । तथैव चन्द्रिकोक्तेः ॥ साध्येति । अनवयवत्वरूपसाध्यविकलतेत्यर्थः । अनिमाने सूत्रानवयवत्वसाधकानुमान इत्यर्थः ॥ उक्तमिति । ताराथमूलत्वमित्युक्तमित्यर्थः ॥ छ ॥ उपोद्घातः समाप्तः ॥ छ ॥   
?R ओतत्ववाचीत्यादेरप्युपोद्घातत्वभ्रमनिरासाय आह तदेवमिति । उक्तप्रकारेण प्रामाण्यमंगलाचाराभ्यां युक्तत्वात्सिद्धे व्याख्येयस्य इत्यस्य प्रथमसूत्रस्य व्याख्यामारभत इत्यनेनान्वयः । शंकोत्थापनाय वा वैयर्थ्यनिरासाय वा आद्यसूत्रतात्पर्यमाह प्रेक्षावदिति ॥ प्रयोजनेति । प्रयोजनविषयसंबन्धवतीति वा ताभ्यां संभवतीति वाऽर्थः ॥ प्रयोजनाद्यभिसंबन्धमिति । शास्त्रस्येत्यनुषंगः। मोक्षरूपप्रयोजनेन ब्रह्मरूपविषयज्ञानद्वारा जन्यजनकभावभावसंबन्धं ब्रह्मसूत्रसंदर्भरूपशास्त्रस्य प्रतिपादयत इत्यर्थः । तद्ज्ञानाधीनत्वात्प्रवृत्तेरिति भावः एतच्च जिज्ञासाद्वारेत्यग्रे व्यक्तम् ।  
?R प्रयोजनाद्यभिसंबन्धज्ञेनं प्रवृत्तिहेतुरित्युक्तम् । तत्किं मानान्तरेणाथैतच्छास्च्रेणोताद्यसूत्रेणेति विकल्पात्क्रमेण निराह नन्वित्यादिना ॥ ब्रह्मज्ञानस्य मोक्षहेतुतेति । ब्रह्मज्ञानद्वारा शास्त्रस्य मोक्षहेतुतेत्यर्थः । यद्यपि प्रयोजनाद्यभिसंबन्धं प्रतिपादयतः प्रथमसूत्रस्येत्युक्तत्वान्न कोट्यन्तरशंकाऽवकाशः । शास्त्रे प्रवृत्त्यर्थँ तस्य प्रयोजनाद्यभिसंबन्धाभिधानमाद्यपद्ये चेत्तत्रैव कथं प्रवृत्तिरित्येव शंकनीयम् । तथापि यदि कश्चिदन्यत एव यद्ज्ञानमिति ब्रूयात्तदा तं प्रत्युत्तरं वक्तुं परिशेषादाद्यसूत्रादेव तदिति दृढीकर्तुं प्रमाणान्तरसिद्धात्यादिकोटेरप्युपन्यास इत्यदोषः । कथमिति । आद्यसूत्रजन्योक्तरूपनिश्चयस्यापि फलान्तरहेतुत्वानिश्चये तज्जनक आद्यसूत्रेऽपि प्रवृत्त्ययोगादिति भावः ॥ तदर्थमिति । यथा जन्माद्यस्येत्यादिशास्त्रप्रवृत्तिहेतुतया तज्जन्यब्रह्मज्ञानद्वारा तस्य प्रयोजनाद्यभिसंबन्धज्ञानजननाय आद्यसूत्रमित्युच्यते । तथाऽऽद्यसूत्रेऽपि प्रवृत्त्यर्थमाद्यसूत्रस्यापि तज्जन्योक्तरूपज्ञानद्वारा तस्य प्रयोजनाद्यभिसंबन्धं ज्ञापयितुं सूत्रान्तरं तत्राप्येवमित्यर्थः  
?R। एवमेवेति । प्रयोजनहेतुत्वाननुसंधानेनैवाद्यसूत्रे प्रवृत्तावित्यर्थः ।  
?R तत्रैव कथं प्रवृत्तिरित्यादिनोक्तामनवस्थां निरसयितुं प्रवृत्तिशब्दार्थं तावन्निर्धारयति त्रिविधा हीत्यादिना । प्रयत्नश्चेत्यनन्तरमितिशब्दोऽध्याहार्यः । इच्छा च द्वेधा । साधनगोचरा फलगोचरा चेत्यपि योज्यम् ॥ नत्वनुभव इति । पुमर्थसाधनत्वप्रकारकसाधनगोचरानुभव इत्यर्थः । फलगोचरेच्छाऽपि न प्रवृत्तिरित्युच्यत इत्यन्वयः ॥ येनेति । प्रवृत्तिशरीरप्रवेशेन निमित्तेन साधनत्वप्रकारकसाधनगोचरनिश्चयफलेच्छयोरपि स्वस्वविषयस्य स्वस्य वा फलहेतुत्वनिश्चयापेक्षा स्यात्तथा तन्निमित्तानवस्था च स्यादिति ध्येयम् । प्रयोजननिश्चयापेक्षेत्यस्य प्रयोजनहेतुत्वनिश्चयापेक्षेत्यर्थः । साधनानुभवफलेच्छयोः प्रयोजनापेक्षा नेत्येतत्क्रमेण व्यनक्ति न हीति । ननूक्तरूपानुभवस्य  
?Rफलान्तरापेक्षत्वेऽपि इच्छाप्रयत्नयोरेवं फलेच्छापेक्षत्वं तु स्यादित्यतस्तदपि नेत्याह न चेति ।अनपेक्षितत्वे हेतुः मुमुक्षुणेति ।  
'?R ज्योतिष्टोमेन स्वर्गकामो यजेते '?R त्यादिवाक्यश्रवणे सति स्वर्गादौ विरागिणोऽपि व्युत्पन्नस्य वाक्यार्थबोधोदयानुभवादिति भावः। ननु यथाऽऽद्यसूत्राच्छास्त्रस्य पुमर्थहेतुत्वानुभवस्तस्य फलहेतुत्वज्ञानानपेक्षस्ततेच्छाप्रयत्नावपि तदनपेक्षौ स्याताम् । एवं चाद्यसूत्र व्यर्थमित्यत आह पुरुषार्थसाधने त्विति । शास्त्ररूप इति भावः । इच्छा प्रारम्भेच्छा ॥ प्रयत्नेति । श्रवणाद्यनुकूलप्रयत्नेत्यर्थः । न स्वरससिद्धेति । पुरुषार्थहेतुत्वज्ञानं विना फलेच्छा च विना न सिद्धेत्यर्थः । तद्व्यनक्ति न हीति । क्षुत्प्रहाणादिकं भोजनसाध्यत्वेनाननुसन्धायेत्यर्थः ॥ सार्थकमिति । एतेन आद्यपक्षे भाष्यकारीयं प्रयोजनाभिधेयसंबन्धव्युत्पादनमपि समर्थितं ध्येयम् ।  
?R प्रयोजनाद्यभिधानस्यार्थवत्वमंगीकृत्यापि प्रवृत्त्यसंभवं शंकते उक्तं चेति । अवशिष्यते शंकेति शेषः । स्वयं किन्तु श्रौतस्येत्यादिना समाधिं विवक्षुः प्रकारान्तरेण समाधिद्वयं तदेतदनुपपन्नमित्यादिना निरासितुमनुवदति तत्रैक इत्यादिना ॥ तद्वचनादेवेति । प्रथमसूत्ररूपतद्वचनादेवेत्यर्थः । तथात्वे आद्यसूत्रानर्थमित्याशंक्य निराह यद्यपीति ॥ असौ । सामान्यनिश्चयः ॥ वचनादेवेति । प्रथमसूत्रादित्यर्थः । मानान्तराभावादिति भावः ॥ तदभिधानमिति । आद्यसूत्र इति योज्यम् ।  
?R समाधानान्तरमाह आप्तत्वेति । यथा कृष्यादाववश्यं फलं भवत्येवेत्यनिश्चयेऽपि फलोत्पत्तिसंदेहात्प्रवृत्तिरेवं शास्त्रेऽप्यस्तु प्रवृत्तिरित्यर्थः । अस्मिन्पक्षेऽप्याद्यसूत्रं व्यर्थमिति आशंक्य समाधत्ते नन्वित्यादिना ॥ विशेषेति । मोक्षफलकं भवति न वा स्वर्गफलकं भवति न वेत्यादिरूपेण मोक्षादिकोटिविशेषस्मृतिरित्यर्थः । तदर्थमप्याद्यसूत्रं व्यर्थमिति भावः ॥ ?R?0अन्यथेति?R?0 । आद्यसूत्राभाव इत्यर्थः । अनर्थाशंकामेव व्यनक्ति?R?0 किमित्यादिना ?R?0॥ गीर्वाणतरंगिणी । गंगा ।  
?R ?R?0 येनेति?R?0 । '?R पाराशर्यश्च कपिलो वैकुण्टो ऋषभस्तथा । यज्ञो धन्वन्तरिश्चैव स्त्रीरूपस्तापसो मनुः । नारायणो हरिः कृष्णः उपेन्द्रः सर्व एव च । एवमाद्या हरेस्साक्षात्प्रादुर्भावाः प्रकीर्तिता ' ?Rइति बृहद्भाष्योक्तपैंगिश्रुत्यादिरूपवेदेन । '?R नारायणाद्विनिष्पन्नम् '?R इत्यादिप्रागुक्तस्मृत्या चेत्यर्थः ॥ ?R?0तेनैवेति ?R?0। '?R गुणोत्कर्षे देवदेवस्य विष्णोः '?R । ' ?Rतमेवं विद्वानमृत इह भवति '?R इत्यादिना तज्जातीयवाक्येनैवेत्यर्थः ॥ ?R?0अस्तिस्थवीयः?R?0 । अस्तिस्थूलतरं समाधानमित्यर्थः ॥ ?R?0श्रौतस्येति ?R?0। तद्विजिज्ञासस्वेत्यत्र विशब्दतच्छब्दाभ्यां यस्य प्रसादादित्यादौ मुच्यत इत्यादिशब्दैः श्रुतस्येत्यर्थः ॥ ?R?0न्यायेनेति ?R?0। पूर्वपक्षिणा वक्ष्यमाणदिशा प्रयोजनाद्यभावशंकायां प्रयोजनस्य कर्माद्यजन्यत्वरूपन्यायेन । विषयब्रह्मणो जीवाद्भिन्नत्वन्यायेनाधिकारिणः शूद्रादिव्यावृत्तत्वोपपादकाध्ययनादिमत्वरूपन्यायेनपपादनार्थनमित्यर्थः।?R?0 तद् व्युत्पादनमपीति । ?R?0   
?Rप्रादुर्भूत इत्यादिना कृतमिति भावः । अत एवेति । न्यायव्युत्पादकत्वादेव इत्यर्थः । प्रेक्षावतां शास्त्रारम्भसिद्धये यथैतत्सूत्रं ततैतदारम्भार्थमस्य प्रयोजनाद्यभिसम्बन्धबोधकस्यान्यस्योक्तवनवस्थाऽऽत्माश्रयादिर्वा स्यादित्यत आह अध्ययनेति । '?R स्वाध्यायोऽध्येतव्य ' ?Rइति वाक्यं स्वाध्यायमात्रस्याध्ययनं विदधात्मनोऽपि तद्वधत्ते तद्निदित्यर्थः । आदिपदेन '?R सर्वे वेदा यत्पदमामनन्ति '?R ' ?Rवाचा विरूप नित्यया'?R इत्यादेर्ग्रहः ॥ अत एवेति । एतत्सूत्रादेवेत्यर्थः । न चैकस्य द्वैरूप्यविरोध ः । अन्यसाहित्यकैवल्यरूपावच्छेदकधर्माभ्यामुपपत्तेरिति भावः । एतेन शास्त्रे प्रवृत्तिहेतुप्रयोजनाद्यभिसम्बन्धज्ञानाद्यसूत्रं चेत्तत्र प्रवृत्त्यर्थं तस्य प्रयोजनाद्यभिसम्बन्धबोधकस्यान्यस्योक्तावनवस्थितिरिति निरस्तम्। स्वेनैव स्वस्यापि शास्त्रत्वेन रूपेण तद्बोधनादिति ।  
?R श्रौतस्य प्रयो़जनादेर्न्यायेनोपपादनार्थमिदं सूत्रमित्युक्तमयुक्तम् । श्रौतस्यान्यथात्वप्रसक्तावे न्यायावतारावसरादिति भावेन पृच्छति?R?0 कः पुनरिति ॥ अस्येति । ?R?0श्रौतप्रयोजनादेः न्यायेनोपपादनपरस्य संशयादिरूपसञ्जकमित्यर्थः । यद्व '?R जीवव्यतिरिक्तेश्चराभावात्तस्य च स्वप्रकाशत्वान्न जिज्ञास्यतेति प्राप्त '?R इति न्यायविवरणोक्तमत्र वक्षयमाणदिशाऽनेकधा सौत्रपदार्थनिरुपणाननुरूपमिति भावेन पृचछति ?R?0क इति?R?0।?R?0 ?R?0संशयबीजमाह ?R?0उपलभ्यन्त इति?R?0 ।?R?0  
?Rकाकदन्तपरीक्षादिरूपवाक्यान्यनारभ्याणि इष्टगोष्ठीपरवाक्यान्यारभ्याण्युपलभ्यन्त इत्यनेन वाक्यत्वरूपधर्मस्यारभ्यत्वानारभ्यत्वरूपकोटिद्वयसहचारो  
?R दर्शितः । पुरोवर्ति निष्ठतामाह?R?0 वाक्यं चेति?R?0 ।  
?R?0 उक्तेति ?R?0। धर्मिज्ञानाविशेषादर्शनरूपसन्देहकारणेत्यर्थः ॥ विशेषेति । आरम्भणीयत्वदिकोटिस्मृतिमतेत्यर्थः ।   
?Rतत्र हेतुः प्रयोजनेति । अस्मात्प्रयोजनं मया लब्धव्यमिति फलकामित्वेनेत्यर्थः ॥?R?0   
?R?0 ?R?0शास्त्रधर्मिकसंशयस्य जिज्ञासाकर्तव्यत्वोक्तिपरसूत्राननुरूपत्वभ्रमनिरासाय सौत्रजिज्ञासाकर्तव्यत्वाकर्तव्यत्वयोः?R?0   
?Rशास्त्रानारम्भारम्भौ फले इति शंकामुखेन दर्शयति?R?0 नन्वित्यादिना ?R?0। शास्त्रमिदंशब्दार्थः । शब्दानां मिन्नार्थत्वभ्रमनिरासायोक्तं   
?Rयुक्त्यनुसन्धानात्मकेत्यादि । श्रणाद्यात्मकत्वेन शास्त्रारम्भेण हेतुहेतुमद्भावायोगादुक्तं युक्त्यनुसन्धानेति । भाष्यटीकायं श्रवणादिरूपत्वोक्तेर्भावः चन्द्रिकायां व्यक्तः । इच्छायां सन्विधानात्कथमेतदित्यतो रूढोऽयं जिज्ञासाशब्द इति भावेन उक्तं मीमांसेत्यादि । जिज्ञासायाः कर्तव्यतायामारम्भणीयं भविष्यतीत्यस्यान्यथा तु नेतीत्यनेनान्वयः । मध्ये हेतुहेतुमद्भावं व्यनक्ति ?R?0न हीति ॥ न्यायेति?R?0 । न्यायाः करणानि यस्याः सा न्यायकरणिका तस्यामित्यर्थः ॥?R?0 विना विचारेणेति?R?0 । विषयप्रयोजनादिमत्त्वरूपन्यायानुसन्धानेन विना जिज्ञासाकर्तव्यत्वरूपश्रुत्यर्थस्येत्यर्थः ।  
?R ?R?0अनुबन्धेति?R?0 । अनुबध्यते प्रवर्त्यतेऽनेन प्रणेता श्रोता चेत्यनुबन्धः प्रवर्तकस्तद्विधुरत्वादित्यर्थः । व्यतिरेकमुखेन व्याप्तिमाह । कर्तव्यतेति ॥ प्रतिबन्धेति । व्याप्तिसिद्धिः इत्यर्थः ।  
?R हेतोरप्रयोजकत्वं निराह विषयादीति । विषयादिवैधुर्यं प्रत्येकं हेतुरिति भावेन हेतुचतुष्टये अन्वयव्याप्तिं दृष्टान्तोक्त्या व्यनक्ति ॥ विषयशून्यत्वाद्धीति । सन्दिग्धस्यैव विषयत्वेन निश्चितस्य अविषयत्वादिति भावः । विषयाभावनिमित्तमजिज्ञास्यत्वमत्रेति शंकाव्युदासायोक्तं सन्दिग्धमपीति । शब्दज्ञानम् । सुशब्दापशब्दविवेकेन साधुशब्दज्ञानम् ॥ वात्स्यायने कामतन्त्रे ।  
?R सौत्रब्रह्मादिपदार्थोक्तिपरस्योतत्ववाचीत्यादेर्व्यावर्त्यं निर्विषयत्वं तावद्व्यक्तीकुर्वन्नैन्द्रियकानैन्द्रियकरूपेण वा श्रेयोऽहेतुतद्हेतुरूपेण वा द्विविधानात्मनां स्वात्मपरात्मपरमात्मनां च विषयत्वं क्रमेण निराह अनात्मेत्यादिना प्रयोजनं चेश्वरजिज्ञासाया इत्यतः प्राक्तनग्रन्थेन । तार्किकोक्तमाह यथोक्तमिति ॥ कारणोपपत्तित इति ।
कारणस्य प्रमाकारणस्य प्रमाणस्येति यावत् । उपपत्तिः अनुग्रहः । ततः प्रमाणानुग्रहकरणेन तत्वज्ञानसम्पादको य ऊहः स तर्क इति न्यायसूत्रार्थः । निश्चितार्थकत्वेऽप्यस्तु जिज्ञासायास्तृणादिविषयत्वमित्यत आह निष्पादितक्रिये चेति बहुव्रीहिः । करमणि कर्मकारके । साधनन्यायोऽतिशयाधायकत्वं तस्यापगम इत्यर्थः ॥ नाप्यसाविति । तृणादिः इत्यर्थः ॥ कस्यमैचनेति । चनशब्दोऽप्यर्थे निपातः । अर्थी फले तत्साधने वा कामनावान् । समर्थः पटुकरणः । विद्वान् कर्तव्योपयुक्तज्ञानी ॥ एतादृश इति । निष्फले तृणादौ । ऐन्द्रियकस्याविषयत्वमुपपाद्यातीन्द्रियस्यापि
तदुपपादयति धर्मादीति । यद्वा निष्फलस्याविषयत्वमुपपाद्यसफलस्यानात्मनस्तदाह धर्मादीति ॥ शास्त्रान्तरादिनेति । कर्ममीमांसया धर्मादिस्वरूपस्य दैवीमीमांसया देवतादिस्वरूपस्य कालादिस्वरूपस्य ज्योतिःशास्त्रादिना सिद्धत्वादिति भावः । तत एवेति । साक्षात्प्रतीतिसिद्धत्वादेवेत्यर्थः । सन्दिग्धार्थ एव न्यायविषय इति प्रागुक्तत्वादिति भावः । अत एव इत्यस्य विवृत्तिः अदर्शनादित्यन्तेन । प्रयोजनस्येत्यधीगर्थदयेशां कर्मणीति षष्टी ।  
?R मायावादिरीत्या विषयत्वसंभवमाशंक्याक्षप्राबल्येन निराह नन्वय?R?0मिति । ?R?0अहंधीविषय इत्यर्थः ॥?R?0 श्रुतीति?R?0 ।  
'?R निष्कलं निष्क्रियं '?R '?R निरनिष्ठो निरवद्य '?R इत्यादिश्रुतीत्यर्थः ?R?0॥ प्रतिपत्तव्य इति । ?R?0जिज्ञासयेति योज्यम् ॥ ?R?0जरद्गवेति ?R?0।  
'?R जरद्गवः पादुककम्बलाभ्यां द्वारि स्थितो गायति भद्रकाणी' ?Rतिवाक्यवदिति श्रुतेरयं दृष्टान्तः । जरद्गवो वृद्धबलीवर्दः । पावकशैत्यानुमानवदिति न्यायचिन्तारूपजिज्ञासायाः दृष्टान्तः ।  
?R ?R?0अत एवति?R?0 । उपायान्तरसिद्धत्वादेवेत्यर्थः ।?R?0 परात्मा ?R?0परशरीरस्थजीवः ॥?R?0 प्राणादीति । ?R?0हिताहितप्राप्तिपरिहारानुकूलचेष्टादिलिंगैरित्यर्थः । ' ?Rचेष्टालिंगेन सात्मत्वे परदेहस्य साधित '?R इत्युपाधिखण्डनोक्तेः । प्राणवाय्वादिमत्त्वलिंगेनेति वाऽर्थः ॥?R?0 लौकिकप्रवेदनीयार्थेति । ?R?0धूमाग्न्यादिव्याप्त्यादिव्युत्पादनमित्यर्थः ।?R?0 अनुवादो ?R?0दृष्टान्तार्थमिति भावः ?R?0। अपदत्वेति?R?0 । '?R अर्थवदाधातुरप्रत्ययः प्रातिपदिकमि' ?Rत्यर्थवत्त्वेन प्रातिपदिकसंज्ञायां तत्र ?R  
' ?Rप्रातिपदिकादि'?Rत्याधिकृतिय '?R स्वौजसमौडि' ?Rतिसूत्रोक्तसुप्प्रत्या पदत्वं न स्यादित्यर्थः । ईष्टे ईशो भवति । ॐब्रह्मपदयोः यौगकत्वोक्तेः व्यावर्त्यमाह?R?0 प्रतेति?R?0 । जीवत्यागेनेश्वररूपाप्रतीतार्थकत्वकल्पनायामित्यर्थः । तेषामित्यर्थः ।  
?R अस्तु जीव एव विषय इत्यत आह ?R?0जीवस्य चेति?R?0 । न्यायविवरणरीत्याऽऽह ?R?0खप्रकाशतयेति?R?0 । प्राभाकररीत्या आह?R?0 खप्रकाशज्ञानेति। ?R?0तार्किकरीत्या आह?R?0 मानसेति ?R?0। अत्र भाष्यटीकाद्यविरोधश्चन्द्रिकायां व्यक्तः ॥ ?R?0उक्तमिति?R?0 । सन्द्रिग्धश्चार्थो न्यायविषय इत्यादिनोक्तमित्यर्थः ।  
?R व्रह्मणि वेदरूपप्रमाणोक्तिपरतयोंकारस्य व्याख्यानपरं ' ?Rस एव भर्गशब्दार्थ '?R इत्यादि । तद्व्यावर्त्य व्यनक्ति किञ्चेति ॥  
?Rतत्करणेनेति । अनुग्रहकरणेनेत्यर्थः ॥ निश्चितत्वादेवेति । न जिज्ञासितुं शक्यमित्यन्वयः ॥ न चात्रेति । ईश्वरविषये सामान्यतः प्रमितत्वं विशेषेणाप्रमितत्वं च न पश्याम इत्यर्थः । अतो नेश्वरोऽपि विषय इति भावः । ?R?0  
?R?0 ?R?0एवं ॐब्रह्मपदव्याख्यानपरौतत्ववाचीत्यादिसपादश्लोकद्वयव्यावर्त्यं प्रमेयारोपितान्यथाकारमूलचोद्यमुक्त्वा अधुना यदतःपदस्य वेदानां सिद्धार्थपरत्वात् इति व्याख्यानं?R?0 ?R?0कार्यता चेत्यादिना क्रियते , यच्च वेदस्य प्रामाण्यमात्रस्य स्वतस्त्वादिति व्याख्यानं '?R प्रत्यक्षवच्च प्रामाण्यमि '?R त्यादिना क्रियते तदुभयव्यावर्त्यं प्रमाणे आरोपितान्यथाकारमूलचोद्यं क्रमेणाह किंचेश्वर इत्यादिना । तत्प्रतिबद्धलिंगेति । कार्यत्वादिकं शास्त्रयोनिसूत्रे निरसिष्यत इति भावः ॥ कार्येति । प्राभाकररीत्या यागादिजन्यापूर्वलक्षणकार्यपर इत्यर्थः । तत्परत्वप्रकारश्च कार्यता चेत्येतदवतारिकायोमग्रे स्फुटीकरिष्यत इति भावः । न चान्यत्प्रमाणमिति पाशुपतादिकं तु न प्रमाणमिति भावः ।  
?R?0 ?R?0पारतन्त्र्याच्चेति । वेदमूलप़ञ्चरात्रादेर्वेदप्रामाण्यपरतन्त्रत्वादित्यर्थः ॥ कारणेति । आप्तोक्तत्वलक्षणगुणप्रामाण्यकारणाभावेनेत्यर्थः । पौरुषत्वे '?Rऽविप्रलम्बस्तज्ज्ञानमि '?R ति वक्ष्यमाणदिशा ऽऽस्यसंभवात् इति भावः । ' ?Rअप्रमाणं तथाऽन्यत '?R इत्येतद्व्यावर्त्य माह स्वत इति । गुणमनपेक्ष्य ज्ञानजनकादेव प्रमाण्यजन्मांगीकार इत्यर्थः ॥ अर्थसंस्पर्शशून्यत्वादिति । एतच्च प्रत्यक्षवच्चेत्यत्र व्यक्तीकरिष्याम इति भावः । '?R शक्तिश्चैवान्विते स्वार्थे '?Rइत्यादिना अतःपदस्यान्विताभिधायकत्वादिति व्याख्या क्रियते । तद्व्यावर्त्यमाह वाक्येति । एतदपि शक्तिश्चैवान्विते स्वार्थ इत्येतदवतारिकायां व्यक्तीभविष्यति ।  
?R एवं विषयाभावमुपपाद्य यच्च '?R ज्ञानी प्रियतमोऽतो म ' ?Rइत्यादिनाऽतःपदस्य मोक्षहेतुप्रसादजनकज्ञानजनकत्वादिति व्याख्यानान्तरं यद्व्यावर्त्यप्रयोजनाभावे हेतुं व्यनक्ति प्रयोजनं चेत्यादिना । यद्यपीदं मूलकृत्करिष्यमाणव्याख्यानप्रमानुरोधेन किञ्चेश्वर इत्यादितः पूर्वं वक्तव्यं तथाऽप्यत-पदस्य पश्चाकरिष्यमाणव्याख्यानत्रयव्यावर्त्यत्रयस्याप्योंब्रह्मपदव्यावर्त्यविषयाभावोपपादकत्वेन तत्संबद्धत्वात्तद्व्याख्यानत्रयव्यावर्त्यं किञ्चेश्वर इत्यादिना पूर्वमुक्त्वेदं पश्चादुक्तमित्यदोषः ॥ शास्त्रान्तरेति । धर्मादिस्वरूपप्रतिपादककर्मतन्त्रप्रयोजनत्वादित्यर्थः ॥ अपामेति । ' ?Rअपाम सोमममृता अभूम '?R इति सोमपानस्यामृतशब्दितमुक्तिहेतुत्वश्रवणादिति भावः ॥ फलाभिसन्धीति । यथैकमेवान्नमनुपानभेदात् पथ्यमपथ्यं तथैवेत्यर्थः । '?R निष्कामं ज्ञानपूर्वं तु निवृत्तमिह चोच्यते । निवृत्तं सेवमानस्तुब्रह्माभ्येति सनातनम् '?R इत्युक्तेरिति भावः ।  
?R दृष्टेति । लोके गान्धर्वादिशास्त्रविचारेण ज्ञानस्यैव तरफलत्वेन दरिशनान्मोक्षस्य तत्त्वेनादर्शनादृष्टत्यागादृष्टकल्पनाप्रसंगादित्यर्थः ॥ अदृष्टकल्पनैवति । लोके काप्यदृष्टेः इति भावः । राजदर्शनस्य तत्प्रसादद्वारा निगडमोक्षहेतुत्वं दृष्टमित्यरुचेराह तत्कर्मेति । '?R तत्कर्म हरितोपं यत्सा विद्या तन्मतिर्यये '?R त्येकादशस्कन्धोक्तेरित्यर्थः।  
?R यदप्यतःपदस्य बन्धसत्यत्वादिति व्याख्यानान्तरं '?R इत्युक्तेर्बन्धमिथ्यात्वमि '?R त्यादिनोचियते तद्व्यावर्त्यमाह किञ्जायामिति । सिद्धान्ती शंकते अथ परमार्थ एवेति । पूर्वपक्षी निराकरोति न ज्ञानेन निवर्तेतेति । तद्व्यनक्ति न चेति । एतञ्ज ' ?Rअज्ञानां ज्ञानदो विष्णुर्ज्ञानिनां मोक्षदश्च स '?R इत्येतद्व्यावर्त्यमिति ज्ञेयम ।  
?R '?R आनन्ददश्च मुक्तानामि '?R त्येतद्व्यावर्त्यमाह अपि चेति । अत्रानुव्याख्याने सौत्राथपदव्याख्यानस्याकृतत्वाद्व्यावर्त्यप्रपञ्जनमकृत्वा संक्षिप्योपसंहरति कस्यापि तत्रार्थितेत्यादि ।   
?R '?R तद्विजिज्ञासस्वे '?R त्यादेस्तर्हि का गतिरित्यत आह तद्विधय इति । विना विचारेण श्रुत्यर्थस्याद्याप्यनिर्णितत्वेनेति
पूर्ववाक्यानुरोधेन न प्रमाणमित्यस्य जिज्ञासाकर्तव्यत्वरूपेऽर्थे न प्रमाणमिति वा सर्वथा न प्रमाणमिति वा द्वेधाऽर्थो ?R ?R?0
?R?0ध्येयः । तथैव चन्द्रिकोक्तेः । आचार्यः सूत्रकारः ।  
?R?0 ?R?0सिद्धान्तः । तदयुक्तमित्यादिना भाष्यमवतारयिंतु विषयाभावशंकानिरासकत्वप्रकारमोंब्रह्मपदयोः व्यनक्ति यत्तावादित्यादिना ॥ तदिति जिज्ञास्यं वस्तु । इतीत्यस्येत्ययमर्थः सूचित इति पूर्वेणान्वयः । अत्र ब्रह्मपदेनैव जीवादिविलक्षणविषयसंभवेऽप्योमित्युक्तेः कृत्यं नारायणपदोदिति इत्यत्राग्रे व्यक्तं भविष्यति । ?? ?Rस्वर्गाद्यलौकिकार्थावबोधवदित्यत आह स्वर्गेति ॥ सन्निहितेति । '?R यत्र दुःखेन सम्भिन्नं न च ग्रस्तमनन्तरम् ।   
?Rअभिलाषोपनीतं च सुखं स्वर्गपदास्पदमि '?R त्यनेकवाक्यार्थलभ्यः स्वर्गपदार्थः । '?R ज्योतिष्टोमेन स्वर्गकामो यजेते '?R ति यागस्य स्वर्गसाधनत्वरूपवाक्यार्थसामर्थ्यलभ्योऽपूर्वाख्योऽर्थः । '?R वज्रहस्तम्सहस्राक्ष '?R इत्यनेकवाक्यार्थसामर्थ्यलभ्येन्द्रादिदेवतारूपोऽर्थ इत्यर्थः । सामर्थ्यमन्यथाऽनिपपत्तिः ॥

?R गत्याद्यर्थस्येति । अव रक्षणगतिकान्तिप्रीतितृप्त्यवगमप्रवेश्रवणस्वाम्यर्थयाचनक्रियेच्छादीप्त्यवाप्त्यालिंगनहिंसादानभागवृद्धिष्विति भीमसेनधातुपाठेऽवतेरनेकारिथत्वोर्गत्याद्यर्थस्येत्युक्तम् । कथं रूपमित्यत आह अवतेरिति । उणादावाद्यपादे '?R अर्तिस्तुसुहुसृधृक्षिक्षुभायावापदियक्षिनीभ्यो मन् '?R इत्यव्यवहितसूत्रान्मन्प्रत्ययमनुवर्त्य '?R अवतेष्टिलोपश्च '?R इति सूत्रे अवतेर्मन्प्रत्ययः टिलोपश्च भवतीति सूत्रार्थ उक्त उणादिवृत्तौ । टिलोपश्चेति सामान्योक्तावपि मन्प्रत्यस्यैव टिलोपो भवति । टिग्रहणसामर्थ्यात् । अवतिधातोरेव टिलोपे टिग्रहणमनर्थकम् । लोप इत्युक्तावप्यवधातोर्लोपो भविष्यति । न च '?Rअलोन्त्यस्य'?R इति परिभाषयाऽवधातोर्वकारमात्रलोपनिवृत्यर्थं टिग्रहणमिति शंक्यम् । षष्टीनिर्दिष्टस्याल एवालोन्त्यपरिभाषावतारात् । इह च मन्प्रत्ययविधानार्थमवतेरित्यस्य पञ्चम्यन्तत्वात् । '?R अलोन्त्यस्य '?R इति वकारमात्रस्य लोपेऽप्यतो लोप इत्यकारस्य लोपः स्यादेवेत्यनर्थकं टिग्रहणम् । ननु चातो लोप इत्यस्याकारान्त लोप इत्यर्थ इति चेत्सत्यम् । आद्यन्तवदेकस्मिन्नित्याद्यन्तवद्भावसंभवात् । केचित्तु यदि धातोष्टिलोपस्तर्हि '?R अवतर्डिच्च '?R इति सूत्रकरणेनैवावतेरेमन्प्रत्ययो डिच्चेत्युक्तावपि धातोस्सर्वस्य लोपः सिद्धः इति टिलोप इति न वक्तव्यम् । तेन ज्ञायते प्रत्ययस्यैव टिलोप इति टिग्रहणसामर्थ्यं प्रकारान्तरेणाहुः । तथाच अवम् इति स्थिते '?Rज्वरत्वरस्त्रिव्यविमवामपधायाश्च'?R इत्यकारवकारयोर्द्वयोरपि ऊटि कृते सवर्णदीर्घे '?R सार्वधातुकार्धधातुकयोरि ' ?Rति गुणे '?R नेड्वशि कृति '?R इीतीडागमाभावे चोमिति रूपमित्यर्थः । यद्यप्यंगपादे ज्वरत्वरेति सूत्रवृत्तौ क्वौ झलादौ किति परत ऊढ् भवतीत्येवोक्तं नत्वनुनासिके परत इत्यपि तथाप्युणादिवृत्तौ ज्वरत्वरेत्यूट् इत्युक्त्वोमिति रूपसिद्धेरुक्त्वात् । '?R छ्वोः शूडनुनासिके च '?R इति पूर्वसूत्रादनुनासिके चेत्येतत् ज्वरत्वरेत्यत्राप्यनुवर्तत इति ज्ञायत इत्यदोषः । धातुवृत्तावप्येवमुक्तेश्च । औणादिकानामर्थानुगत्यदृष्टेरोंपदेऽप्येवमिति शंकानिरासायाह ॐ इताति । गतिकर्मेति बहुव्रीहिः । गतिक्रियावाचीत्यर्थः । एवमग्रेऽपि । अन्यत्रेति महाभाष्य इत्येके । निरुक्तग्रन्थ इत्यन्ये ॥ करमणीति । यद्यप्युणादीनामपि धात्वधिकारविहितत्वेन '?R कृदतिंग् '?Rइति कृत्संज्ञकत्वात् '?R कर्तरि कृद् '?Rइति कर्तयेवोणादिः विहितः । तथाऽपि '?R ऊणादयो बहुलम् '?R इति बहुलग्रहणात् करमणीत्युक्तम् । निष्पन्न इति योज्यम् ॥ श्रुत्यन्तरादीति । '?R ओतं जगद्यत्र स्वयं च पूर्णो वेदोक्तरूपोऽनुपचारश्च । सर्वैः शुभैस्चाभिहितो न चान्यैरों तत्सदित्येनमतो वदन्ति '?R इति सप्तदशगीताभाष्योक्तश्रुतिबलात् ' ?Rॐ इति ब्रह्म '?R इति श्रुतिबलाच्च '?R ॐ नामा भगवान्विष्णुरधिकोच्चगुणत्वत '?R इत्यादि तैत्तिरीयभाष्योक्तस्मृतिबलात् । ' ?Rओतमस्मिन् जगत्सर्वमत्युच्चश्च अखिलैर्गुणैः '?R इत्यादिछान्दोग्यभाष्योक्तस्मृतिबलाच्चेत्यर्थः कर्मसाधनत्वेऽर्थमाह गुणैरिति । कर्तरि निष्पन्नत्वेऽर्थमाह गुणान्वेति ॥ पक्षद्वयेऽपीति । गतिप्रवेशरूपार्थद्वयपक्षेऽपीति वा कर्तृकर्मणेरन्यतरार्थनिष्पन्नत्वपक्षेऽपि इति वार्थः ।  
?R बृहतेरिति । बृहबृहिवृद्धाविति भीमसेनधातुषु शब्विकरणेषु पठितस्य बृहधातोः तृतीयाध्यायद्धितीयपादे '?R आयो मनिन् कनिब्वनिपश्च '?R इति सूत्रानन्तरेण '?R अन्येभ्योऽपि टृश्यत '?R इति सूत्रेण '?R मनिन्प्रत्यये टृशिग्रणसामर्थ्याद्धातोरमागमश्च ' ?Rइति चतुर्थाध्यायाद्यपादे '?R ब्रह्मदृष्टिरुत्कर्षात् '?R इत्यत्र सुधायां वक्ष्यमाणदिशा रूपमित्यर्थः। यद्यपि बृहिवृद्धावित्यस्मात् '?R बृंहेरम्रलोपश्च '?R इत्यादि चतुर्थपादीयौणादिकसूत्रेण ' ?Rमनिन्सर्वधातुभ्य ' ?Rइति पूर्वसूत्रादनुवृत्तमनिन्प्रत्यये नलोपेऽमागमे यणादेशे च ब्रह्मेति रूपं सिद्ध्यति । न च बृहिधातुरेव नास्ति भीमसेनधातुष्वपाठादिति शंक्यम् । अंकपादेऽनिदितहलउपाधायाः क्ङिति '?R इति सूत्रे बृंहेरच्चानिटिति वार्तिके भाष्ये च बृंहेरुक्तत्वात् । तथाप्यौणादिकसूत्रानुशिष्टानामव्युत्पन्नप्रातिपदिकत्वस्य  
'?R अतः कृकमिकंसकुंभपात्र ' ?Rइत्यादिसूत्रे कंसग्रहणेन ज्ञापितत्वात् ब्रह्मशब्दस्य यौगिकत्वासिद्धेरष्टाध्यायीगतसूत्रेणैव रूपादिसिध्धिर्ध्येयेति भावः । अत एवानुमानिकपादे योगादिवृत्तिलक्षणोक्तिप्रस्तावे सुधायामौणादिकानामर्थानुगमादर्शनादित्युक्तम् । नन्वेवं शब्दिकरणस्य तिपा निर्देशे बर्हते रूपमेतदिति निर्देशापत्त्या बृहतेरिति कथं निर्देशः '?R पुगन्तलघूपधस्य च '?R इति गुणेन भाव्यत्वादिति चेत्सत्यम् । अनुक्रियमाणरूपविनाशप्रसंगेनाकृतगुणस्यानुकरणात् '?R न लोकाव्ययनिष्टा खलर्थतृनाम् '?R इत्यत्र तृनो णत्वाभावेन निर्देशो यथा तथेत्येके । '?R संज्ञापूर्वको विधिरनित्य '?R इत्यगुणेन निर्देश इत्यपरे । अत एव दशमगीताभाष्यटीकायां '?R अथ कस्मात् '?R इति श्रुतिव्याख्यानावसर एव बृहतेर्मनिन्नमगमश्चेति उक्तमित्याहुः ।   
 ?Rतदयुक्तमिवाभातीति कृतचोद्यमिति त्रिपाद्या कः समाधिरुक्त इत्यत उपोद्घाचमाह एतदुक्तमित्यादिना तदेतावितिपर्यन्तेन ॥ संगतीति । अवयवसंगतिग्रहणं विना पृथक्समुदायस्य संगतिग्रहणं नापेक्षन्त इत्यर्थः । ' ?Rइदं तच्छिर एष ह्यर्वाग्बिलश्चमस ऊर्ध्वबुध्न '?R इत्यादिसंकेतग्राहकवाक्यं निगमः ।  
?Rअग्र्यत्वमग्रनेतृत्वमित्यादिवैदिकाग्न्यादिशब्दनिरुक्तिपरवेदांगरूपनिरुक्तसंज्ञग्रन्थः । प्रसिद्धमर्थमवगमयन्तीत्यन्वयः ॥ अन्यथेति । प्रसिद्धेऽर्थेऽवयवार्थसंसर्गसंभावनाया अभावे इत्यर्थः । तेषां यौगिकशब्दानां वाक्यरूपत्वाद्वाक्यतुल्यत्वादित्यर्थः । यौगिकस्य वाक्यरूपत्वे प़ञ्चमाध्यायद्वितीयपादपाणिनीयसूत्रसंमतिमाह यथाऽऽहेति । छन्दोऽधीते वेदाध्ययनकर्तरि श्रोत्रियन्निति नकरान्तः शब्दो निपात्यते ।
नकारः '?R ञ्नित्यादिर्नित्यमि '?R त्याद्युदात्तस्वरार्थः । श्रोतृशब्दाद्दप्रत्यये तस्येयादेशे यणादेशे श्रोत्रिय इति रूपम् । कथमस्य वाक्यरूपतेत्यतो वृत्तिकारादिवचनमाह वाक्यार्थ इति ॥ छन्दोऽध्ययनकर्तृरूपवाक्यार्थे श्रोत्रियपदप्रयोग इति वाक्यरूपत्वेऽपि यौगिकस्य कुतो न संगतिग्रहणापेक्षेत्यत आह न चेति ॥ अधिगतेति । संगतिग्रहणस्य सम्बन्धिज्ञानाधीनत्वेन प्रागेव वाक्यार्थरूपसम्बन्धिनो ज्ञातत्वादिति भावः ॥ अशक्यत्वाच्चेति ॥ वाक्ये शक्तेरभावेन तन्निष्टशक्यविषयत्वाच्चेत्यर्थः । ततश्च किमित्यत आह तदेताविति ॥ '?Rॐ इत्येतदक्षरम् '?R इत्यत्र श्रुतोपासनाया अपि जिज्ञासारूपत्वाज्जिज्ञास्यमित्येवोक्तम् । तावता पूर्वपक्ष्युक्तविषयाभावशंका कथं निरस्तेत्यत आह तच्चेति ॥ तत्रापीति ॥ अपूर्वेऽप्यर्थे ।  
?R ?R?0इति व्याख्यानं?R?0 मायिनामिति योज्यम् ॥ प्रमाणविरुद्धमिति । ओतं जगद्यत्रेति पूर्वोक्तश्रुतिस्मृतिरूपप्रमाणविरुद्धमोंकारव्याख्यानम्। अथ कस्मादुच्यत इत्यादिप्रमाणविरुद्धं ब्रह्मपदव्याख्यानमित्यर्थः । प्रमाणविरुद्धं चेत्यस्येति स्फुटमेवेत्याशयवता न व्याख्यानान्तरं दूषितमित्यन्वयः ॥ आप्तेरिति । '?R अकारः प्रथमा मात्रा आप्तेरादिमत्वाद्वा उकारो द्वितीया मात्रा उत्कर्षादुभयत्वादे '?R ति माण्डूकोपनिषद्योंकारस्य व्याख्यानमिति संबन्धः । आप्तेः कामितावाप्तेर्हेतुत्वात् । प्राज्ञतैजसाख्यरूपद्वयादिमत्वाच्च इत्यर्थः । नित्येत्यादिरामानुजभाष्योक्तविरोधीति स्फुटमेवेत्याशंक्यवता द्वितीयव्याख्यानं न दूषितमनुमतं चेत्यर्थः ।  
?R ओतत्ववाचीत्यत्रेवात्राप्योतशब्दं मत्वा आक्षिपति ननु गुणोततामिति कथमिति ॥ वृद्धिरेचीति भवितव्यमिति । एजित्येकारौकारैकारौकाराणां नाम । अवर्णादेचि परतः पूर्वपरयोरेकादेशतया वृद्धिसंज्ञकादेचामन्यतमो वर्णो भवतीति पाणिनिसूत्रोक्त्याऽत्रौकारे कृतेहुणौततामिति स्यादिति भावः । चशब्देनेति । षष्टस्याद्यपादे ओमाङोश्चेतिसूत्रम् । अस्यार्थः । ओमि आङि च परतः पररूपमेकादेशः स्यादिति का ओमित्याह कोमित्याहेति । आ ऊढा ओढा अद्य ओढा अद्योढेति उदाहरणम् । अत्र महाभाष्ये । आ ऋश्यादित्यत्राङो ऋश्यशब्दे परतो गुणे कृते अर्श्यादिति रूपम् । एतस्मिन्परतः अद्यशब्दस्य पररूपनिवृत्त्या अद्यार्श्यादिति सवर्णदीर्घार्थं '?R एङि पररूपम् '?R इति सूत्रादेङ्र् रूपे आङि परत इत्यर्थलाभायैङीत्यस्यानुवृत्त्यर्थश्चकार इत्यापाततः प्रयोजनमुक्त्वा नैतदस्ति चकारस्य प्रयोजनं अद्यर्श्यादित्यत्र पररूपस्यैवेष्टत्वेनानर्थकश्चकारोनधिकारादेङीत्यस्येति चकारः प्रत्याख्यातः । स च व्यर्थः सन्नोतशब्देऽपिपरतः पररूपसमुच्चयार्थो ज्ञायत इत्यत्रापि पररूपता भविष्यति । सा च वृद्धेरपवाद इति भावः । ननु म़ञ्जर्यां मध्येऽपवादाः पूर्वान्विधीन्बाधन्ते नोत्तरानिति पररूपं न सवर्णदीर्घस्य बाधकम् । अतोऽद्यर्श्यादित्यत्र पररूपस्येष्टत्वेऽपि न सवर्णदीर्घापवादकत्वमतश्चकारः पुनर्विधानार्थस्सन्नुत्तरस्यापि सवर्णदीर्घस्यापवादनार्थो भविष्यतीति चकारस्य अन्यदेव प्रयोजकमुक्तमिति चेत् । मैवम् । प्रतिपदविधेर्बलवत्त्वात्परोऽपि सवर्णदीर्घ ओमाङोश्चेत्यनेन बाध्यत इति कैय़टोक्तदिशा सवर्णदीर्घबाधसंभवेन चकारस्य मञ्जर्युक्तप्रयोजनवत्त्वासिद्धेः चकारोऽधिकविधानार्थः । तेन शकन्ध्वादिषु पररूपं सिद्ध्यतीति न्यासोक्तेश्चेत्यास्तां तावत् ।  
?R ऊपतेरिति । अत्रैके चोदयन्ति । यदि वेञ तन्तुसन्तान इत्यस्येत्यर्थस्तदा वयतेरिति निर्देशः स्यात् । यदि च विशेष्यनिघ्नवर्गे ' ?Rऊतं स्यूतमुतं चेति त्रितयं तन्तुसन्ततावि '?R त्यमरोकत्या ऊयी तन्तुसन्तान इत्यस्य रूपमित्यमख्याख्यानबन्दिघटीयाद्युकत्या च ईकारेत्संज्ञकयकारान्तधातोः निर्देशस्तदा तस्यात्मनेपदवर्ग एव भूमसेनधातुपाठे पठितत्वात् । तथैव घातुवृत्तौ व्याख्यातत्वात् । ऊयीङ् सेवन इति कविकल्पद्रुमे ङकारानुबन्धकरणाच्चात्मनेपदित्वेन तिपा निर्देशायोगः। तिपोत्र कर्त्रर्थकलादेशत्वाभावतया कर्तृवाचित्वाभावेन कर्तरि शबिति सूत्रविहितशब्विकरणयुक्तेन निर्देशायोगाश्चेति ॥ अत्राहुः । अस्तु वेञ् तन्तुसन्तान इत्यस्य रूपमित्यर्थः । न चोयतेरिति निर्देशायोगः . तृतीयाध्यायतृतीयपादे ' ?Rरोगाख्यायां ण्वुल्बहुलम् '?R इति सूत्रे '?R इक्श्तपौ धातुर्निर्देश '?R इति वार्तिके इक्तिपावित्यनुक्त्वा श्तिपाविति शित्वेन निर्देशस्य कर्तृकर्मादिवाचित्वाभावेऽपि तन्निबन्धनशबादिप्रत्ययादिरूपकार्यसिद्धिप्रयोजनार्थत्वोक्तेः । अत्रापि वेञः श्तिपानिर्देशे तस्य भावकर्मवाचित्वाभावेऽपि भावकर्मणोरित्यधिकारे '?R सार्वधातुके यगि ' ?Rति सूत्रोक्तयक्प्रत्ययेन सह तिपा निर्देशे तस्य कित्वाद्वचिस्वपियजादीनां कितीति सूत्रेण '?R यजिर्वपिवहिश्चैव वे़ञ् व्येञौ श्वयतिस्तथा । वद्वसौ  
?Rह्वयतिस्चैव स्मृता नव यजादय '?R इति यजादित्वाद्वकारस्य सम्प्रसारणे ' ?Rसम्प्रसारणाच्च '?R इति एकारस्य पूर्वरूपत्वेऽकृत्सार्वधातुकयोरिति दीर्घे च ऊयतेरिति निर्देशोपपत्तेः । अत एव लीङ् श्लेषणे ली श्लेषण इत्यनयोः क्रमात् श्यन् श्नाविकरणयोर्दीर्घत्वोः विलायविलीयोत्यादिरूपसिद्ध्यर्थं ल्यबादावात्वविधायके '?R विभाषा लूयतेः'?R इति षष्टाद्यपीदीयसूत्रे महाभाष्ये लीयतेरिति लीयतिलीनात्योर्यका निर्देश इत्युक्तम् । कैयटे मञ्जर्यां च श्तिपः शित्करणसामर्थ्यात् भावकर्मवाचित्वाभावेऽपि यग्भवति । यथा कर्तृवाचित्वाभावेऽपि शबादयो ' ?Rभवते र '?R इत्यादिसौत्रनिर्देशेषु दृश्यन्त इत्युक्तम्  
?Rऊयी तन्तुसन्तान इत्यस्य वा अयं निर्देशः । न चोक्तदोषः । लीङादेवात्मनेपदिनोऽपि '?R विभाषा लीयतेरुपसर्गस्यायतौ नित्यं स्मर्यतेः '?R इत्यादौ तिपा निर्देशदर्शनादत्र शास्त्रेऽपीक्षतिकर्मेत्यादिनिर्देशदर्शनाच्च तिपः कर्तृवाचित्वाभावेऽपि शपा निर्देशस्योक्तदिशोपपन्नत्वाच्चेति । न चाद्यपक्षे वयतेरित्येव कुतो नोक्तम् । मैवम् । वय गताविति भ्रान्तिनिरासाय वाऽन्यत्रापि तिपा निर्देशस्थले शबादिविकरणेन सह निर्देशो ज्ञेय इति ज्ञापनार्थत्वाय वा गुणोततामिति कर्मणि निष्पन्नता द्योतनाय वा वयतेरित्येव नोक्तम् । तथा च '?R ईक्षतेर्नाशब्दम् '?R इत्यादिनिर्देशोपपत्तिरिति । एवं च वेञ् इत्यस्य क्तप्रत्यये यजादित्वात्सम्प्रसारणे पूर्वरूपे कित्वेन गुणाभावे च उतेति भवति । ऊयी इत्यस्य वा क्तप्रत्यये श्वीदितो निष्टायामितीडभावे '?R लोपो व्योर्वलि '?R इति यकारलोपे ऊतेति भवति । एवं च गुण उतेति वा ऊतेति वा स्थिते आद्गुण इति गुणे गुणोततामिति स्यादिति भावः ।  
?R ?R?0 अनेकार्थत्वाद्धातूनामिति ।'?R ?R?0क्रियावाचित्वसिद्ध्यर्थमेकैकोऽर्थः प्रदर्शयति । प्रयोगतोऽनुगन्तव्या अनेकार्था हि धातव '?R इत्युक्तेर्गत्यर्थोऽपि भविष्यतीति भावः । कथं तर्हीति । वेञ् तन्तुसन्तान इत्यस्य रूपत्वे उतत्ववाचीति स्यात् । ऊयी तन्तुसन्तान इत्येतद्रूपत्वे तु ऊतत्वेति स्यात् । उकारस्य ऊकारस्यवा गुणप्राप्तेः प्रत्ययकित्वेन ' ?Rक्ङिति च '?R इति बाधादिति भावः । अवतिरूपेति । ननु कथमेतत् । अवतेः क्तप्रत्यये इडागमे झलादित्वाभावात् । औणादिके तप्रत्यये च कित्वाभावादूठोप्राप्तेरिति चेत् । सत्यम् । बहुलग्रहणेन ऊठ्सवर्णदीर्घगुणानां सम्भव इत्येके । छ्वोः शूडिति सूत्रवृत्तौ केचिदत्र क्ङितीति नानुवर्तयन्तीत्युक्तेन तत्पक्षे ज्वरेत्यत्रापि क्ङितीत्यस्याननुवृत्तेः अवतेरौणादिके तप्रत्यये ' ?Rतितुत्रतथसिसुसरकसेषु चे?R '?R ति इडभावे झलादौ प्रत्यये ज्वरत्वरेति ऊठि सवर्णदीर्घे गुणे च ओतेति रूपम् । अत एव धातुवृत्तौ उणादिवृत्तौ काशिकावृत्तौ चावतेरौणादिकतुन्प्रत्ययान्तस्य ओतुरिति रूपं प्रदर्शितमित्यन्ये । एतेन गुणोततामिति कथम् । वृद्धिरेचीति भाव्यमिति पूर्वतनशंकाग्रन्थोऽपि समर्थितो ध्येयः । अवतेरोतेतिरूपस्योक्तदिशा सम्भवेन वृद्धिरेचाति भाव्यमिति पूर्वशंकोपपन्ना । ननु गुणोततामिति वेञो वा ऊयीति धातोर्वा रूपम् । ओततेववाचीत्यत्रावते रूपं कुत उपात्तं भाष्यकृतेत्यत आह वैचित्र्यमिति । ॐकारस्यावधातुजत्वमिव वेञ् तन्तुसन्तान इत्यादिधातुजत्वमप्यस्तीति सूचनार्थमित्यर्थः। '?R उणादयो बहुलम् '?R इति बहुलग्रहणाद्वेञःकर्मणि क्मन्प्रत्यये यजादित्वात्सम्प्रसारणे बहुलग्रहणादेव गुणे च सति ॐ इति रूपस्य ऊयीत्यस्य वा मन्प्रत्यये नेड्वशीति इहभावे वलि लोपो गुणे च ओमितिरूपस्य सम्भवात् । तथा च ओतमस्मिञ्जगत्सर्वम् '?R ?R?0  
?Rइत्यादिव्याख्यानं युक्तमिति भावः ।  
?R ऐकरूप्यमेवाह अथवेति ॥ आकारेति । ओतत्ववाचीत्यत्र वेञो वा ऊयीत्यस्य वा रूपम् । आङ्पूर्वकत्वेन आ उतेति ऊतेति वा स्थिते गुणे च ओतत्ववाचीतिरूपमित्यसिद्धतप्रत्ययकल्पनदोषो वैचित्र्यदोषो वा वृद्धिरेचीति भाव्यमिति दोषो वा नेत्यर्थः ।  
?R इत्यादाविति॥ '?R स एव परोवरीयानुद्गीथः स एषोऽनन्त '?R इत्यादावनन्तशब्दः । '?R मायां तु प्रकृतं विद्यान्मायिनं तु महेश्वरम् इत्यादावीश्वरशब्दः '?R त्वं बन्धदो मुक्तिदोऽतो मतो नस्त्वं ज्ञानदोऽज्ञानदश्चासि विष्णो '?R इत्यादौ विष्णुशब्दः । एतेन ब्रह्मपदेनैव विषयसिद्धौ ओंपदानर्थक्यमिति निरस्तम् । न केवलं ब्रह्मपदात्किन्तवोमादिपदादपीति युक्त्यन्तरसूचनार्थत्वेन सार्थक्यात् ॥ अनेनेति ॥ जीवे गणार्थांगीकारेण किं कृतं स्यान्मुख्यार्थभूतापूर्वार्थस्यावश्यमंगीकृतत्वादिति भावः ॥ प्रतिवक्ष्यतीति ॥ '?R निर्विशेषे स्वयं भाते किमज्ञानावृतं भवेदि '?R त्यादिनेत्यर्थः । यद्वैतदधिकरणान्ते हरेरेव ब्रह्मादिपदमुख्यार्थत्वकथनेनेत्यर्थः ।  
?R तत्पक्षदोषश्चेति ॥ निश्चितत्वान्न जिज्ञासितुं शक्यम् । सामान्यतो ज्ञातत्वस्य विशेषतोऽज्ञातत्वस्याभावादित्यक्तदोषो जिज्ञास्योऽयं विधीयत इत्येतख्द्व्ययानावसरे निरसिष्यत इत्यर्थः ॥ विषयसम्बन्ध इति ॥ तन्निर्णयजनकत्वरूप इत्यर्थः ॥ इदमत्राकूतमिति । व्याहृतिगायत्रीपुरुषसूक्तद्वारा सर्ववेदानां ॐकारव्याख्यानत्वादोंकारार्थस्य ब्रह्मण इति ब्रह्मण ॐकारार्थत्वोक्त्या सर्ववेदार्थत्वं तस्य सिद्व्यतीत्यभिप्राय इत्याहेत्यर्थः ।   
?R शब्दक्रमादर्थक्रमो बलीयानिति न्यायेन स एव भर्गशब्दार्थ इत्येतत्पश्चाद्व्याकुर्वन्व्याहृतीनां चेति प्रतीकग्रहणं कृतवान्।  
?R तैत्तिरीयभाष्योक्तस्मृतिमाह प्रणवार्था इति एवकार इति ॥ स एवेतत्येवकार इत्यर्थः । अग्रीति ॥ '?R भूरिति वा अग्निः । भुव इति वायुः । सुवरित्यादित्य?R '?R इति तैत्तिरीयश्रत्युक्तदिषा अग्न्यादिदेवताकत्वप्रसिद्धेरित्यर्थः ॥ अधिदेवतात्वेनेति ॥ अभिमानिदेवतात्वेनापीत्यर्थः । भूमापूर्णत्वमिति ॥ '?R बहुत्वार्थस्येति ॥ धातूनामनेकार्थत्वस्य प्रागुक्तत्वादिति भावः । यद्वा भू बहुलग्रहणात्कप्रत्यये कित्वाद्गुणनिषेधे उवङादेशे रूपमित्यर्थः ॥ निमित्तान्तवेति । भूतिवरत्वानन्तसुखत्वरूपयोः
क्रमाद्भुवरादिशब्दद्वयनिमित्तान्तरयोरित्यर्थः ॥ यथोक्तमिति । ऋग्भाष्येपक्रमे उक्तमित्यर्थः । । भूत्या ऐश्वर्येण वरो महैश्वर्यवानिति भुवः । भवतेरौणादिको डुप्रत्ययः । वरशब्दस्यान्तलोपो निरुक्तत्वात् । यथोक्तम् । '?Rपृषोदरादीनि यथोपदिष्टमि त्यत्र वृत्तौ '?Rवर्णागमो वर्णविपर्ययश्च द्वौ चापरौ वर्णविकारनाशौ । धातोस्तदर्थातिशयेन योगस्तदुच्यते पञ्चविधं निरुक्तमि '?R ति । एवमग्रेऽपि ज्ञेयम् । शोभनं वः सुखं यस्य स्वः उकारलोपः ॥ एतैरेवेति । उक्तनिर्वचनलभ्यनिमित्तैरेव इत्यर्थः ॥ प्रमाणेति । '?R पुरुषेणेदं सर्वं व्याप्तम् '?R । ' ?Rमया ततमिदं विश्वम् '?R । '?R इदं हि विश्वं भगवानिवेतर '?R इत्यादिप्रमाणविरुद्धत्वादित्यर्थः ।  
?R त्रिपदागायत्र्या इति । ऋग्वाचिनस्त्रिपदा इत्यस्य टाबृचाति टाबन्तस्याभाषितपुंस्कत्वान्न पुंवद्भावः । क्वचित् त्रिपदाया इति पाठः ॥ ' ?Rनारायणाष्टाक्षराच्च व्याहृतित्रिगुणात्पुनः । वेदमाता तु गायत्री '?R ति तन्त्रसारोक्तेरित्येके । तच्चिन्त्यम् । तत्र व्याहृतिशब्दस्य व्याहरणार्थत्वात् । किन्तु पञ्चरात्रागमसिद्धत्वादित्यर्थ इत्यन्ये । तस्य स्पष्टमाचार्यैः क्वाप्यनुक्त्वादिहाप्तनुक्तिरिति ॥ यो भर्ग इति ॥ ऋग्भाष्यटीकायां तु सकारान्तनपुंसकमुपेत्य भर्गोरूपमित्युक्तम् । तच्चाद्युदात्तत्वसिद्ध्यर्थमिति ज्ञेयम् । यसय भर्गाख्या तच्चिन्तयामीति मैत्रायणीयश्रुत्यादावकारान्तताश्रवणादत्राकारान्त उक्तः । तथात्वे रूढ्या रुद्रः स्यादिति न शंक्यम् । आगमविरोधात् । चुद् प्रेरण इत्यस्मालेटिं रूपमित्युपेत्याह?R?0 प्रेरयोदिति?R?0 ॥ ध्यै चिन्तायामित्यस्य संप्रसारणं विकरणलोप आत्मनेपदं च छान्दसम् । व्यत्ययो बहुलमिति वचनादित्युपेत्यार्थमाह चिन्तयाम इति । भरणेति ॥ भृञ् भरणे गम्लृ गतौ धातुद्वयादौणादिको डन्प्रत्ययः । '?R अदिभूभ्यां डितजि '?R तिवत् । भृञोगुणो गमेष्टिलोप इति भावः । तेन डनो नित्वात् ञ्नित्यादिर्नित्यमित्याद्युदात्तत्वं सिद्धम् '?R ज्ञेयम् । षूञ्प्राणिप्रसव इत्यस्मात्तृजित्युपेत्याह जगदिति ॥ आगमेति । ऐतरेयभाष्योक्तादित्यपुराणरूपागमेत्यर्थः । एतेन मूले स एव भर्गशब्दार्थ इति व्याहृतिव्याख्यानात्पूर्वं गायत्र्यर्थोक्तेर्बीजं प्रकटितं भवति ।  
?R शंकोत्तरमाह गायत्र्यर्थत्वादिति ॥ इत्याद्यागमेति । '?R तद्भेदः पौरुषं सूक्तं वेदाः पुरुषसूक्तगा '?R इति तन्त्रसारोक्तागमसिद्धत्वादित्यर्थः।  
?R '?R स पूर्णत्वात्पुमान्नामे ' ?Rति ऋग्भाष्योक्तेराह पूर्णत्वादिति । पृ पालनपूरणयोरित्यस्मात् '?R पुरः कुषन् '?R इति कुषन्प्रत्यये '?R उदोष्ठ्य पूर्वस्ये '?R त्युत्वम् । अत्र विवक्षितबहिरन्तर्व्याप्तरूपपूर्णत्वाख्यनिमित्ते आदिपदोपात्तनिमित्तान्तरे च काण्वश्रुतिमाह तथा चेति ॥ सर्वासु पूर्षु वर्तमान इत्यनुवादेन '?R स वा अयं पुरुष '?R इति पुरुषशब्दवाच्यत्वविधानं पुरिशय इति तस्य व्याख्यनम् । आवरणमन्तर्व्याप्तिः । संवरणं बहिराच्छादनमिति व्याख्यातैषा श्रुतिरष्टमे गीताभाष्यव्याख्यायाम् ॥ उक्तेति । आगमसिद्धव्याख्यानत्वरूपयुक्तिविरोध इत्यर्थः ॥ वक्ष्यते चैतदिति । विष्णोः पुरुषसूक्तप्रतिपाद्यत्वं '?R सूक्तेन पौरुषेणैनं यजन्त्यध्यात्मकोविदाः इति पैंगिश्रुतिश्चाह '?R इत्यानन्दमयनये । तथोपासनापादे '?R विद्यैव तु निर्धारणात् '?R इत्यत्र
'?Rनान्यः पन्था इति ह्युक्तं पुरुषज्ञानतः श्रुतौ '?R इत्यादौ च वक्ष्यत इत्यर्थः ।  
?R उत्तरमाह सर्ववेदार्थमेवेति ॥ कार्यादीत्यादिपदेन प्रकृतिदेवतादिपरिग्रहः ॥ न्यायेनेति ॥ '?R भगवान्सर्ववेदार्थः तद्व्याख्येयपुरुषसूक्तप्रतिपाद्यत्वात् सामान्यव्याप्त्या संमतवत् । भगवान्पुरुषसूक्तार्थः । तद्व्याख्येयगायत्र्यर्थत्वात् । भगवान्
गायत्र्यर्थः । तद्व्याख्येयव्याहृत्यर्थत्वात् । भगवान् व्याहृत्यर्थः । तद्व्याख्येयप्रणवार्थत्वात् । न चासिद्धिः । सर्वत्र
व्याख्यानव्याख्येयभावस्य आगमसिद्धत्वात् । ॐकारवाच्यत्वादौ '?R तस्योपव्याख्यानम् । तद्ब्रह्म '?R इत्यादिश्रुतेः । न चाप्रयोजकत्वम् । सर्वत्र विपक्षे व्याख्यानव्याख्येयभावव्याघातस्योक्तत्वादिति प्रबलानिमानरूपन्यायेनेत्यर्थः ॥ अयं प्रयत्नः ॐकारोच्चारणरूपप्रयत्नः ।  
?R इत्यादिश्रुत्येति ॥ छन्दोगश्रुत्येत्यर्थः ॥ वाक्यान्तरेति । '?R प्रणवार्था व्याहृतय '?R इत्याद्युदाहृतवाक्यान्तरबलेनेत्यर्थः । एतेन ॐकारो जिज्ञासागुणभूतब्रह्मविशेषणम् । कृन्मेऽजन्त इत्यव्ययात् षष्ट्यन्तस्याप्योमित्येव रूपमिति सूचितम् । अत एव वेदस्येश्वरविषयता कुत इत्यतोऽप्योंकारो ब्रह्मणि प्रयुक्त इति पूर्वमुक्त्वा इयता प्रबन्धेन तद्विवरणं कृतम् ।  
?R वेदानुमानेनेति ॥ ब्रह्मणि प्रमाणतया वेदानुमानेनकिमित्यर्थः ।  
?R आकांक्षिताध्याहारमिति ॥ कर्तव्यपदाध्याहारमित्यर्थः ।  
?R निश्चिततयेति ॥ तादृशस्यापि विषयत्वं युक्तिवाक्याभासेत्यादिग्रन्थेनाग्रे व्यक्तीकरिष्याम इत्यर्थः ॥ शक्येति । मीमांसया इति योज्यम् ।  
?R सूत्रसन्दर्भरूपशास्त्रस्येश्वरविषयकत्वमाक्षिप्य समाधत्ते नन्वित्यादिना ॥ न्यायविषयं न्यायप्रतिपादकम् ॥ इतिकर्तव्यता हि मीमांसेति ॥ सहकारिरूपं हि न्यायानुसन्धानमित्यर्थः ॥  
?R सम्भावनादीति । प्रमाणतद्विषयगोचरासम्भवनाविपरीतसम्भावनानिरासेनैतदर्थप्रतिपादने इदं योग्यम् इदं चैतत्प्रमाणवेद्यमित्येवं योग्यत्वादिविषयिकेत्यर्थः । मीमांसायास्तर्कानुसन्धानरूपत्त्वात्तर्कस्य सम्भावनाविषयकत्वादिति भावः । विवरिष्यते चैतद्भक्तिपादे सन्ध्ये सृष्टिरित्यधिकरणे '?R स्वन्यायैस्साधनं कार्यं परन्यायैश्च दूषणम् '?R इत्येतदतारिकायां ॥ करणव्यापारेति । कुठारदारुसंयोगादिरूपेत्यर्थः ॥ मीमांसेति । कर्तृभूतेति योज्यम् ॥ शक्तितात्पर्यज्ञानेति ॥ युक्त्याद्याभासनिमित्तेति योज्यम् ॥ तत्राऽपीति ॥ दोषोपनिपातस्थलेऽपि स्वगतशक्त्यैवेष्ट इत्यर्थः ॥ अन्यथा
प्रामाण्यस्य परतस्त्वापत्तेरिति भावः ॥ न हीति ॥ किन्तु कार्योत्पादिकवेति योज्यम् ।  
?R युक्तिवाक्याभासेति । युक्त्याभासवाक्याभासेत्यर्थः ।  
?R '?R जिज्ञासाऽस्य विधीयत '?R इति वक्तव्ये जिज्ञास्योऽयं विधीयत इत्युक्तेः कृत्यं वक्तुमाह तत्र तावदित्यादिना । तत्र सूत्र इत्यर्थः . सा च कर्माणीति पश्चाद्वक्ष्याम इति तावच्छब्दः ॥ षष्टीसमास इति । षष्टीति सूत्रेणेति भावः । वृत्तिकारादिमतं निराह न पुनरिति ॥ इतिवदिति । ' ?Rअथातो धर्मजिज्ञासा '?R इति जैमिनिसूत्रे तद्भाष्यकारादिभिरुक्तदिशेति भावः । इतिवदिति दृष्टान्तोक्तिः वक्षायमाणगतार्थताशंकोपयोगायेति ज्ञेयम् । कुतो नेत्यत आह तादर्थ्येति । '?R चतुर्थीतदर्थार्थबलिः हितसुखरक्षितैः'?R इति चतुर्थ्यन्तं तदर्थादिभिः समस्यत इति चतुर्थीसमासविधायकसूत्रे वार्तिकं तादर्थ्येत्यादि । तस्यार्थः । तदर्थमिदमित्येतदर्थवाचकयोः पदयोः समासेऽभिमते प्रकृतिग्रहणं कर्तव्यं उपादानग्रहणं कर्तव्यम् । उपादानोपादेयभावापन्नार्थवाचिनोरेव समास इत्यवगन्तव्यमिति । कथं तर्हि अश्वाय घासोऽश्वघास इति समास इत्यतो
भाष्यकाराद्युक्तिमेवाह प्रकृतीति ॥ प्रतिविहितमिति । प्रतिवाधानं निषेधः । चतुर्थीसमासो निषिद्ध इत्यर्थः । अत एव तन्त्रवार्तिके धर्मजिज्ञासयोः यूपदार्वादिवत्प्रकृतिविकृतिभावाच्चतुर्थीसमासविरोधमाशंक्य फलितप्रदर्शनपरतया शाबरभाष्यं भट्टेन व्याख्यातमिति भावः ॥ न चात्रेति । ब्रह्मजिज्ञासेत्यत्रेत्यर्थः ॥ केचिच्छेषेति । '?R षष्टी शेष '?R इति सूत्रेण कारकप्रातिपदिकार्थव्यतिरिक्ते संबन्धसामान्ये विवक्षिते षष्टी भवतीति विहितषष्ट्यन्तस्य समास इत्यर्थः ॥ कर्मणीति ॥   
'?R कर्तृकर्मणोः कृती '?R ति कर्मणि षष्ठीत्यर्थः । ब्रह्मजिज्ञासेत्यत्र कर्मणि षष्ठीसमास इत्यत्र जिज्ञास्य इति भाष्यं कथं ज्ञापकमित्यत आह कृत्यानामिति ॥ सन्प्रत्ययान्तजिज्ञासशब्दात् '?R अचो यत् '?R इति सूत्रेण यत्प्रत्यये '?R अतो लोप?R '?R ?Rइति सूत्रेणाकरलोपे जिज्ञास्य इति निष्पन्नत्वात् । यत्प्रत्ययस्य च '?R कृत्याः प्राङ्ण्वुल '?R इति सूत्रेण कृत्यसंज्ञकत्वात् । कृत्यसंज्ञकप्रत्ययानं च '?R तयोरेव कृत्यक्तखलर्था '?R इति सत्रेण भावकर्मणोर्विधानादित्यर्थः । तथा च जिज्ञास्यः जिज्ञासाकर्मेत्यर्थो लभ्यत इति भावः । कर्मणि षष्ठीसमासग्रहे का युक्तरित्यत आह जिज्ञासा खल्विति ॥ एवं सतीति । शेषे षष्ठीसमासग्रहे सति लक्षणप्रमाणसाधनफलानामध्यायचतुष्टये वक्ष्यमाणानामपि जिज्ञासा प्रतिज्ञाता स्यात् । अन्यथाऽप्रतिज्ञातकीर्तनमग्रेतन स्यादित्यर्थः ॥ तस्य इति । लक्षणादिजिज्ञासाया इत्यर्थः । ब्रह्मजिज्ञासयैव नान्तरीयकतया तल्लाभं व्यनक्ति न हीति ॥ अन्यथेति । ब्रह्मजिज्ञासयैव लक्षादिजिज्ञासाया अलाभे स्वातन्त्र्येण जिज्ञास्यत्व इत्यर्थः । कर्मणि षष्ठीग्रहे युक्त्यन्तग्द्वयं निर्विषयताशंकेत्यादि तद्विजिज्ञासस्वेति च ॥ पदमिदमिति । सौत्रब्रह्मपदमित्यर्थः ॥ श्रुत्यर्थेति ॥ श्रुतो तत्पदस्य द्वितीयान्तत्वादिति भावः ॥  
?R प्रतिपदेति । यत्किञ्चित्पदनिमित्तेन विधानवती या षष्टी '?R ज्ञोऽविदर्थस्य करण '?R इत्यादिषष्टी तदन्तं पदं तेन निमित्तभूतपदेन न समस्यते । यथा सर्पिषो ज्ञानमित्यादीति द्वितीयेन निर्धारणं इति सूत्रे वार्तिककृता निषिद्धत्वादित्यर्थः । इयं च वक्ष्यमाणदिशा प्रतिपदविहितेति भावः ॥ कृद्योगेति ॥ कृत्प्रत्यययोगनिमित्तेत्यर्थः । ज्ञाऽवबोधन
इत्यस्मात्धातो ः'?R कर्मणः समानकर्तृकादिच्छायां वा '?R इतीच्छार्थे सन्प्रत्यये ' ?Rसन्यङोः '?R इति द्विर्वचने हलादिः शेषे हृस्व इति सूत्रेण पूर्वस्य हृस्वत्वे सन्यत इतीत्वे जिज्ञास इति स्थिते सनस्तृतीय धात्वधिकाराविहितत्वेनाकृत्वेऽपि '?R अः प्रत्ययादि ' ?R ति सूत्रेण प्रत्ययान्ताद्धातोः अप्रत्ययो भवतीत्यकारप्रत्यये अजाद्यतष्टाविति टाप्प्रत्यये सवर्णदीर्घे च जिज्ञासेति सिद्ध्यति । '?R कृदतिङ्  
'?R इति प्राप्तकृत्संज्ञकाकारप्रत्ययस्य स्थाने स्त्रीप्रत्ययस्य स्थाने च प्राप्तसवर्णदीर्घस्याप्यन्तादिवच्चेति सूत्रेण पूर्वस्यान्तवद्भावेन कृत्संज्ञिकतया तदन्तजिज्ञासाशब्दयोगे '?R कर्तृकर्मणोः कृति '?R इति सूत्रेण प्राप्तषष्ट्यन्तत्वाद्ब्रह्मपदस्य कृद्योगेति वार्तिके
प्रतिप्रसवात्समास इत्यर्थः । प्रतिप्रसवो नाम सामान्यतो निषिद्धस्य विषयविशेषेऽभ्यनुनुज्ञानम् । यत्तु कर्मणि चेति सूत्रेण कर्मणि षष्ट्याः समासनिषेध इति । तन्न । '?R उभयप्राप्तौ कर्मणि '?R इति सूत्रेण कर्तृकर्मणोर्योगे कर्मणि षष्टीतिविहितषष्ट्यन्तस्यैव कर्मणि चेति सूत्रेण समासनिषेधो नान्यस्य । यथाऽऽश्चर्यो गवां दोहोऽगोपालेनेत्यादौ । न चेह षष्टी तत्सूत्रप्राप्ता । सूत्रे कर्मणो ब्रह्मण उपादानेऽपि जिज्ञासायाः कर्तुः सूत्रेऽनुपादानेन प्राप्त्यभावात् । किन्तु '?R कर्तृकर्मणोः कृति '?R इत्यनेनैवेति । अन्यत्तु चन्द्रिकाव्याख्यानेऽवसेयम् ।  
?R भाष्यनिर्देशस्य फलान्तरं चाह अथवेति । राजपुरुष इत्यादौ षष्ट्यन्तराजपदनिर्दिष्टस्य राज्ञ इवेहाप्यप्राधान्यशंकायां तां कर्मत्वोक्त्या निवारयितुमित्यर्थः । यद्वा विधीयमानजिज्ञासां प्रति ब्रह्मणः कर्मत्वेन अप्राधान्यशंकायामित्यर्थः । स्वर्गाद्युद्देशेन यागादिविधिस्थले स्वर्गादेरुद्देश्यस्याप्राधान्येन विधीयमानयागादेरप्राधान्यवदिहापि मोक्षादिफलोद्देशेन विधीयमानजिज्ञासाया अप्रधानत्वेन तद्विशेषणस्यापि विधेयविशेषणत्वेनाप्राधान्यशंका स्यादतः जिज्ञास्योऽयमिति प्राधान्येन कर्मकारकभूतं ब्रह्म निर्दिष्टमिति भावः । तावता कथं सूत्रे प्रतीतविधेयविशेषणत्वप्राप्ताप्राधान्यशंकानिरास इत्यत आह ज्ञानविधाविति । ब्रह्मज्ञानं सम्पाद्यमिति वा ब्रह्मजिज्ञासा कर्तव्येति वा न सूत्रवचनव्यक्तिः किन्तु ब्रह्मज्ञानाय
सकलवेदार्थविषयकजिज्ञासा कर्तव्येत्येव वचनव्यक्तिः । उक्तं हि न्यायामृते तृतीयपरिच्छेदे । '?R ब्रह्मज्ञानाय ब्रह्मविचारः कर्तव्य इति न वचनव्यक्तिः ।तथात्वे ब्रह्मणो विधेयविशेषणतया गुणत्वापातात् । किन्तु ब्रह्मज्ञानाय वेदविचारः कर्तव्य इत्येव वचनव्यक्तिः'?R इत्यादि । अत्रापि ग्रन्थेऽग्रे बन्धमिथ्यात्वमित्यतदवतारिकायां परमतानुवादप्रस्तावे स्पष्टीभविष्यति । तथा चोद्देश्यज्ञानविशेषणत्वेन ब्रह्मणोऽप्युद्देश्यकोटिप्रवेशात्प्राधान्यलाभ इति भावः ।  
?R सिद्धैव नन्विति । नन्वित्यस्य खल्वित्यर्थो ध्येयः । तथा च अनुवादकत्वं न दोषायेति भावः । ननु धर्माय सर्ववेदविचारः कार्य इति जैमिनिसूत्रस्य तद्भाष्येऽर्थ उक्तः । न च ब्रह्मज्ञानं धर्मः येन ब्रह्मज्ञानाय वेदविचारः कार्य इत्यर्थोऽपि लब्धः स्यात् । तथा च सकलवेदार्थविचारस्योदितत्वादित्युक्तिरयुक्तेत्यत आह ब्रह्मज्ञानस्येति । पूर्वतन्त्रे अथातो धर्मजिज्ञासेत्युक्तौ किं धर्मस्वरूपं यदर्थं विचारःकार्य इति शंकायां '?R चोदनालक्षणोर्थो धर्म '?R इति द्वितीयसूत्रे धर्मस्वरूपमुक्तम् । तस्यायमर्थः । चोदनेति विधिवाक्यमात्रमिति प्राभाकरमतम् । मन्त्रार्थवादनमधेयसहितं विधिवाक्यमिति भाट्टमतम् । लक्षणशब्दः प्रमाणवचनः । यश्चेदनाप्रमाणकोऽर्थरूपश्च स धर्म इति । शत्रुवधहेतुश्येनयागादेरपि श्येनेनाभिचरन्यजेतेति चोदनाप्रमाणकत्वेन धर्मत्वप्राप्तिनिरासायार्थ इति विशेषणोक्तिः । श्येनयागादेरनर्थत्वादिति । तथाच जैमिनिसूत्रोक्तदिशा ब्रह्मज्ञानस्यापि आत्मन्येवात्मानं पश्येद्विज्ञाय प्रज्ञां कुर्वीत '?R इत्यादि चोदनाप्रमाणकत्वेन धर्मस्वरूपत्वादित्युक्तम् ।  
?R केचिदिति । व्युत्पत्यभावः प्रतिपत्तिदौस्थ्यमन्येन सिद्धत्वमथाफलम् । एतानि वै सूत्रचतुष्टयेन नारम्भमूलानि निराचकार इति वदन्तो रामानुजीयादयः सिद्धेऽर्थे व्युत्पत्त्यभावेन वेदान्तानां ब्रह्मण्यमानत्नान्न तद्विचार आरभ्य इत्यादिरूपाभ्यधिकाशंकां दर्शयन्त इत्यर्थः । यद्वा केचिदिति मायावाद्येकदेशिन इत्यर्थः । तैरपि सिद्धेऽर्थे व्युत्पत्त्यभावाद्यभ्यधिकाशंकां प्रदर्श्य कार्यशेषे ब्रह्मणि व्युत्पत्त्यादेरुक्तत्वात् ॥ अपरे त्विति । मायावादिन इत्यर्थः ॥ आद्यमिति । स्वप्रधनेप्रामाण्यायोगेऽपि उपासीतेत्यादिलिंगाद्युक्तकार्यशेषे ब्रह्मणि प्रामाण्ययोगात्तद्विचारः कार्य इति समाधानामित्यर्थः । निरस्तमित्यन्वयः ॥ द्वितीयं चेति । कार्यनिष्ट एवेत्यादिनोक्तमित्यर्थः ॥ तदिति । सर्ववेदार्थत्वोपपादनाय ओतत्ववाचीत्यादिपूर्ववाक्यमित्यर्थः । यद्वा स एव भर्गशब्दार्थ इत्यादिपूर्ववाक्यमित्यर्थः । साध्येति स एव सर्ववेदार्थ इत्यनेन कृतस्य गतार्थताशंकासमाधिनिरासाय जिज्ञासाविधिरूपं फलं जिज्ञास्योऽयमिति पादेन निर्दिश्यत इत्यर्थः । अत्र सन्ग्रहः । मंगलास्रवणे युक्तिविशेषद्योतनं तथा । मीमांसानुग्राह्यमानकीर्तनं पूर्वतन्त्रतः ॥ 1 ॥ अगतार्थतासूचनं चेत्येवं प़ञ्चप्रयोजनः । सौत्रप्राथमिकोंकारः श्रुतिसिद्धोऽवधारितः ॥ 2 ॥  
 ?Rएवं ॐब्रह्मपदाभ्यां चिदचिद्विलक्षणविषयसिद्धिमनुग्राह्यप्रमाणमन्येनागतार्थत्वं चोपपाद्य अथपदस्य भाष्य एव संक्षेपविस्तराभ्यामर्थस्योक्तत्वेन इह वक्तव्यविशेषाभावादुपासनापादोपक्रमे संग्रहेण व्याख्यानस्यमानत्वाच्चान्तःपदस्यैव ज्ञानादिप्रणाड्या मोक्षफलकत्वाद्बन्धस्य सत्यत्वाद्वेदस्य सिद्धरूपवस्तुपरत्वाद्वेदस्य प्रामाण्याद्वेदस्यान्विताभिधायित्वादित्येवंरूपहेतुपञ्चकपरत्वेन पञ्चधा व्याख्या आचार्येण प्रारभ्यते ज्ञानीत्यादिना स्वयं भगवेत्यतः प्राक्तनग्रन्थेन । तत्र ज्ञानीत्यादेवैयर्थ्यनिरासाय प्रयोजनमाह ब्रह्मेति । ब्रह्मपदादिना चिदचिदन्यविषयसिद्ध्यैव  
?Rज्ञानस्वभावतोऽपीत्यत्र वक्ष्यमाणदिशाऽथपदजिज्ञासापदाभ्यामन्यथानुपपत्त्या च तज्ज्ञानतत्प्रसादद्वारा मोक्षाख्यप्रयोजनसिद्धावपि ज्ञानादित्रयस्यापि कर्मजत्वप्रयुक्तं यन्निष्प्रयोजनत्वं प्रयोजनं चेश्वरजिज्ञासाया इत्यादिना पूर्वपक्षे शंकितं तद्विचारैकजन्यज्ञानैकजन्यप्रसादद्वारकमोक्षाख्यफलवत्त्वोक्त्या निवारयितुमित्यर्थः । '?R ज्ञानी प्रियतमोऽतो मे '?R '?R ज्ञानेनासौ बिभर्ति माम् ' ?Rइति भागवतवाक्यं व्यक्तमिति तदनुक्त्वाऽन्यदाह तमिति । अवधारणार्थं चेति बहुव्रीहिः । तमेनं विद्वानेवेत्यवधारणौक्तौ योऽर्थो लभ्यते तदर्थकथनपरमुत्तरवाक्यं च गृह्यत इत्यर्थः ॥ वाक्येति । भाष्योपात्तश्रुतिस्मृतिवाक्यानामन्योन्यसमुच्चय इत्यर्थः ॥ हेताविति । एतच्च यस्यादित्यादिना अतो ब्रह्मजिज्ञासा कर्तव्येत्यन्तेनानुपदमेव व्यक्तम् ॥ प्रत्येकमिति । प्रसादादेवेत्येवशब्दः जिज्ञासयैवोत्थाज्ज्ञानादेव जातात्प्रसादादिति सम्बध्यत इत्यर्थः । एतदप्यग्रे व्यक्तम् । एतच्चावधारणं '?R सिद्धे सत्यारम्भो नियमाय '?R इति न्यायेन जीवान्यविषयसमर्पकब्रह्मपदेनैव ब्रह्मज्ञानादिद्वारा मोक्षफलकत्वासिद्धावपि पुनरत इति कथनाल्लब्धमिति भावः ।  
?R भाष्यवाक्यानि योजयति यस्मादित्यादिना । इति श्रुतिबलेन गम्यत इत्ययुक्तमित्याक्षिप्य समाधत्ते यद्यपीति ॥ निमित्तेनेति । ज्ञानेन तज्जन्यप्रसादोपलक्षणात् इत्यर्थः । तमेवं विद्वानित्यस्य तत्प्रसादवानित्यर्थो लक्षणया ध्येयः । वेदजन्यत्वरूपशक्यसम्बन्धसत्त्वात् इति भावः । तथैव श्रुतौ कुतो नोक्तमित्यत आह मुमुक्ष्विति । प्रसादो हीश्वरसम्बन्धी सन्मोक्षसाधनं ज्ञानं च मुमुक्षुनिष्टत्वात्तत्सम्बन्धि सत् मोक्षसाधनं तत्र तत्प्रसादवानमृत इह भवतीत्युक्तौ नान्यः पन्था इति वाक्यशेषो व्यर्थः । भगवन्निष्टस्य प्रसादादन्यस्य मोक्षसाधनतयाऽप्रसक्ततया तन्निरासायोगात् । वाद्वानमृत इत्युक्तौ तु मुमुक्षुनिष्टं भगवद्वेदनमिव कर्माप्यपाम सोममित्यादि पूर्वपक्ष्युक्तश्रुत्यादिवशेन प्रसक्तमिति तन्निरासकतयानान्यः पन्था इति वाक्यशेषोऽर्थवान् । मुमुक्षुनिष्टं ज्ञानमेव मोक्षसाधनं न तु कर्मेत्यवधारणोपपत्तेः । अतः प्रसादो न साक्षादुक्त इत्यर्थः । एतेन नान्यः पन्था इति ज्ञानादन्यस्य साधनत्वनिषेधात्कथं प्रसादः साधनत्वेन निवेश्यत इति प्रयुक्तम् । मुमुक्षुसम्बन्धिसाधनान्तरस्यैव निषेधात् । यमेवैष इति वाक्यानुरोधेनेतेयुक्तम् । तत्र प्रसादाप्रतीतेरित्यत आह वरणं त्विति । पूर्वपक्ष्युक्तश्रुतेः का गतिरित्यत आह अपामेति ॥ सावकाशत्वादिति । '?R भाक्तं वा अनात्मवित्वात् '?R इति वैराग्यपादीयसप्तमाधिकरणभाष्यटीकयोरुक्तदिशेति भावः । ज्ञानजादित्यंशं व्याचष्टे ईश्वरेति । यस्मादित्येतदत्राप्यन्वेति तत्कर्म हरितोषं यदित्यादिवचनाविरोधायोक्तम् ॥ परमेति । कर्मजस्त्व परम इति भावः । एवशब्दः प्रत्येकमभिसम्बध्यत इत्येतद्व्यक्तीकृतं ज्ञानादेवेति ॥ तद्वचनमिति । तत्कर्महरितोषं यदित्यादि पूर्वपक्ष्युक्तवचनमित्यर्थः । जिज्ञासोत्थेत्येद्योजयति ईश्वरज्ञानं चेति । यस्मादित्येतदत्राप्यन्वेति । कर्मणा ज्ञानमातनोतीत्यादि पूर्वपक्ष्युक्तवचनानां गतिम् आह कर्मणां त्विति ॥ ज्ञानांगत्वेति । '?R उत्क्रमिष्यत एवं भावादित्यादौ तथा वक्ष्यमाणत्वादिति भावः । जिज्ञास्योऽयं विधीयत इत्यनेनान्वयमुपेत्यातःशब्दाध्याहारेणार्थमाह अत इति ।  
?R कथमनेन ज्ञानीत्यादिना मुच्यत इत्यन्तेन भाष्येण पूर्वपक्षदशायामुक्तनिष्प्रयोजनत्वशंकानिरास इत्यत आह इदमुक्तमिति । श्रुतौ मूले च यस्य प्रसादादित्यादिप्रसादप्राधान्योक्तिः कथमित्यत आह व्यापारेति । परेण चशब्दस्य ताद्विध्यं भूयस्त्वात्त्वनुबन्ध इति सूत्राद्युक्तमाह तद्भक्त्येकेति । भारततात्पर्योक्तमाह भक्त्यैवेति । तत्कर्म हरितोषं यदित्यादि तु कथमित्यत आह स्वर्गादीति । भाष्योक्तस्मृतिमाह कर्मणेति । ननु प्रसादस्येच्छाविशेषत्वाद्भगवतश्च '?R आप्तकामस्य का स्पृहा '?R इति श्रुत्येच्छानिषेधात्कथं प्रसादो भगवत उच्यत इत्यत आह प्रसादो नामेति ॥ न नः काचित्क्षतिरिति । प्रसादद्वारा ज्ञानं मुक्तिहेतुरिति प्रकृतप्रमेये काचिद्हानिर्नास्ति इत्यर्थः । युक्तिपादे ' ?Rन प्रयोजनवत्त्वात् '?R इत्यधिकरणानुव्याख्याने सुधायां च समर्थयिष्यमाणं प्रसादस्य इच्छारूपत्वं तु वास्तवाभिप्रायम् । अत एवेच्छाविशेष इति कोट्यन्तरोक्तिः श्रुतेरर्थान्तरस्य वक्ष्यमाणत्वादिति भावः । ननु प्रसादस्य भक्तिसाध्यत्वे ज्ञानजात्तत्प्रसादादिति कथमित्यतः ज्ञानस्य भक्तिभागत्वादिति भक्तिपादान्त्यभागे वक्ष्यमाणदिशैकदेशकीर्तनमेतदिति भावेनाह परमेश्वरभक्तिर्नामेति । '?R माहात्म्यज्ञानपूर्वस्तु सुदृढः सर्वतोऽधिकः । स्नेहो भक्तिरिति प्रोक्तस्तया मुक्तिर्न चान्यथा '?R इति भारततात्पर्योक्तेरिति भावः । असम्भावितोऽयं प्रेमप्रवाह इत्यत आह यमधिकृत्येति । उक्तरूपप्रेमप्रवाहमाश्रित्य ' ?Rयत्र नान्यत्पश्यति नान्यच्छृणोति नान्यद्विजानाति स भूमा '?R इति छान्दोग्ये सप्तमाध्याये भूमप्रकरणे यत्र यस्मिन् भूमविषये उक्तरूपभक्तौ सत्यामन्यदर्शनादिकं नास्तीत्याद्यर्थकश्रुतयो वर्तन्ते । तथा '?R या निशा सर्वभूतानां तस्यां जागर्ति संयमी । यस्यां जाग्रति भूतानि सा निशा पश्यतो मुनेः '?R इत्यादि गीतादिस्मृतयः प्रवर्तन्त इत्यर्थः । अस्तु मोक्षहेतुप्रसादो भक्त्येकसाध्यः । किं जिज्ञासया कृत्यमित्यतः प्रणाड्या तदुपयोगमाह न चासावित्यादिना कर्तव्येत्यन्तेन । असौ भक्तिरित्यर्थः । लोक इति रीजादौ ॥ अव्यक्तेति । '?R तदव्यक्तमाह हि '?R इति  
?Rवक्ष्यमाणन्यायेनेति भावः । नन्वव्यक्तैकस्वभावः प्रसन्नः सन्नपि कथं मुक्तिहेतुप्रसादजनकभक्तिकारणाय साक्षात्कारस्य विषयः स्यादित्यतः '?R अतोऽनन्तेन तथा हि लिंगम् '?R इति सूत्राद्युक्तमाह प्रसन्नस्त्विति । नन्वस्त्वेकं तावता मुक्तिप्रसादजनकभक्तिकारणसाक्षात्कारोत्पादकस्येस्वरानुग्रहस्यान्येनापि सम्भवान्न जिज्ञासया विचाररूपया कृत्यमित्यतस्तन्निर्धारणार्थनियमस्तद्दृष्टेः पृथग्घ्यप्रतिबन्धः फलम् '?R इति सूत्राद्युक्तोपयोगमाह दर्शनसाधनं चेति ॥ विग्रहविशेषस्येति । बिम्बरूपस्येत्यर्थः । न सामन्यादप्युलब्धेरित्यादेरिति भावः ॥ भक्तीति । '?R अनुबन्धादिभ्यः '?R इति सूत्रादिति भाव। कर्तव्येतीति शब्दस्येदमुक्तं भवतीति पूर्वेणान्वयः ।  
?R येत्विति । रामानुजीयाः ॥ दर्शनश्रुतय इति । '?R आत्मा वा अरे द्रष्टव्यः ' ?Rदृष्टैव तं मुच्यत इत्यादिश्रुतय इत्यर्थः ।  
?R '?R द्रव्य कर्म च कालश्च '?R इत्यादिश्लोकद्वयं पूर्वसंगतमिति दर्शयंस्तार्किकशंकोत्तरत्वेन अवतारयति स्यादेतदित्यादिना । एतत् वक्ष्यमाणम् । पूर्वं मोक्षहेतुप्रसादजनकज्ञानजनकत्वाज्जिज्ञासा कर्तव्येति जिज्ञासोत्थेत्यादिनोक्तम् । तत्र मोक्षहेतुज्ञानजनकत्वमात्रस्य प्रकृतत्वसम्भवोऽतःशब्दस्तावदिनोपपाद्यते । ईश्वरप्रसादस्य त्वित्यादिना तु प्रसादांशस्याप्रकृतत्वमुच्यते ॥ प्रकृतस्य हेतुभाव इति । एतस्माद्हेतोरित्यर्थे वर्तत इत्यर्थः । एतच्छब्दात्पञ्चम्यास्तसिलादेशे एतदोशिति प्रातिपदिकस्याशादेशेऽत इति रूपम् । तथाच सर्वनामसंज्ञकेन प्रातिपदिकेनाकारणेन प्रकृतं परामृश्य तस्य तसिल्विभक्त्या हेतुत्वमतःशब्दो वक्त्तीत्यर्थः । अधिकारीति । अधिकारिविशेषणेच्छाविषयत्वेन इत्यर्थः । अथेत्यस्याधिकारानन्तर्यमर्थः । अधिकारश्च मुमुक्षादिरिति भाष्य एव व्यक्तत्वादिति भावः । मोक्षस्याथपदेन प्रकृतत्वमुक्त्वा ज्ञानस्य जिज्ञासापदेन प्रकृतत्वं वक्तुं वाचस्पतिनोक्तमर्थमनूद्य निराह ज्ञातुमिच्छेति ॥ स्वातन्त्र्येति । विषयविशेषदर्शनादेवेच्छाया जायमानत्वेन प्रयत्नानपेक्षणादिति भावः ॥ विधातुमशक्यत्वादिति । प्रयत्नविषयस्यैव विधेयत्वादिति भावः ।  
?R रामानुजाभिमतार्थे निराह अत एवेति । ज्ञानस्य करणपरतन्त्रतया पुरुषप्रयत्नाविषयत्वादेवेत्यर्थः ॥ अन्तर्णीत इति । प्रकृत्यर्थज्ञानसाधनत्वेन सन्प्रत्ययार्थरूपेच्छासाध्यत्वेन मध्ये प्राप्त इत्यर्थः । अनेन मुख्यार्थसम्बन्धो लक्षणाबीजभूतो दर्शितः ।   
?Rअत्रान्तर्णीतेति पाठः साधुः । '?R श्रदन्तरोरुपसर्गवद्वृत्तिर्वाच्या '?R इत्युक्त्यन्तःशब्दस्योपसर्गत्वेनोपसर्गादसमासेऽपि '?R णोपदेशस्य '?R इति णत्वेन भाव्यत्वात् ॥ अन्यथेति । मुख्यविचारपदस्यैवोक्तावित्यर्थः । साक्षाद्हेतुत्वाभावादिति भावः ।  
?R विचार एवोपसंख्यायत इति । यद्यपि श्रीमद्भाष्यटीकायां जिज्ञासितं सुसम्पन्नमिति प्रयोगान्मुख्यार्थ एव जिज्ञासाशब्दो विचारेऽभिमतस्तथापि पूर्वत्र लक्ष्यत इत्युक्तिः । अत्र च यदि चोपसंख्यायत इति चोक्तिरनास्थयेति चन्द्रिकायामुक्तम् ।  
?R शंकितत्वादिति । पूर्वपक्षिणेति योज्यम् ॥ सावधारणतेति । विचार एव यतो ज्ञानसाधनं ज्ञानमेव यतो मोक्षसाधनमिति सावधारणतेत्यर्थः । अन्यथा पूर्ववादिकृतशंकानिरासाभावेन अत इत्यस्य वैयर्थ्यापत्तेरिति भावः ।  
?R अत्रेति ॥ सूत्रे न पश्याम इत्यर्थः । ननु यथा यजेत स्वर्गकाम इत्यादौ स्वर्गयादयोर्मध्यभाविनोऽपूर्वस्याश्रवणेऽपि '?R अपूर्वद्वारा यागः स्वर्गसाधनम् ' ?R इत्युच्यते । यथा वा स्रुवेणावद्यतीत्यत्र द्रवद्रव्यमित्याध्याह्रियते एवमस्त्वित्यत आह न च ज्ञानस्येति । '?R दुःखजन्मप्रवृत्तिदोषमिथ्याज्ञानानामुत्तरोत्तरापाये तदनन्तरापायादपवर्ग '?R इति गौतमसूत्रं हृदि कृत्वा प्रसादमृतेऽपि ज्ञानस्य मोक्षसाधनत्वं व्यनक्ति आत्मेत्यादिना ॥ तदनन्तरापायादिति । पूर्वपूर्वापायादित्यर्थः । ज्ञानिनां मोक्षदश्च स इत्यादेः का गतिरित्यत आह यत्त्विति ॥ ज्ञानादिजन्मनीति ॥ ज्ञानादिजन्ये मोक्षे ईश्वरोऽपि निमित्तमित्येवं परमित्यर्थः । कार्यमात्रं प्रति तस्य निमित्तत्वादिति भावः । यद्वा ज्ञानादिजन्मनि ज्ञानादेरुपत्पत्तौ ईश्वरस्य निमित्ततापरमित्यर्थः ।  
?R श्रीतत्वस्यापि लाभाय जीवशब्दार्थमाह जीव इतीति । प्रकृत्यादितत्वानां तत्परिणामानामभिमानी । तथाच सर्वोऽपि चेतन इत्यर्थः ॥ इति शेष इति । इत्यादेरित्यनन्तरमागमादिति ॥ क्वचिदित्यनन्तरमित्यवगम्यत इति शेष इत्यर्थः ॥ अंगीकारवादोऽयमिति ॥ ज्ञानस्वभावाद्भवन्नपि मोक्षो न हरिं विनेति मोक्षस्य स्वभावाधीनत्वमुपेत्य हर्यधीनत्वोक्तिपक्षोंऽगीकारवादेन ।  
?R वस्तुवस्तु ज्ञानस्वभावाधीनत्वमेवास्य नेत्यर्थः । अंगीकारवादमस्तु वेत्यादिनाऽग्रे विवरिष्यन्नेति तावत्प्रपञ्चयति स्यादेतदित्यादिना ॥ श्रुतीति । त्वं मुक्तिदो बन्धदोऽतो मतो न इति श्रुतिः । तत्र तत्र भाष्यकारोक्तपञ्चरात्रस्मृतिः । सुखं दुःखं भवो भावो भयं चाभयमेव च इत्यादीतिहासः । तदिच्छया यतो ह्यस्य बन्धमोक्षौ प्रतिष्टितौ इत्यादिपुराणम् । ननु कथमनादेरनाधेयातिशयस्येशाधीनतेत्यत आह अद्वैतिनामिति । विवृतमेतद्गायत्र्यधिकरणचन्द्रिकायाम् । अनादीनां गुणादीनां  
?Rयथा गुण्यादितन्त्रता इत्यादिना । ननु गौतमसूत्रोक्तदिशा देहात्मैक्यारोपनिमित्तत एव बन्धोपपत्तावनादिबन्धमुपेत्य तस्येशाधीनता किमर्थमुपेयेत्यतोऽनादिबन्धस्थितिं स्वाभिमतां साधयति । इपपादयिष्यते हीत्यादिना तदेवमितिपर्यन्तेन ॥ इत्यादिनेति । सूत्रेणेत्यर्थः ॥ तद्वृत्तीति ॥ तत्परिणामरूपकार्याभावेनेत्यर्थः । तत्तच्छब्दघटितनानाश्रुत्यैकमत्यायोक्तमित्यादिशब्दाभिधेयमिति ॥ वक्ष्यते चेति । स्वभावाज्ञानवादस्य निर्दोषत्वान्न तद्भवेत् इत्यत्र सविशेषांगीकारादित्युपपत्तिर्वक्ष्यत इत्यर्थः । अस्त्वेवं किमीशानेत्यत आह न च जडस्येति । प्रकृत्येति स्वशक्त्येति च व्यधिकरणे तृतीये ॥ संयोज्य जीवमित्यर्थः ।  
?R इत्युक्तमिति । मुच्यत इत्यन्तपूर्वग्रन्थव्याख्यावसर इत्यर्थः ॥ वक्ष्यति चैतदिति । बन्धमोक्षावीशाधीनावित्येतद्भक्तिपादे पराभिध्यानात्तुतिरोहितं ततो ह्यस्येति वक्ष्यतीत्यर्थः । पूर्वमंगीकारवादोऽयमित्युक्तं व्यनक्ति अस्तु वेति । मोक्षसाधनत्वं ज्ञानस्वभाव इत्यनुकर्षः ॥ पूर्वस्यैवेति । तत्प्रसादादेव मुच्यत इत्यत्रोक्तार्तस्यैवेत्यर्थः ॥ अप्रमितेनेति । ज्ञानिनां मोक्षदश्च स इतीश्वरस्येव ज्ञानस्वभावे मुक्तिहेतुत्वस्याप्रमितत्वादिति भावः ।  
?R प्रागुक्तप्रकृतिबन्धादिति । सत्वादिगुणमय्येत्यादिना प्रागुक्तेत्यर्थः ।  
?R कथं निवृत्तिरित्याक्षेपस्यात्रोच्यत इत्यादिना स्वयं समाधिं वक्ष्यन्विवरणोक्तं निरसितुं तावदनुवदति अत्राह कश्चिदित्यादिना तदयुक्तमित्यन्तेन । बन्धो न निवर्तते अनादित्वादिति हेतोरप्रयोजकत्वमुक्त्वा प्रागभावादावनेकत्र व्यभिचार इति भावेनाह किञ्च लोक इति ।   
?R परमाण्विति । पार्थिवपरमाणुश्यामतेत्यर्थः । तस्य अपाकजत्वादिति भावः । विवेकेनेति । प्रकृतिपुरुषविवेकेन तदविवेको निवर्तत इत्यर्थः । वासनादावनादित्वं नेति मन्वानः शंकते अनादिभावरूपस्येति । हेतोः सम्प्रतिपक्षत्वाद्यभिप्रयेण निराह अनिर्वचनीयत्वादिति । भावाभावविलक्षणत्वादित्यर्थः । भावत्वमुपेत्यापि समाधिमाह अनादिरिति ॥ सैवेति । विशेषव्याप्तिरेवेत्यर्थः । तार्किकोक्तविनाशस्वरूपं निषेधति नेति । स्वयं प्रकारान्तरेण विनाशस्वरूपं निर्वक्ति स्वाश्रयेति । न तूपादानेत्यप्याश्रयो विशेषणीय इत्यर्थः । परमाणुश्यामत्वादीनामिति । तेषामनादित्वादिति भावः । अनिर्वचनीयत्वादित्युक्तपक्षेऽपि दोषमाशंक्य निराह अभावेति ॥ ज्ञानाज्ञानकृत इति । यदज्ञानं तद् ज्ञानेन निवर्तत इति विशेषव्याप्तिरित्युक्तमित्यर्थः ।  
?R निवृत्तौ विरोधसन्निपातः प्रयोजक इत्यादि क्रमेण निरस्यति यत्तावदित्यादिना ॥ उपाधिरिति । अज्ञानं न निवर्ततेऽनादित्वादित्वादात्मवदित्यनुमाने निवर्तकाभाव उपाधिः । निवर्तकत्त्वादज्ञानं निवर्तत इति प्रतिपक्षोऽभिप्रेयत इत्यर्थः । साधनव्यापकत्वमसिद्धिं च व्यनक्ति न हीति ।  
?R किञ्च लोक इत्यनेन उक्तदोषं निराह यदपीति । नन्वन्यत्राप्युक्तो व्यभिचार इत्यत आह यदपि सुगतानामित्यादीति ।  
?R नन्वनादिभावत्वहेतोरप्यनिर्वचनीयत्वादित्यनेन दोष उक्त इत्यतस्तद्विविच्य निराह यदप्यज्ञानस्येति ॥ प्रतिपक्षोयमिति । बन्धो निवर्तते सदसद्विलक्षणत्वरूपानिवर्चनीयत्वाच्छुक्तिरजतवदिति वा सद्विलक्षणत्वाच्छुक्तिरजतवदिति वेति भावः ॥ परस्येति । प्रतिवादिनो नैयायिकादेरनिर्वचनीयत्वस्य सद्विलक्षणत्वस्य वाऽसम्प्रतिपत्त्याऽसिद्धेः । शुक्तिजतादावनिर्वचनीयत्वादर्हेतोर्निवृत्तिशब्दितध्वंसप्रतियोगित्वस्य चासम्प्रतिपत्त्या व्याप्त्यभावाच्चेत्यर्थः ॥ विशेषणेति । भावत्वे सत्यनादित्वादित्वादिति हेतोरित्यर्थः ॥ प्रमाणानीति । तानि चाग्रे ग्रन्थकार एव दूषयितुं स्पष्टयिष्यति तत्रेति । लक्षणादौ ॥ तस्यैवेति । अभावविलक्षणत्वे सत्यनादित्वाद्बन्धो न निवर्तत इति प्रयोगोपपत्तेरित्यर्थः । सदिति सत्पदेन किं सत्वमेव विवक्षितं भावत्वं वा ।आद्य आह प्रागभावस्यापीति । द्वितीयमनूद्य निराह अथेति ॥ अभाववैलक्षण्यांगीकारविरोधेनेति । अभाववैलक्षण्यमंगीकुर्वता त्वया तद्विरोधेन तद्हान्यापातेनेति यावत् । भावत्वस्यैवाभ्युपगम्यत्वेन भाववैलक्षण्यस्यासिद्धेरित्यर्थः । भावनिलक्षणत्वे सत्यनादित्वहेतोः पररीत्याऽऽत्मनि व्यभिचारमाह किं चात्मनीति ।  
?R अव्यभिचारादिसंपत्ताविति । विशेषत्वेनाभिमतस्येति योज्यम् ॥ उपलक्षणं चेदम् । सामान्यत्वेनाभिमतस्य व्यभिचारादौ सतीत्यपि ज्ञेयम् । अंगीकृत्यापि बलाबलत्वं तेनप्युपयोगो नेत्याह किं वानेनेति । सामान्यविशेषभावेन प्राप्तप्राबल्यदौर्बल्याभ्यां किं प्रयोजनमित्यर्थः ॥ संकोचनमिति । यदनादि तन्न निवर्तत इति नास्तीत्यज्ञान एव व्यभिचारप्रदर्शनमित्यर्थः । उपाधीति । अज्ञानान्यत्वरूपोपाध्युद्भावनमित्यर्थः ॥ यदनादित्वरहितमिति । यदनादि तन्न निवर्तते यदज्ञानं तत्तु ज्ञाननिवर्त्यमित्यनयोर्व्याप्त्योरविरोधाय क्वचित्संकोचः कार्यः । यदज्ञआनभिन्नमनादीति  
?Rसंकोचोऽप्यविरोध ः। यदनादित्वरहितमज्ञानं तद्ज्ञाननिवर्त्यमिति संकोचेऽप्यविरोधः सिद्ध्यत्येव । तथाच त्वदुक्तिदिशैव संकोचो नान्यथेत्यत्र न किमपि नियामकमित्यर्थः । सामान्यविशेषभाव एव नियामक इत्यत आह सामान्येति । स किंसामान्येत्यादिना दूषणमुक्तमित्यर्थः । पराभिप्रायव्यक्तीकरणाय सामान्येन दोषमाह व्यभिचारस्थलस्येति ॥ एतदेवेति । अज्ञानेऽनादित्वहेतोर्व्यभिचार इत्येतदेवेत्यर्थः । किञ्च यदनादि तन्न निवर्तत इति व्याप्तौ प्रतिपक्षतया जाग्रत्यां यदज्ञानं तद्ज्ञाननिवर्त्यमिति व्याप्त्या कथमज्ञानस्य निवर्त्यत्वनिश्चयः । येन तत्र व्यभिचारोऽवधार्येतेति भावेनाह अनादित्वेनेति । यदनादि तन्न निवर्तत इति व्याप्तिबलेनेत्यपि योज्यम् । सामान्यविशेषभावमात्रस्य यो धूमवानित्यादावकिञ्चिकरत्वस्य दर्शितत्वादिति भावः । व्यभिचारानिश्चयेऽपि द्वयोर्व्याप्त्योः परस्परप्रतिबध्यप्रतिबन्धकभावोऽस्तु । तावताऽप्यनादित्वहेतोः सन्दिग्धव्यभिचारादिना दुष्टता स्यादिति भावेन शंकते अस्तु तर्हीति ॥ कथमयं विशेषः स्यादिति । शुक्त्यज्ञानं सादि बन्धरूपमज्ञानमनादीत्ययं विशेष इत्यर्थः । उपाध्युद्भावनं वेति पूर्वकल्पितपक्षत्रयगतान्त्यपक्षं निराह न तृतीय इति । प्रागुक्तमन्यदपि निराह एतेन ज्ञानेति ।  
?R एवं परोक्तं समाधिं निरस्यानादिबन्धस्य कथं निवृत्तिरित्याक्षेपं स्वयं समाधत्ते अत्रोच्यत इत्यादिना ॥ श्रुतीति । अनादिमायया सुप्त इत्यादिश्रुत्या जीवानादित्वयुक्त्या च सिद्धत्वेन यद्यज्ञानमनादि स्यात्तर्हि न निवर्तते च तस्मादनादि नेति विपर्ययपर्यवसानस्य बाधितत्वादिति भावः ॥ विश्वमायेति । '?R तस्याभिध्यानाद्योजनात्तत्वभावाद्भूयश्चान्ते विश्वमायानिवृत्तिः '?R इति श्रुतिः । '?R मामेव ये प्रपद्यन्ते मायामेतां तरन्ति त ' ?Rइति सप्तमे गीता । '?R तरन्त्यविद्यां विततां हृदि यस्मिन्निवेशित '?R इति विष्णुपुराणे षष्टांशे ।  
?R एतेनेति । श्रुत्यादिना निवर्तकसमर्थनेन साधनाव्यापकत्वपक्षधर्मतयोः संभवादिति भावः ॥  
?R अवयवेति । समवाय्यसमवायिकारणनाशाभ्यामित्यर्थः ॥ स्वगुणेति । '?R स्वगुणाच्छादिका त्वेका परमाच्छादिका परा । स्वगुणाच्छादिकां हत्वा परमाच्छादिकां परः । व्याघुट्य मोक्षपदवीं ददाति पुरुषोत्तम '?R इत्यादिश्रुतिगीतातात्पर्योक्तागमादनुसन्धेव इत्यर्थः ॥  
?R श्रुतिस्मृतीनामिति । ज्ञानिनां मोक्षद इत्यादीनां ज्ञानान्मोक्षोक्तिपराणामित्यर्थः॥ न विवेकमात्रमिति । देहात्मादिविवेकमात्रमिति वा नित्यानित्यविवेकमात्रमिति वाऽर्थः ॥ वातपुत्रीया इति । अशरीरवाक्यानि भवेयुरित्यर्थःइत्येके । पिशाचवार्ता भवेयुरित्यर्थः इत्यन्ये । वातपुत्रो वायुः तदीयाः वातपुत्रीयाः वाय्वानीतवार्ता भवेयुर्निर्मूला भवेयुरित्यर्थः इत्यपरे । वातागमनमिव पुत्रपतनमिव वातपुत्रीयं काकतालीयमितिवदयं शब्दः । यादृच्छिकत्वात्पुत्रपतनं न वातागमनहेतुकम् । तथेहापि शुकवामदेवाद्युपदेशा अहेतुका भवेयुरित्यर्थः इत्यप्याहुः । शुकवामदेवदेववैशम्पायनादिपुरुषसम्बन्धिनः पौरुषेयाः । शुकादेरपरोक्षज्ञानित्वादिति भावः । '?R अधीगर्थदयेशां कर्मणीति '?R षष्टीमुपेत्याह न स्मरति भवानुक्तार्थस्येति । उक्तार्थः कः यस्य विस्मृतिरुच्यत इत्यत आह प्रसन्न इति । तत्सम्पत्तिः भक्ते- परावस्थासंपत्तिः ॥ प्रारब्धेति । ज्ञानिप्रारब्धेत्यर्थः । विरोधेति । इदानीमिमं मोचयामि प्रारब्धवशान्न विमोचयामीत्येवंरूपविरोधप्रसंगादित्यर्थः ॥ अन्यथेति । विष्णुप्रसादस्य ज्ञानिप्रारब्धप्रतिबद्धत्वे सति तृतीयाध्यायचतुर्थपादे '?Rउपमर्दं चे '?R ति सूत्रेऽनेककालं भोक्तव्यप्रारब्धस्याल्पभोगेन ज्ञानिन उपमर्दकथनमयुक्तं स्यात् । ज्ञानजन्यप्रसादेनैवोपमर्दस्य वाच्यत्वात्प्रतिबद्धत्वे तदयोगादिति भावः । नन्वेवं तर्हि ऐहिकमप्रस्तुतप्रतिबन्धे तद्दर्शनात् । एवं मुक्तिफलानियम इत्यादौ सूत्रे अवसन्नं यदारब्धं कर्म तत्रैव गच्छति । न चेद्बहूनि जन्मनि प्राप्यैवान्तेन संशय इत्यादौ च ज्ञानिनः प्रारब्धप्रतिबन्धे सति न तस्मिन्नेव जन्मनि मुक्तिरित्यादिवादः कथमित्यत आह प्रारब्धेति । ईश्वरप्रसादपूर्तिरेव नास्तीत्येवमर्थ इत्यर्थः ।  
?R सप्तमे '?R योगमायासमावृत '?R इत्येतद्व्याख्यापरगीताभाष्ये गतं '?R सामर्थ्योपायेने ' ?Rत्यादिवाक्यं हृदि कृत्वाऽऽह परमेश्वरेति ॥ अत एवेति । आश्वरशक्तेरप्यावरकत्वादेव स्वशक्तिरूपावरणाव्यावर्तनव्यावर्तनाभ्यां ह्रासवृद्धोरुपपन्नत्वादेव '?R स्तुतयोऽनुमतिर्वेति ज्ञानपादीयैधिकरणे ज्ञानिनोऽसत्प्रवृत्तिसत्प्रवृत्तिभ्यां मुक्तावानन्दह्रासवृद्धी वक्ष्येते . अन्था ते अनुपपन्ने स्यातामिति भावः ॥  
?R श्रोतृवृद्धिसौकर्यायाह एवमिति ॥ तत्परिशुद्धय इति । परकृतापव्याख्यामापातरमणीयां पश्यतां श्रोतृणां स्वकृतव्याख्यानं न मनसि स्थिरं भवतीति तत्स्थैर्यसिद्धय इत्यर्थः । यद्वा सौत्रातःशब्दस्य मोक्षहेतुप्रसादजनकज्ञानकारणत्वादित्यर्थ इति जिज्ञासोत्थज्ञानजादित्यादिनोक्तमयुक्तम् । बन्धस्य मिथ्यात्वेन ज्ञानादेव बन्धनिवृत्तिरूपमोक्षसंभवेन प्रसादनैरपेक्ष्यादित्यतस्तद्व्याख्यास्थैर्यायेत्यर्थः ॥ दोषेति । रागद्वेषादीत्यर्थः ।  
?Rविहितनिषिद्धादिक्रिया कर्त्रादिकारकतज्जन्यैहिकामुष्मिकफलरूपस्येत्यर्थः ।  
?R अत्राहेति । संगतित्रयोक्त्याऽध्यासभाष्यस्योपपन्नतामाहेत्यर्थः ॥ अनुवादत्वेति । विचारस्य कार्यत्वे हि न्यायनिबन्धनरूपशास्त्रे पुरुषप्रवृत्तिर्भवति नान्यथेति भावः ॥ अन्तर्णीतस्येति । यथा चैतत्तथोक्तं प्राक् ॥ साधनेति । नित्यानित्यवस्तुविवेकविषयवैराग्यशमदमादिमुमुक्षारूपसाधनचतुष्टयेत्यर्थः ॥ सन्निधानाच्चेति । निर्णेयार्थकत्वेन बुद्धौ सान्निध्यादित्यर्थः ॥ प्रयोजनादेरुपपादकं बन्धमिथ्यात्वमितीति । अनेन प्रयोजनविषयोपपादकत्वं बन्धमिथ्यात्वस्योक्तम् ।   
?R तत्र प्रयोजनोपपादकत्वं ब्रह्मज्ञानं हीत्यादिना विव्रियते । प्रमातृताप्रमुखं प्रमातृप्रमेयप्रमाणरूपम्॥ अज्ञानहेतुकमिति । अज्ञानं साक्षात्ज्ञाननिवर्त्यं तत्कार्यं तु तन्निवृत्तिद्वारा निवर्त्यम् । प्रमात्रादि च नाज्ञानरूपमिति तद्हेतुकमेव वाच्यम् । तथात्व एव हि तदुपादानाज्ञाननिवृत्तिद्वारा निवृत्तिः संभवतीति भावः ।  
?R विषयोपपादकत्वं बन्धमिथ्यात्वस्याह विचारविषयतया चेति ॥ ब्रह्मसूत्रितमिति । वोदान्तार्थस्यैव ब्रह्मत्वाद्वेदान्तविचारः कार्य इत्युक्तापि विचारविषयतया ब्रह्मणः प्राप्तत्वादिति भावः । वाचस्पत्युक्तवचनं चाह लघूनीति । एवं वा एवं वेति नानाकोटिकतयोक्तिहीनानीत्यर्थः । तथोक्तेर्गुरुत्वादिति कल्पतरूक्तोऽर्थः ।  
?R तदेवंविध्यपेक्षितेष्विति । जिज्ञासाविध्यपेक्षितेष्वत्यर्थः ॥ अधिकारीति । अधिकार्यादिरूपानुबन्धेष्वत्यर्थः ॥  
?R भाष्यमिति । परभाष्यमित्यर्थः । ऐदंपर्यमित्यस्य पर्यवस्यन्तीतिवक्ष्यमाणेतिपदेनान्वयः । सूत्रसन्दर्भरूपस्यास्य शास्त्रस्य वेदान्ताखण्डैकरसचैतन्यस्वरूपप्रतिपादनेन पर्यवस्यन्तीत्येतदर्थसमर्थनपरत्वशब्दितमैदंपर्यं इदंपरत्वं तावदस्तीत्यर्थः ॥ सुखैकतानेति । सुखैकघनेत्यर्थः ॥ सदात्मति ॥ सद्रूपेत्यर्थः ॥ तच्चेति । शास्त्रस्यैदंपर्यमित्यर्थः ॥ जरद्गवेति । विस्मृतमेतत्पूर्वपक्षदशायामस्माभिः ।  
?R संगतित्रयमिति । प्रयोजनोपपादकत्वरूपं विषयोपपादकत्वरूपं सर्वशास्त्रस्योपोद्घातरूपं संगतित्रयमित्यर्थः ॥ अन्यथैवोपपन्नतामिति । मुक्तिरूपप्रयोजनस्य बन्धमिथ्यात्वेन विनैव युक्ततामित्यर्थः ॥ वक्ष्यत इति । '?R यथा दृष्ट्या प्रसन्नः सन्राजा बन्धोपनोदकृदि '?R त्यादाविति भावः ।  
?R एवकारानुपपत्तिमाशंक्य निराह नन्वित्यादिना । अज्ञानामित्युक्तमत्रापीति । इत्युक्तेरित्यंतमित्यर्थः । ननु साक्षात्ज्ञाननिवर्त्यत्वेऽप्यस्ति विशेषोक्तिस्तरतिशोकमित्यादि । थथाच पुनरपि सन्देहेनान्यथाप्युपपत्तिरेव नान्यथैवोपपत्तिरित्यत आह तरतीति । ज्ञानिनां मोक्षदश्च स इति विशेषवचनेनात्मप्रसादात्तरतीत्यर्थपरतया नेतव्यमित्यर्थः । दर्शनमोक्षावन्तरेति । अन्तरान्तरेण युक्त इति द्वितीया । तयोर्णध्य इत्यर्थः । एवकारसाहित्यादिति भावः । अयोगेति । ज्ञानिनोऽपि केनचिच्छापादिना प्रबलनिमित्तेन मुक्तिर्नेतिशंकायाम् ' ?Rअनियमः सर्वेषामि?R ति वक्ष्यमाणन्यायेनेति भावः । दर्शनेन तज्जन्यप्रसादे लक्षणामभिप्रेत्याह दर्शनजन्यादेवेति । इतिशब्दोऽन्यथैवोपपत्तियुक्तिसमाप्तौ ।   
?R कथमितिप्रश्नस्योत्तरमाह नहीति । प्रबोधादौ स्वाप्ननिगडबन्धस्य मिथ्याभूतस्यैव निवृत्तिर्दृष्टेति प्रबोधादौ दृष्टं मिथ्याभूतबन्धनिवर्तनसामर्थ्यं यस्य तस्माज्ज्ञानाद्बन्धनिवृत्तिर्यदि कल्प्येत तदा परमेवं स्यात् । न हि तथा कल्प्यत इत्यर्थः ॥ दृष्टसामर्थ्यादिति । दण्डादेरिवान्वयव्यतिरेकावगतशक्तिकादित्यर्थः ॥ आगम एवेति । तरति शोकमात्मविदित्यादिरित्यर्थः । आग्नेयादीनां षण्णामिति । विवृततद्यागषट्कं तत्र तारेत्येतदवतारिकाख्यानप्रस्तावे ।  
?R प्राभाकरमतेनाह अपूर्वेति । अपूर्वं प्रतिकरणभावे श्रुतेऽपूत्यर्थः । तन्मतेऽपूर्वस्यैव लिङर्थत्वात् । दर्शपूर्णमासाभ्यां स्वर्गकामो यजेतेत्यादौ विदिप्रत्ययबोध्यस्वर्गापूर्‌वं प्रति यागकरणताऽवगमादिति भावः ॥ प्रधानापूर्वेत्यादेरयमर्थः । अमावास्यायां क्रियमाणदर्शत्रिकेण पौर्णमास्यां क्रियमाणेन पूर्णमासत्रिकेण च मिलित्वा एकं स्वर्गजनकं प्रधानापूर्वं जायते । तत्र त्रिकद्वयस्य व्यवहितत्वात् । एकैकेन प्रधानापूर्वानुदयात् । आग्नेयादिषङ्भिर्योगैः षडपूर्वाणि यागानुष्टानक्रमेण जायन्ते । तैश्चापूर्वैः पश्चात्प्रधानापूर्वमिति । अयं सप्तापूर्वीपक्षः प्रभाकरस्य । भट्टरीत्या नवापूर्वीपक्षस्तु दर्शापूर्वत्रयेण किञ्चिदपूर्वमवान्तरं जायते । पूर्णमासापूर्वत्रयेणाप्येकमपूर्वम् । ताभ्यां च प्राधानापूर्वमिति । भट्टमतेनाह यथा वेति । ज्योतिष्टोमेन स्वर्गकामो यजेतेत्यत्र कालान्तरभाविस्वर्गं प्रति श्रुतस्य यागनिष्टस्य साधनत्वस्योपपत्तयेऽपूर्वं कल्प्यत इत्यर्थः । व्यक्तमेतत्सर्वं षष्टाद्ये स्वर्गकामाधिकरणे द्वितीयाद्ये च भावार्थाधिकरणापूर्वाधिकरणयोश्च ॥ तथा श्रुतेति । '?R तरति शोकमात्मविदि ' ?Rति श्रुतेत्यर्थः ॥ न चेहेति । ज्ञानोदयादेवाज्ञाननिवृत्तेरिति भावः ।  
?R प्रबोधे मिथ्याभूतस्वाप्ननिगडबन्धनिवर्तकत्वं दृष्टम् । सत्यनिवर्तकत्वं तु ज्ञानस्य न दृष्टमित्यत आह न च दर्शनेति ॥  
?Rवक्ष्याम इति । '?Rसहदर्शनमात्रेण न व्याप्तिरवसीयत ' ?Rइति वैशेषिकाधिकरणे विपक्षे बाधकं विना दर्शनमात्रं व्याप्तिनिश्चायकं नेति वक्ष्याम इत्यर्थः । ननु यथा सत्यस्यापि ज्ञानेन निवृत्तौ बाधकाभावेन तन्निवर्त्यबन्धस्य मिथ्यात्वं न कल्प्यमित्युच्यते तथा यागस्यापि कालान्तराविस्वर्गहेतुत्वे बाधकाबावान्मध्येऽपूर्वमपि न कल्प्यमिति वक्तुं शक्यत एवेत्यत आह नियतेति । सत्यस्यापि ज्ञानेन निवृत्तौ बाधकाभावेनेत्युक्तमयुक्तमिति भावेन बाधकमाशंकते सत्यस्यापीति । आत्मनो निवृत्त्यापत्तिभयेनाज्ञानस्य सत्यत्वत्यागेऽनादित्वत्यागोऽपि स्यादिति भावेनाभाससाम्यं चाह अनादेश्चेति ।   
?R विवरणोक्तमाशंकते ननु ज्ञानेनेति ॥ विषयेति । ज्ञानविशयगतं ज्ञानाश्रयगतं वेत्यर्थः । आद्ये किं स्वविशयगतं किञ्चित्स्वविषयमेव निवर्तयति ज्ञानं उत स्वविषयसमवेतं यत्किञ्चिन्निवर्तयति । अथ स्वविषयसमवेतं स्वविषयस्य विरोधिनमेव विशयदतमिति त्रीनपि कल्पात् क्रमेण निराह स्वविषयं वेत्यादि । स्वविषयं नीलमित्यर्थः । स्वविषयसमवेतं वा रसादिकमित्येकान्वयः ॥ घटादिज्ञानेनेति । न्यायमते घटादिज्ञानस्य धर्मादेश्चात्मधर्मत्वादात्मगतेत्युक्तम् । उक्तोत्तरत्वादित्येतद्व्यनक्ति यदीति । घटादिज्ञानस्य धर्माद्यनिवर्तकत्वेऽप्यात्मज्ञानस्य तु स्यादेवेत्याह घटादीति । आत्मयाथात्म्यज्ञानं स्वाश्रयगतं निवर्तयति चेद्धर्मादिकमपि निवर्तयेदित्यापाद्यत इत्यत आह आत्मेति ॥ इष्टेति । '?R ज्ञानाग्निः सर्वकर्माणि भस्मसात्कुरुतेऽर्जुने '?R त्यादेरिति भावः । एतच्चेष्टापादनं न्यायमतरीत्येति ध्येयम् । तन्मते षोडशपदार्थविविक्तत्वेनात्मयाथात्म्यज्ञानस्याव धर्मादिनिवर्तकत्वात् । यद्वाऽऽत्मपदेन परमात्मैव ग्राह्यः । परमात्मायाथात्म्यविषयकज्ञानस्यैव जीवगतस्य स्वाश्रयसंबन्धिससकलकर्मनिवर्तकत्वात् । यदपि चित्रावयविनीत्यादि तदपि न । ज्ञानपदेन प्रमारूपज्ञानस्य विवक्षितत्वादिति भावेनाह चित्रेति ॥ एकमेव हीति । नानारूपोपेतावयवैर्जाते द्रव्ये जायमानं रूपमनेकं न भवति । तथात्वे रूपस्य संयोगादिवदव्याप्यवृत्तित्वापत्तेः । किन्तु कार्यद्रव्यरूपस्वाश्रयव्यापिचित्ररूपं नामैकमेव तद्रूपमिति पदार्थविदो नैयायिका मन्यन्ते । तान्प्रति त्वया कथ्यमानमापादनमसंगतमेवेति भावः ।  
?R नन्वज्ञानकार्यत्वे बन्धस्य मिथ्यात्वं सिद्धमेव । अज्ञानस्यैव मिथ्यात्वादित्यत आह अज्ञानस्येति । यद्वा बन्धस्याज्ञानरूपत्वात्तस्य च मिथ्यात्वात्तद्गुणं युक्तमित्यत आह अज्ञानस्येति ॥ कपोणिगुडायितमिति । कपोणिगुडवदाचरितमित्यर्थः । कपोणिर्नाम बाहुमध्यसन्धिः । '?R ?Rभुजबाहू प्रवेष्टो दोः स्यात्कपोणिस्तु कूर्परः । अस्योपरि प्रगण्डः स्यात्पिरकोष्टस्तस्य चाप्यध '?R इत्यपरोक्तेः । अत्र कपोणीतिपवर्गाद्याक्षरसाधुः । न तु कफोणीति पवर्गद्वितीयवर्णपाठः । कं कर्म प्रसारणादिकं पुणति करोतीत्यमरव्याख्याने पुणधातुजत्स्वयैवोक्तेः । मध्यसन्धिबाह्यप्रदेशान्तर्भागे विद्यमानस्य गुडस्य रसनेन्द्रियस्पर्शो यथा न शक्यते तथाऽज्ञाने मिथ्यात्वसंबन्धोऽपि न शक्यत इत्यर्थः ॥ निराकरिश्यमाणत्वादिति । '?R अज्ञानस्य च मिथ्यात्वज्ञानादिति कल्पन '?R इत्यत्रेति भावः ।  
?R ज्ञाननिवर्त्यत्वस्य मिथ्यात्वरूपसाध्येन व्यभिचारं चाह अपि चेति । मिथ्याभूत जगदन्तःपातित्वाभिप्रायेण शंकते विन्न सत्यमिति चेदिति ॥ तवेति । सर्वमिथ्यात्ववादिन इत्यर्थः । तन्निवृत्तीति । स्वविषयनीलादेः सत्यस्य निवृत्तिः स्यादिति पूर्वोक्तापादनमसंगतं स्यादित्यर्थः । दर्शनादितिचेदिति । स्वाप्नपदार्थेषु शुक्तिरूप्यादौ चेति भावः आगमेन सत्यस्यापि भवदिति। विश्वमायानिवृत्तिरित्याद्यागमेन सत्यस्याप्यज्ञानादिबन्धस्यनिवर्तनमावेद्यमानं केन वार्यते । तदप्युपेयमेनेत्यर्थः । यद्वा सेतुदर्शनगरुडाध्यानादिना ब्रह्महत्यादेः सत्यस्य '?R सेतुं दृष्ट्वा समुद्रस्य ब्रह्महत्यां व्यपोहती ' ?Rत्याद्यागममेव सत्यस्यापि भवन्निवर्तनमवगम्यमानं केन वार्यत इत्यर्थः । तत्र सत्वं नोभयसम्मतम् । शुक्तिरूप्यादौ मिथ्यात्वमुभयसम्मतमित्यतो दोषान्तरमाह नचेति । किञ्चेति चार्थः । तथात्वे वह्नेरपि धूमव्याप्यतापत्तेः । क्वचित्सहदर्शनस्य सत्वादिति भावः ।  
?R नन्वस्तु नाम पररीत्या विषं सत्यम् । न तस्य ज्ञाननिवर्त्यत्वम् । ध्यानस्य ज्ञानरूपत्वाभावादिति शंकते ध्यानमिति । मानसक्रियेति कोऽर्थः । क्रियापदेन मनोनिष्टः परिस्पन्द एव भाति नातोऽन्यत्किञ्चिदस्तीत्यभिप्रायः । उत मनःपरिणामविशेषस्य मानसावभासो ध्यानमिति आद्ये आह यदीति । स्वमते साक्षिवेद्यत्वेऽपि न्यायमतावष्टम्भेनाह सतर्ह्यतीन्द्रियेति । सा7िवेद्यत्वपक्षेऽप्याह रूपेति । रूपमाकृतिः । परिस्पन्दस्यामूर्तत्वेन करचरणाद्यवयवोपेतगरुडाकृत्यवबासविरोध इत्यर्थः । द्वितीयपक्षे त्वाह यदि चेति । नन्वेवं संस्कारोपादानकत्वे गरुडाकृतेरतीन्द्रियत्वापत्तिरित्यत आह अतीन्द्रियेति ॥ वेदान्तिनामिति । ' ?Rआकाशाद्वायुर्वायोरग्नेराप '?R इत्याद्युपनिषद्वाक्यं विचारयतामित्यर्थः ॥ आरम्भवादेति । वैशेषिकाधिकरणे आरम्भवादनिरासे सति तैरप्येवमेवोपेयं भविष्यतीति भावः ॥ स्मृतीति । ध्यै चिन्तायामिति व्याकरणस्मृतिसिद्धा चिन्तार्थतासिद्धेत्यर्थः । चिती संज्ञान इति धातोरिति भावः ॥ क्रियेति  
?R।' पूर्वविकल्पः प्रकरणात्स्यात्क्रिया मानसवदि '?R त्युपासनापादीयब्रह्मसूत्रविरोधोऽपि प्रत्युक्तः । तत्रापि मानसक्रियापदेनोक्तदिशा मानससृष्टेरेवाभिमतत्वादित्यर्थः ।  
?R नन्वेवं ध्यानस्य ज्ञानरूपत्वे ध्यायीतेति ध्यानविध्ययोग इति शंकते विधिजन्येति । लिङादिज्ञानजन्येत्यर्थः । विधेरिति । ध्यायीतेत्यादि लिङादिप्रत्ययस्येत्यर्थः ॥ इच्छाप्रयत्नयोरिति । ध्यायीतेत्यादिलिङादिप्रय्ययादिना ध्यानस्य पुमर्थसाधनत्वावगतौ सत्यां तदनन्तरं ध्यानं मेत्वितीच्छया तत्साधनगोचरप्रयत्नेन च प्रागनुभूतवस्तुगोचरसंस्काराद्बोधे सति तत्परिणामरूपस्यवस्तुनो मनसावलोकनस्य ध्यानत्वेन विधेर्वा विधिजन्यप्रयत्नेच्छयोर्वा ध्यानेऽनुपयोगेन ध्यानस्य ज्ञानत्वेपि ध्यानविध्यनुपपत्तिर्नेति भावः ॥ एतच्चाभ्युपेत्योक्तमिति ज्ञेयम् ॥ न्यायामृते तृतीयपरिच्छेदे ज्ञानविधेरपि समर्थनात् ॥ मानसेति । वस्तुनोऽलोकनस्य च द्वयोरपि विशेषणम् । मानसं संस्कारद्वारा मनःपरिणामरूपं यस्द्वस्तु तस्य मानसं मनोजन्यं यदवलोकनं तत्रेत्यर्थः । एतेन ध्यानं स्मृतिरूपमेवेति वदन्तो निरस्ताः । स्मृतिचिह्नतत्तोल्लेखाभावात् । मानसवासनापरिणततया सन्निकृष्टवस्तुविषयकत्वात् । संस्कारस्य वस्तुपरिणाम एवोपक्षीणत्वेन मानसावलोकनस्य संस्काराजन्यत्वाच्चेति ॥ तदुपयोग इति । प्रयत्नस्योपयोग इत्यर्थः ।  
?R अपि च । सत्यस्यापीत्यादिना गरुडध्याननिवर्त्यत्वं सत्यस्याप्युक्तम् । ध्यनास्य ज्ञानत्वं च व्युत्पादितम् । तथापि चेद्ध्यानस्य ज्ञानत्वमुपेत्य ज्ञाननिवर्त्यं सत्यस्य न मन्यते तं प्रति सत्यस्य ज्ञाननिवर्त्यत्वे स्थलान्तरमाह किञ्चेति ॥ सुप्रसिद्धेति । '?R सेतुं दृष्ठ्वा समुद्रस्य ब्रह्महत्यां व्यपोहती '?R त्यादिपुराणेषु प्रसिद्धेत्यर्थः । ननु साक्षाज्ज्ञाननिवर्त्यत्वं मिथ्याभूतस्यैव न सत्यस्य । पापादि तु सेतुदर्शनेनादृष्टे जाते सति तद्द्वारा निवर्तते न साक्षात् । अज्ञानं तु '?R भूयश्चान्ते विश्वमायानिवृत्तिरि '?R ति साक्षादेव निवर्तते । अतोऽज्ञानादिबन्धस्य मिथ्यात्वमेव न पापादेरित्यत आह मध्य इति । प्रकृतेऽपि ज्ञानेन बन्धो निवर्तत इत्यत्रापीत्यर्थः ।  
?R शेषोक्त्या व्याचष्टे बन्धविध्वंसलक्षणत्वादिति । मुक्तेरितियोज्यम् । शंकां निराह सत्यमित्यादिना ॥ अर्थापत्तिः ज्ञाननिवर्त्यत्वान्यथाऽनुपपत्तिरूपार्थापत्तिः ॥ कुण्टितैव बन्धमिथ्यात्वनिर्णयायाक्षमैव्त्यर्थः ॥ अनिवार्च्यनिरासेनेति । मिथ्यापदस्यानिर्वाच्यमर्थ इति त्वदभिमतस्य '?R वैलक्षण्यं सदसतोरप्येतेन निषिध्यत ' ?Rइत्यादिना वक्ष्यमाणदिशा निरासे सति ज्ञाननिवर्त्यत्वं सत्यस्यैवेति तव निश्चयो भविष्यतीत्यर्थः ।  
?R मुक्तिर्न बन्धध्वंसः । येनोक्तदोषः स्योदिति शंकते बन्धबाध इति ॥ श्रुतिसूत्र इति । तरतीत्यादिश्रुतिरग्रे व्यक्ता । जिज्ञासासूत्रं चेत्यर्थः । तत्र बन्धरूपानर्थनिर्ब्रह्मणहेतुब्रह्मज्ञानाय वेदान्तविचारः कर्तव्य इत्येव प्रतीत्या बन्धबाधस्याप्रतीतेरिति भावः । ननु मास्तु ज्ञाननिवर्त्यत्वबोधकश्रुत्यन्यथानुपपत्त्या बन्धमिथ्यात्वसिद्धिः । '?R विमुक्तश्च विमुच्यत '?R इति संसारिणोऽपि , विमुक्तत्वश्रवणान्यथानुपपत्त्या बन्धमित्यात्वसिद्धिरस्तु । बन्धस्य सत्यत्वे तदयोगादित्यत आह विमुक्तश्चेति ?R। '?Rप्रमादात्मकत्वाद्बन्धस्येत्यानन्दमयाधिकरणे भाष्यकृतैव जीवगतबन्धस्याज्ञानमूलत्वेनास्वाभाविकत्वादस्वाभाविके
चाविद्यमानपदप्रयोगदर्शनात्तदभिप्रायेण विमुक्तश्चेत्युक्तिः न तु मिथ्यात्वाभिप्रायेणेत्युपपादितेत्यर्थः ।  
?R इतिप्रयोजनोक्तिरिति । अथातो जीवजिज्ञासेति यदि स्यादित्यर्थः ॥ कथञ्चिदिति । गरुडध्यानसेतुदर्शनरूपज्ञानस्य स्वसमानाधिकरणसत्यविषादिनिवर्तकत्वं दृष्टमिति तदाऽपि न मिथ्यात्वसिद्धिर्बन्धस्य । तथापि स्वात्मन्यारोपितदेहादितादात्म्यं स्वात्मयाथात्म्यज्ञाननिवर्त्यं दृष्टमिति तद्वच्छंकास्पदं भवतीति कथञ्चिदित्युक्तम् । जीवेऽध्यस्तो बन्धो ब्रह्मज्ञानान्निवर्ततामित्यत आह नहीति । किन्त्वधिष्टानभूतशुक्तिः त्वज्ञानादेवेति वाक्यशेषः ॥ निराकरणिष्यमाणत्वादिति । '?R सत्यत्वात्तेन दुःखादेः प्रत्यक्षेण विरोधतः । न ब्रह्मतां वदेद्वेदो जीवस्य हि कथञ्चने '?R त्यादिनाऽत्रैवाधिकरणे किञ्चिदुपरिभाग इति भावः ।  
?R यदि तदेत्यध्याहृत्य वाक्यं योजयति यदि बन्धमिथ्यात्वमिति । तस्यैवार्थः यदि च ज्ञानमात्राद्बन्धबाध इति ॥ अर्थापत्तेरिति । मिथ्यात्वसाधकज्ञाननिपर्त्यत्वान्यथानुपपत्तेरित्यर्थः ॥ तृतीय इति । अध्याये '?R परप्रसादनेच्छोस्तु विलम्बो नाम युज्यते । पुमिच्छाधीनता नोचेद्विलम्ब किं कृतो भवेदि '?R त्यादिनोपासनापादेऽन्त्यभागे प्रपञ्चयोष्याम इत्यर्थः ॥   
?R कथंचिदपेक्षेतापीति। बन्दस्य सत्यत्वेऽपि देहादिविविक्तत्वाविविक्तत्वाणुत्वमहत्त्वनित्यत्वानित्यत्वादिनापि सन्देहसंभावात्कथंचिदित्युक्तम् । नह्यन्यस्येति । जीवस्येत्यर्थः ॥ अन्यस्येति । ब्रह्मण इत्यर्थः ॥ अपाकरिष्याम इति । '?R न ब्रह्मतां वदेद्वेद '?R इत्यादिनेति भावः ।  
?R एवमध्यासभाष्यस्य परोक्तसंगतिद्वयं निरस्य तुतीयामपि संगतिं निराकर्तुमिदमेव वाक्यं प्रकारान्तरेण व्याख्याति यद्वा  
?Rसकलेति ॥ इत्यादिग्रन्थस्येति । परकीयाध्यासभाष्यस्येत्यर्थः ॥ यथा चैतत्तथा वक्ष्याम इति । '?R निर्गुणत्वं च तेनैव निषिंद्ध प्रभुणा स्वयमि'?R ति '?R कथन्नित्यगुणस्यास्यस्यादैक्यं गुणहानत '?R इत्यादि च जन्माधिकरणे । '?R तस्माच्छास्त्रेण जिज्ञास्यमस्मदीयं गुणार्णवम् । वासुदेवाख्यमद्वन्द्वं परं ब्रह्माखिलोत्तममि '?R तीक्षत्यधिकरणे तत्रतत्रेति भावः ।  
?R मुक्तिरपेक्षत इति योजनाद्वयेऽप्यनुपपत्तिमाशंक्य निराह नन्वपेक्षाया इति ।  
?R  दूषणान्तरञ्चेति बाधितविष्यत्वं चेत्यर्थः ॥ इति संबन्ध इति । अपिपदस्य नञश्चाध्याहृतास्तीपदेनान्वय इत्यर्थः।  
?R परमुखेनैव समाधिं वाचयितुं प्रतिबन्दीमाशंकते एवं तर्हि परिचितचरपुरुषस्येति । रसायनमौषघविशेषः । योगस्य  
?Rऋद्धिर्योगर्धिः । योगसमृद्धिं वेत्यर्थः ॥ नास्त्येवेति । असिद्धिर्नास्त्येवेत्यर्थः । परेणैव समाधिं वाचयति वैषम्यादित्यादिना।  
?Rतत्सममस्माकमित्याह सत्यं वयमपीत्यादिना ।  
?R अनुक्तसमुच्चयेऽपिपदमित्युपेत्याह प्रत्यक्षविरोधतोऽपीति वेति । तत्किं प्रमाणान्तरमित्यतोऽनुमानागमावित्याह चेष्टादिति । हिताहितप्राप्तिपरिहारानुकूलपरिस्पन्दविशेषचेष्टा । चक्षुरादीन्द्रियाणि श्वासवायवश्चादिपदार्थाः ॥ ' ?Rअहमित्येव यो वेद्यः स जीव इति कीर्तितः । स दु खी स सुखी चैव स पात्रं बन्धमोक्षयोरिन '?R त्यादि तत्वनिर्णयोक्तागमैरित्यर्थः ।  
 ?Rअनेनेति । मिथ्यात्वमपीत्यादिनेत्ययर्थः ।  
 ?Rभाष्यकारीयस्येति । परभाष्यकारीयस्येत्यर्थः ॥ तदूव्युत्पादनेति । बन्धमिथ्यात्वव्युत्पादनवैयर्थ्यमित्यर्थः । प्रत्यक्षेणैव बन्धगतनास्तित्वग्रहणादिति भावः ।  
 ?Rअभिदधतीति ॥ शत्रन्तं । अभिदधानानीत्यर्थः । संतीत्यपि शत्रन्तं । तात्पर्यवत्तवेन विद्यमानानीत्यर्थः । प्रादेशिकं  
?Rप्रदेशस्थं अल्पपरिमाणमिति यावत् । अहमिहैवास्मि सदने जानान इति प्रतीतेरुदयात् । उपप्लवोऽप्रमाणं । न केवलं श्रुत्यादिविरोधेन कर्तृत्वादिविषयं प्रत्यक्षमतत्वावेदकं । अपि तु वस्तु' ?Rस्थितिपर्यालोचनयाऽपीत्याह येयं चैतन्यस्येत्यादिना । येयमित्यादिकं वक्ष्यमाणाहंकाररूपकार्यस्योपादानसंकीर्तनम् । स्वत एव स्वभावत एव स्थिंत यल्लक्षणमानन्दादि । या च स्वत एव स्थिता ब्रह्मरूपता तदुभयावभासं प्रतिरुध्येत्यर्थः । जीवोभ्यो ब्रह्मान्यदिति मतमपाकर्तुमेतदुक्तम् । जिवत्वापादिकेत्यस्यानादिरनिर्वाच्याविद्येत्यनेनान्वयः । अविद्या भ्रान्तिः । तां विषिनष्टि विद्येति । विद्या वृत्तिरूपं ज्ञानम् । कर्म पुण्यपापलक्षणम् । पूर्वप्रज्ञा स्मृतिः । संस्कारो वासनापरपर्यायः । एतेपां विद्यादीनां चित्रभिर्त्तिमूलभूतेत्यर्थः । विद्याकर्मादिरूपचित्रस्य भित्तिरिव भित्तिः । कारणमिति वार्थः ॥ पूतिकूष्मांडीकृते । पूतिकूष्माण्डवत्प्रकृतेऽप्रमाणीकृत इति यावत् ।  
?R ' ?Rउपपत्तिविहीनस्य वाक्यस्यार्थो न गम्यत ' ?Rइति ज्ञानपादीयानुव्याख्यानानुरोधेन मूलवाक्यं योजयितुमुपोद्घातमाह भवेदेतदित्यादिना । एवमितिपर्यन्तेन ॥ बालजनेति । अज्ञजनमनोहरा । एषा ॥ योयं चैतन्यस्येत्यादिनोक्ता । प्रक्रिया च भवेदित्यन्वयः ॥ तद्वाक्यमिति । एकवचनं समुदायाभिप्रायं मूलवाक्यानुरोधेन कृतमिति ध्येयम् । तेन श्रुतिस्मृतीतिहासपुराणेष्वित्युपक्रमाविरोधः । इत्याद्युक्तेत्यादिपदेन श्रुतिलिंगं समाख्या च वाक्यं प्रकरणं तथा । पूर्वं पूर्वं बलीयः स्यादेवमागनिर्णय इत्युक्तदिशेति ग्राह्यम् ॥ मिमांसेति । '?R आकाशस्तल्लिंगादित्यादिना हि आकाश इति होवाचेत्यादि वाक्ये प्रतीतार्थत्यागेनार्थान्तरमुपादीयते । यद्यापाततः प्रतिपन्न एव श्रुत्यर्थस्तर्हि श्रुत्यर्थनिर्णयायकन्यायविचाररूपमीमांसारंभ एव न स्यादित्यर्थः । उपपत्तिविरुद्ध इति निःस्वरूपस्यासतः पूर्ववृत्तित्वरूपकारणत्वानुपपत्तिरूपोपपत्तिविरुद्धस्त्यजत इत्यर्थः ॥ उपपत्तिविरुद्धमिति ।मृन्न वक्त्री जडत्वादित्याद्युपपत्तिविरुद्धं मृत्पदस्य जडरूपमर्थं परित्यज्य चेतनरूपमर्थान्तरं वक्ष्यतीत्यर्थः ।  
?R कथमत्रेति । '?R नेहनाने'?R त्यादिवाक्ये । मूलं योजयति यदीत्यादिना । तदिति व्यस्तं समस्तं चेत्युपेत्य वा तदिति व्यस्तमेवाव्ययमित्युपेत्यार्थद्वयमाह तत्तर्हि तस्येति । अस्तुवाक्यस्य मिथ्यात्वं किं नः छिन्नमित्यतस्तदेव वाक्यं यदीत्यस्य तद्वाक्यस्येदनुवृत्तनञो दुःखादेर्न मिथ्यात्वं भवेदित्यन्वयं चोपेत्य प्रकारान्तरेण व्याचष्टे यदि चेदं वाक्यमिति । मिथ्यात्वं दुःखादेर्न भवेदित्यस्य फलितार्थः न दुःखादेर्मिथ्यात्वं प्रतिपादयेदिति ॥ सिद्धिरितीतिशब्दो मूलव्याख्यानेन पूर्वोक्तशंकोत्तरसमाप्तौ ।  
?R अत्र मिथ्यात्वं यदि बन्धस्येति वा मिथ्यात्वं यदि तस्य स्यादिति वा वक्तव्ये दुःखादेरिति विविच्य कीर्तनस्य फलं वक्तुं शंकामाह तत्वविद इति । तत्त्वज्ञानिनः शंकन्त इत्यर्थः । निर्बन्ध इत्यनन्तरमितिशब्दोऽध्याहार्यः । किन्निबन्धनो निर्बन्ध इति तत्वविदो वदन्तीत्यन्वयः॥ यथोक्तमिति । आनन्दमयनये ॥ प्रमादात्मकत्वादिति । यद्यपि  
?Rप्रमादात्मकत्वादित्यस्यास्वाभाविकत्वादित्येवार्थो न मिथ्यात्वादिति । तथापि जीवस्वातन्त्र्यविवक्षायां मिथ्यात्वमपि तदर्थं इत्यत्रैतदुदापरणमिति ज्ञातव्यम् । दर्शनभेद इति । तत्त्वज्ञानदर्शनमायिदर्शनयोर्भेद इत्यर्थः ।'?R स्वतन्त्रः कर्ते '?R ति पाणिन्युक्तस्वातन्त्र्यं विवृण्वन्नेवाह कारकान्तराप्रयोज्यत्वादिति । आदिपदेन तार्किकरूत्या ज्ञानचिकीर्षाकृतिसमवायित्वलक्षणमिति गृह्यते । उच्चत्वादिरूपं भोक्तृत्वमिति वा ॥ स्वत इति । न परमत इवोपाधिसम्बन्धमपेक्ष्येत्यर्थः । '?Rकर्ता शास्त्रार्थवत्त्वादि '?Rत्यत्र द्वितीये तथैव सूत्रकृता निर्णीतत्वादिति भावः । नन्वेवमौदासीन्यप्रच्युतिरूपक्रियावेशरूपविकारप्राप्तेरात्मनो जनिमत्त्वादनित्यत्वं स्यादित्यत आह क्रियावेशेति ॥ वक्ष्यमाणत्वादिति । '?R नानित्यताऽस्मत्पक्षे तु चैतन्यादेर्विशेषेण '?R इत्यादिना समयपादे '?R नैकस्मिन्नसम्भवादि '?R ति जैनमतापाकरणाधिकरणे वक्ष्यमाणत्वादित्यर्थः ॥ बम्भ्रमीतीति । पुनःपुनःर्भ्रमति । क्रियासमभिहारे यङ्लुगन्तम् ।  
?R यदवोचदिति । तद्भाष्यकार इति शेषः ॥ सत्यानृत इति । सत्यं चैतन्यं अनृतमन्तःकरणादिकम् । मिथुनाकृत्य तादात्म्येन भ्रान्त्वा अहं ममेत्यादि नैसर्गिकव्यवहारं करोतीत्यादि ।  
?R परिभावयितुं प्रकटयितुमित्यर्थः । अपरायत्तत्वावभासो भ्रम इत्युक्तम् । तत्कुत इत्यत आह स्वातन्त्र्यादेरिति ॥ एतत्तत्रतत्रेति । जीवस्य स्वतः कर्तृत्वादिमत्त्वेऽपि तस्य स्वातन्त्र्यबुद्धिभ्रम इत्येतत्पूर्वोक्तं प्रमेयं सर्वं '?R कर्ता शास्त्रार्थवत्त्वादि'?Rत्यादिसूत्रेषु '?R इतरव्यपदेशादि '?Rत्यधिकरणसूत्रेषु '?R अन्यथानुमितौ च ज्ञशक्तिवियोगादि '?R त्यादौ च वक्षतीत्यर्थः । मूले वाक्यस्येत्युपलक्षणम् । परोक्तमन्यदपि बन्धमिथ्यात्वप्रमाणं निरसनीयमिति भावेन तदप्यनूद्य निराह यदपीति । प्रमाणान्तरमादर्शितमित्यन्वयः ॥ तमेतमिति । अध्यासमित्यन्वयः ॥ अविद्याख्यं अविद्यानिमित्तम् ॥ शास्त्राणि '?R ब्राह्मणो वाजपेयेन यजेते '?R त्यादिशास्त्राणीत्यर्थः ॥ प्रमाणान्तरमनुमानमर्थापत्तिर्वेत्यग्रे व्याक्तम् । ननु तदात्मतया तत्संसृष्टतया वाऽऽरोपितत्वाद्देहादेर्मिथ्यात्वमस्त्वित्यत आह नचेति । परमुखेन समाधिं वाचयित्वा समं ममेत्याह चेतनस्येति ॥ सममचेतनस्यापीति । नन्वेवमिंदरजतमित्यादिभ्रमस्थलेऽपि रजतस्यासत्त्वं न सिद्ध्येत् । चिरन्तनतार्किकरीत्या तादात्म्यतत्संसर्गयोरेवासत्त्वापत्त्याऽभिनवान्यथाख्यातिर्वक्ष्यमाणा न युक्ता स्यादिति चेत् । मैवम् । स्मर्यमाणारोपस्थले आरोप्यस्य सर्वस्यासत्त्वेऽपि गृह्यमाणारोपस्थले सिद्धान्तेऽपि तादात्म्यादिरूपधर्ममात्रस्यासत्त्वेन धर्मिणस्सत्त्वस्यान्यथाख्यातिवादे वक्ष्यमाणत्वात् । अस्यापि गृह्यमाणारोपत्वान्नान्तःकरणादेरचेतनस्य मिथ्यात्वसिद्धिरित्युक्तमिति ध्येयम् ।   
?R युक्तीनां च निराकरिष्यमाणत्वादिति । विश्वं मिथ्या दृश्यत्वाज्जडत्वात्परिच्छिन्नत्वाच्छुक्तिरूप्यवदित्यादियुक्तीनां समयपादे शून्यवाद्यपाकरणप्रस्तावे भेदो मिथ्या भेदतेवादित्यादेः पृथगुपदेशादित्येतद्व्याख्यावसरे विवादपदं सदसद्विलक्षणं ज्ञाननिवर्त्यत्वादित्यादेर्वैलक्षण्यं सदसतोरप्येतेन निषिद्ध्यत इत्यादिनाऽत्रैवाग्रे निराकरिष्यमाणत्वादित्यर्थः ॥ इत्यादीनि । अनुमानादिप्रमाणोपन्यासपराध्यासभाष्यमित्यर्थः ॥ कोऽपि वादीति । अस्माभिरप्यपरायत्तत्वेनारोपांगीकारादिति भावः । स्वरूपसतामपि तादात्म्यतत्संबन्धित्वाभ्यामारोपेणैव व्यवहारोपपत्तेरिति पूर्वमुक्तम् । तत्रतादात्म्याध्यासमंगीकृत्य । वस्तुतस्त्वयुक्तं चैतद्वर्णनमिति भावेनाह तादात्म्येति । तृतीयाध्याये भक्तिपादे '?R देहात्मत्वं यदि न तत्प्राप्तं प्रत्यक्षतः क्वचित् । मम देह इति ह्येव न देहोऽहमिति प्रमे '?R त्यादिनेति भावः । कथं तर्हि कृष्मोऽहमित्यादि व्यवहारः । '?R नैषां ममाहमिति धीः श्वसृगालभक्ष्य '?R इत्यादि पौराणिकव्यवहारश्चेत्यत आह व विना च तेनेति । तादात्म्यारोपेण विनैव । उपचारश्च कृष्णोऽहमित्यादिना । '?R व्याप्तत्वादात्मनो देहे व्यवहारेष्वेपाटवात् । भेदज्ञानेऽपि चांगारवह्निवत्स्वाविक्तत्वात् । भवन्ति व्यवहाराश्चे '?R त्यादिना चेति भावः। विवृतमेतत्सम्यग्गेहात्मैक्याध्यासभंगे न्यायामृते ।  
?R सुप्तावात्मनः प्रकाशमानत्वे सत्यविद्याकार्यान्तःकरणतद्धर्माणां दुःखादीनामप्युपलद्धप्रसंग इत्याशंक्य निराह नचेति ॥ तदभावादिति । अविद्याकार्यस्याभावादित्यर्थः ॥ ह्यस्तन इव पूर्वदिवस इव । नन्वनुभूतं स्मर्तव्यमेवेति न नियम इत्यत आह अनुभूत इति । आत्ममात्रत्वात्स्मर्येतेत्यन्वयः । अहंकारस्मरणाभावोऽसिद्ध इति परिहरति सुखमहमित्यादिना ॥ सुखानुभवेति । सुखानुभवजन्यपरामर्शदर्शनादित्यर्थः ।  
?R नन्वहमर्थस्यात्मत्वे छान्दोग्ये सप्तमे '?R यो वै भूमा तत्सुखमि ' ?Rति भूमशब्दितब्रह्मण आदेशोक्त्यानन्तरमथातोऽहंकारादेश इत्युक्त्वानन्तरं अथात आत्मादेश इत्यात्मनः पृथगुक्त्यनुपपत्तिरित्यत आह यत्त्विति ॥ भाष्यकृतेति । '?R सैव ही '?R त्येतत्सूत्रभाष्यकृता । ' ?Rसत्याद्या अहमात्मान्ता यद्गुणास्समुदीरिता इति । यथा छान्दोग्यभाष्ये च । भूमा नारायणाख्यः स्यात्स एवाहंकृतिः स्मृतः । आकार्योऽहमिति ह्येष ततोऽहंकार उच्यते । जीवस्थस्त्वनिरुद्धो यः सोऽहंकार इतीरितः । अणुरूपोऽपि भगवान्वासुदेवः परो विभुः । आत्मेत्युक्तः स च व्यापी न च भेदो हरौ क्वचिदि '?R त्यादिना भगवद्गुणपरत्वेन रूपविशेषपरत्वेन च व्याख्यातमित्यर्थः । आत्माहंकारयोर्भेदे सूत्रविरोधमप्याह वक्ष्यति चेति । सैव परदेवता सत्यादय इति सत्याद्यहंकारात्मान्तानां परदेवतात्वं च वक्ष्यतीत्यर्थः । श्रुतिगताहंकारदस्येश्वरपरत्वाभावेऽहमेवाधस्तादिति वाक्यशेषे तस्य सर्वगतत्वप्रतिपादनं न घटत इत्याह कथमन्यथेति । स उपरिष्टादित्यादिना पूर्णत्वं भगवतोन्यस्याहंकारस्योपदिशतीति न युज्यत इत्यादि छान्दोग्यभाष्योक्तं किञ्चिदाह कथमन्यथेति । ननु '?R महाभूतान्यहंकारो बुद्धिरव्यक्तमेव च । इन्द्रियाणि दशैकं च पञ्च चेन्द्रियगोचरा ' ?Rइति त्रयोदशे गीतायां अन्यत्राप्यहंकारपदप्रयोगे दृष्ट इत्यत आह महाभूतानीति । श्रुतिसिद्धाहंकारतत्वस्याहमित्युल्लेखविषयत्वे बाधकमाह तथासतीति । ब्रह्माहंकारयोरैक्यमनभिमतमापतेत् । न जीवब्रह्मैक्यमभिमतमित्याशयः । न्नवहं ब्रह्मेत्यादावपि यदहन्त्वेन प्रतीतं तद्ब्रह्मेति व्याख्यानमस्तु । यः स्थाणुत्वेन प्रतीतः स पुरुष इतिवत् । एवं चाहं ब्रह्मेत्यादावप्यहमर्थस्यानात्मत्वेपि न दोष इत्याशंक्य निराह अत्रापीति ॥ तदात्मानमिति । तत् ब्रह्म अवेत् व्यजानादित्यर्थः । तत्र जडरूपाहमर्थलेशस्याप्यभावादिति भावेनोक्तं निरवद्यस्येति । अहमित्युल्लिख्यमानस्य जडाहंकारभूतत्वाभावं प्रकारान्तरेण व्यनक्ति यदिति ॥ अस्मच्छब्दजमिति । अस्मच्छब्दस्य त्वाहौसाविति मपर्यन्तस्याहादेशे अतो गुण इति पररूपे शेषे लोपे ङेप्रथमरमिति सुषोऽमादेशे अमि पूर्वरूपे अहमिति जातत्वात् । अत एव पञ्चमस्य तृतीयपादान्ते '?R अहंशुभमोर्युसि ' ?Rत्यत्र सूत्रे अहमितिशब्दान्तरं मकारान्तमव्ययमहंकारे वर्तत इत्युक्तम् । मञ्जर्यामपि त्वाहौसावित्यहादेशे योऽहंशब्दः तदपेक्षया शब्दान्तरमस्तीत्युक्तमिति भावः। सम्यग्विवृतमेतत् यदप्यहंकारस्येत्यादिनोक्तं प्रमेयं सर्वं न्यायामृते अहमर्थस्यानात्मत्वभंगे । न प्रत्यक्षमतत्वावेकमितीतिशब्दो मूलतात्पर्योक्तिसमाप्तौ ।  
?R अग्रत इति । कथमित्याक्षेपं व्यनक्ति । नेहनानेत्यादिना स्तयमित्यन्तेन । न्वग्रत इत्युक्तिः परीक्षकबुद्धिक्रमापेक्षया चेत्तर्हि वाक्यं युगपदेव स्वस्य स्वव्यतिरिक्तसर्वस्य मिथ्यात्वं प्रतिपादयीत्यभ्युपगतम् । तथाच कुतो वाक्यस्योपपत्तिविरोधः । योन प्रतीतार्थे प्रमाणं न स्यादित्यत आह समानमेतदिति यथा यावज्जीवमहं मौनीतिवाक्यं स्वक्रियाविरीद्धत्वादप्रमाणम् । एवं नेहनानेत्याद्यपि वाक्यमहमन्यच्चासदितिवत्स्वक्रियाविरुद्धत्वादमानमेन । स्वस्यासत्वे स्वयमन्य्च्चासदिति बोधजनकत्वायोगात् । बोधजनकत्वेऽसत्वायागात् । नेहं कदापि क्वापि अस्मीतिव्याहतत्वादप्रमाणमेव भवति । अन्यथा यावज्जीववाक्यमपि मानं स्यादिति भावः । इतिशब्दो वाक्यव्याख्यासमाप्तौ ।  
?R मिथ्यापदस्याकारान्ताव्ययत्वान्मिथ्याया इत्यस्यासाधुत्वमाशंक्य द्वेधा गतिमाह या इत्यादिना ॥ विभक्तीति । यत्किञ्चित्स्त्रीव्यक्त्यादौ संकेतितषष्ट्यन्तमिथ्याशब्दस्य संभवेन तत्प्रतिरूपकमित्युक्तम् । चिरायेत्यादिवदिति भावः स्वतर्कस्येति । यदीयं वाक्यं मिथ्या स्यान्न कस्याप्यर्थस्य साधकं स्यादिति तर्कस्य विरुद्धत्वम् । आपाद्याभावेनापादकस्य व्याप्तत्वलक्षणविरुद्धहेत्वाभासत्वमित्यर्थः।  
?R मिथ्यायास्साधकत्वं न चेत्युक्तमयुक्तमिति शंकते नन्विति । ननु वाक्यस्येत्यादिना कृतशंकाया उत्तरमाह तत्किमिति । उद्यतः उद्युक्तः इत्यर्थः । बाढमिति वदन्तं प्रत्याह एवं च वदतेति । पददोषाद्यन्यतमेवोपादेयमिति वदतेत्यर्थः । नूनमिति काकुस्वरः । तत्र तथा वक्तुमशक्यत्वात् । तत्र तव प्रत्युतमेव न स्यादिति भावः । परमुखेन समाधिं वाचयति स्वरूपस्यैवेति ।  
?R प्रतिपद्य । विज्ञायेत्यर्थः ।  
?R अनुभवसिद्धमिति । प्रमितिरूपकार्यलिंगजन्यानुमितिसिद्धमिति वा अनुमितिप्रामाण्यग्राहकसाक्षिसिद्धमिति वाऽर्थः ॥ श्रुतिभिर्युक्तमिति । नेहनानेत्यादिश्रुतिभिर्दृश्यत्वादियुक्तिभिरित्यर्थः ॥ इतरप्रमाकरणस्यैवेति । मिथ्यात्वप्रमाकरणस्य वा साधकत्वप्रमाकरणस्य वेत्यर्थः । क्वचित्प्रमाणस्यैवेति पाठः ॥ सुरभीति । यथा घ्राणजन्यगन्धज्ञानजनितसंस्कारसहकृतचक्षुष एव चन्दनकाष्टे सुरभि चन्दनमिति विशिष्टज्ञानजनकत्वं तथेत्यर्थः ॥ दर्शनस्पर्शनाभ्यामिति । यथा चक्षुरिन्द्रियत्वगिन्द्रिययोरेकत्र घटादौ समावेशे रूपवान्स्पर्शवांश्चेति रूपस्पर्शरूपविशेषणद्वयविशिष्टवस्तुविषयकं ज्ञानं जायते तथा मिथ्यात्वप्रमाणसाधकत्वप्रमाणयोः समावेशे मिथ्यात्वसाधकत्वोभयविशिष्टैकवस्तुविषयकं ज्ञानं भविष्यतीत्यर्थः ॥ इवेतीति । तद्यथा मिथ्याभूतवाक्येन साध्यते तथा मिथ्याभूतस्य साधकत्वमपि मिथ्याभूतप्रमाणेन साध्यते किमित्यर्थः ।  
?R वक्ष्याम इति । अविशेषस्य साध्या साधकतेत्यत्रेति भावः ॥ अद्वैतप्रतिपादकेति । '?R नेहनानेत्यादिश्रुतेः सर्वमिथ्यात्वबोधनांशे बाधितविषयत्वरूपोपपत्तिविरोध इत्यर्थः ॥ अद्वैतेति । आत्मान्यसर्वमिथ्यात्वप्रतिपादकत्वाभावस्य '?R मिथ्यात्वं यदि दुःखादेः '?R इत्यत्र प्रक्रान्तत्वादित्यर्थः ।  
?R अन्यसाधनमित्यत्र कर्मधारय इत्युपेत्याह सतोन्यदिति । चशब्दस्यार्थद्वयमपि योजयति मिथ्याभूतस्त्विति । न सिद्धमेवेति च ॥ तर्कस्येति । यदीदं वाक्यं मिथ्या स्यान्न किञ्चिद्भोधयोदिति तर्कस्य विरुद्धहेत्वाभासतेत्यर्थः ।  
?R तवापीति । मिथ्यात्ववादिनोऽपीत्यर्थः ॥ दूष्यत्वादिति । उपपत्तिविरोधादिनेति भावः ॥ साधयिष्यते चेति । '?R ब्रह्मत्वमपि जीवस्य प्रत्यक्षस्याविशेषत '?R इत्यादावुपजीव्यत्वेन प्राबल्यं साधयिष्यत इत्यर्थः । व्युत्पादयिष्याम इति । पृथगुपदेशादित्यादाविति भावः ।  
?R यदीदं वाक्यं मिथ्या स्यान्न किञ्चिद्बोधयेदिति तर्कस्य व्यभिचारोक्त्या व्याप्तिवैसल्यमाशंकते ननु मा भूदित्यादिना ॥  
?Rउपधानसन्निधानस्य उपाधिसन्निधानस्येत्यर्थः । प्रशिथिलमूलत्वेन व्याप्तिविकलत्वेनेत्यर्थः ।  
?R यतोऽत्रेति । उदाहृतस्वाप्नादिपदार्थेषु । अतो मैवमित्यन्वयः ॥ वक्ष्यतीति । तृतीये भक्तिपादे '?R सन्ध्ये सृष्टिराह हि '?R इत्यत्र ॥ प्रतिबिम्बस्य त्विति । अन्यथा बिम्बस्य प्रतिबिम्बेनाभेदोक्त्ययोग इति भावः । भेदविशिष्टस्य मिथ्यात्वमित्यत आह विच्छेदस्येति । बिम्बप्रतिबिम्बभेदस्यापीत्यर्थः ॥ उपपादयिष्याम इति । '?R पृथगुपदेशात् '?R '?R अत एव चोपमा सूर्यकादिवत् '?R इत्यादाविति भावः । एतेनैवेति । प्रतिबिम्बतद्भेदयोः सत्त्वकथनेनेत्यर्थः । लौहित्यस्यापि प्रतिबिम्बत्वादिति भावः ॥ स्वरोष्विवेति । अकारादिवर्णेष्विवेत्यर्थः ॥ '?R अचः स्वरा '?R इत्युक्तेः ॥ व्यञ्जनेषु ककारादिष्वित्यर्थः ॥ वक्ष्यते चैतदिति । आनुमानिकपादे ' ?Rसर्पभ्रमादावपि हि ज्ञानमस्त्येव तादृशम् '?R इत्यादावपि भावः ॥ एवमन्यदप्यूहनीयमिति । शंकाविषं च मरणस्येत्याद्यपि विषत्वशंकाया एव मृतिहेतुत्वमित्येवं रूपेणेत्यर्थः । प्रपञ्चिमेतन्न्यायामृते '?R असतः साधकत्वाभावे बाधकेद्धार '?Rवादे ।  
?R नन्वेवं श्रुतेः सर्वमिथ्यात्वार्थकत्वाभावे निरर्थकत्वेनाप्रामाण्यं स्यादित्यत आह तम्सादिति ।  
?R विशिष्टस्य विशेष्यस्य वा कुतो न निषेध इत्यत आह उभयेति ॥ तदुपादानवैयर्थ्येति । नानेतिपदोपादानवैयर्थ्यात् । किञ्चनेत्यनेनैव सर्वनिषेधप्राप्तेरिति भावः ॥ न जीर्णेति । जीर्णत्वमलिनत्वरूपविशेषणनिषेधस्यैव तत्र दर्शनादित्यर्थः । उक्तं प्राभाकरैरित्यर्थः ॥ यत्किञ्चिदिति । दण्डी नास्तीत्यादाविति भावः । ननु सविशेषणे हीतिन्यायो विशेष्यबाधे सत्येवेति वदन्तं प्रत्याह सविशेषत्वं हीति । जन्माधिकरणे पराभिमताखण्डत्वनिरासपूर्वमनन्तगुणवत्वलक्षणं सविशेषत्वं वक्ष्याम  
?Rइत्यर्थः । तथाच किञ्चनेतिपदोक्तधर्मनिषेधायोगाद्भेदस्यैव निषेध इति भावः प्रपञ्चितशेचैतच्छ्रुत्यर्थो न्यायामृते । '?Rन स्थानतोऽपी '?R ति भक्तिपादे ॥ समाधातव्यमेतदिति । अप्राप्तनिषेधचोद्यं श्रुतितात्पर्याबासयुक्त्याभासप्राप्तत्वात्सजातीयादिभेदस्येति समाधातव्यमित्यर्थः ।  
?R क्रियावेशेति । औदासीन्यप्रच्युतिहीनस्येत्यर्थः ॥ मतिकर्दम इति । बुद्धिकालुष्य इत्यर्थः । प्रसिद्धिद्योतक इत्युक्तं व्यनक्ति मायावादिना खल्विति ॥ आश्रयेति । अज्ञानाश्रयप्रतियोनोर्ज्ञानेत्यर्थः । प्रतियोगिपदेनात्राज्ञानविशयो ध्येयः . हेतावित्युक्तम् । तद्व्यनक्ति अतो मयेति । यस्सात्ततः साधकत्वं तेनापि स्वीकृतमत इत्यर्थः । अस्त्वज्ञानादिसाधकं साक्षिरूपं सत्यं दुःखादिसाधकं प्रत्यक्षं कथं सत्यमित्यत आह अस्माभिरपीति । साक्षिणः साधकत्वं नेति भावेन आशंकते अज्ञानवशादेवेति । इतरेतराश्रयत्वं व्यक्तीकर्तुमाह न खल्विति ॥ द्वयोरिति अज्ञानसाक्षिणोरित्यर्थः ।  
?R फलं वेति । जन्यज्ञानादिरूपं फलं वेत्यर्थः । तस्यापि व्यवहारादिसाधकत्वादिति भावः ॥ नित्यं वा ज्ञानमिति । ईश्वरसंबन्धनित्यज्ञानं वेत्यर्थः । तस्य कार्यमात्रे हेतुमात्रे हेतुत्वादिति भावः । परेणेति । भावरूपमज्ञानमनिच्छता तार्किकादिना त्वत्प्रतिवादिनेत्यर्थः । यदुक्तं पूर्वत्राज्ञानवशादेव साक्षिणः साधकत्वमित्युक्ते इतरेतराश्रयत्वप्रसंगादिति । तन्न । अधिष्टानतया ज्ञानावभासत्वमेव साक्षित्वम् । तथाच साधित्वमज्ञानत्तवं चैकमेव । साक्ष्यनभासादन्यस्याज्ञानसत्त्वस्याभावादज्ञानावभासत्वादन्यस्य साक्षिणः साधकत्वस्याभावात् कुतोऽन्योन्याश्रय इति शंकते साक्षिणीति । ततः अज्ञानारोपादित्यर्थः । तमोऽज्ञानम् ॥ अशक्यत्वादिति । प्रकाशाक्षयमित्यनेनाश्रयत्वस्य प्रकाशेनेति तृतीयतया साधकत्वस्य च विशेषस्य चाभावे परं प्रति त्वया वक्तुमशक्यत्वादित्यर्थः । ननु प्रकाशेनैव सिद्ध्यतीत्यस्य प्रकाशजन्यज्ञानेन विषयीक्रियत इति नार्थः । येन साधकत्वं स्यादित्यत आह किञ्चेति ॥ इति निर्वचनेति । व्याकरणसूत्रे हि साक्षिपदस्य साक्षादितिपदात् द्रष्ट्रर्थे संज्ञायां विषये इनिप्रत्ययो भवतीति इनिप्रत्यये '?R अव्ययानां भमात्रे टिलोप '?R इति साक्षात्पदस्य टिलोपे च साक्षात्पश्यतीति साक्षीति यद्व्युत्पादनं तस्यासंभवादित्यर्थः । दोषान्तरं चाह अतदिति । तदविषयकेणेत्यर्थः । तद्विषयमानेनैव तत्सिद्धेर्घटादौ दृष्टेरिति भावः । निरस्तमिति । इतरेतराश्रयप्रसंगादित्यनेनेति भावः ।  
?R परेणेति । शब्दनित्यत्ववादिनेत्यर्थः ॥ तत्साधनेति । शब्दः कृतकः व्यञ्जकप्रयत्नानन्तरभावित्वादिति कृतकत्वसाधकलिंगोपस्थितिमता तार्किकेणेत्यर्थः । साधयिष्यामीतीतिशब्दस्येति ब्रवीतीति पूर्वेणान्वयः ।  
?R किमत इति । अविशेषस्य साधकत्वं चाविशेषप्रमाणान्तरसाध्यमित्युक्तितः किमनिष्टमिति प्रश्नार्थः । इदं वक्ष्यमाणमन्योन्याश्रयादिकमिति परिहारार्थः । तच्चेति निर्देशायोगामाशंकते ननु चाविशेषस्येति ॥ तत्सिविशेषत्वादीति । मिथ्याभूतस्य साक्षिणः साधकत्वम् । '?R तच्च मिथ्याप्रमाणेन सता वा साध्यते त्वये '?R ति साधकप्रमाणविकल्पेन यथा निरस्तं, एवं मिथ्याभूतस्य साधकत्वं सविशेषप्रमाणेन साध्यते , अथाविशेषमानेन । आद्ये तस्यापि तव मिथ्यात्वात् । परेण च तस्य साधकत्वानंगीकारात् । न द्वितीयः । प्रतिवादिनस्तस्य साधकत्वासंमतेरिति निराकरणीयमिति सूचनायेत्यर्थः ॥ प्राग्वकल्पित इति । '?R सता चेद्द्वैतसिद्धिः स्यादि '?R त्यत्र सतेत्यात्मभूतेन वा आत्मातिरिक्तेन वेति विकल्पितात्मभूतेनेति पक्षोऽप्यविशेषस्य साधकत्वखण्डनेन निरस्त इत्यर्थः ।  
?R '?R सता वा साध्यते त्वये ' ?Rति '?R साधकत्वं सतस्तेने '?R ति चैकवचनेन प्रस्तावात्पुरुषपरत्वे बहुवचनायोगं मत्वा श्रुत्यादिवाक्यपरतया योजयति यस्मादिति । बहुवचनं वाद्यन्तराबिप्रायं मत्वा शब्दशक्तिस्वारस्यमनुरुद्ध्य पुरुषपरतया योजयति अथवेति ॥ अतिप्रसंगान्तराभिधानमिति । सर्वमिथ्यात्वपक्षे नेहनानेत्यादेर्मिथ्यात्वापातेनासाधकत्वापत्तिरूपातिप्रसंगापेक्षया वादिनः कथाधिकाराबावरूपातिप्रसंगान्तराभिधानमित्यर्थः । ' ?Rमिथ्यात्वं यदि दुःखादेरि '?R त्याद्यर्धश्लोकं तावदनुवर्त्यार्थमाह यदीति । तद्वाक्यस्येत्येतत् प्रमाणादिकथांगमात्रपरं मत्वा व्याचष्टे कथाव्यवहारांगभूतं प्रमाणादिकमिति । आदिपदेन व्याप्तिदृष्टान्तादिप्रमाणांगस्य हेत्वाभासादिनिग्रहस्थानादेस्च ग्रहः । ततश्च किमित्यतो '?R ऽनंगीकुर्वतामि '?Rत्यर्धं योजयति तथाचेति ।
बहुवचनकृत्यमग्रे विवरिष्यन्नेकवचनान्तत्वमुपेत्य फलितार्थमाह तन्मिथ्यात्वमंगीकुर्वत इति । वादितेत्यस्यार्थः कथकतेति । कथाधिकारितेत्यर्थः इतिशब्दस्यातिप्रसंगान्तराभिधानमेतदिति पूर्वेणान्वयः । बहुवचनकृत्यं व्यनक्ति विश्वेत्यादिना ।  
?R न त्वापादनस्येति । '?R प्रसंगार्थतया प्रोक्ता न सिद्धान्तस्य दूषका '?R इति सन्ध्ये सृष्टिरित्यधिकरणानुव्याख्याने तथा विवरिष्यमाणत्वादिति भावः । युष्मदस्मदित्यादि परभाष्येपक्रमानुवादः ॥ चिन्तेति । परस्येत्यनुषंगः ॥ व्यवह्रियतेऽनयेति । '?Rअकर्तरि च कारके संज्ञायामि ' ?Rत्यनुवृत्तौ '?R स्त्रियां क्तिनि '?R ति विधानात्करणे क्तिन्प्रत्ययः । प्रमाणादीत्येव कुतो  
?Rनोक्तमित्यत आह प्रमाणादीनामिति । प्रतिबन्धः व्याप्तिः । पूर्वार्धोक्तातिप्रसंगमूलभूतेत्यर्थः ॥ व्यवहारेति । प्रमाणादिविषय इत्यर्थः ।  
?R अनंगीकुर्वतामित्यत्र द्वितीययोजनायामुक्ततर्के परोक्तबाधकमनुवदति यदत्रेत्यादिना तदेतत्सर्वमनेनापहसितमित्यन्तेन । अत्र विश्वसत्यतामनंगीकुर्वता कथकता न स्यादित्युक्तप्रसंगे यद्बाधकमुक्तं तदपहसितमिति दूरेणान्वयः । हेतुभावाद्हेतुत्वादित्यर्थः ॥ लोकसिद्धत्वादिति । प्रमाणादिसत्वस्य लोकव्यवहारसिद्धत्वादित्यर्थः ॥ तदिति । प्रमाणसत्त्वानभ्युपगमस्येत्यर्थः । प्रमाणहीनस्यापि तत्वनिर्णयादिप्रसंगादिति भावः ।  
?R किं व्यवहारमात्रमिति । विमतो व्यवहारः प्रमाणत्त्वाभ्युपगमपूर्वकः व्यवहारत्वादिति साध्यते , साधनबाधनक्षमव्यवहारत्वादिति वेति प्रश्नार्थः ॥ बाध इति । चार्वाकादिनाऽनुमानादिप्रमाणसत्ताऽनभ्युपगमादिति भावः ॥ सिद्धं ममेति । मायावादिव्यवहारस्य साधनादिक्षमत्वं प्रतिवादिसिद्धं चेत्तर्हि विस्वमिथ्यात्वं प्राप्तमेवेति भावः ॥ व्यतिरेके चेति । नायं व्यवहारवान् । साधनादिक्षमव्यवहारवान्वा न भवति । प्रमाणसत्त्वानभ्युपगन्तृत्वादिति वा । त्वदीयव्यवहारः साधनाद्यक्षमः प्रमाणसत्ताभ्युपगमपूर्वकत्वविधुरत्वादिति वा । व्यतिरेकसाधने चेति वा पूर्वोक्तसाध्यहेत्वोर्व्यतिरेकव्याप्तौ चेति वा प्रमाणसत्वानभ्युपगमो न प्रयोजकः । किन्तु सद्वचनस्य निर्दोषशब्दस्य आभासः तद्वदवभासमानत्वे सति तल्लक्षणशून्यः शब्दस्तस्य यल्लक्षणं योग्यताराहित्यादिरूपं तद्युक्तत्वमेवोपाधिः प्रयोजकमित्यर्थः । कथमिदं ज्ञायते प्रमाणसत्त्वानभ्युपगमोऽप्रयोजकः त्वदुक्तमेव प्रयोजकमित्यतो व्यभिचाराव्यभिचाराभ्यामिति भावेनाह यत इति । मतान्तरानुसारिभिः तार्किकमतानुसारिभिः प्रवर्तिताः शब्दनित्यत्वादिव्यवहाराः अपरैर्मीमांसकैः शब्दनित्यत्वमतानुसारिभिरित्यर्थः । कथ्यन्त इत्यनन्तरं सद्वचनाभासलक्षणायोगित्वे च प्रत्यक्षप्रामाण्यादिव्यवहाराः साधनादिक्षमा इति कथ्यन्त इत्यपि ध्येयम् । सिद्धान्ती शंकते ननु यदीति । मायावादी समाधत्ते न ब्रूमो वयमिति ॥ भवतेति । तत्त्ववादिनेत्यर्थः । इदमिति प्रमाणसत्ताऽभावे साधनादिक्षमव्यवहारो न स्यादिति दूषणमित्यर्थः ॥ पर्यनुयोगेति । दूषणाभिधानेत्यर्थः ॥ कथान्तरेति शब्दनित्यत्वानित्यत्वविषये तावदेका कथा । तदुपायस्यैकेन सत्त्वमन्येनासत्त्वमुपेत्योपक्रान्ता । तत्र च शब्दनित्यत्वादिचिन्तां हित्वा तदुपायो यदि तेऽसन्स्यात्तर्हि तव कथा न स्यादित्यापादने कथान्तरप्रसक्तिदोषः। असतो व्यवहारांगत्वानंगत्वचिन्तारूपकथान्तरमप्यसतो व्यवहारांगत्वसाधनोपायस्यैकेन सत्त्वमन्येनासत्त्वमुपेत्य पूर्वत्रैव प्रवर्तनीयम् । तथैवोपक्रमात् । तत्रापि कथान्तरे एवमापादने द्वितीयकथात्यागेन तदुपायगोचरतृतीयकथाप्रसक्तिः । साऽपि तथैव चालनीया । तत्राप्येनमापादने पुनस्तथैव कथान्तरप्रसक्तिरित्यपर्यवसितकथान्तरप्रसक्तेरित्यर्थः। एके तु अन्तरशब्दो विशेषवाची । तथैवेकेन सत्त्वमपरेणासत्त्वमुपेत्यैव तादृशकथाविशेषस्य प्रसक्तत्वेन तत्रैवं दोषोक्तेरयुक्तत्वादित्यर्थ इत्याहुः । तच्चिन्त्यम् । न चैवं कथान्तरप्रसक्त्यादिदोष इत्यग्रिमग्रन्थविरोधादित्यन्ये । ज्ञाप्यन्त इत्यस्य '?R गतिबुद्धिप्रत्यवसानार्तशब्दकर्माकर्मकाणामपि कर्ता स णाविति '?R द्विकर्मकत्वात्कर्मणि प्रयोगाच्च शिष्यादय इत्यनधिकारमिति च निर्देशो युक्तः ॥ कथाप्रवेशाप्रवेशयोरिति । प्रवेशे कीदृशीं मर्यादामित्यनेनोक्तविकल्पदोषाणामापत्तेरित्यस्य स्फुटत्वादप्रवेशपक्षे व्यनक्ति कथायामेव हि निग्रह इति । हिर्यत इत्यर्थे ।  
?R प्राग्विकल्पितकल्पचतुष्टयमध्ये कथकप्रवर्तनीयवाग्व्यवहारं प्रति हेतुभावादितिपक्षं निराह न द्वितीय इति ॥ हेत्वनुपपत्तेरिति । प्रमाणादेः सत्त्वानंगीकारे कारणायोगादित्यर्थः ॥ तच्चेति । तत्वावधारणादि च सम्भाव्यत इत्यन्वयः ॥ व्यवहारेति । पञ्चावयवत्र्यवयवादिप्रमाणतर्कादिव्यवहारविषयसमयबन्धादेवेत्यग्रे व्यक्तम् । समयस्संकेतः । व्यवहारनियमवदेवेत्यर्थः ।  
?R लोकसिद्धत्वादितिपक्षं निराह नापि तृतीय इति ॥ पूर्वं नियमस्य गवेषणादिति । तथा च पूर्वं व्यवहारनियमसमयबन्धादेव प्रवृत्तकथायां प्रमाणव्यवहारोपपत्तौ किं तत्सत्तयेति भावः ॥ इति तावन्न भवतीति . किन्तु विचारबाध्यत्वाबाध्यत्वाभ्यामेवेति प्राप्तमिति भावः ।  
?R प्रमाणसत्तानभ्युपगमस्य तत्वनिर्णयविजयादिप्रसञ्जकत्वादिकल्पं निराह न चतुर्थ इति । विश्वशब्दार्थः प्रमाणादीति ।  
?R तदेतदिति । यदत्रोक्तमित्यादिनोक्तमित्यर्थः ॥ अनेनेति । पूर्वोक्तस्य प्रसंगत्वद्योतकविपर्ययपर्यवसानपरेण तस्मादित्यादिश्लोकेनेत्यर्थः ।  
?R पक्षचतुष्टयदूषणमपि क्रमेणोज्जिहीर्षुराद्यपक्षेप्याद्यपक्षदोषं तावन्निराह यत्तावदित्यादिना दूषणमिति । तदनभ्युपगच्छतोऽपि चार्वाकमाध्यमिकादेरित्यादिनोक्तमित्यर्थः । एवमित्युक्तं व्यनक्ति मायावादीति ॥ व्यभिचारस्थलस्येति  
?R। चार्वाकादेस्तद्व्यवहारस्य चेत्यर्थः ॥ अंगीकृतेति । अनंगीकुर्वतामितिबहुवचनं प्रयुंजानेनाचार्येणेत्यर्थः । तथैव प्राग्व्याख्यानादिति भावः । तस्यापि पक्षत्वे बाध इत्युक्तं निराह ?R?0बाधस्त्विति ॥ इत्युक्तमिति?R?0 । '?R तस्माद्व्यवहृतिरि '?R त्येतदवतारिकायामिति भावः । आद्यपक्षेऽपि द्वितीयकल्पदोषमुद्धरति ?R?0साधनबाधनेति?R?0 । अनेनैव प्रसंगपरमूलेनैव । विशिष्टेति । साधनादिक्षमेत्यर्थः । प्रागुक्तं सद्वचनाभासलक्षणयोगित्वोपाधिं च निराह विमत इत्यादिना ॥ इति वा साधन इति । '?R मायावादिनं तद्व्यवहारं वा पक्षीकृत्ये ' ?Rतिपूर्वोक्तसाधनद्वयप्रकारापेक्षया वाशब्दः ॥ ?R?0कथंचिदन्वय इति ।?R?0 कथंचित्साध्यव्यापकत्वं इत्यर्थः ॥ यत्र साधनाद्यक्षमत्वं तत्र सद्वचनाभासलक्षणयोगित्वमिति नास्ति । शशविषाणादौ प्रत्यक्षाभासादौ च साध्याव्यापकत्वात् । व्यवहारत्वादिरूपपक्षधर्मावच्छिन्नसाध्यव्यापकत्वं तु संभाव्यत इति कथंचिदन्वय इत्युक्तम् ॥?R?0 नचैवमित्युक्तमिति ?R?0। साधनं न
भवत्यापादनमेवेत्युक्तमित्यर्थः ॥ साधनादिति । प्रमाणसत्ताभ्युपगमपूर्वकतारहितत्वादिति साधनादित्यर्थः । तादृशश्चानुमानमात्रोच्छेदकतया नोपाधिरिति भावः । साधनाभेदं व्यनक्ति यदा हीति । तदसत्त्वं प्रमाणादिव्यवहारासत्त्वमित्यर्थः ॥ तत्स्वीकारेति । प्रमाणस्वीकारेत्यर्थः । एवं च वदतेति । सत्त्वाद्युदासीनैस्तानि स्वीकृत्येतिवदता स्वरूपासत्त्वं नाभिप्रेतम् । सदसद्विलक्षणत्वरूपानिर्वचनीयत्वं यदभिप्रेतं तत् '?R वैलक्षण्यं सदसतोरि ' ?Rत्यादावग्रे निरसिष्यत इत्यर्थः ॥ इत्यादीनि । तथाच व्याघात इत्यन्तमित्यर्थः ॥ न चोक्तदोष इति । व्याघातदोष इत्यर्थः । ब्रूम इत्यनन्तरं येन व्याघातदोष इति योज्यम् ॥ न चैवमिति । प्रारब्धप्रमेयान्तरकथात्यागेन प्रमाणसत्तापादने प्रकृतकथातः कथान्तरप्रसक्तिदोषः । कथान्तरेऽपि प्रमाणासत्त्ववादिनं प्रति एवमेवापादनीयमित्येवं पूर्वोक्तानेककथान्तरप्रसक्तिरित्यादिपदार्थः ।  
?R '?R स्यादप्येवं यदि कथकप्रवर्तनीये ' ?Rत्यादिनोक्तदोषं चोद्धरति द्वितीयपक्षोक्तेति । द्वितीये तु संवाद एवेति । अस्माभिरपि सत्ताऽभ्युपगमस्य कारणकोटौ प्रवेशानंगीकारादिति भावः ।   
?R तृतीयेप्याद्यमिति । '?R लोकव्यवहारोऽपि प्रमाणव्यवहारो वा पामरादिसाधारमव्यवहारो वे '?R त्यत्राद्यमित्यर्थः ॥ तत्रोक्तमिति । '?R विचारप्रवृत्तिमन्तरेण तस्य दुर्निरूपत्वादि?R '?R ति तु '?R यो यथाकथंचित्कथायां प्रवृत्तः तं विपक्षे कथानुत्पत्तिप्रसंगदण्डं प्रदर्श्ये '?R त्यादिना दूषितप्रायमित्यर्थः । द्वितीयेति । '?R पामरादिसाधारणव्यवहारो वे ' ?Rति द्वितीयेत्यर्थः ॥ इत्यत्र दर्शने इत्येतस्मिन्सिद्धान्ते ॥ तस्यैवेति । व्यवहारस्यैवेत्यर्थः । देहात्मैक्यैदित्वपवादात्त्यज्यते । तावताऽपवादहीनस्थले तस्य मानत्वे बाधकाभावात् । वक्ष्यते च भक्तिपादे । '?R उत्सर्गतोऽपि यत्प्राप्तमपवादविवर्जितम् । व्यभिचार्यपवादेन मानमेव भविष्यतीत्यादीति भावः ।  
?R यदपि सत्यत्ववादिनोक्तं पूर्वपक्षयित्वा समाधानं मायावादिनोक्तं तच्छंकासमाधाने द्वे अप्यनूद्य निराह स्यादेतदित्यादिना । तदप्यनेनैव परिहृतमित्यन्तेन । व्यवहारक्रिया व्यवहारकृतिः । व्यवहारकरणविषयसमयबन्धेनेत्यरथः ॥ व्यवहारक्रियाऽभिधातुं शक्येति । व्यवहारकर्तव्यताऽभिधातुं शक्येत्यर्थः । ' ?Rएभिरपि बाधकैरि '?Rत्यस्याभिमतस्य प्रसाधनीयत्वेनेन्वयः ॥ पूर्वोक्तेति । सत्ताऽनभ्युपगन्तुश्चार्वाकादेरपि व्यवहारदर्शनान्मायावादिनाऽपि सत्ताऽनभ्युपगमात्कथारूपकार्यलिंगेन तत्सत्ताऽभ्युपगमसाधने बाधस्य न निस्तार इत्यर्थः । केच्चित्तु पूर्वोक्तबाधकान्न निस्तार इत्यर्थ इत्याहुः ॥ अनेकातिप्रसंगगहनेति । सर्वमिथ्यात्वपरत्वे स्वयं मिथ्या स्यात् । तस्य चेत्तस्याप्यसाधकत्वमित्याद्यनेकातिप्रसंगारण्यनिविष्टत्वादसाधकत्वमिति भावः । श्रुत्यादेरसाधकत्वमेव व्यनक्ति तथा चेति ॥ तर्कस्येति । यदि प्रमाणसत्ता न स्यात्तर्हि कथाऽऽदिकार्यनिष्पत्तिर्न स्यादित्येवंरूपतर्कस्य प्रमाणसत्त्वेन विनाप्युपपत्त्या आभासत्वसिद्धिरित्यर्थः । सूत्रकृतैवेति । नासतोऽदृष्टत्वादिति समयपादीयशून्यवादापाकतणाधिकरण इति भावः ।  
?R चशब्दादित्रयस्योक्तार्थतामन्वयं दर्शयन्नेव योजयति व्यवहारसतोऽपीति । षष्ट्यान्ताद्वतिरित्युपेत्य पूर्ववदित्येतत् पूर्वस्यासत इवेत्युक्तम् । नोक्तप्रसंगनिस्तार इत्योतद्व्यनक्ति यदि व्यावहारिकं सन्नामेति ।  
?R तस्यापि वाद्यादिमात्रस्यापि । ननु बाधदर्शनेऽपि वाद्यादित्रयावगतेऽर्थः सत्य एवास्त्वित्यतो नेत्याह नचासाविति । असत्योऽपि ह्यसावर्थः तथैव सन्निति न चाभ्युपगम्यत इत्यन्वयः ॥ तत्प्रतीतीति । अर्थप्रतीतीत्यर्थः । पूर्वजातेत्यस्य तु बाधापेक्षया पूर्वेत्पन्नेत्यर्थः ॥ सैव प्रतीतिरिति । बाधरूपप्रतीतिरित्यर्थः । ब्रह्मरूपत्वात्तस्या इति भावेनाह न चेति । परव्यामोहनकरी माया स्वाश्रयव्यामोहनकरी अविद्या क्रमादीशजीवयोराश्रिता । लौकिको व्यवहारो हानोपादानादिः ।  
?R बाधकभेदेनेति । ब्रह्मज्ञानतदितरबाधकभेदेनेत्यर्थः ॥ एवं ज्ञानसत्यताऽपीति । असत्त्वान्तरभेदश्चेदुक्तदोषेण दुष्टेत्यर्थः । सदितिज्ञानमात्रेणार्थक्रियाहेतुत्वे दोषान्तरमाह शुक्तिरजतादेरिति ॥ अग्रे निराकरिष्यत इति । '?R अतत्वावेदकत्वं  
?Rचेदप्रामाण्यं सतां मतम् । दीर्घभ्रान्तिकरी चेत्स्यादतत्वावेदकप्रमा । रज्जुसर्पादिविज्ञानादप्याधिक्यादमानते '?Rत्यादिना चतुर्थस्य द्वितीयपाद इति भावः ॥ निरस्तमिति । '?R कुतः प्रामाणात् कथाऽऽदिसत्त्वाभावो भवता निश्चितः । श्रुत्यादेरिति चेदित्या '?Rदिना निरस्तप्रायमित्यर्थः ॥ सेति । अर्थक्रिया ॥ श्रुतिप्रामाण्येति । नेहनानेति सर्वासत्त्वावबोधकश्रुतिप्रमाण्येत्यर्थः ॥ इत्युक्तमिति । '?R कुतः प्रमाणाकथादी '?R त्यादिग्रन्थ एवेति भावः । उत सत्येवावान्तरभेदेन सत्त्त्रैविध्यमिति कल्पदूषकतयाऽवतारयति ॥ द्वितीयमिति । अनुक्तसमुच्चयार्थमुपेत्याह यदुपन्यस्तं तच्चेति वेति । अब्रह्मज्ञानाबाधितत्वं कतिपयप्रतिपत्तृकतिपयकाले तथाऽवगतत्वं चेत्यर्थः ॥ अपिपदार्थमाह असत इत्यादि ॥ स्वरूपमेवेति । सदवान्तरभेदभिन्नं स्वरूपमेवासिद्धं दूरे तत्साधकत्वमित्यर्थः । विवृतंमेतन्न्यायामृते सत्तात्रैवविध्यभंगे । शंकते नामुख्यमिति । अमुख्यं सदित्यनुवादः । नासत् नापि सदिति कोटिद्वयनिषेधः ।  
?R ' ?Rअन्यारादितरर्तेदिक्शब्दाच्चुत्तरपादाजाहियुक्त ' ?R इति पञ्चपीविधिसूत्रेऽन्यइत्यर्थग्रहणोक्तेः सदसद्भ्यामिति भाव्यमित्यत आह संबन्धमात्रे षष्टीति । प्रतियोग्यनुयोगिभावमविवक्षित्वा संबन्धमात्रे '?R षष्टी शेषे '?R इति सूत्रेण षष्टीत्यर्थः ॥ वादिनोऽपपत्तेरिति । आत्माऽतिरिक्तेन सता चेदद्वैतभंगात् । आत्मना चेन्निर्विशेषस्य साधकत्वायोगादित्यर्थः ॥ सत्त्वेति । सत्त्वाभावे साधकं न स्यादिति प्रसंगं वक्ष्यामो ब्रवामेत्यर्थः ॥ तत्रेति । सत्त्वाभावे साधकं नेत्यत्रेत्यर्थः ॥ व्याप्तिद्वयेति । सद्वैलक्षण्येऽसत्त्वं असदसद्वैलक्षण्ये सत्त्वमिति व्याप्तिद्वयेत्यर्थः । असदसद्वैक्षण्ये समानेऽपि मायिकत्वाविद्यकत्वाभ्यां प्रपञ्चप्रातिभासिकयोर्वैलक्षण्यान्न हानाद्यतिप्रसंग इति शंकते मायेति । निराकरिष्यमाणत्वादिति । विश्वमायिकत्वादेरिति योज्यम् । ' ?Rसा मन्ददृष्टिस्तस्यैव ब्रह्मणश्चेत्स्वतोऽन्यग्रे '?R त्यादिनाऽऽनुमानिकपादे प्रकृत्यधिकरण इति भावः । एके तु '?R निर्विशेष '?R इत्यादावज्ञानखण्डनेन तदवान्तरभेदस्य निराकरिष्यमाणत्वादित्यर्थ इत्याहुः ।  
?R यदि च प्रत्येकं भावाभाववैलक्षण्यमिति । भावस्य भावादभावाच्च वैलक्षण्यमभावस्याभावाद्भावाच्च वैलक्षण्यमित्यर्थः । सत इत्यस्यासत इत्यस्य चावत्त्या पञ्चम्यन्तत्वषष्ट्यन्तत्वाभ्युपगमेन योजयति तदा सतो बावस्येत्यादिना ।  
?R प्रत्येकं भावाभावत्वानधिकरणत्वं विवक्षितमिति । ह्यत्र पक्षत्रयं संभवति । भावाभावरूपं यत् तत्वानधिकरणत्वं वा एकैकस्य भावत्वानधिकरणत्वाभावत्वानधिकरणत्वरूपद्वयधर्मद्वयं वा भावत्वानधिकरणत्वविशिष्टमभावत्वानधिकरणत्वं साध्यमिति वा । तत्राद्ये दोषोक्तिपरतया योजयति तदेति । सत इति षष्ट्यन्तत्वेनावृत्तस्यार्थः ॥ सतो भावस्यापीति ॥ सतोऽसतश्च वैलक्षण्यमित्यस्य प्रतिपदं भावाभाववैलक्षण्यमिति । तस्याप्यर्थः ॥ भावाभावत्वेत्यादि । असत इत्यस्य षष्ट्यन्तत्वेनावृत्तस्यार्थोऽसतोष़भावस्यापीति । उक्तरूपं वैलक्षण्यम् । भावाभावरूपत्वानधिकरणत्वलक्षणमित्यर्थः ॥ भावाभावभेदेति । भावाभावयोरन्योन्यं भेदवादिनेत्यर्थः ।  
?R द्वितीयमाशंकते अथैकैकस्येति । भावे भावत्वानधिकरणत्वस्याभावेऽभावत्वानधिरणत्वस्यासिद्धत्वेऽप्यभावत्वानधिकरणत्वं भावत्वानधिकरणथ्वं भावेऽभावे च सिद्धमेवेति भावेनाशे सिद्धत्वोक्तिपरतया योजयति तथापि सतो भावस्यापीति । पूर्ववत्सदसत्पदयोरावृत्तिर्ध्येया ॥ अंशे सिद्धार्थतयेति । पृथिवी इतरभिन्ना पृथिवीत्वादित्यत्र तु जलाद्यैकैकान्योन्याभावे न पृथिवीत्वोपहते सिद्धः । अन्यथा तत्रापि दोषः स्यादेवेति भावः । तृतीयपक्षमाशंकते विशिष्टेति । साध्यताऽवच्छेदकैक्यान्नांशे सिद्धार्थतादेव इति भावः ॥ वैयर्थ्येति । एकैकांशस्य सिद्धत्वेनासिद्धाशस्यैव परं प्रति साध्यत्वादिति भावः । अस्य वाक्यस्याप्रसिद्धविशेषणत्वे तात्पर्यमिति मिथ्यात्वनिरुक्तभंगे न्यायामृते व्यक्तम् । अत उद्देश्यार्थत्वान्न वैयर्थ्यमित्यादिदोषानवकाशः ।  
?R सद्भेदेत्यत्र भावप्रधानत्वमुपेत्याह भावत्वभेदवादिन इति । नन्वनुगतधर्मस्य प्रमितस्य कथमपलापः । तादृशधर्माभावे
शक्तिव्याप्तिकारणतानामग्रहप्रसंग इत्यत आह प्रतिपादयिष्यत इति । वैशेषिकाधिकरणे '?R नरत्वादिकमप्येवं तत्तद्धर्मतयेयत '?R इत्यादिना . अनुगतधर्माभावस्तदभावेपि व्युत्पत्त्यादिग्रहश्चोपपादयिष्यत इत्यर्थः ।  
?R सर्वथा भावाभावत्वे न स्त इति । भावे भावत्वानां सर्वेषामभावः । भावत्वसामान्याभाव इति यावत् । एवमभावेप्यभावत्वसामान्याभाव इत्यर्थः ।
चोऽवधारण इत्युपेत्याह सत एवेति । असत एवेति च । दोषोक्तेरस्फुटत्वादाह इदमुक्तमिति ॥ परेणापीति । सत्यत्ववादिनाऽपूत्यर्थः ॥ व्यतिकरमात्रमिति । विनिमयमात्रम् ॥ न तु भावाभाववस्तुनोरभाव इत्यर्थः । तदपि तवानभिमतमेव किलेत्यत आह तत्साधनं चेति ॥ प्रकृत्येति । अनिर्वाच्यत्वरूपमिथ्यात्वानुपयुक्तमित्यर्थः ।  
?R शंकते भावाभावाभिमतयोरिति ॥ नोक्तदोष इति । व्यतिकरमात्रदोषो नेत्यर्थः ॥ भावत्वाभावत्वगोचरमिति । भावाभावयोः क्रमाद्भावत्वाभावत्वगोचरमिति योज्यम् ॥ तत्वविषयेणानुमानेनैवेति । विवादपदं सदसद्विलक्षणं बाध्यत्वादिति प्रागुक्तेनेत्यर्थः ॥ चक्रकादीति । सिद्धे च भावत्वादिगोचरमानस्यातत्वावेदकत्वे तद्बाधाभावसिद्धिः । सिद्धे च तस्मिन्ननुमानप्रामाण्यसिद्धिः । सिद्धे च तस्मिंस्तद्बाधेन भावत्वादिगोचरप्रमाणस्य व्यावहारिकसत्त्वविषयकत्वसिद्धिरित्यर्थः । आदिपदेन सिद्धे चानुमानप्रामाण्यसिद्धिरित्येवमन्योन्याश्रयादिर्गृह्यते । एवं सति बाधमात्रोच्छेदः स्यादित्याह अतिप्रसंगाच्चेति । विवृतमेतन्न्यायामृते वह्निशैत्यानुमानसाम्योक्तिवादे । इतिशब्दो भावाभावपक्षदूषणोक्तिसमाप्तौ ।  
?R द्वितीयेऽपीति । सदसच्छब्दौ भावाभाववचनौ किं वा विद्यमानाविद्यमानवचनाविति प्रागुक्तद्वितीयपक्षेऽपीत्यर्थः । शंकते भवत्विति ॥ स्वयमेवेति । स्वमतमेवेत्यर्थः ॥ सत्त्वासत्त्वानधिकरणत्वमिति । सत्त्वानधिकरणत्वमसत्त्वानधिकरणत्वं चेति धर्मद्वयमित्यर्थः ॥ असतोवैलक्षण्यमिति । असत्त्वानाधारः सत्त्वानाधारः सदसदिति सदसतोरन्योन्यं भेदवादिन इत्यर्थः ॥ अनिष्टेति । असत्त्वापत्तिरूपानिष्टेति वा व्याहृत्त्या कस्यापि सिद्धिर्नेति वाऽनिष्टानिस्तारादित्यर्थः । चतुर्थेति । अविशेषितसत्तवेतिपक्षेत्यर्थः । स्वोपाधौ स्वाश्रये भूतलैकदेशादौ ॥ अयं विप्रतिषेध इति । सत्त्वासत्त्वयोस्तदभावयोर्वा एकत्रानवस्थानरूपविरोध इत्यर्थः ॥ अस्मादेवेति । बाध्यत्वाच्छुक्तिरूप्यवदिति प्रागुक्तहेतोरित्यर्थः ॥ वक्ष्यमाणेति । माता वन्ध्येति प्रतिज्ञात्रा पुरुषेण प्रतिज्ञाऽनन्तरं स्त्रीत्वादित्यादिकं यं हेतुं स्वविवक्षितं वक्ष्यति तेन हेतुनेत्यर्थः । सममिति । विवापदं सदसद्विलक्षणमिति प्रतिज्ञायामपि सममित्यर्थः ॥ असतोऽपि वैलक्षण्यमिति । न केवलं सदन्तरादित्यपेरर्थः ॥ इत्युक्तमिति । यतोऽस्माकं तावद्भावाभावत्वविषयं प्रमाणं तत्वगोचरमेवेत्यादिग्रन्थेनेति भावः । प्रमाणतर्काणामिति । नेहनानेत्यादिप्रमाणानां बाध्यत्वादित्यादितर्काणामित्यर्थः ।  
?R ' ?Rतेमयावेकवचनस्येति '?R विहितवचनस्य पादादौ निषेधात्तानिष्टमिति निर्देशः स्यादित्यत आह तत्र न पादादाविति । अष्टमस्याद्यपादे ' ?R अनुदात्तं सर्वमपादादावि '?R त्यनुवर्तमाने तेमयावेकवचनस्येति युष्मदस्मदोस्यते मे इत्यादेशविधायके सूत्रे अपादादौ पादादौ न भवत इति निषेधादत्र त इति कथमिति शंकायां '?R नञा निर्दिष्टमनित्यमि '?R त्यादेसनिषेधोऽनित्य इत्यदोष इत्युत्तरं ज्ञेयमित्यर्थः । अनित्यत्वं च इदमस्थमुरित्युकारेण ज्ञाप्यते । नविभक्तौ तुस्मा इति नञा निर्दिष्टस्य नित्यत्वे हि निषएधातेव प्राक् दिशो विभक्तिरिति विभक्तिसंज्ञकथमुन्प्रत्ययस्थमकारस्य हलन्त्यमितिलोपाप्रसक्तेर्मकाररक्षणार्थकोकारो नोच्यतेति ज्ञापकत्वमुकारस्य ज्ञेयमित्येके । '?R इकोचिविभक्तावि '?R त्यत्राज्ग्रहणेन ज्ञाप्यत इत्यन्ये । '?R नलुमतांगस्ये '?R ति नञादिनिर्दिष्टस्य नित्यत्वे हि हेवारीत्यत्र विभक्तिनिमित्तनुमोऽप्राप्तेस्तत्रनुमभावार्थमज्ग्रहणमदोनर्थकमिति नलुमतेति नञा निर्दिष्टमनित्यमिति ज्ञायत इति ।अपादादावित्यस्यार्थ क्तिर्न पादादाविति ।  
?R द्वितीय इति । अनेकसत्त्वानधिकरणत्वमिति पक्ष इत्यर्थः ॥ दूषणसमुच्चय इति । प्रागुक्तसिद्धसाधनत्वरूपदूषणेन सहेहोच्यमानदूषणसमुच्चय इत्यर्थः । विकल्पपूर्वकं योजनां विनैव प्रकारान्तरेण तद्बहुत्वंमाह अनेकसत्त्वानधिकरणताप्रतिषेधेति ।  
?R तृतीयस्य वेति । सर्वसत्त्वानधिकरणत्वपक्षस्येत्यर्थः ॥ अनेकानि संतीति । अनेकसत्यवस्तूनीत्यर्थः ॥ अंशेऽपसिद्धान्तत्वादिति । असत्त्वानधिकरणत्वांशेऽपसिद्धान्ताभावेऽपि व्यावहारिकसत्तवानधिकरणत्वांशेऽपसिद्धान्तः । तादृशसत्त्वस्य जगति त्वया स्वीकारादिति भावः ॥  
?R चतुर्थ इति । अविशेषितसत्त्वेतिपक्ष इत्यर्थः । तस्मादित्यस्यावृत्तिमुपेत्यार्थमाह तस्मात्सतो ब्रह्मण इति । तस्मात्तदपि नो भवेदित्यस्यार्थान्तरमाह सिद्धत्वात्तदपीति । '?R अमानोनाः प्रतिषेध '?R इति निषेधार्थो नोशब्दः ।  
?R जात्यंगीकारे सद्बहुत्वमित्यादितत्वोद्योतरीत्या योजयति अथवेति । सत्ताऽनधिकरणत्वं प्रतिजानता सत्ताऽन्गीक्रियते न वेति विकल्पो हृदि कृत्वा द्वितीये दोषोक्तिपूर्वमाद्यकल्पे मूलं योजयति यदि सत्तैवेत्यादिना । शंकते सन्तीति ॥ एकं क्रियापदं । अपरं शतृप्रत्ययान्तं कारकपदं ॥ उक्तोत्तरत्वादिति । तसिद्ध्यर्थमेव भवता प्रयतनादित्यादिग्रन्थेनेत्यर्थः ॥ द्वितीयमिति ॥ स्वरूपसत्तपक्षं । तस्मात्तदपीत्यादेरर्थः । तस्मात्सतो वैधुर्यस्येत्यादि । प्रागुक्तपक्षान्तरं च निराह उक्तोत्तरमेवेति ॥ तत्सिद्दार्थमेवेत्यादिनेति भावः । नासत्त्वादिहेतुरित्यादिपदेनानिर्वाच्यत्वग्रहः। तथा च तद्वैधुर्यसाधनेऽर्थान्तरतेति भावः । अर्थक्रियाकारित्वरूपसत्त्वानधिकरणत्वपक्षस्य भाष्ये अत्र चानिरासे हेतुद्वयं चाधिकमाह अर्थक्रियाऽनधिकरणतामात्रेति । मिथ्याभुतस्यापि साधकत्वस्य निर्वहणं हि प्रकृतं , तस्यानुपयुक्तं प्रत्युतसाधकत्वविरुद्धं  
?Rचातोऽत्र भाष्ये तदाशंक्य न निरस्तमिति भावः । हेत्वर्थादिति । विवादपदं सदसद्विलक्षणं ज्ञानबाध्यत्वादिति प्रागुक्तहेत्वर्थादित्यर्थः । तथा च साध्याविशिष्टतेति भावः ॥ हेत्वन्तरेति । दृश्यत्वजडत्वादिहेत्वन्तरेत्यर्थः । वक्ष्यमाणेति । विवादपदं असत्त्वानधिकरणं ज्ञानाबाध्यत्वरूपसत्त्वानधिकरणं दृश्यत्वादित्याद्युक्तावपि ' ?Rज्ञानबाध्यत्वमपित्वि '?R त्यत्र वक्ष्यमाणव्याघाताद्यनिस्तार इत्यर्थः । क्वापि मूर्तमिति । '?R नासदासीन्नोसदासीदि ' ?Rत्यत्र सत्पदेन पृथिव्यप्तेजोरूपं मूर्तमुच्यत इत्यर्थः । आदिपदेन '?R नासतो विद्यते भावो नाभावो विद्यते सत '?R इत्यादौ कर्माद्युच्यते । सदेव सोम्येत्यादौ स्वातन्त्र्याद्युच्यत इत्यादि ग्राह्यम् ॥ निरस्तमिति । भावस्यापि भावान्तरवैलक्षण्यभावत्वानधिकरणत्वादेः सिद्धत्वाद्युक्त्येति भावः ॥  
?R प्रतिज्ञामिति । विवादपदं सदसद्विलक्षममितिप्रतिज्ञां वैलक्षण्यं सतश्चेत्यादिना निराकृत्येत्यर्थः ॥ सिद्धान्त्यभिमतादिति । अन्यथाविज्ञातस्य सम्यग्विज्ञातत्वरूपस्य वा वक्ष्यमाणदिशेश्वरज्ञानन्श्यत्वरूपस्य वा सिद्धान्त्यभिमतबाध्यत्वस्य पक्षे सत्त्वान्न सिद्धमित्ययुक्तं स्यादतः परांगीकृतम् ज्ञानबाध्यत्वं त्वित्युक्तमिति भावः । '?R अज्ञानस्य स्वकार्येण, वर्तमानेन प्रविलीनेन वा सह ज्ञानेन निवृत्तिर्बाध '?R इति विवरणोक्तेराह ज्ञाननिवर्त्यत्वं वेति । '?R प्रतिपन्नोपाधावभावप्रतियोगित्वलक्षणस्य मिथ्यात्वस्ये '?R ति विवरणोक्तेः । ' ?Rतत्वमस्यादिवाक्यत्थसम्यग्धीजन्ममात्रतः । अविद्या सह कार्येण नासीदस्ति भविष्यती '?R ति सुरेश्वरोक्तेश्चाह प्रतिपन्नेति ।  
?R यथाऽऽहेति । विवरणकार इत्यर्थः । भागासिद्धिपरत्वेनापि योजयितुमाह स एवेति ।  
?R अपिपदं भिन्नक्रममुपेत्य व्याप्यत्वासिद्धिपरत्वेनापि योजयति किञ्चेत्यादिना ॥ गुडजिह्विकेति । गुडयुक्तगुडजिह्वा सैव गुडजिह्विका । बालानां कट्वादि ग्रासयितुमास्यव्यादानार्थं जिह्वायां गुड यथा स्थापयन्ति तद्वदिदमित्यर्थः । विपक्षे बाधकमाशंकते सतो विनाश इति ॥ तर्हीति । आत्मनो विनाशित्व इत्यर्थः । प्रकारान्तरेण मूलार्थमाह असिद्धमपीत्यादिना ॥ स एवेति । श्रुत्यर्थ एव । ' ?Rमिथ्यात्वं यदि दःखादेस्तद्वाक्यस्याग्रतो भवेदि ' ?Rत्यादिनोपपत्तिविरोधादशक्य इत्युच्यमानत्वादित्यर्थः ।  
?R परेणाप्यंगीकार्यमिति । अन्यथा विज्ञातत्वमात्रांगीकारांससमुच्चय एवादिपदं ज्ञेयम् । सिद्धान्तिना देहात्मैक्यारोपानंगीकारात् ॥ अन्यथेति । सम्यग्ज्ञानरूपवृत्त्यविषयत्वे तद्विषयाविद्यानिवृत्तिर्न स्यात् । समानविषयकत्वेनैव ज्ञानाज्ञानयोरालोकांधकारयोरिव विरोधादिति भावः ।  
?R अनभिमतादिति । मायावाद्यनभिमतात्सिद्धान्त्यभिमतादित्यर्थः । क्वचिदभिमतादित्येव पाठः । व्याहृतिनिरासाय, दृष्टान्त इत्येवानुक्त्वा, दृष्टान्तत्वेन तवाभिमत इति भावेनोक्तं दृष्टान्ताभास इति ॥ वक्ष्यते चैतदिति । '?R नासीदस्ति भविष्यच्च तदिति ज्ञानमेयता । यदि बाधस्तदाऽसत्त्वं तेनैवांगीकृतं पुनरि '?R ति वियत्पादे '?R पृथगुपदेशादि '?R त्यधिकरण इति भावः । नपुंसकत्वनिर्वाहायाऽऽह सामान्येन परामृशतीति ।  
?R शाब्दादाविति । अग्निना सिञ्चेदित्यादिशाब्दबोधस्थले तदभावबोधनस्य वह्निः शीतः पदार्थत्वादित्यनुमाने च तद्विपरीतभावान्तरज्ञानस्य च बाधत्वदर्शनादित्यर्थः । उभयानुगतमेतदुच्यत इत्येतद्व्यनक्ति रजतत्वादिनेति ॥ छलेति । अन्यथेत्यस्य तत्स्वरूपापेक्षयेत्यस्य विवक्षितत्वादभिप्रायान्तरकल्पनेनातिव्याप्तिं कथयतः छलोत्तराख्यदूषणं स्यादित्यर्थः ॥आज्ञानसिद्द इति । भ्रान्तिपूर्वकत्वं विना स्वभावसिद्ध इत्यर्थः । अतिव्याप्तिं निराकर्तुमुपोद्घातमाह बादतिरित्यादिना अत इत्यन्तेन । बाधृ विलोडन इति धातुपाठादिति भावः ॥ क्षणिकत्वेनेति । आशुविनाशित्वेनेत्यर्थः । परमतेन चैवमुक्तिः ॥ नित्यलोडितत्वादिति । असत्त्वादिति भावः ॥ कोऽतिप्रसंग इति । तथापि रजतत्वेनेत्यादिना शंकितस्थलद्वयोऽतिव्याप्तिरूपदोषो नेत्यर्थः । शंकते तत्किमिति । तदेतत्पूर्वज्ञानप्रसञ्जितस्यान्यथाकारस्य लोडनमिव यद्ज्ञानमस्ति स बाध इत्येतत् विज्ञातस्येत्यादिमूलवाक्ये शेषतया प्रक्षेप्तव्यं किमित्यर्थः । पूर्वज्ञानप्रसञ्जितस्यान्यथाकारस्य लोडनमिवेत्यंशबोधकपदस्य मूलवाक्येऽनुपलब्धेः । यथा पाणिनीयसूत्रेषु विवक्षितार्थस्याशेषस्याप्राप्तिस्थले वार्तिककृता तत्रतत्र इदं वक्तव्यमिदमुपसंख्येयमित्युच्यते तथेति भावः । सिद्धान्ती परिहरति न हीति । तदेतन्नहि वक्तव्यमित्यर्थः । शंकते कथमिति । तस्योत्तरमाह अन्यथेत्यादि । इति वचनसामर्थ्यादनुच्यमानमपि गम्यत इत्यन्वयः॥ अन्यथेति । अन्यथा विज्ञातस्येत्यंशेन प्राग्विवक्षितार्थस्यालाभे सम्यग्विज्ञानमेव तन्मतमित्येवं ब्रूयात्किमन्यथाविज्ञातस्येत्यंशेनेत्यर्थः ।  
?R पूर्वमनिर्वचनीयत्वप्रमाणखण्डनपरतया व्याख्यातं वैलक्षण्यं सतश्चापीत्यादिश्लोकत्रयम् । तल्लक्षणखण्डनपरतयाऽपि व्याख्यातुमाह अथवेति । उक्तमिति । '?R सत्त्रैविध्यं च मानेने '?R त्यत्रोक्तमित्यर्थः ।   
?R आरम्भासंगतिः । उपक्रमानानुगुण्यं । आद्यपद्यं प्रकारान्तरेणाद्यलक्षणस्यासंभवोक्तिपरतया व्याचष्टे अथवेति ।  
?Rचोऽवधारण इति भावेन सत एवेत्यनुवादः सत्त्वेन प्रमितस्यैवेति व्याख्या । असतश्च वैलक्षण्यमित्यस्यार्थोऽसद्विलक्षणत्वमेवेति । असत एवेत्यनुवादो ध्येयः। विश्वस्येत्यनुवादः । सर्वस्यारोपितस्येति व्याख्या । सतश्च वैलक्षण्यमित्यावृत्तस्यार्थः सद्विलक्षणत्वमेवेति । तात्पर्यमाह वियदादाविति । चतुर्थपादं व्याचष्टे अत इति । इत्यादीत्यादिपदेन सतो घटादेःसतो वैलक्षण्यं च सदन्तरपटादिवैलक्षण्यमेव स्वयं सत् न तु सर्वात्मना सद्वैलक्षण्यं । एवमसतोऽसत्त्वेन प्रमितशुक्तिरूप्यादेरसदन्तरवैलक्षण्यमेव प्रमितं न सर्वात्मनाऽसद्वैलक्षण्यं । अतोऽसंबविना तेन लक्षणेनेत्यादियोजनाग्रहः । ' ?Rयद्युच्यते सर्वस्मादि '?R तीत्यर्धश्लोकस्यापि लक्षणखण्डनपरत्वं लेशेन दर्शयति यद्युच्यत इत्यत्रापीति ॥ उक्तरीत्येति । मानखण्डनपरतया कृतयोजनायामुक्तरीत्येत्यर्थः । यद्वा सत्त्वेन प्रमितस्य वियदादेः असद्विलक्षणत्वमेवेत्युक्तरीत्येत्यर्थः । तथा च सर्वस्मात्सतो वैलक्षण्यं सर्वसत्त्वानधिकरणत्वादिरूपसद्वेलक्षण्यं यद्युच्यते । तर्हि सद्भेद एव प्राप्त इति वियदादौ लक्षणमसंभवति । शुक्तिरूप्यादौ सर्वसद्वैलक्षण्यभावेऽपि वियदादाभावादव्याप्तिरित्येवं ज्ञेयमिति भावः इत्यनेनेति । इत्यर्धेनेत्यर्थः । शंकते सत्वेनेति । अनभ्यपगमात् । ब्रह्मणीति योज्यं । काल्पनिकं तदस्तीति मन्वानं प्रत्याह किञ्चेति ॥ यो विचार इति । सत्त्वेनासत्त्वेन नित्यत्वानित्यत्वादिना केनापि रूपेण विचारमाह नेति विचारासह इत्यर्थः ॥ यथोक्तमिति । तत्वोद्योते । '?R दृष्टस्य वस्तुनो बलवद्दृष्टिं विना नान्यद्बाधकमिति दुर्घटत्वे सुघटत्वे वा नानिर्वचनीयसिद्धिरि '?R ति पूर्ववाक्ये प्रमाणसिद्धेऽर्थे तर्कविरोधोऽकिञ्चित्कर इत्युक्ते तत्कथमित्याकांक्षायां ' ?Rसर्ववैलक्षण्यांगीकारात् दुर्घटमपि ब्रह्म प्रमाणादंगीक्रियत एव । जगतो भिन्नमभिन्नं वेत्यादि विकल्पस्तत्रापि युज्यत '?R इत्यादिना जगतः सत्त्वादिदौर्घट्यवत् ब्रह्मणोऽपि दौर्घट्यमुक्तमित्यर्थः ॥ असौ दुर्विचारः । सत्त्वेनासत्त्वेन वा विचारासहत्वरूपो दुर्विचारः प्रकृतिश्च '?R नाभाव उपलब्धेः '?R पृथगुपदेशादि '?R त्याद्यधिकरणव्याख्याऽवसरो तत्र तत्रेत्यर्थः ।  
?R उक्तविरोधयेति । पूर्वयोजनायां उक्तविधयाऽज्ञानलभणोपादाननिवृत्तिद्वारा निवर्त्यत्वंय दीत्यर्थः । ननु वियदादेः सत्त्वे शुक्तिरूप्यादेरसत्त्वे चोपपत्तयो वाच्या इत्यत आह उपपत्तयस्त्विति । मिथ्यात्वमपि बन्धस्येत्यादिना उक्ताः साक्षिविरुद्धत्वं नेहनानेत्यादेर्मिथ्यात्वाप्रतिपादकत्वं तद्वादिना कथकत्वाभावः इत्यादयः प्रकृतिनयादौ वक्ष्यमाणाः विश्वभ्रान्त्यादेः ब्रह्माद्यधिष्टानत्वायोगः अर्थक्रियाकारित्वायोगः श्रुत्यादिविरोध इत्यादयो ज्ञेयाः ।  
?R स्वोक्तरूपभ्रान्तिबाधौ प्रपञ्चयाम इति भावेनाख्यातिपक्षं तावदपाकर्तुमनुवदति इह खलु केचिदित्यादिनाऽत्रोच्यत इत्यन्तेन । केचित्प्राभाकरा इत्यर्थः । अन्यथाख्यातिर्नामान्यथापरिणते वस्तुनि ख्यातिरुतान्वयस्तुनोऽन्यात्मनाऽवभासः असंबद्धविशेषणप्रतीतिर्वाऽन्यथाकारं ज्ञानं वा अन्यथाकारोल्लेख्यन्यालम्बनं ज्ञानं वा । तत्राद्यं परिणामपक्षं तावन्निराह यदि तावदित्यादिना तस्मान्न परणामपक्षो युक्त इत्यन्तेन ॥ अन्यथा परणत इति । शुक्त्यादिके रजताद्यात्मना परिणते या ख्यातिः प्रतीतिः सेत्यर्थः ।  
?R कारणमिन्द्रियादिकरणदोषो वा दुष्टेन्द्रियसंबन्धो वा दिष्टेन्द्रियसंप्रयोगत्वं विज्ञानं वा । आद्यमाशंक्य निराह करणदोष इति चेन्नेति ।  
?R द्वितीयमाशंक्य निराह दुष्टेति ॥ सुखादिवदिति चेदिति । सुखादिकं तत्पुरुषप्रयत्नसाध्यमपि न सर्वैरुपलभ्यते किन्तु तेन तेनैव तथा शुक्त्यादिपरिणामोऽपीति चेदित्यर्थः । आन्तरत्वात्सुखादेरस्तु तथात्वम् । बाह्यत्वाच्छुक्त्यादिपरिणामस्य न तथात्वमित्याह बाह्येति ॥ अन्यथेति । बाह्यपरिणामत्वेऽपि तत्तन्मात्रवेद्यत्वोपगमे घटादेरपि कुलालादिमात्रवेद्यताऽऽपातादित्यर्थः ॥ परत्वादिवत्स्यादिति चेदिति । यथा दूरदेशसंबन्धनिमित्तकं परत्वं समीपदेशसंबन्धनिबन्धनं त्वपरत्वं च तादृग्देशसंबन्धनाशादपैति तथेह शुक्त्यादिपरिणामभूतरजतादिरपि निमित्तनाशादपैत्वित्यर्थः ॥ विप्रतिपत्तेरिति । अपरत्वादिजन्मनैव तन्नाशोपपत्तेरिति भावः ।  
?R तृतीयं परिणामहेतुं निराह एतेनेति । तथा प्रतीत्यभावेनेत्यर्थः । वाचोयुक्तिरित्येक पदम् । वाग्व्यवहार इत्यर्थः ।'?R वाग्दिक्पश्यद्भ्यो युक्तिदण्डहरेष्वि '?R त्यलुक्समासः । निर्विषयतया प्रागुत्पन्ना प्रतीतिः पश्चाद्रजतं जनयत्वित्यत आह न खल्विति । ननु रजतजन्मनोऽभावे इदं रजतमिति कथं प्रतीतिरित्यतः प्राभाकरः पूर्वपक्षी समाधत्ते प्रतीतिं त्विति । '?R ननु तर्हीदं रजतमित्यादिप्रत्ययानां का गतिरि '?R त्यादिना ग्रन्थेन ग्रहणस्मरणाद्यात्मकतयोपपादयिष्याम इत्यर्थः । शुक्तिकारजतान्तरालम्बनमिति पक्षं निराह न द्वितीयमिति ।  
?R अन्यस्यान्यात्मनाऽवभासोऽन्यथाख्यातिरिति द्वितीयं निराह नापीति ॥ किं रजतस्यापीति । आपणादिस्थरजतस्यापीत्यर्थः । असत्त्वेऽपि रजतमितिप्रतीतेरुपपत्तेरिति भावः ।  
?R तृतीयं निराह एतेनेति । असंबद्दस्याविद्यमानसंबन्धवतो विशेषणस्य विशिष्टप्रतीतिःसंबन्धप्रतीतिरित्यर्थः ।  
?R चतुर्थमाशंकते अथ ब्रूम इति ।  
?R पञ्चमं निराह अन्याकारेति ॥ अन्याकारमुल्लिखतो ज्ञानस्यान्यालम्बनत्वं किमन्यस्य सत्तवमात्रेण, पुरोदेशे सद्भावेन वा , कारणत्वेन निमित्तेन वा विषयतया कारणत्वेन निमित्तेन वा । आद्ये निराह न तावदिति । द्वितीयं निराह एतेनेि । अतीतादिज्ञानस्य निरालम्बनत्वापातेनेत्यर्थः । तृतीयं निराह न चेति । चतुर्थं निराह एतेनेति । अतीतादेरकारणकथनेनेत्यर्थः ॥ कारणत्वमिति ॥ निमित्तमन्यस्यान्याकारोल्लेखिज्ञानालम्बनत्व इति योज्यम् । आलम्बनत्वं विषयत्वमेकमेवेति भावेनोक्तम् ॥ विशयत्वस्यैवेति । आत्माश्रयादबिभ्यन्तं प्रत्याह किं चैवमिति ।  
?R अस्तु तर्हि तथैवेति वदन्तं प्रत्याह किं चेदं विषयत्वमिति । तथागतमतमिति बौद्धमतमनुकरोति । बौद्धा हि ज्ञानमर्थाकारमिति वदन्तीति यद्विज्ञानं यदाकारमित्युक्तौ बौद्धमतप्रवेशः प्राप्नोतीत्यर्थः । यज्ज्ञानमिति । यदिति भिन्नं पदम् । ननु यस्य ज्ञानं यज्ज्ञानमितिसमासः पुनरव्याप्त्यतिव्याप्ती चाह न च वाक्यमित्यादिना । शब्द आकाशगुणो वायुगुणो वेतिमतेनाह आकाशादीति । आत्मसन्निकृष्टादात्मसमवेतादित्यर्थः । ज्ञानादेरात्मगुणत्वादिति भावः । देवानांप्रिय इत्येकं पदम् । अज्ञ इत्यर्थः । षष्टस्य तृतीयपादे '?R षष्ट्या आक्रोश '?R इति सूत्रे '?R देवानां प्रिय इति वक्तव्यम् '?R इति वार्तिकादलुक् । श्लाघनीयप्रज्ञ इत्यपहासः काकुस्वरेण द्योत्यते ॥ अतिप्रसंग इति । पटाद्यवभासकमपि ज्ञानं घटाद्यालंबनं स्यादित्यतिप्रसंग इत्यर्थः । शुक्तिकायामिदं रजतमिति ज्ञानस्य शुक्तिकालम्बनत्वाभावे रजतमेवालम्बनं स्यात् । तथा च रजतं वास्तवं स्यादिति शंकते नन्विति । इष्टापत्तिं मन्वान उत्तरमाह प्राभाकरः ॥ कथं न भवितव्यमिति । भवितव्यमेवेत्यर्थः । प्रतीतिविषयस्य सत्त्वेन भाव्यमित्येतदुपपादयति न हीति ॥ वक्ष्यमाणत्वादिति । ननु तर्हीत्यादिना ग्रन्थेनेदमिति ज्ञानादगृहीतविवेकं रजतमिति स्मरणं नास्तीहरजतमिति विवेकत्वमनुभवोकग्रहरूप इत्यादिरूपेण वक्ष्यमाणत्वादित्यर्थः ।  
?R जात्विति । कदाऽपीत्यर्थः । कार्यस्य चेति । अन्यथाख्यातिशब्दित्रमरूपकार्यस्य चेत्यर्थः । कार्यभेदस्य चेतिपाठे भ्रमप्रमारूपकार्यभेदस्य चेत्यर्थः । कुटजबीजं गिगिमल्लिकाबीजम् ॥ दावदहनदग्धेति । वनवह्निदग्धेत्यर्थः । इति न च वक्तव्यमित्यन्वयः ।  
?R एवं ' ?Rसाकारवादादसतो न भानात्संविद्विरोधादथ हेत्वभावादि '?R त्यन्यथाख्यात्यनुपपत्तौ परोक्तहेतून् विवृत्य ज्ञानस्य व्यभिचारित्वे विश्वासः किं निबन्धन इति परोक्तं व्यनक्ति किञ्च प्रदर्शितेति । बाह्यार्थनिह्नवं बाह्यार्थापलापं । आन्तरं ज्ञानमेव घटादिबाह्यार्थात्मनाऽवभासते । वस्तुतो बाह्यभूतोऽर्थो नास्तीति बौद्धैरुच्यमाने बाह्यार्थापलापमित्यर्थः ॥ तदिति । ज्ञानमित्यर्थः ॥ न प्रभवतीति । शंकानिवर्तने अर्थसत्त्वनिश्चये वा न क्षमत इत्युक्तमित्यर्थः ॥ प्रत्याशा दुराशा । अन्ते अन्ततः ॥ शंकेतीति । न च वाच्यमिति पूर्वेणान्वयः । बाधकाभावोऽपि नाश्वासहेतुरित्याह बाधकाभावश्चेति । उक्तोत्तरत्वादित्येतद्व्यनक्ति संवादकमपीति ॥ परेणेति । अन्यथाख्यातिवादिना ।   
?R अन्यथाख्यातिवादिनां भ्रमवादिनामित्यर्थः । तथात्वे भ्रान्तित्वाभावाऽपत्तेरिति भावः ॥ वक्ष्याम इति । तार्किकाभिमतान्यथाख्यातिनिरासप्रस्तावे ।  
?R सामान्यविशेषस्य । जातिविशेषस्येत्यर्थः ॥ गृहीतग्रहणस्वभावापीति । अनुभववस्तुविषयीकरणस्वभावाऽपीत्यर्थः ॥ गृहीतीति । अनुभवसदृशी ॥ सन्निहितेति । चक्षुःसन्निकृष्टरजतज्ञानं यथा तथैवेत्यर्थः ॥ कुत इति । कस्मान्मानादेतज्ज्ञेयमित्यर्थः । विपक्षे बाधादित्याह अन्यथेति । एवं कल्पनाभावे ॥ अनुपपत्तेः परिणामपक्षे भ्रान्तिबाधानुपपत्तेः । अन्यात्मना भानपक्षे चासतोनभानात् । साकारबादात्संविद्विरोधाद्हेत्वभावादित्याद्यनुपपत्तेरुक्तत्वादित्यर्थः ।  
?R परिशेषरूपप्रमाणाच्च ग्रहणस्मरणरूपं इदं रजतमिति ज्ञानमित्याह किंचेत्यादिना । अस्तु संनिकर्ष इत्यत आह न च विप्रकृष्टेनेति । नास्तीति कथं ज्ञायत इत्यत आह तत्कार्यस्येति ।  
?R इदं रजतमिति ज्ञानद्वयं ग्रहणस्मरणात्मकं दोषवशादगृहीतशुक्तिविशेषं प्रमुषिततत्ताकमित्यत्रान्यथानुपपत्तिपरिशेषौ प्रमाणीकृत्यात्र पुनरविवादेदमंशज्ञानं हित्वा रजतज्ञानं स्मरणमित्यंशेऽनुमानं च प्रमाणमिति किंचेदं स्मरणमिति ॥ इदमिति । रजतज्ञानमित्यर्थः । स्मरणमिति साध्यनिर्देशः। अनाकलितरजतस्यानुत्पद्यमानत्वादिति साधननिर्देशः । प्रतिपक्षमाशंक्य व्यभिचाराप्रयोजकदोषाभ्यां निराह न चेत्यादिना हेतुरित्यन्तेन ॥ पदार्थस्मृतौ । व्युत्पन्नस्य पदाज्जायमानपदार्थस्मृतावित्यर्थः ।  
?R प्रतिपक्षान्तरमाशंक्यासिद्धिदोषेण निराह न च नेयमित्यादिनोपक्षीणत्वादित्यन्तेन । शंकितासिद्धिदोषमुद्धरति तच्चेति ।  
?Rइन्द्रियजन्यत्वमित्यर्थः ॥ स्मृतीति । स्मृतिबीजं यः संस्कारोद्बोधः तस्य हेतुभूतं यत्पुरोवर्तिनः इदंत्वादिसाधारणाकारस्य ग्रहणं तत्रैवेत्यर्थः । तथाचेन्द्रियजन्यत्वस्यासिद्धिरेव साधकाभावादिति भावः ।  
?R असंसर्गग्रहात्सारूप्यादिति । पीतचिरबिल्वफले इदं पीतमिति प्रत्ययस्यैकत्वेन तत्र गुणगुणिनोरसंसर्गाग्रहस्य सत्त्वाद्यथा तत्रासंसर्गनिबन्धनः पीतमिदं फलमित्यभेदव्यवहारसामानाधिकरण्यव्यपदेशौ भवतः तथा पीतः शंखः इत्यत्र ग्रहणरूपज्ञानद्वयसत्त्वेपि गुणगुणिनोरसंसर्गाग्रहादभेदव्यवहारादिकमित्यर्थः ।  
?R नन्वेवं पीतः शंखः इतिवन्नयनगतकज्जलकालिमग्रहणेन कालः शंखः धीः कदाचित्स्यात् । पीतत्वप्रत्ययोपपादकप्रक्रियाया अत्रापि सुवचत्वात् तदग्रहणे पीतत्वाग्रहणं च स्याद्विशेषाभावादित्यत आह यत्त्विति । अग्रहणमिति पदच्छेदः । यथा पीतः शंख इति दृष्टान्तमुक्त्वा दार्ष्टान्तिकमाह एवमिति । जिह्वाग्रवृत्तिरसनेन्द्रियेण तत्रत्यतिक्तद्रव्यगततिक्तरसमात्रस्य ग्रहे सति त्वगिन्द्रियोपनीतगुडद्रव्यतिक्तरसयोरसंसर्गाग्रहात्सारूप्यान्निम्बफलप्रत्ययाविशेषेणाभेदव्यवहार इत्यर्थः ॥ अनयैव दिशेति । अनुभूतत्वे ग्रहणस्मरणे स्मरणरूपे ला न चेत् ग्रहणरूपे एवेत्येवमुक्तदिशेत्यर्थः ।  
?R ननु भ्रमवादिना विशिष्टज्ञानादभेदव्यवहार उच्यते त्वया तु विवेकाग्रहात् । कोन्वत्र विशेष इत्यत आह किञ्च विपर्ययमिति ग्रह्यमाणस्मर्यमाणयोर्विवेकाग्रहः स्वीकार्य एवेत्यर्थः ॥ विवेकेति । पुरोवर्तिन इदं रजतं नेति भेदग्रह इत्यर्थः ।  
?R स्वाभिमतेऽर्थेऽन्यथानुपपत्तिपरिशेषानुमानानि प्रमाणान्युक्त्वा परमतमप्रामाणिकमित्याह न चान्यथाख्याताविति । ननु नेदं रजतमिति भेदज्ञानस्य बाधकत्वान्यथानुपपत्त्या तद्बाध्यमभेद ज्ञानमुपेयम् । अन्यथा तस्य बाधकत्वानुपपत्तेः । अतस्तदनुपपत्तिरेव वा भ्रमत्वेन लोके प्रसिद्धिर्वाऽन्यथाख्यातो प्रमाणमित्यत आह भेदाग्रहप्रसञ्जितेति । विगीतः विमतः .  
?R निर्विकल्पकमिति । शुक्तित्वाद्यसाधारणधर्माप्रकारकमिदंत्वादिसाधारणप्रकारकमित्यर्थः ॥ वादीति । अनुमानप्रयोक्त्रित्यर्थः ॥ व्याघातश्चेति । शुक्तिरजतयोस्तादात्म्यज्ञानरूपान्यथाख्यातिर्नेति वदता तदंगीकारे आश्रयासिद्धत्वमपसिद्धान्तो व्याघातश्चेत्यर्थः ॥ यद्वा रजतपुरोवृत्तितादात्म्यज्ञानं पक्षीकृत्य याथार्थ्यं तादात्म्याविषयकमित्युक्ते व्याघात इथ्यर्थः ॥ तत्समुत्थसविकल्पकमिति । रजतत्वरूपासाधारणधर्मप्रकारकमित्यर्थः । इदमितिज्ञानाद्रजतस्मृतौ पश्चादिदं रजतमिति पुनः पुरोवृत्तिरजतयोः ज्ञानजन्मेत्याशयेन तत्समुत्थमित्युक्तिः । न्यायमते विशेष्यताव्यधिकरणप्रकारमेकं ज्ञानं प्राभाकरमतेत्वगृहीतभेदं ज्ञानद्वयमिति ज्ञेयम् । किन्त्वेन पक्षीकरणमित्यत आह इदं रजतमित्यादीति । ननु मिथो भिन्नः प्रत्यय इति एक प्रत्यय इतिवा पक्षीकर्तव्य इत्यत आह न हीति । विप्रतिपन्नधर्मेणैव पक्षीकारो न हीत्यर्थः । एवमपक्षीकारः किमर्थमित्यत आह माहिभूदिति । अनुमानमुद्रायाः अनुमानमर्यादाया भंगो मा भूदित्येतदर्थमित्यर्थः । अन्यथाऽनुमानप्रयोगप्रवृत्तिभंगः स्यादित्यर्थः । कुत इत्यत उक्तं ॥ नित्येत्यादि । नित्यः शब्द इति वा अनित्यः शब्द इति वा पक्षीकृत्य अनित्यत्वादिसाधने प्रकृतानां वाद्याश्रयासिद्धान्तव्याघातरूपदोषाणामनुशंगात् तथाग्निमान्पर्वत इति वा अनग्निमान्पर्वत इति वा पक्षीकृत्याग्निमत्त्वादिसाधने सति प्रतिवाद्याश्रयासिद्धत्वदोषानुषंगादित्यर्थः  
?R न केवलं सर्वत्रानुमानमात्रे प्रागुक्तदोषापातादेवमपक्षीकारः किंत्वनुमानवैयर्थ्यापातादपीत्याह किं चेति । नन्वस्त्वेवं तथापि मिथो भिन्नमिदं ज्ञानमिति वाऽन्योन्यमभिन्नं ज्ञानमिति वा न पक्षीकर्तुं शक्यम् । भेदाभेदयोर्विमतत्वाभावात् । यथार्थत्वस्यैव साध्यत्वेन यथार्थमिदमयथार्थं वेत्येव विप्रतिपत्तेः । तथाच प्रागुक्तदोषस्तदवस्थ एवेत्यत आह विमतौ चेति ॥ विभ्रमेति । भ्रान्तिरूपज्ञानमस्ति न वेति भ्रमविषयचिन्ताप्रस्ताव इत्यर्थः । विमतत्वं व्यनक्ति भेदे हीत्यादिना । इदं वेदनं इदमंशज्ञानम् ॥ नेदमित्यत्र नेति नञो विदधातीति क्रिययाऽन्वयः । तत्र हेतुः ॥ रजतमात्रग्राहीति । तद्वादिभिः अन्यथाख्यातिवादिभिः । अभेद एवेति वेदनयोरित्यनुषंगः ॥ विप्रतिपत्तिरिति । वेदनयोर्भेद इत्यनुषञ्जनीयम् । भेदाभेदयोरिति वा योज्यम् । भ्रान्तित्वसाधकेनाप्येवमेव पक्षीकर्तव्यम् । नो चेदमुक्तदोषस्तस्यापीत्याह कथमन्यथेति ॥ ख्यातिवादी भ्रान्तिरस्तीतिवादी । साधनमनुमानप्रयोगम् ॥ इतो दोषात् वाद्याश्रयासिद्धत्वादिप्रागुक्तदोषात् ।  
?R ख्यातिवादी स्वमते पक्षीकरणप्रकारमाशंकते अथेति ॥ मेति । उच्चैर्मा वोचः परस्यापि श्रवणं भविष्यतीत्यपहासः । मयापि तथैव पक्षीकरणात् । इदं रजतमित्यादिसामानाधिकरणव्यवहारकारणमित्युक्तत्वादिति भावः । यद्वा तादृक्प्रवृत्तिहेतुज्ञानमिदमिति ज्ञानं च भवतीत्यख्यातिवादिनोपगमात्तदयथार्थमिति त्वया साधने तव बाधः स्यादिति भावः । यद्वा यत्र शुक्तिका तदधस्ताद्रजतमिति श्रुतवतः शुक्तिकाज्ञानमपि रजतार्थिप्रवृत्तिहेतुर्भवतीति तदयथार्तमितिसाधने तव बाधः स्यादिति भावः । वस्तुतस्तु तादृशं ज्ञानं अगृहीतभेदं ज्ञानद्वयमेवेति मदुक्तमेवागतमिति भआवो बोध्यः ।  
?Rननूक्तव्यवहारादिकारणं ज्ञानं यथार्थमित्युक्ते कार्यमात्रकारणमीश्वरज्ञानमादाय सिद्धसाधनमिति शंकते अन्यथाख्यातिवादी ॥ ईश्वरेति । अख्यातिवादी उत्तरमाह तवापीति । ख्यातिवादिन इत्यर्थः । केनाप्येवमेव पक्षीकृत्यायथार्थमिति साधनीयत्वादिति भावः । ख्यातिवादी शंकते प्रकृतेति । रजतार्थिनः शुक्तिकायां प्रवृत्तिहेतुरित्यर्थः । अख्यातिवाद्याह ममेति । कथं न व्यर्थमित्यनन्तरं स्वरूपकथनार्थं चेन्ममापि तथास्त्विति योज्यम् । उभयसिद्धप्रयोजनवत्त्वं विशेषणदाने तन्त्रम् । न तु प्रयोजनस्योभयसिद्धत्वम् । एवञ्च मन्यते बाधपरिहारेण त्वां प्रति उपरञ्जत्वेनार्थवत्त्वं विशेषणस्येति यदि तर्हि तत्समं ममापि । त्वां प्रति सिद्धसाधनतापरिहारेण मां प्रति चोपरञ्जकत्वेनार्थवत्त्वमस्त्तविति वा योज्यम् । ख्यातिवादी शंकते तथापीति । ईश्वरज्ञानेन सिद्धसाधनतानिरासेपि प्रवृत्तेरिष्टसाधनताज्ञानसाध्यत्वात्तस्य चानुमितिरूपत्वेन यद्रजतं तदिष्टसाधनमिति व्याप्तिज्ञानसाध्यत्वात्प्रकृतप्रवृत्तिहेतुज्ञानं यथार्थमित्युक्ते प्रवृत्तिहेतुः यद्रजतं तदिष्टसाधनमिति व्याप्तिज्ञानमपि भवतीति तेन सिद्धसाधनतेत्यर्थः । अख्यातिवाद्याह तत्रैवेति । तवान्यथाख्यातिवादिनः । उक्तप्रवृत्तिहेतुज्ञानमयथार्थमित्युक्ते बाधः स्यात् ॥ व्याप्तिज्ञानस्य याथार्थ्यादिति भावः । इदं ज्ञानात् इदमंशज्ञानादित्यर्थः । विप्रतिपत्तिविषयं विशेष्यतया विप्रतिपत्तिविषयम् । पक्षमिति यावत् ॥ ममापीति । विगीतः प्रत्ययो यथार्थ इत्यनुमानप्रयोक्तुर्ममापि तथैव पक्षोऽस्त्वित्यर्थः ॥  
?R उल्लेखार्थस्य उल्लेखशब्दार्थस्य ॥ तज्ज्ञानेति । यस्य ज्ञानस्योल्लेखित्वमुच्यते तज्ज्ञानजनिता या स्मृतिः रजतशब्दगोचरस्मृतिः तन्मात्रकारणत्वं रजतशब्दोल्लेखित्वम् । रजतशब्दस्मृतिमात्रहेतुज्ञानत्वं रजतशब्दोल्लेखिज्ञानत्वमिति फलितार्थः । रजतज्ञानात् सम्बन्धिदर्शनादितिन्यायेन रजतशब्दस्मृतेर्जननात् । न तु रजतशब्दविषयकत्वमिति मात्रशब्दार्थः ॥ पूर्वेति । क्वचिद्वाक्यविशेषे चन्द्रचूडावासरजताचलवासिनेत्यदौ रजतवाचकपदापेक्षया पूर्वविद्यमानपदश्रवणेन तद्वाक्यपरिचयवतः रजतपदस्य स्मरणं भवति । इति पूर्वपदज्ञानस्य रजतपदस्मरणहेतुज्ञानत्वमस्ति । रजतविषयकत्वं नेति व्यभिचारादित्यर्थः । रजतशब्दस्मारकत्वं रजतशब्दोल्लेखित्वमित्यर्थमुपेत्याह कदाचिदिति ॥ अन्यथा संकेतितेति । शुक्तिशब्दपर्यायतया संकेतिरजतशब्देत्यर्थः ॥ यत्किञ्चदेतदिति । मदीयहेतुखण्डनं यत्किञ्चिन्नातीवदोषावहम् । त्वयापि तस्य निर्वाह्यत्वेनोक्तत्वात् । '?R यत्रोभयोस्समो दोष '?R इति न्यायादिति भावः ।  
?R अख्यातिवाद्येकदेशमतमनूद्य निराह पूर्वपक्षी ॥ केचित्पुनरित्यादिना । पुना रजतेति संहितायां '?R रोरीतिरेफस्य लोपे ढ्रलोपे पूर्वस्य दीर्घोऽण '?R इति दीर्घे पुना रजतेति साधु । एवमग्रेपि बोध्यम् ॥ अन्यतरेति । ख्यातिवादिना शुक्तिविषयत्वांगीकारात् । यत्सन्निकृष्टकरणेनेत्यादिना वक्ष्य?Rमाणविषयत्वस्य शुक्तावेव भावेन रजतेऽभावादिति भावः ॥ उक्त एवेति । अतो रजतज्ञानं नामेत्यादिनोक्तं एवेत्यर्थः ।  
?R इत्यन्तेनेति । अन्याकारोल्लेखिज्ञानमन्यालम्बनमन्यथाख्यातिरिति तु विरुद्धमित्यन्तेनेत्यर्थः ॥ यथोक्तमिति । विष्णुतत्त्वनिर्णये ॥ उपपादयिष्यमाणत्वादिति । ' ?Rअसद्विलक्षणज्ञप्त्यै इत्यादिव्याख्यावसर इति भावः । तादात्म्यतत्ससर्गमात्रमसदिति प्राचीनतार्किकरीतिं मत्वा शंकते एवं सतीति ॥ उपरिष्टादिति । तत्रोरोप्यमाणं रजतं सदेवेति केचिदातिष्टन्त इत्यादिना तार्किकमतानुवादपूर्वं तन्निरासप्रस्ताव इत्यर्थः।   
?R अत्रेति । अविद्यमानतादात्म्यविषयकत्वेन ज्ञानस्य भ्रमत्वमित्युक्तार्थविषये केनाश्रयेण गुणाश्रयेण वा क्रियास्येत्यर्थः ॥ निर्विशेषाभेदाभिप्रायेणाह असम्मतेरिति ॥ भेदार्थप्रत्ययेति । दण्डोऽस्यास्तीति दण्डी । '?R तदस्यास्त्यस्मिन्निती '?R त्यर्थे '?Rअत इनिटनावि '?R तीनिप्रत्ययस्य भदार्थबोधकस्य प्रयोगादित्यर्थः ॥ तादृशमिति । ज्ञानव्यवहारयोरेकविषयकत्वेनैव जन्यजनकभावापन्नत्वादिति भावः ॥ अकारप्रत्ययेति । व्यञ्जनस्य स्वरार्थत्वेनेत्संज्ञकत्वादकार इत्येवोक्तम् । तथाच यस्येतिप्रातिपदिकाकारलोपे शुक्ल इत्येव शुक्लवानित्यर्थे रूपमिति भावः . यद्यपि पञ्चमस्य द्वितीयपादे '?R तदस्यास्त्यस्मिन्निति मतुबि ' ?Rतिसूत्रे '?R गुणवचनेभ्यो मतुपो लुग्वक्तव्यः ' ?R । शुक्लः पट इति वार्तिकान्निवाहो वृत्तौ दर्शितः । तथापि तत्प्रकरणे '?R अर्श आदिभ्य ' ?Rइतिसूत्रे वर्णादिति वृत्तौ उक्तपदस्य मञ्जर्यां वर्णवाचिनः शुक्लादिशब्दादपि अच्प्रत्ययो भणति । शुक्लोऽस्यास्तीति शुक्लः पट इत्युक्त्वा गुणवचनेभ्यो मतुपो लुग्वक्तव्य इत्येव सिद्धेतदित्याशंक्य ये आद्युदात्ता वर्णवाचिनः शब्दाः तद्वत्यन्तोदात्तसिद्ध्यर्तमच्प्रत्ययविधानमित्युक्त्वादर्शआदिभ्योऽजित्यनेनैव निर्वाहो दर्शितः । नापि खण्डो गौरित्युक्तमुपपादयति न हि गौरिति ।  
?R चकास्तीति । चकासृ दीप्तौ भातीत्यर्थः । आश्रयेणैव भेदः, परस्परं च भेदः , आश्रयामामभेदः , इत्येतत्क्रमेणोपपादयति न हीति । आश्रयाणामिति बहुवचनमाधेयानां बहुत्वात्तदभिप्रायेणौपचारिकमिति भावः ॥ विशिष्टयोरिति । गुणविशिष्टक्रियाविशिष्टयोरित्यादेरित्यर्थः । विशिष्टं पदार्थान्तरमिति भावेनाह वस्त्वन्तरमिति ॥  
?Rक्वातिव्याप्तिरिति । मदुक्तान्यथाख्यातिलक्षणस्येति योज्यम् ।  
?R भगवतो मुनेरिति । सूत्रकर्तुः भाष्यकर्तुराचार्यस्य चेत्यर्थ । तथैव तत्त्वविवेकादावुक्तेः । उभयव्यपदेशादौ वक्ष्यमाणत्वाच्चेति भावः ॥ व्युत्पादयिष्याम इति । जन्माधिकरणे ' ?Rअभिन्नेऽपि विशेषोऽयं बलादापतति इति '?R इत्यादिव्याख्यावसरे कार्यकारणयोश्चैवेत्यादिसमवायनिरासकग्रन्तव्याख्यावसरे चेति भावः ।  
?R असंबद्धत्वादिति । कारणीभतसम्बन्धहीनत्वादित्यर्थः । आकाशादिविषयतैवं चापद्यतेत्यादिप्रागुक्तदोषं निराह नापि वाक्यस्येति ॥ साध्यधर्मीति । साध्यं प्रति यो धर्मी पर्वतादितत्सन्निकर्ष इत्यर्थः । तथाच तस्यानुमितिविषयत्वं स्यादिति भावः तदुक्तं न्यायामृते । पक्षसन्निकृष्टलिंगजानुमिति प्रति पक्षोऽपि विषयः स्यादित्यादि । ननु नेदमनिष्टं साध्यधर्मिणोऽप्यनुमितिविषयत्वात् । यद्वक्षामि भक्तिपादे साध्यसिद्धेरदोषत्वोक्तिप्रस्तावेऽनुमितिविषयः पक्ष इति . मैवम् । तत्सन्निकृष्टकरणजन्यज्ञानं प्रति सविषय इत्येवंरूपविवक्षितविषयत्वस्य साध्य एव सत्त्वेन साध्यधर्मिण्यभावात् । सन्निकर्षस्य लिंगे व्याप्तिरूपत्वेनाभिमतत्वात् । न हि वक्ष्यमाणदिशा यद्व्याप्तलिंगविषयकज्ञानजन्यं ज्ञानं यत् तत्प्रति स विषय इत्युक्तिदशायां साध्यधर्मिणो विषयत्वशंकावकाशोऽस्ति । न चैवं पर्वतादेरनुमितावभानं शंक्यम् । भानस्य विषयत्वाप्रयुक्तत्वात् । तथात्वे शुक्तिरूप्यादाविदं रूप्यमिति ज्ञाने रजतस्याभानापत्तेः । '?R रजतं दृष्टमिति भ्रममात्रत्वादि '?R त्यादिमिथ्यात्वानुमानखण्डनटीकादौ शुक्तिरजतस्योक्तविवक्षया विषयत्वाभावकथनात् । अत्राप्यग्रे शुक्तेरेव विषयत्वेन रजते विषयत्वाभावस्य स्पष्टत्वात् । न चातिप्रसंगः । रूप्याभासादौ दोषस्यैवानुमितिविषयधर्मित्वादेर्नियमकत्वात् । अनुमितिविषयः पक्ष इत्युक्तिस्तु पर्वतादेरनुमितौ स्फुरणमात्रेण शुक्तिरूप्यस्यविषयत्वव्यवहार इव वाऽस्तु वेत्यादिवक्ष्यमाणलक्षणानुरोधेन वोपपत्तेः । केचित्तु साध्यधर्म्येव विषयः स्यादिति तात्पर्यं वर्णयन्ति । अन्ये तु लिंगिज्ञानांश एव धर्मी विषयः स्यादित्यभिप्रायमाहुः ॥ लिंगज्ञानस्येति । अतीतादिस्थलेप्यनुमितिदर्शनादिति भावः । विस्तृतमेतत्तर्कताण्डवे तृतीयपरिच्छेदे ॥ श्रोत्रेति । श्रोत्रसन्निकृष्टवाक्यजन्यवाक्यार्थज्ञानं प्रति श्रोत्रं विषयः स्यादिति दूषणमित्यर्थः । अतिव्याप्तिं निरस्याव्याप्तिं चाशंक्य निराह तथापीत्यादिना । परमुखेनैव तदनुभवेत्यादिना समाधिं वाचयितुं सन्निकृष्टाभाववादिनं प्रति अनिष्टं तावदाह असन्निकृष्टेति ।  
?R पुनरपि स्थलान्तरेऽतिव्याप्तिमाशंक्य निराह तथापि रूपेत्यादिना । नन्वथापि तद्व्याप्तलिंगविषयोण च लिंगज्ञानेनेत्यत्र वक्ष्यमाणवाक्यविषयज्ञानेन चेत्यत्र च विषयत्वनिर्वचनशरीरे विशयत्वप्रवेशेनात्माश्रयः । नित्यज्ञानविषये चात्मतद्धर्मादौ योगिप्रत्यक्षविषयेऽतीतानागतादौ सुरभिचन्दनमित्याद्युपनीतचाक्षुषप्रत्यक्षविषये सौरभ्यादौ चाव्याप्तिः । यत्त्वतत्त्वजात्योरभावेनाननुगमश्चेत्यत आह एवमन्येपीति । लिंगज्ञानवाक्यज्ञानयोर्लिंगवाक्याभ्यां संबन्धस्य विषयत्वरूपतया विषयेणेत्युक्तावपि न विषयत्वेनानुप्रवेशः । किन्तु तद्व्याप्तलिंगसंबन्धिना वाक्यार्थपरवाक्यसंबन्धिनेत्येवंरूपेणोभयसंमतसंबन्धित्वेनैव । अतो नात्माश्रयः । नापि नित्यज्ञानविषयादावव्याप्तिः । अस्य नियतविषयजन्यज्ञानविषयत्वमात्रलक्षणत्वेनान्यस्यालक्ष्यत्वात् । योगिप्रत्यक्षविषये च योगजधर्मस्यैव प्रत्यासत्तिरूपत्वात् । यत्त्वादेरजातित्वेऽपि कस्य को विषय इति प्रश्नेऽस्यायं विषय इत्यननुगतस्यैव वाच्यत्वादिति ।  
?R तद्विषयत्वोपपत्तेरिति । शुक्तिकाविषयत्वोपपत्तेरित्यर्थः । अन्यविषयज्ञानस्यान्यावभासत्वे दोषमाशंक्य निराह न चेति । दोषजन्यत्वतदभावादिनेत्यादिपदेन प्रागुक्तानुमितिविषयधर्मित्वतदभावादिग्रहः ॥ यत्पुनरिति ।ननु रजतावभासस्य रजतविषयत्वे तेन रजतेन भवितव्यमित्याशंक्य कथं न भवितव्यमित्यादिना रजतज्ञानस्य स्मृतित्वमुपेत्य तद्विषयस्य सत्त्वमुक्तम् तत्त्वनुपमेव एवं सति रजतस्यापि ज्ञानविषयता प्रसज्यत इत्यादिना ग्रन्थेन निराकरिष्याम इत्यर्थः ।  
?R एवं रजतं दृष्टमिति भ्रममात्रत्वादित्याद्युक्त्यनुरोधेन शुक्तिरूप्यादेर्विषयत्वं नेत्युपेत्यैकं लक्षणमुक्तमिदानीं पक्षस्य शुक्तिरूप्यादेश्च विषयत्वमस्तीत्युपेत्य विषयस्य कुतो बाध इत्यादिवक्ष्यामाणानुव्याख्यानानिरोधेन पक्षादिगतविषयत्वसाधारणं जन्याजन्यसर्वज्ञानविषयसाधारणं च लक्षणमाह अस्तु वेति । यदिति भिन्नं पदम् । न तु यस्य विज्ञानं यद्विज्ञानमिति । यत्प्रतिभासं यदुल्लेखीत्यर्थः । उल्लेखित्वं चाभिलपनकारणत्वम् । यदभिलपनरूपव्यवहारकारणं ज्ञानं तद्विषयकमित्यर्थः । कारणत्वं च योग्यतारूपं न फलोपधानम् ॥ वक्ष्याम इति । ज्ञानैकत्वसमर्थनेनेति भावः ॥ उक्तमिति । विष्णुतत्त्वविनिर्णये ॥ वक्ष्यति चेति । वियत्पादे पृथगुपदेशादित्येतद्व्याख्यानावसरे । एतेन क्वचित्प्रकरणादौ शुक्तिरूप्यादेर्विषयत्वं नेत्युक्तं क्वचिदस्तीत्युच्यते । अतो विरोध इति प्रत्युक्तम् । विषयत्वस्य विवक्षाभेदेनोपपत्तेरिति ।  
?R न चान्यथाख्यानिजनने कारणं पश्याम इत्यादिनोक्तमुद्धरति न चान्यताख्यातीति । ननूक्तस्य तस्य  
?Rसमीचीनज्ञानकरणतावधारणादीति तत्राह समीचीनेति । ननु ज्ञानहेताववायं नियमो न त्वन्यत्रेति वादिनं प्रत्याह किञ्चेति ॥ सहकारीति । मन्त्रादिरूपसहकारिवशादित्यर्थः ।  
?R ननु दोषत्वान्यथानुपपत्तिरेव नियामिका प्रतिबन्धकरूपत्वाद्दोषस्य शक्त्यन्तराधानेन कार्यानुकूलत्वे सहकारितापत्तया दोषत्ववाचो युक्ती रिक्ता स्यादिति मन्वानं प्रत्याह किञ्च काचादयोऽपीति । तेषु काचादिषु कुटजघाना गिरिमल्लिकाबीजम् । पदार्था इति । ते च वैद्यके प्रसिदधाः । एवमसतो नभानात्संविद्धिरोधाद्धेत्वभावाच्चेत्यन्यथाख्यातौ पूर्वपक्षिणोक्तं बाधकत्रयं परिह्यतम् ।  
?R तत्र यदुक्तमिष्टमेवैतदिति तदयुक्तमिति शंकते ननु जनकस्यैवेति । जन्यज्ञान एवायं नियम इत्यत आह प्रत्यभिज्ञानस्य चेति ।  
?R व्यावर्तकत्वं चेति । व्यावृत्तिबुद्धिकारणत्वं चेत्यर्थः ॥ अतिप्रसंगादिति । विनष्टकारणादपिकार्योत्पत्तिप्रसंगादित्यर्थः  
?R। अर्थव्यावृत्तं अर्थेन व्यावृत्तमित्यर्थः ॥ प्रकृतेऽपीति ।
शुक्तिरूप्यादिज्ञानस्थलेऽपीत्यर्थः । ननु सत्यरूप्यादिस्थले जनकस्यैव जन्यज्ञानं प्रति विषयत्वं दृष्टमित्यतस्तत्रापि नेत्याह किञ्च सत्येति ॥ कारणत्वमिति। प्रयोजकत्वमित्यर्थः । सन्निकर्षेणान्यथासिद्धस्य कारणत्वायोगात् । न चैवं चक्षुरादेरपि साक्षाद्हेतुत्वं न स्यात् । सन्निकर्षस्य व्यापारत्वेनाव्यवधायकत्वेऽर्थस्याप्येवं स्यादिति चेन्न । रूपादिज्ञानं करणसाध्यं कार्यत्वादित्यादिप्रमास्वनुगतगुणभंगे । चक्षुरादिवत्कारणत्वेन धर्मिग्राहकमानासिद्धोर्थ सन्निकर्षेणान्यथासिद्धत्वातीतादिविषययोगिप्रत्यक्षादावसत्त्वाच्च न प्रत्यक्षप्रमाहेतुरिति तस्य सर्वस्यासत्त्व इति । अन्यथा सदुपरागेणासदपि तादात्म्यादि भासत इिििति प्राचीनतार्किकमतेऽप्येष दोषः स्यादिति भावः ।  
?R परिहरिष्यत इति । '?R प्रत्यक्षवच्च प्रामाण्यं स्वत एवागमस्य हि अनवस्थान्यथा हि स्यादप्रामाण्यं तथान्यत '?R इत्यत्रैवाधिकरण उत्तरत्र । तथा '?R तत्प्रामाण्यं यथा साक्षी स्थापयत्येवमेव हि । सर्वकालेष्वपि स्थैर्याद्व्यभिचारमपोद्य चे '?R त्यादौ प्रकृत्यधिकरणे । '?R उत्सर्गतोऽपि यत्प्राप्तमपवादविवर्जितम् । व्यभिचार्यपवादेन मानमेव भविष्यती '?R ति भक्तिपादादौ च तत्र तत्र परिहरिष्यत इत्यर्थः । तत्कथमित्यतः किञ्चिद्व्यनक्ति साक्षी खल्विति ॥ अत एवेति । साक्षिगृहीतयाथार्थ्यकत्वादेवेत्यर्थः । उक्तमर्थं प्रतिबन्धाऽपि साधयति अन्यथेत्यादिना समं प्रकृतेऽपीत्यन्तेन ॥ परोक्तरीत्यैवेति । बाधकस्यापि ज्ञानत्वेन शंकास्पदत्वादित्यादिनाऽत्र पूर्वपक्षग्रन्थोक्तरूत्यैवेत्यर्थः।  
?R अपि च प्रतीयमानोऽयं रजताकारः कुतस्य इति वक्तव्यमित्यादिनोक्तमनूद्य निराह यदप्युक्तमित्यादिना ।  
?R इत्यादिनेति । रजतमिदमिति द्वे ज्ञाने स्मृत्यनुभवरूपे इत्यादिनोक्तेथ्यर्थः । नन्वन्यथाऽनुपपत्तेरेव मानतयोक्तत्वात्कथं मानाज्ञाव इत्यत आह विशिष्टेति । साकारवादासदभानसंविद्विरोधहेत्वभावरूपबाधकानामित्यर्थः । नन्वन्यथाऽनुपपत्तेरमानत्वेऽपि किञ्चेदमिति तावदित्यादिनोक्तपरिशेषादिरूपानुमानानामस्तु मानत्वमित्यत आह अनुमानानां चेति ।  
?R दूष्यत्वादित्युक्तं तदाह यस्त्वित्यादिना ॥ प्रत्युत्पन्नेति । प्रागजातं तदानीमेव संपन्नं कारणं यददुष्टेन्त्रियादि तज्जन्यतायाः ' ?Rन चान्यथाख्यातिजनने कारणाभाव '?R इत्यादिना ग्रन्थेनोपपादनादित्यर्थः ।  
?R यच्चोक्तं इदं स्मरणं अनाकलितरजतस्यानुत्पाद्यमानत्वात्संप्रतिपन्नस्मरणवदिति । तन्निराह अनाकलितेति ॥ संस्कारमात्रेति । प्रत्यभिज्ञायां साध्यव्याप्यत्वसिद्धये समव्याप्त्यभिप्रायेण मात्रपदम् । साधनाव्यापकत्वसिद्धये वा ॥ अनेनैव हेतुनेति । अनाकलितेत्युक्तहेतुना रजतज्ञानवत एेवेत्यादिविवक्षितहेतुना रजतज्ञानवत एवेत्यादिविवक्षितहेतुना चेत्यर्थः ।  
?R साध्यविकल्पेनाप्यनुमानं दूषयितुं साध्यं पृच्छति किञ्चेदमिति । जातिर्वाऽननुभवत्वं वाऽनुभवत्वानधिकरणत्वं वा ज्ञानसंस्कारमात्रप्रभवत्वं वाऽप्रत्युत्पन्नकारणप्रभवत्वं वाऽनुभूतविषयत्वं वा तत्तांशोल्लेखित्वं वा ज्ञानसंभिन्नार्थगोचरत्वं वेत्यष्टौ विकल्पान्हृदि कृत्वा क्रमेण निराह न तावदित्यादिनाऽनेनैवेत्यन्तेन ॥ अनुभवस्यापीति । रजतज्ञानस्यानुभवत्वेऽपीत्यर्थः । यत्किञ्चिदनुभवस्यानुभवान्तरादन्यत्वादिति भावः । ननु स्मृतित्वानधिकरणत्वमनुभवत्वमतो न दोष इत्यतो दोषान्तरमाह इतरेतरेति । त्वया गुणगतजोतेरनंगीकारेण स्मृतित्वं नामानुभवत्वानधिकरणज्ञानत्वं वाच्यम् । अनुभवत्वं च स्मृतित्वानधिकरणत्वमिति ज्ञप्तावन्योन्याश्रय इत्यर्थः ॥ ज्ञानसंस्कारेति । ज्ञानजन्यसंस्कारेत्यर्थः । क्रियाजन्यसंस्कारमात्र प्रभवेऽतिव्याप्तिवारणाय ज्ञानेत्युक्तिः । प्रत्यभिज्ञाव्यावृत्तये मात्रेत्युक्तिः ॥ मानसेति । '?R मानसं तद्धि विज्ञानमि '?R ति न विलक्षणनयान्ते वक्ष्यमाणत्वादिति भावः । यद्वा  
?Rप्रमाणलक्षणवाक्यानुवादोऽयम् ॥ अप्रसिद्धेति । इदं स्मरणमिति प्रतिज्ञायां ज्ञानजन्यसंस्कारमात्रप्रभवं इत्यर्थः स्यात् । तादृशप्रभवत्वं च क्वाप्यप्रसिद्धिमित्यप्रसिद्धविशेषणत्वमित्यर्थः । इदं च पररीत्यैव दूषणं बोध्यम् । तेन आश्रयव्याश्रयासिद्धि साध्यासिद्धिश्च दूषणम् । केषा़ञ्चिन्न च ते दोषाः ' ?Rइति भक्तिपादीयानुव्याख्यानविरोधो न शंक्यः । एवमग्रेऽपि दृष्टान्तस्येति । संप्रतिपन्नस्मरणवदिति पूर्वपक्ष्युक्तस्येत्यर्थः । स्मृतिमात्रस्य मनोजन्यत्वादिति भावः ।  
?R बाधितविषयत्वमिति। बाधितसाध्यकत्वं पक्षस्येत्यनुषंगः ॥ अन्यत्रेति । इदमिति ज्ञानजनन इत्यर्थः । तथा च रजतमितिज्ञानमिन्द्रियकार्यं तदन्वयव्यतिरेकानुविधायित्वादित्युक्तौ हेतोरसिद्धत्वान्न बाधितविषयत्वमिति भावः ॥ एवमेवेति । निर्बीजमेवेत्यर्थः ॥ अस्मादेवेति । अनाकलितरजतस्यानुत्पद्यमानत्वादित्युक्तमानादेव स्मृतित्वसिद्धिरित्युक्तौ स्मृतित्वे सिद्धे इन्द्रियान्वयव्यतिरेकयोरन्यत्रोपयोगिकल्पना कल्पिते चान्यत्रोपयोगे तेन बाधितविषयत्वाभावेन निर्दोषादनुमानात्स्मृतित्वसिद्धिरित्यन्योन्यान्याश्रयप्रसंगादित्यर्थः । बाधकत्वेन शंकितानुमानं सन्दिग्धासिद्धमिति भावेन शंकते अन्यत्रेति ॥ सन्दिग्धकालातीततेति । पक्षे हेतुसत्त्वासत्त्वसंदेहे तत्प्रयुक्तसाध्यतदभावगोचरसन्देहस्यावर्जनीयत्वात्सन्दिग्दबाधितत्वदोषः स्यादेवेत्यर्थः । साध्यसंदेहस्य स्वरसतो जायमानस्यानुमित्यंगत्वेऽप्युपाधिसंदेहाहितसाध्यसन्देहस्येव हेतोरप्रयोजकत्वाहितसाध्यसन्देहस्येव च सन्दिग्धासिद्ध्याहितसाध्याभावसन्देहस्याप्यनुमितिप्रतिबन्धकत्वमस्त्येवेति भावः । निश्चितबाधोऽपि संभवतीति प्रतिबन्दीमुखेनाह समीचीनेति ।  
?R एतेनेति । इन्द्रियजत्वसाधकानुमानबाधितत्वकथनेनेत्यर्थः ॥ अप्रत्युत्पन्नेति । चिरकालोत्पन्नेत्यर्थः । संस्काररूपकारणोत्पत्त्यनन्तरं चिरकाले स्मृतेरुत्पत्तेरिति भावः ॥ साध्याविशिष्टतेति । अनाकलितरजतस्यानुत्पद्यमानत्वादित्यस्य हि '?R द्वौ नञावि '?R तिन्यायेन आकलितरजतस्यैवोत्पद्यमानत्वादिति विवक्षितमित्युक्तत्वादस्य चानुभूतविषयत्वादित्येतदनन्यत्वादिति भावः ।  
?R अनुभवेति । विप्रतिपन्नं भ्रमस्थलीयरजतज्ञानं पक्षीकृत्येदं ज्ञानं तत्तांशोल्लेखईतिसाधनेऽनुभवबाध इत्यर्थः ।  
?R एतेनेति । अनुभवाबाधेनैव ज्ञानमिलितार्थविषयकत्वं स्मृतित्वमित्यपि निरस्तमित्यर्थः ।  
?R अनेनैवेति । तत्तांशोल्लेखित्वस्यानुभवबाधितत्वकथनेनैव । तथा किञ्चेन्द्रियव्यापारान्वयव्यतिरेकानुविधायीदं रजतमितिज्ञानमित्यादिनेन्द्रियव्यापारस्यान्यत्रोपयोगाभावकथनेनैव च । यथा क्रमं इदमस्मरणं तत्तांशविकलत्वात्संप्रतिपन्नवत् । नेयं स्मृतिः इन्द्रियजन्यत्वादिति प्रागुक्तप्रतिपक्षद्वयमपि समाहितमित्यर्थः । नन्वाद्यमप्रयोजकत्वेन दूषितं प्रागित्यतो यथा नाप्रयोजकत्वं तथाऽऽह नेदमिति । हेतूच्छित्तिरेवात्र विपक्षे बाधिकेत्यर्थः । यद्वा नेदं स्मरणं तत्तांशविकलत्वादित्युक्तौ तत्तोल्लेखस्यानुभवबाधेन स्वरूपासिद्द्यभावेऽपि साध्याविशिष्टता तु स्यादेव स्मृतित्वस्य तत्तोल्लेखित्वरूपत्वादित्यत आह नेदं स्मृतिरिति व्यवहर्तव्यमिति । न च हरिहरादिस्मृतौ व्यभिचारः शंक्यः । तत्र पूर्वानुभूतविषयकत्वसंस्कारजत्वादिस्मृतिचिह्नान्तरसत्त्वात् । अत एव तत्तोल्लेखादीत्यादिपदप्रयोगः ॥ अत एवेति । ज्ञानद्वित्वे प्रमाणाभावादेवेत्यर्थः ।  
?R गौरवमुक्तमिति । तत एव सर्वस्योपपत्तौ किं विपर्ययकल्पनयेतिग्रन्थेनोक्तमित्यर्थः ॥ वक्ष्याम इति । नन्वियं प्रवृत्तिः स्वरूपतो विषयतश्चागृहीतभेदाद्वेदनद्वयादुपपद्यत इति चेदित्यादिना ग्रन्थेनेति भावः ॥ किं चैवमिति । विवेकाग्रहमादाय विशिष्टज्ञानापलापे सतीत्यर्थः ।  
?R न चान्यथाख्यातौ किमपि प्रमाणमस्तीति पूर्वपक्षिणा यदुक्तं तदाशंक्योत्तरमाह अन्यथाख्याताविति । प्राभाकरमतेनाह स्वप्रकाशतया वेति । न्यायमतेनाह मानसेति । स्वमतेना साक्षिणा वेति ॥ अन्यस्यापीति । सत्यरजतविषयकस्यापीत्यर्थः । सत्यस्थलेपि अगृहीतासंसर्गकधर्मधर्मिविषयकैकज्ञानत्वमेव विशिष्टज्ञानत्वमित्युपेत्याह नास्त्येवेति ।  
?R अनुभवं प्रमाणीकृत्यान्यथानुपपत्तिं च विपर्ययस्यैकज्ञानत्वे प्रमाणयति किं चेति ॥ स्वप्रकाशज्ञानज्ञेयेति । स्वप्रकाशज्ञानज्ञेययोस्त्वदभइमतग्रहणस्मरणयोर्ग्रहणज्ञेययोर्वा शुक्तिरजतयोश्चावभासे सति ज्ञानस्वरूपभेदः । तद्विषययोः स्वरूपभेदश्च न भासत इति न युक्तमित्यर्थः । वैधर्म्यमितिपक्षं निराह नापि चतुर्थ इति ।  
?R शंकते विपर्ययेति ॥ स्वरूपतावन्मात्रत्वेति । तथाच तदवभासेऽपि भेदानवभासोऽयुक्त इति भावः ।  
?R अयमेवेति । भ्रमस्थलीयप्रवृत्त्यादिरूपव्यवहार इत्यर्थः ।   
?R प्रवर्तकाभिमतप्रत्य इति । इदं रजतमित्येवंरूपे सत्यरूप्यज्ञान इत्यर्थः ॥ अपेक्षितोपायेति । इष्टसाधनावगमांशपुरोवृत्त्यवगमांशयोरित्यर्थः । साधारणं रूपम् । इदंत्वज्ञानत्वादिलक्षणमित्यर्थः ॥ असाधारणेति । शुक्तित्वग्रहणत्वादिरूपः ॥ एकेति । एको यः प्रवर्तकः प्रत्ययस्तत्सदृशवपुरिदं वेदनद्वयं प्रवृत्तिमुपजनयतीत्यर्थः ॥ अत्रैव भ्रमस्थल एव । नन्वर्थस्य सन्निकर्षद्वारैव हेतुत्वे सादृश्यान्वेशणं व्यर्थम् , तस्यार्थहेतुत्वपक्ष एवोपयोगस्य वाच्यत्वादित्यत आह सादृश्यं त्विति ॥ निवर्तकेति । इयं शुक्तिः इदं तु रजतमितिज्ञानयोर्भेदग्रहाद्यत्र शुक्तौ न प्रवर्तते तत्राभेदाग्रहणमस्ति विषययोर्ज्ञानयोश्चेत्यर्थः ॥ भेदाग्रह इति । भेदाग्रहसहितचक्षुरादिकरणमित्यर्थः ॥ पुरोवृत्तिप्रवृत्तेर्हीति । शरीरपरिस्पन्दरूपप्रवृत्तेरित्यर्थः ॥ पक्षधर्मताया इति । इष्टसाधनतानुमाने पक्षीभूतप्रवृत्तिविषयशुक्तिकादाविष्टसाधनताप्रयोजकस्याज्ञातत्वादित्यर्थः ॥ भेदाग्रहसारूप्यादिति । इदं रजतमिति सत्यरजतस्थलीयेदं ग्रहरजतग्रहयोरेकत्वेन तत्र यथा ज्ञानस्वरूपतो विषयश्च भेदाग्रहात् पुरोवर्तिनीष्टसाधनतानिमानद्वारेच्छादिकं तथाऽत्रापीत्यर्थः ।  
?R उत सर्वोऽपि भेदाग्रहादितिपक्षमाशंकते अस्तु तर्हि द्वितीयः पक्षः इत्यादिना एतदप्ययुक्तमित्यन्तेन । संयोगस्य संयुक्तसमवायस्य वा सन्निकर्षत्वमुपेत्याह इन्द्रियसन्निकर्षाभावादिति । विसंवादिन्यव्यभिचारायाविसंवादिव्यवहारजनकत्वविशिष्टेत्युपलम्भविशेषणम् ॥ साकांक्शेति । साकांक्शौ यौ रूपरूपिणौ धर्मधर्मिणौ तयोः सहोपलम्भ इत्यर्थः ।  
?R निरस्तत्वादिति । किञ्चान्योन्याभावो नामेत्यादिना ग्रन्थेनेत्यर्थः ॥ एवं सतीति । सर्वोऽपि व्यवहारो भेदाग्रहादित्यमगीकारे सतीत्यर्थः । कस्तर्हि व्यवहारहेतुरित्यतो निर्विकल्पकप्रत्यय एव हेतुर्भविष्यतीतिभावेन तत्र परोक्तसामग्रीमुपपादयति वस्तुमात्रेति । शंकते रूपेति । तथाच तादृश एव व्यवहारहेतुरिति भावः । अचकासदपीति पदविभागः । नन्वेवं तर्हि सविकल्पक एव मास्तु व्यवहारस्तु निर्विकल्पकादेवास्तु । तथाच न संसर्गाग्रहस्वीकार इथ्यत आह न च निर्विकल्पकस्येति ।  
?R अन्यथाख्यातिं विनेति । शुक्तौ रजतत्वसंसर्गज्ञानस्य प्राप्तत्वादिति भावः ।  
?R आद्ये दोषान्तरमाह किं चेति । विपर्ययस्यापीति । संसर्गग्रहे सति असंसर्गाग्रहोऽवर्जनीयसन्निधिरिति त्वदुक्तविपर्ययस्यापीत्यर्थः । तर्हि विनिगमनाविरहात्संसर्गग्रह एव प्रवर्तक इत्यस्य भंग इत्यत आह अवश्यं चेदमिति ॥ विमत इति । शुक्ताविदं रजतमिति व्यवहार इत्यर्थः । रजतोपाये व्यभिचारनिरासाय रजतानुपायत्वे सतीति । प्रतियोगिज्ञानाभावेनान्यथोपपत्तिवारणाय प्रकाशमानादिति । धर्म्यज्ञानेनान्यथोपपत्तिनिरासाय प्रकाशमानत्वादित्युक्तम् । विवादपदमिदं ज्ञानं रजतज्ञानान्न भिद्यते उक्ताद्हेतोरित्यादिरादिपदार्थः ।  
?R  हेतूनामप्रयोजकत्वनिरासाय विपक्षे बाधोच्छेद एव बाधक इति भावेन आह किञ्च विपर्ययेति । यद्वाऽनुमानेन विपर्ययं समर्थ्यार्थापत्त्यापि तं साधयति किं चेति । यद्वा वक्ष्यमाणप्रयोगस्याप्रयोजकत्वशंकानिरासायान्यथोपपत्तिं निराह किं चेत्यादिना । तथात्वे विपर्ययाभावे । तथात्वापातात् बाधकत्वापातादित्यर्थः । समयान्तरे कालान्तरे । विमतमित्यतः प्राक् तदयं प्रयोग इति विपरिणामेनानुषंगः । अत्र सर्वत्र पक्षपरिष्कारः पूर्वोक्तरीत्यैव ध्येयः ॥ अत एेवेति । साधकानामुक्तत्वात् बाधकानां परिहृतत्वात्ताभ्यां हेतुभ्यामेवेत्यर्थः ।    
?R एवं च सतीति । भ्रान्तित्वस्य प्रमाणसिद्धत्वे सतीत्यर्थः ॥ प्रत्ययत्वेति । विगीत प्रत्ययो यथार्थः प्रत्ययत्वादिति पूर्वपक्ष्युक्तानुमानमित्यर्थः ।  
?R  विवादाध्यासितं ( विवादपदं ) रजतज्ञानं रजतविषयं रजतज्ञानत्वादिति प्रागुक्तं परकीयानुमानं च निराह एतेनेति । कालात्ययापदिष्टादितोषेणेत्यर्थः । शुक्तिविषयकत्वस्य साधितत्वादिति भावः । निरस्तानुमानद्वयेऽस्मदुक्तदोषेण दुष्टत्वानंगीकारे चाभाससाम्यरूपबाधकं चाह अन्यथेति ।  
?R ज्ञानत्वं यथार्थमात्रवृत्ति ज्ञानमात्रवृत्तिधर्मत्वात्प्रमात्ववदिति पूर्वपक्षिणोक्तमनुमानान्तरं च निराह यदपीत्यादिना ॥ विमतज्ञानेति । भ्रमस्थलीयज्ञानेत्यर्थः । तत्त्यागेन च प्रतिज्ञान इति । मात्रपदं हित्वा यथार्थज्ञानवृत्तीत्येव । प्रतिज्ञाकरणे सति याथार्थ्यसाधकेषु यत्प्राथमिकं विगीतः प्रत्ययो यथार्थः प्रत्ययत्वादित्यनुमानं तत्रोक्तो बाधितत्वरूपो दोष एवेत्यर्थः । शुक्तिका न रजतत्वेनावभासते तद्रूपेणाऽसत्त्वात् । यद्यद्रूपेणाऽसत् तत्तद्रूपेण नावभासते । यथा मेरुः सर्षपत्वेन । इदं रजततादात्म्यं न प्रत्येतुं शक्यं असत्त्वात्कूर्मरोमवदिति पूर्वपक्षान्ते परोक्तमन्यदपि निराह यच्चेति । पदार्थेति । मेरुपदस्य  
?Rसर्षपपदस्य वा योऽर्थः तस्य प्रतिषेधो न युक्तः प्रमितत्वात् । किन्तु तत्तादात्म्यस्यैवेत्यर्थः । व्यक्तमुक्तमेतत्तर्कताण्डवे योग्यतावादे ॥ एवं सतीति । बाधितस्थले संसर्गबोधाभावे सत्यनन्वितवाचकपदादिप्रयोगरूपत्वात् घटः पचति कुण्डमजाजिनं दस दाडिमानि षडपूपा इत्याद्यपार्थकवाक्याद्भेदो न स्यात् । अन्वयाप्रतीतेरुभयत्र तुल्यत्वादिति भावः ।  
?R अख्यात्यवान्तरचोदनं निराह कश्चित्पुनरिति । रामानुजादिः । तासां तेजोबन्नशब्दितदेवतानाम् । त्रिवृतंतेजोऽबन्रूपवस्तूनामंशत्रयमेलनम् । एकैकपृथिव्यादि द्रव्यमकरोदिति षष्टछन्दोगश्रुतेरित्यर्थः । '?R समेत्यान्योन्यसंयोगं परस्परसमाश्रयाः । महदाद्या विशेषान्ता ह्यण्डमुत्पादयन्ति त '?R इति पुराणवाक्यात् । '?R त्र्यात्मकत्वात्तु भूयस्त्वादि '?R तितृतीयाद्यपादे वक्ष्यमाणसूत्रादित्यर्थः । सर्वात्मकत्वं तेजोऽबन्नरूपभूतत्रयात्मकत्वमिति वा । त्रिवृत्त्वस्योपलक्षणत्वेन सर्वभूतात्मकत्वमिति वाऽर्थः । अर्थापत्तिं चाह किञ्च सोमेति । ज्योतिष्टोमे हि '?R सोमेन यजेत '?R इति सोमलतारूपद्रव्यस्य ' ?Rदर्श?Rपूर्णमासयोर्व्रीहिभिर्यजेते '?R ति व्रीहिद्रव्यस्य साधनत्वेन प्राप्तत्वात् सोमादिरेव गृह्यते । कदाचित्सोमादेरभावे पूतिकादिरूपसोमप्रतिनिधिग्रहणं याज्ञिकेर्यज्ञांगत्वेन क्रियते । तदन्यथानुपपत्तिरन्यत्रान्यावयवसत्त्वे मानम्। समग्रसोमाद्यवयवानांलाभे कतिपयतदवयवलाभाय पूतिकाद्युपादानात् । तथैव पूर्वतन्त्रे षष्टे तृतीयपादे व्युत्पादितत्वादिति भावः । प्रत्यक्षं च प्रमाणयति अपि चेति । कथं तर्हीयं शुक्तिः इदंरजतमित्यादिनिर्देशः शुक्तिकया ककटकादिरजतोचितार्थक्रियाऽभाव इत्यत आह निर्देशेति । अत एवेति । भूयोऽवयवज्ञानेाल्पावयवज्ञाननिवर्तनादेवेत्यर्थः । एवं स्वप्नेत्यादि । एतच्चाग्रे दूषणावसरे स्फुटीकरिष्यामः ।  
?R ननु तेजोऽबन्नरूपकारणानां मेलनेन सर्वकार्येषु तेजोऽबन्नकारणसत्त्वे तत्कार्याणामपि सर्वत्र सत्त्वमनुमीयत इत्यत आह कारणसद्भाव इति ॥ कार्येति । सर्वत्र सर्वावयवसत्त्वरूपकार्यानिश्चयेत्यर्थः ।  
?R अनुकल्प इति । '?R कस्यचिन्मुख्यस्याभावेऽमुख्यस्यान्यस्योपादानमनुकल्प '?R इति मीमांसकैः परिभाष्यते । ननु सोमलाभे समग्रसोमावयवलाभोऽस्ति । भूयः सोमावयववतोऽस्योपादाने तु सकलसोमावयवालाभेनामुख्यत्वादनुकल्प एवायमित्यत आह न हीति । सोमेऽपि त्वदुक्तत्रिवृत्करणप्रक्रियया द्रव्यान्तरावयवसत्त्वादिति भावः । श्रुतीति । '?R सोमाभावे पूतिकानभिषुणयादि '?R ति श्रुतिप्रामाण्यादित्यर्थः ।  
?R यदप्यपि चेत्यादिना प्रत्यक्षमुक्तं तदपि निराह सादृश्यं चेति । न्यायमतेनाह सामान्यं वेति । स्वमतेनाह धर्मान्तरं वेति ॥ वक्ष्याम इति । वैशेषिकाधिकरणे । ' ?Rन सर्वधर्म एकोऽस्ति समुदायस्तु भिन्नगः । एतादृशं च सादश्य पदार्थेषु पृथक्पृथक् '?R इत्याद्यनुव्याख्यानव्याख्यानवसर इति भावः ॥ भार्यादिष्विति । भार्यायां मातृसादृश्यम् । पितृगुरुप्रभृतिषु मातंगशब्दितचण्डालसादृश्यम् । घृतक्षीरादौ मदिराशब्दितमद्यसादृश्यमस्तीत्यर्थः ॥ ककारवकारयोरिति । निरवयवत्वात्तयोरिति भावः । न च तत्र सादृश्यमेव नेति वाच्यम् । '?R वर्ग्यो वर्गेण सवर्ण इति शीक्षाग्रन्थविरोधादिति भावः ।  
?R   अरजतत्वमेवेति । रजतावयवानां भूयस्त्त्वज्ञानस्यैव रजतत्वज्ञानत्वादिति भावः । उतोभयमिति पक्षं निराह न तृतीय इति ॥ ब्रह्मज्ञानमपीति । सर्वस्यापि पुंसो जायमानब्रह्मज्ञानस्य ब्रह्मैकांसविषयकत्वादित्यर्थः । अत एव पूर्वस्य भ्रान्तित्वानुपपत्तेरेव । यद्वा भूयोंऽशग्रहणस्य बाधत्वे सत्यरूप्यदाविदं रूप्यमिति ज्ञानस्यापि बाधत्वप्रसंगरूपातिप्रसंगादेवेत्यर्थः ।  
?R याऽपि पीतशंकादौ त्वित्यादिनोक्ता प्रक्रिया तां निराह पित्तगतेति ॥ किमनेनेति । पार्श्वस्थदर्शनानुपयुक्तेनेत्यर्थः । अतीन्द्रियत्वादन्यस्यादर्शनानुपपादकत्वादिति भावः । उभयोरिति । पीत इति पश्यतः पार्श्वस्थस्य चेत्युभयोरित्यर्थः ॥ अन्यथेति । द्रष्टशरीरसामीप्यस्यैव दर्शनोपयुक्तत्व इत्यर्थः ।  
?R एवमिति । स्वप्नस्फटिकलौहित्यादिप्रागुक्तोदाहरणान्तराणीत्यर्थ ः । तथा हि । अथ स्थानित्यादिश्रुतेः स्वाप्नार्थानामपीश्वरसृष्टत्वात् तद्हीः सर्वा यथार्थेत्ययुक्तम् । स्वप्न एवायं न जाग्रदिति बाधविरोधात् । स्फटिके रक्तकुसुमप्रभोपलम्भात्तलौहित्यधीर्यथार्थेत्यपि न । रक्तकुसुमसमीपस्थवस्त्वन्तरेऽपि तथोपलब्धिप्रसंगात् । मरीचिकासु जलावयवसत्त्वात्तद्हीरेव तत्रेति तु शुक्तिरूप्यप्रक्रियानिरासेन निरस्तम् । अलातचक्रे तु अलातस्य सर्वदेशसंयोगधीरेव न भ्रान्तिरिति तन्न । फल्गुपामराणां चक्रताबुद्धेर्भ्रान्तित्वानिवारणात् । नायनरशमयो दर्पणप्रतिहताः । ग्रीवास्थमुखमेव गृह्णन्तीति तद्धीरपि यथार्थेत्यपि न । ' ?Rअत एव चोपमा '?R इत्यत्र निरसिष्यमाणत्वात् । दिगन्तरे दिगन्तरावयवसत्त्वात् शुक्तौ रूप्यधीरिव तद्धीरपि यथार्थेत्यपि शुक्तिरूप्यप्रक्रियानिरासेन निरस्तम् । या तु द्विचन्द्रप्रक्रिया नयनस्यांगुल्यवष्टम्भे हि  
?Rनायनरश्मयो द्वेधा बहिर्गच्छन्ति । ऋजुतया वक्रतया च । तत्र ये ऋजवस्ते स्वदेशस्थं समीपस्थं गृह्णन्ति । ये तु वक्राः ते तु दूरदेशं व्याप्य तमेव चन्द्रं विप्रकृष्टदेशस्थं गृह्णन्तीति द्वित्वधीर्यथार्थेति । सा तु धीमात्रयाथार्थ्यसिध्युत्तरकालीनैषाऽत्यन्तप्रामाणिककल्पना । सैव न सिद्धेत्यादिरूपेण निरसनीयेत्यर्थः ।  
?R तार्किकैकदेशिमतमनूद्य निराह अन्यस्त्विति ॥ गृह्यमाणयोरिति । ज्ञायमानयोरित्यर्थः । तेन स्मर्यमाणारोपस्य संग्रहः । नत्वनुभवविषययोरित्यर्थः । रजतसंस्कारेत्यग्रेतनग्रन्थविरोधात् ॥ तत्संसर्गासंसर्गाविति । रजतस्य शुक्तीदमंशस्य च तादात्म्यभेदावविषयीकुर्वदित्यर्थः ॥ अयथार्थव्यवहार इति । अन्यार्थिनोऽन्यत्र प्रवृत्तिरन्यस्यान्यात्मनाभिलपनं चेत्यर्थः । तन्निरासादेव भेदाग्रहनिरासादेव ।  
?R   सर्वत्रेति । सत्यस्थलेऽपीत्यर्थः ॥ अत्रैवेति । भ्रमत्वेन विमतस्थल एवेत्यर्थः ॥ प्रागुक्तेति । प्राभाकरमतदूषणोक्तिप्रस्तावे किमयमेव व्यवहारो भेदाग्रहादन्यस्त्वभेदग्रहात् । उत सर्वोऽपि भेदाग्रहात् । नाद्यः । अनियतकारणतापातादिनोक्ताद्यपक्षधोषाणां नन्वस्तु तर्हि द्वितीयः पक्ष इत्यादिनाऽनूद्योक्तद्वितीयपक्षदोषाणां चाशेषाणामविशेषादित्यर्थः । कणभक्षाक्षचरणेति । कणादाक्षपादपक्षपातिनेत्यर्थः ।  
?R  प्राभाकराणां वेदप्रामाण्यसिद्ध्यंगतयाऽस्त्यख्यातिस्वीकारे प्रयोजनमिति विद्यते भ्रम इति प्रागुक्तं शंकोत्तराभ्यां व्यनक्ति नन्वित्यादि शक्यत्वादितीत्यन्तेन ॥ अन्यत इति । प्रत्यक्षादितोऽधिगतत्वादित्यर्थः । इह खलु केचिद्यथार्थं सर्वं विज्ञानमिति मन्यमाना नान्यथाख्यातिं सहन्त इत्यादिनैतावत्पर्यन्तेन ग्रन्थेन सिद्धार्थमनुवदति सिद्धमेतमिति । किं तदित्यत आह शुक्तिरिति । अन्यदन्यात्मनाऽवभासत इत्यस्योपलक्षणमेतत्। उक्तं प्रमेयं क्वचित्स्थलविशेषे प्रतिपादयितुं शुक्ती रजतत्वेनेति विशिष्योक्तिः ॥  
?R  तत्रेति । एवं सिद्धे सतीत्यर्थः । केचित् प्राचीनतार्किकाः ॥ इदंकारेति । इदं त्वास्पदस्येत्यर्थः । परिह्रीयतां परित्यज्यताम् । सत्त्वेन नांगीकार्यमित्यर्थः । न केवलं बाधस्यान्यथोपपत्त्या रजतासत्त्वे मानाभावात्सत्त्वमुपेयम् । किन्तु प्रतीत्यन्यथोपपत्त्या चेत्याह किं चेति । तावता देशान्तरे सदिति कुत इत्यत आह स्थिते चैवमिति । अदर्शनादिति भावः ॥ तदिति । शुक्तिशकलमादर्शयतीत्यर्थः ।  
?R  सत्त्वेऽपीति । अन्यत्र सत्त्वेऽपीत्यर्थः । कुतोनोपकारीत्यतः प्रसक्तपक्षद्वयमाशंक्य उपकाराभावं व्यनक्ति इन्द्रियेति ॥ तदिति ।
अन्यत्र सत्त्वमित्यर्थः । ननु भ्रान्तिहेतुसंस्कारः स्वजनकानुभवविषयमेवान्यत्रावभआसयतीत्यतो नायं नियम इति भावेनाह किं च घटान्तरमिति । गेहे घटो मया निहितः तं त्वं ग्रहाणेति चैत्रेणोक्तो मैत्रः श्वो ग्रृहीताऽस्मीत्यवदत् । तन्मध्ये स घटो नष्टोऽन्यस्तु तत्स्थाने केनचिन्निहितः । मैत्रस्तु परेद्युस्तत्र गत्वा तमेव घटं चैत्रेणोक्तघटत्वेन भ्राम्यति चेत्तदा कथमित्यर्थः । एवमुत्पत्स्यमानघटे तथा भ्रान्तिरप्युपपाद्या ॥ एतेनेति । अन्यत्र सत्त्वस्य पुरोवर्तिनि प्रतीतावनुपयोगकथनेनेत्यर्थः । तेनैव प्रवृत्त्यनुपयोगस्यापि सिद्धेरिति भावः । यद्वा भ्रान्त्यनुपपत्तिनिरासेनेत्यर्थ । ननु धर्मत्वात्तादात्म्यमसदपि भासितुमर्हति न तु रजतम् तस्य धर्मित्वादित्यत आह धर्मधर्मिभावस्त्विति । धर्मत्वं धर्मित्वमित्यर्थः । बाधानुपपत्तिर्वेति पक्षं निराह न चतुर्थ इति ।  
?R ननूक्तसत्त्वग्राहिप्रमाणं तादात्म्यतत्संसर्गयोरेवासत्त्वग्राहि, नतु रजतस्यापि , तथात्वे रजतप्रतिभासानुपपत्तेरित्यत आह तद्विषयेति । प्रतिभासानुपपत्तिरूपसंकोचकप्रमाणस्य न तृतीयं इत्यादिना वैधर्म्यमात्रमित्यन्तेन निरस्तत्वादित्यर्थः ।  
?R  दूरस्थयोरिति । द्रष्टृपेक्षया दूरदेशस्थयोरेकदेशे सतोश्चूतपनसयोः दूरस्थत्वदोषेण पनसे चूततादात्म्यमारोप्यते एक एवायं चूतवृक्ष इति । चूत इतीतिशब्दस्य यत्रारोप्यमित्यादिपूर्ववाक्येनान्वयः । कुत एवं तत्रापिस्मर्यमाणारोपस्थल इवारोप्यस्य स्वरूपमप्यसतस्यात्किं तादात्म्यमात्रासत्त्वोपगमेनेत्यत आह बाधेति । नायं चूत एव किन्तु चूतपनसाविति बाधोत्तरकालमित्यर्थः ॥ उक्तन्यायेनेति । असदेव रजतं प्रत्यभादित्यनुभवविरोधादित्यादिनोक्तन्यायेनेत्यर्थः ॥ एवंविधेति । तादात्म्यमात्रं गृह्यमाणारोपे स्मर्यमाणारोपे च सर्वत्रादित्येवंरूपान्यथाख्यातिवादः प्राचीननैयायिकोक्त इत्यर्थः ।  
?R  अपर इति । बौद्धैकदेशिनो विज्ञानात्मतत्त्ववादिन इत्यर्थः । परिशेषमुक्त्वाऽनुमानं चाह किं चेति । इदमितिपक्षः शुक्तौ प्रतीयमानं रजतमित्यर्थः । ज्ञानरूपमिति साध्यम् । इन्द्रियसंप्रयोगेऽसति अपरोक्षत्वादिति । प्रतीयमानरजतस्येन्द्रियसन्निकर्षाजन्यप्रत्यक्षविषयत्वादित्यर्थः ॥  
?R उक्तत्वादिति । पूर्वमतनिरासप्रस्ताव उक्तत्वादित्यर्थः । तथा चासत्त्वेनोपपत्त्या न परिशेषावतार इति भावः । तत्सत्त्वे बहिष्टतायास्सत्त्वे । असत्त्वेऽसदेव रजतमित्यादिनोक्तदोषोद्धारमाशंकते बहिस्सत्त्वमेवेति । कल्पकाभावादिति  
?Rभावेनाह आन्तरत्व इति । अनुमानं च निरसितुं किं प्रतीयमानरजतादिसन्निकर्मन्तरेणापरोक्षत्वमभिमतमुत सन्निकर्षमात्रं विनेति हृदि कृत्वाऽऽद्य आह इन्द्रियेति । अन्त्येऽसिद्धिरिति भावेनाह शुक्तीति ॥ ज्ञानस्यापीति । स्वरूपेन्द्रियसंयोगाभिव्यक्तसाक्षिरूपापरोक्षज्ञानविषयत्वस्य ज्ञानेऽपि स्वीकारादिति भावः ।  
?R  बौद्धैकदेशिनामसत्ख्यातिवादिनां मतं निरसितुमनुवदति अन्ये पुनरित्यादिना न भ्रान्तिर्नापि बाध इत्यन्तेन । कुतोऽसद्विषयैव धीरित्यतः परिशेषादिति भावेन प्रसक्तं सत्त्वपक्षं सदसत्त्वपक्षं च क्रमेण निराह न तावदित्यादिना तस्मादसदेवेत्यन्तेन ॥ इदमिति । इदं रजतमितिप्रतीयमानम् ॥ बाधेति । भ्रान्तित्वायोगाच्चेत्यपि ध्येयम् ॥ तस्यैवेति । येन धर्मेण विशिष्टस्य सत्त्वं तेन विशिष्टस्यैवासत्त्वमेवेत्येतद्विरोधान्नेत्यर्थः ॥ घटादीति । घटादेरपि देशभेदेन कालेदेन घटत्वपटत्वादिप्रकारभेदेन च सत्त्वासत्त्वयोर्भावात् । तथा चेयं भ्रान्तिः । घटादिधीस्तु प्रमेति न स्यादिति भावः । अस्त्वित्यतो दोषमाह तथा चेति ॥ असत्त्वमात्रेति । सदसदात्मके रजते सत्त्वमात्रावगाहिनो भ्रमत्वेऽसदेवेदं रजतमभादित्यसत्त्वमात्रग्राहिणः कथं न भ्रमत्वमतो नैकदेशविषयकत्वेन भ्रमत्वमिति भावः । सदसदात्मकमितिपक्षे इदं रूप्यमिति धियो भ्रमत्वं प्रकारान्तरेणाशंक्य निराह सदेवेति । परिशेषादसद्धीरुपेयेत्याह विवेकेति । अन्यथाख्यातिवादिनाऽप्युपगतेरसद्धीरुपेयेत्याह अन्यथाख्यातीति । भ्रान्तिबाधान्यथानुपपत्त्या चासतो धीरुपेयेत्याह सत एवेति । पूर्वं रजतस्य सन्मात्रत्वे बादाद्ययोग उक्तोऽत्र तु सत एव प्रतीताविति भेदः ।  
?R एवंरूपख्यातिः तैरुपेतेत्यत्र किं ज्ञापकं येन भवतां तत्रानुमितिः स्यादित्यतः तदीयसंमतिमाह यथोक्तमिति . चकासत् भामसानम् । नोपादद्यात् भ्रान्तिकाले । न परित्यजेत् ।  
?R  अस्येति । असन्मात्रविषयकस्येत्यर्थः ॥ तज्ज्ञानस्येति । एवं चेदं रूप्यमिति ज्ञानं शुक्तिविषयकमप्यासीदित्यसन्मात्रविषयकमित्युक्तिभंग इति भावः ।  
?R भ्रमस्य साधिष्टानत्वे बाधकमाशंक्य निराह । केशोण्ड्रकादीति । एवंविधेति । सदविषयकेत्यर्थः ।  
?R दोषप्रयुक्ताभानत्वाद् इति बहुव्रीहिः । सद्वैलक्षण्यादिधर्माणां त्रयाणां प्रत्येकं साध्यत्वमित्युपेत्यांशवतः सिद्धसाधनमिति भावेनाह शुक्तिरजतादेरित्यादिना । प्रतिज्ञां निरस्य हेतुं च निराह किं चेति । व्यर्थविशेषमत्वमुक्त्वा।सिद्धिं चाह किं च मायावादिमत इति । इदमंशे चेन्द्रियजन्यान्तःकरणवृत्तिरध्यस्तांशे तदजन्याविद्यावृत्तिरिति ज्ञानद्वयम् । तादात्म्यस्यापि तत्र भानांगीकारान्नाख्यातित्वमिति हि तत्सिद्धान्तः । तत्राद्ये कस्य दोषजन्यज्ञानत्वमादाय रजतस्य सद्विषयत्वेन हेतुनाऽनिर्वाच्यत्वं साध्यते । किं शुक्तिरूपाधिष्टानज्ञानमादाय । रजतज्ञानमादाय वा । आद्ये दोषोऽधिष्टानेत्यादि । सत्यत्वात् यथार्थत्वात् । ब्रह्मज्ञानेतराबाध्यत्वादिति यावत् ॥ भ्रमस्येति । रजतावभासस्येत्यर्थः ॥ दोषजन्यत्वेपि । अविद्यादिरूपदोषकार्यत्वेऽपीत्यर्थः । ननु रजतावभासरूपो भ्रमोऽत्र नाविद्यावृत्तिः । किन्त्वविद्यावृत्त्यभिव्यक्तशुक्त्यवच्छिन्नाधिष्टानचैतन्यज्ञानरूपः साक्षिरूप एवेत्यत आह साक्षिणस्त्विति ॥ व्यभिचार इति । तत्रासन्न सदसन्नेति साध्यांशस्य सत्त्वेऽपि सन्नेति साध्यांशस्याभावाद्व्यभिचार इत्यर्थः । प्राकट्याश्रयत्वमिति पक्षं निराह न द्वितीय इति । ज्ञाततायास्तत्राभावादिति भावः ।  
?R अत्रापीति । न सन्नाप्यसन्न च सदसदित्युक्तदिशाऽनिर्वाच्यत्वस्य त्वया वक्तव्यत्वात्तत्र च सिद्धसाधनत्वबाधव्यभिचाररूपदोषाणामपरिहारादित्यर्थः । ननु प्रत्येकं साध्यत्रयं न विवक्षितं योनांशे सिद्धसाधनत्वादिकम् । किन्तु सद्विलक्षणत्वासद्विलक्षणत्वविशिष्टं सदसद्विलक्षणत्वं साध्यते । विशिष्टं च न भवतां सिद्धम् अो न सिद्धसाध्यत्वदोष इत्यतो दोषान्तरमाह अप्रसिद्धेति । सिद्धान्तदिशा साध्याभावमुपेत्याह शुक्त्यादाविति । उभयवादिसंमत्याऽऽह आत्मनीति । तस्यापि मायिमतेऽधिष्टानत्वेन भ्रमविषयत्वात् । सिद्धान्ते च निर्गुणत्वादिभ्रमाविषयत्वोपगमादिति भावः ।  
?R अप्रसिद्धतां परिहर्तुं सामान्यप्रसिद्धिं साधयति सदसत्वेति । सत्त्वासत्त्वे इत्यर्थः । सिद्धान्तिना सदसदात्मकत्वस्य क्वाप्यनंगीकारात् । सदात्मकमसदात्मकं चेति द्वैविध्यस्योपगमेन तं प्रत्येकस्मिन्वस्तुनि सत्त्वासत्त्वरूपधर्मराहित्यरूपमेवानिर्वाच्यत्वमिति भावेन धर्मद्वयमेव पक्षद्वमेव पक्षत्वेनोपात्तम् । न तु सदसदात्मकत्वरूपधर्मोऽपि । यद्वा सत्त्वासत्त्वराहित्यस्य क्वचिद्धर्मिणि साधने सदसत्त्वराहित्यमपि स्वत एव सेत्स्यतीतिभावेन द्वयोरेवोपपदनमिति ध्येयम् ॥ एकेति एकधर्मिनिष्टौ यावत्यन्ता भावौ तत्प्रतियोगिनी इत्यर्थः । सत्त्वं विद्यमानत्वं असत्त्वमभावप्रतियोगित्वमित्यर्थमुपेत्य दोषमाह घटादावपि सत्त्वाद्यभावप्रसंगेनेति । कुत एवमित्यतः एवं साधने सत्त्वासत्त्वयोरलीकतापत्तेरिति भावेन तद्व्यनक्ति यद्धीति ।  
?R नन्वत्यन्ताभावप्रतियोगिनी इत्यत्रात्यन्तपदं परित्यजत इत्यत आह अभावप्रतियोगितामात्रेति । सत्त्वासत्त्ववत्यपि वस्तुनि तदन्योन्याभावसंभवेन त्वदभिमतोभयराहित्यासिद्धेरर्थान्तरतेत्यर्थः । नन्वत्यन्ताभावप्रतियोगिनी इत्येव साध्यार्थः । न चैवमुक्तरूपसत्त्वासत्त्वयोर्नृश्रृंगवदलीकता । यथा गोत्वमश्वे नास्तीत्युक्तौ गोत्वस्य नालीकत्वमपि तु गोत्वाश्वसंसर्गस्यैवात्यन्ताभावप्राप्त्या संसर्गस्यालीकत्वम् ।एवं सत्त्वासत्त्वयोरेकधर्मिसंसर्गस्यैव निषेधो न सत्त्वासत्त्वयोर्येन तयोरलीकत्वप्राप्त्या घटादौ तद्ग्राहकप्रत्यक्षबाध इति भावेन शंकते एकस्मिन्न स्त इति साध्यत इति चेदिति । इयता ग्रन्थेन '?Rवैलक्षण्यं सतश्चापी '?R तिश्लोकस्य जगतोऽनिर्वाच्यत्वानुमानदूषणपरतयोक्तयोजनारीत्या शुक्तिरूप्यानिर्वाच्यत्वानुमानदूषणो।ञपि योजना सूचिता । एवं '?R यद्युच्यतेऽपि सर्वस्मादि ' ?Rत्यादेरपि शुक्तिरूप्यादेरनिर्वाच्यत्वसाधकदूषणपरतयाऽपि योजनां सूचयन्पक्षीकृतसत्त्वं विकल्प्य निराह किमिदमिति । असत्त्वं च निःस्वरूपत्वमिति भावः ॥ आश्रयेति । एकांश इति इति ध्येयम् । '?R वैलक्षण्यं सतश्चापी '?Rत्यत्र सदसच्छब्दयोः स्वरूपसत्त्वासत्त्वविशेषपरत्वं मत्वा तस्यार्थान्तरपरत्वपरयोजनां सूचयन्नाह यत्किञ्चिदिति । असत्त्वविशेषस्य निःस्वरूपत्वरूपस्येत्यर्थः । '?R यद्युच्यतेपी '?R त्यर्धस्य योजनान्तरं सूचयन्नाह सर्वाणीत्यादिना ।  
?R वस्त्वन्तरापेक्षयेति । घटसत्वस्य धीरित्यादिप्रयोगे सत्त्वस्य विशेषणत्वादिति भावः । '?R सन्मात्रत्वं ब्रह्मणोपी '?Rत्यस्य वस्तुत्वमात्रत्वमित्यर्थान्तरं सूचयन्नाह तच्चात्मनीत्यादिना ॥ प्रमेयत्वादिनेति । तस्य केवलान्वयिधर्मत्वेनाभावाप्रतियोगित्वादिति परैरुपगमादिति भावः ॥ एकत्वगुणेति । एकधर्मिनिष्टेत्यादेर्हि एकत्वगुणयुक्तधर्मिनिष्टेत्यादिरर्थः । तथाच एकत्नगुणवती एकत्वगुणयुक्ते ये अन्योन्यभिन्ने अधिकरणे तन्निष्टौ यावत्न्ताभावौ एकत्र सत्त्वसंसर्गाभावौ परत्रासत्त्वसंसर्गाभाव इत्येवं रूपौ तत्प्रतियोगिनी इत्यर्थसंभवेन त्वदभिमतोभयराहित्यस्यैकत्रासिद्ध्याऽर्थान्तरतेत्यर्थः । अत्यन्ताभावेत्यस्य एकस्मिन्नस्त इति साध्यत इति पूर्वग्रन्थे अप्रामाणिकसंसर्गप्रतियोगिकाभावपरत्वस्योक्ततया संसर्गराहित्येनेत्युक्तम् । नत्वत्यन्ताभावेनेति । असत्त्वेति । असत्त्वानधिकरणं यदनात्म तन्निष्टेत्यर्थः ॥ न दोष इति । अर्थान्तरतादोषो नेत्यर्थः । प्रमेयत्वादावव्यभिचाराय सत्त्वपक्षकं प्रयोगमाह असत्त्वमिति । शशनृश्रृंगनिष्टाभावप्रतियोगित्वेन प्रमेयत्वादौ साध्यमस्तीति भावः । हेत्वभावाच्च न व्यभइचार इतिभावेन हेतुं विशिनष्टि । अनात्मनिष्टसंसर्गाभावप्रतियोगिधर्मत्वादिति । सत्त्वपक्षकेऽसत्त्वपक्षके चोभयत्र दोषमाह आद्य इति ॥ असंप्रतिपत्तेरिति । अनात्मवस्तुमात्रस्य सत्त्वाधिकरणत्वादिति भावः । अप्रसिद्धिवारकसामान्यानुमानस्य खण्डितत्वात् । विमतनिर्वचनीयं बाध्यत्वादित्यत्राप्रसिद्धिनिवारणाय प्रकारान्तरेण साध्यमाशंकते स्यादेतदित्यादिना ॥ सिद्धसाधनस्येति । सद्वैलक्षण्याद्यंशे सिद्धसाधनस्य शुक्तिरजतादेः सत्त्वस्य सदसत्त्वस्य चास्माभिरनंगीकृतत्वमेन सिद्धसाधनत्वादितिग्रन्थेनोक्तत्वादिति भावः ॥ बाध्यत्वस्येति । ब्रह्मज्ञानेतरनिवर्त्यत्वरूपस्येत्यर्थः । नन्वेवं प्रतीतत्वं हेतुरस्तु । जगद्ब्रह्मणोश्च दृश्यत्वेन नासाधारणमित्यत आह प्रतीतत्वस्य चेति ॥ वक्ष्यमाणत्वादिति । असद्विलक्षणेत्याद्युत्तरग्रन्थ इति भावः । असतीत्युपलक्षणम् । ईक्षतिनियादौ ब्पह्मणोऽपीति ज्ञेयम् । तथाच तत्र व्यभिचार इत्याकूतम्।  
?R नन्वेवं बाध्यत्वमेव हेतुरस्तु । न चासाधारण्यम् । तस्य दशाविशेष एव दोषत्वेनानुकूलतर्के सत्यदोषत्वादित्यत आह बाध्यत्वेति । '?R ज्ञानबाध्यत्वमपि त्वित्यत्रोक्तानि । कश्चायं बाध उद्दिष्टो न हि नाशोऽसतो भवेदि '?Rत्यादिना द्वितीये '?Rपृथगुपदेशादि '?R त्येतदनुव्याख्यानादौ वक्ष्यमाणानीत्यर्थः । विवृतानि चानिर्वाच्यत्वानुमानदूषणानि न्यायामृते प्रथमपरिच्छेदेऽनिर्वाच्यत्वानुमानभंगे तदर्थापत्तिभंगे च ।  
?R ख्यातीति । असच्चेन्न ख्यायेत सच्चेन्न बाध्येत ख्यायते च शुक्तिरूप्यं बाध्यते च तेन तदुभयान्यथानुपपत्तिश्च शुक्तिरूप्यादेः सदसद्विलक्षणत्वे मानमिति निरस्तमित्यर्थः ॥ अनेनेति । असतोऽपि ख्यातेर्वक्ष्यमाणत्वात् । सतोऽपि ब्रह्मणो विज्ञातस्यान्यथासम्यगित्युक्तबाध्यत्वसत्त्वेन व्यभिचारः कश्चायं बाध इत्यादिवक्ष्यमाणदिशा ज्ञाननिवर्त्यत्वरूपबाधस्य शुक्तिरूप्यादावभावात्त्रैकालिकनिषेधप्रतियोगित्वेऽसत्त्वापत्त्याऽसद्विलक्षणत्वपक्षे बाध्यत्वे चेति विपर्ययपर्यवसानायोगादित्याद्युक्तवक्ष्यमाणबाध्यत्वादिदूषणगणेनेत्यर्थः ।  
?R अनन्तरमेवेति । तस्यानिर्वचनीयत्व इत्येतद्व्याख्यानावसर इत्यर्थः । उक्तकालमसदिति कथं प्रतीयत इत्यस्योत्तरमाशंकते असदित्यर्थक्रियेति । ननु प्रसक्तमप्यर्थक्रियासामर्थ्यमनिर्वचनीयमेवातो नान्यथाख्यातिदोषो नाप्यप्रसक्तनिषेधो नैव च सत्त्वधीविरोध इत्यत आह वक्ष्यते चेति ।  
?R  ' ?Rतस्यानिर्वचनीयत्वे स्यादेव ह्यनवस्थितिरि '?R त्यत्रास्य पक्षस्य दूषणमित्यर्थः ।. वक्ष्यमाणत्वादिति । '?R निर्विशेषे स्वयंभात '?R इत्यादिनेति भावः ॥ प्रत्यगिति । अन्तःप्रकाशेन न बहिरित्यर्थः । विवर्तभूतं परिणामभूतं तत्संभिन्नतया शुक्तिसंभिन्नतया ।  
?R  एवं रजतस्याविद्यकत्वं निरस्य तत्प्रतीति च निराह अपि चेति ॥ प्रतीतिसमय एवेति । दुष्टेन्द्रिययोगाच्छुक्त्यवच्छिन्नचैतन्यस्थमज्ञानं रूप्यात्मना तत्प्रतीत्यात्मना च परिणमत इति स्वीकारादिति भावः ॥ इन्द्रियव्यवधानेनेति । यथा तटाकेदकं छिद्रान्निर्गत्य कुल्यात्मना केदारान्प्रविश्य तद्वदेव चतुष्कोणाकारं भवति तथा सावयवं तैजसमन्तःकरणं चक्षुरादिद्वारेण निर्गत्य शुक्तादिविषयपर्यन्तं दीर्घप्रभाकारेण परिणम्य विषयं व्याप्य तदाकारं भवति । सेयं वृत्तिरित्युच्यते । तथाच शुक्तिग्रहणरूपवृत्त्यवच्छिन्नशुक्त्यधिष्टानचैतन्यमन्तःकरणावच्छिन्नजीवचैतन्येनैकोपाध्यवच्छिन्नतयैकीभूतम्। तेन चाधिष्टानचैतन्येन जीवचैतन्येनैकीभूतेन साक्षिशब्दितेन शुक्तिसंभिन्नतया रूप्यं भासत इति वक्तव्यत्वादिति भावः ॥ नियामकाभावादिति । शुक्ताकारान्तःकरणवृत्त्याऽभिव्यक्तेन वा तत्र प्रतिफलितेन वा शुक्त्यधिष्टानचैतन्येन शुक्तिरवभासते । शुक्त्यधिष्टानचैतन्यस्याविद्यापरिणतिरूपया रूप्याकारवृत्त्याऽभिव्यक्तेन वा तत्प्रतिफलितेन वा रूप्यं भासत इति हि तव प्रक्रिया । तस्मिन्पक्षे शउक्तिसम्भेदप्रतीतिनियमे न नियामकमस्तीति भावः । ननु शुक्त्याकारपरिणतान्तःकरणवृत्त्युपहितमेवाधिष्टानचैतन्यमविद्यावृत्तिप्रतिबिम्बितं सत् रूप्यावभासतकमिति सिद्धान्तेपगतिरेव शुक्तिसंभेदप्रतीतिनियामिकेति वदन्तं प्रत्याह किंचेति ॥ इन्द्रियेणेति । इन्द्रियजन्येदमंसवृत्त्यभिव्याक्तानचैतन्येनेच्यर्थः । अन्यथा इदमंशस्यानपरोक्षतापत्तेः । चैतन्यस्यैव तन्मतेऽपरोक्षत्वादिति ज्ञेयम् ॥ साक्षिणेति । अविद्यावृत्त्युपहिताधिष्टानचैतन्यरूपेण साक्षिणेत्यर्थः ॥ अनुभवविरोधेति । ज्ञानैकत्वसमर्थनप्रस्तावोक्तरीत्येति भावः ॥ इन्द्रियजन्यवृत्तेरपीति । इन्द्रियजन्येदमंशाकारवृत्त्या सादृश्यादिदोषसहितयाऽधिष्टानचैतन्यस्याविद्यापरिणतिद्वाराऽविद्यावृत्तिप्रतिफलितरूपसाक्षिचैतन्यमेव फलम् । तस्य चैकत्वादैक्यानुभवविरोधो नेत्यर्थः ॥ निरसिष्यमाणत्वादिति । अध्यायकार्यानुपपत्तिरूपाविद्याप्रमाणनिरासप्रस्तावे ।  
?R  तत्र तत्रेति । ' ?Rपृतगुपदेशात् ' '?R संध्ये सृष्टिराह ही ' ?Rत्यादौ तत्रतत्रेत्यर्थः ॥  
?R   
?R  ॥?R?0 इति पञ्चाख्यातिवादः समाप्तः ?R?0
॥  
?R ननु शुक्तिरूप्यमसन्न प्रतीतत्वादित्यानुमानस्य किं दूषणमनेनोक्तमित्यत आह इदमुक्तमिति ।  
?R हेतोरप्रयोजकत्वमाशंक्य निराह । ननु भवत्वित्यादिना ॥ कारणत्वं चेति । प्रतियोगिज्ञआनस्येत्यनुकर्षः । चतुर्थीप्रयोगेणेत्युपलक्षणम् । ज्ञानव्यमेवेत्यन्वितैवकारेणेत्यपि ध्येयम् ।  
?R चतुर्थ्या कार्यकारणभावसूचनेऽपि कारणाभावे कार्योत्पत्तौ चेत्युक्तबाधकस्यैवकारलब्धत्वादसत्प्रतीतिश्चेत्याद्यंशं प्रकारान्तरेण योजयति किं चेति ॥ अन्य इति । असद्वैलक्षण्यव्यवहारोऽस्प्रतीतौ कारणमिति तावदास्तामित्यर्थः ।  
?R  अयं प्रयोगोऽनेन कथं लब्ध इत्यत आह इतिव्यतिरेकेत्यादि ॥ अन्वयेति । विमतोसत्प्रतीतिमानित्याद्युक्तान्वयेत्यर्थः ।  
?R असत्प्रतीतिश्चेत्यादेः शब्दाज्जायमाननृशिरोविषाणादिरूपासत्प्रतीतिश्च कथं मायावादिना निवार्यत इत्यर्थान्तरं च वक्तुमाह किञ्च नरेति । मूलस्य फलितार्थमाह कथमसत इति ॥द्वितीये द्वितीय इति । अन्यद्वेति विकल्पो बोधकं न वेति प्राग्विकल्पितद्वितीयविकल्पेऽन्तर्भवतीत्यर्थः । तद्दोषेणैव दूषितो भविष्यतीति भावः ॥ असाविति । नरशिरसि विषाणामितिवाक्याज्जायमानो विकल्प इत्यर्थः ॥ द्वितीय इति । असदेवोल्लिकन्नितिपक्षेऽसतो ज्ञानमस्तीत्यस्माकमिष्टं सिद्धमित्यर्थः ॥  
?R न बोधकमितिबक्षं निराह नापि द्वितीय इति ॥ विमतानीति । नरशिरसि विषाणामस्तीत्यादिपदानीत्यर्थः ॥ प्रतिवादीति ष तस्यानाप्तत्वेन तदुक्तवाक्ये बोधकत्वसत्त्वेऽपि योग्यताविरहादिति भावः ॥ अत एवेति . साध्याव्यापकत्वेन प्रतिवादिवाक्ये व्यभिचारापातादेवेत्यर्थः ।  
?R  अभावरूपधर्मो नाश्रयसत्त्वमपेक्षत इत्यत आह भाववदित्यादि । ननु घटस्यापि कारणे मृदि सत्त्वाद्घटो जायत इत्युक्तिर्युक्तेत्यत आह सत्कार्येति । '?R तदनन्यत्वमारम्भणसब्दादिभ्य '?R इति द्वितीयाद्यपादीयाधिकरणे ।  
?R मूले भ्रान्तावन्यथात्वस्य प्रतीतिमुपेत्य तस्यासत्त्वोक्तिरयुक्ता । ब्रान्तावन्यथात्वप्रतीतेरनिर्वचनीयख्यातिवादिनोऽसम्मतेरित्यतः तत्र यदित्यादिना श्लोकं व्याख्यातुमुपोद्घतमाह रजतादिकमित्यादिना ॥ प्रतिपद्यमानेन मन्यमानेन । अन्यथाख्यातिवादिभिः प्राचीनतार्किकैः ॥ तत्तावदिति । उक्तद्विरूपमन्यथात्वमित्यर्थः । एवंत्यस्यान्वयोक्तिः असदेवेति अन्यथात्वे भग्नत्वादिति । उक्तद्विरूपसंसर्गस्थले त्वदुक्तव्याप्तेर्भग्नत्वादित्यर्थः ।  
?R ननु सत्त्वेप्यभ्रान्तावपि कुतः प्रतीयोतेत्यत आह न हि कारणसामान्य इति । कदाचित्कस्यचिदिन्द्रियसन्निकर्षादेः संभवदिति भावः ।  
?R समुच्चय इति । सत्त्वस्य चेति समुच्चय इत्यर्थः । उपमार्थो वेति । यथाऽन्यथात्वस्यासत्त्वं तथा सत्त्वस्याप्यसत्त्वमित्युपमार्थ इत्यर्थः ॥ अनिर्वचनीयमिति । प्रातिभासिकरूपनिर्वचनीयं मन्यमानस्यापीत्यर्थः ॥ अनिर्वचनीयतया प्रातिभासिकतया । व्यावहारिकरूपानिर्वचनीयमर्थक्रियाकारि दृष्टमिति मायी वदिष्यतीत्यतोऽनिर्वचनीयशब्दार्थः प्रातिभासिकं वेति विवृतः । अनिर्वचनीयताविरोधादिति । भ्रान्तिविषयरजतस्येति योज्यम् । सत्यभूतसत्त्वाश्रयस्य सद्विलक्षणत्वायोगेन सदसद्विलक्षणत्वरूपानिर्वचनीयतानुपपत्तेरितिभावेन व्यनक्ति नहीति । यथाऽसतोन्यथात्वस्येत्युक्त्या एवंशब्द उपमार्थ इत्युक्तं विवृतम् ॥ सत्त्वस्यापीत्यनेन समुच्चयार्थ इति विवृतम् ॥ विशिष्टेति । सत्त्वेनापरोक्षतया प्रतीततेत्यर्थः । सत्त्वे सत्त्वरूपपदार्थस्थले इति व्याप्तेर्बग्नत्वादित्यर्थः ॥ एत्नेति । सत्त्वेनापरोक्षतया प्रतीतत्वहेतुनेत्यर्थः ।  
?R आहेति उक्तदोषपरिहारमाह । मायीत्यर्थः । तमनुवदति अपरोक्षतयेति ॥ अन्यथात्व इति । शक्तिकेदमंशस्य यो रजतत्वसंसर्गः यश्च रजते इदंतासंसर्गः तदुभयरूपान्यथात्व इत्यर्थः ॥ प्राग्विकल्पितमिति । तस्मात् भ्रान्तावेवेत्येतदवतारिकायां विकल्पितं तथा तत्सत्त्वं सदसत् अनिर्वचनीयं वेति विकल्पितं चेत्यर्थः ।  
?R प्रातिभासिकत्वानुपपत्तेरिति । संसर्गद्वयस्येत्यनुकर्षः । नहि यस्य व्यावहारिकता सती तस्य प्रातिभासिकत्वं संभवतीति भावः ॥ विशिष्टप्रतीतिरिति । सत्त्वप्रकारतापरोक्षप्रतीतिरित्यर्थः ।  
?R पूर्वपूर्वेति । उक्तसंसर्गद्वयस्यारोपे सिद्धे तत्र सत्त्वस्यारोप इति स्यात् । न चासतः सत्त्वस्य तत्र भआनानंगीकारे स एवारोपे युक्तः । एवं च तदनुपपत्त्या तत्र सत्त्वारोपः सत्त्वे च सत्त्वान्तरोप इत्यादि न युक्तमित्यर्थः ॥ प्रवृत्तीति । सत्त्वप्रतीतिनिमित्तत्वात्प्रवृत्तेः सत्त्वप्रतीतेश्च त्वन्मतेऽयोगादित्युक्तत्वादिति भावः । यद्वा संसर्गद्वये भासमानं सत्त्वमनिर्वचनीयरूपमपि न सत्त्वेन भाति । किन्तु स्वरूपेणातो नानवस्थेत्यत आह प्रवृत्तीति ॥ अधिष्टानेति । उत्तरोत्तरारोपं प्रति पूर्वपूर्वस्याघिष्टानत्वेन तदारोपानन्तरमेवोत्तरारोपस्य वाच्यत्वादिति भावः ।  
?R विधिप्रत्ययस्यैवेति । इदं रौप्यमित्यादिप्रत्ययस्यैवेत्यर्थः ॥ सत्तवेप्यवान्तरभेदेति । पारमार्थिकसत्त्वं व्यावहारिकसत्त्वं प्रातिभासिकसत्त्वमिति सत्त्वेऽप्यवान्तरभेदोपगमेव तत्प्रतीतिमात्रे सत्यपि किमिदं प्रतीतं सत्त्वं प्रातिभासिकं सत्त्वमथ व्यावहारिकं सत्त्वमिति संदेहावस्कन्दनेन निःशंकप्रवृत्त्यर्थं सत्त्वस्यापि सत्त्वेन भानस्यावश्यकत्वादिति भावः । न्यायामृते तु परमतेऽनिर्वाच्यस्य सत्त्वस्य सत्त्वेनाभाने प्रातिभासिकत्वासिद्धिवत् मन्मतेऽसतः सत्त्वस्य सत्त्वेनाप्रतीतौ असत्त्वासिद्धेरभावादिति प्रकारान्तरेँ प्रतीबन्दी मोचिता । निपुणतरमुपपादितमेतत् असद्विलक्षणज्ञप्त्या इत्यादिनाऽनवस्थितिरित्यन्तेनोक्तं प्रमेयं ख्यातिबाधान्यथानुपपत्तिभंगे न्यायामृते ।  
?R दूषितत्वादिति । सत्त्रैविध्यं चेत्यत्रेति भावः ।  
?R प्रकृत्यधिकरण इति । '?R सा मन्ददृष्टिस्तस्यैव ब्रह्मणः किं ततोऽन्यगे '?R त्यादिनेति भावः ॥ इतरेतरेति । अज्ञाने सिद्दे तेन कल्पितजडसिद्धिः । सिद्दे च जडे तदाश्रितत्वेनाज्ञानसिद्धिः । न हि निराश्रयज्ञानं संभवतीति भावः ॥ ब्रह्मैव प्रतिबध्नाति ब्रह्मैवावृणोति । ब्रह्माश्रितमज्ञानं स्वाश्रयस्यैव ब्रह्मणो ब्रह्मविषयकं ज्ञानं यथा न भवति तथा करेतीत्यर्थः ।  
?R एवं जीवं जडमित्यत्रापि ज्ञेयम् ॥ आवरणकृत्येति । सिद्धप्रकाशलोपरूपकृत्यस्य नित्यसिद्धप्रकाशेऽनुपपत्तेः . स्वप्रकाशे च तस्मिन्प्रकाशान्तरानपेक्षणेन प्रकाशान्तरानुपपत्तिरूपकृत्यस्याप्यभावादिति भावः । विवृतमेतन्न्यायामृतेऽविद्याविषयभंगे ।  
?R नन्वद्वितीयत्वादिधर्माणामपि चैतन्याभिन्नत्वेनांगिकारात्कथं मिथ्यात्वमित्यत आह मिथ्यात्वं चेति ॥ अज्ञानारूपावरणविषयतायामित्यर्थः । मिथ्याविशेषं मिथ्याभूतधर्मरूपविशेषमित्यर्थः ।  
?R तृतीयोऽपीति । अथवा जडमिति प्रागुक्ततृतीयपक्षस्याग्रे विवरणेन इति तृतीयोऽपीत्युक्तम् ।  
?R अत एवेति ।अन्योन्याश्रयत्वादेवेत्यर्थः । जीवस्याप्यज्ञानकल्पितत्वादिति भावः ।  
?R इति तृतीयं निराचष्ट इति । दोषान्तरोक्त्येति योज्यम् । तेनेति । तृतीयोऽपि निरस्त इति पूर्वग्रन्थेन न पौनरुक्त्यं ध्येयम् ॥ तेन च नेष्यत इति दूषणान्तरमित्युक्तम् । तत्किमपेक्षयेत्यतोऽसत्यपदसूचितात्प्रागस्माभिरुक्तादन्योऽन्याश्रयादिति भावेन तद्व्यनक्ति तदयमर्थ इत्यादिना ।. कारणस्येति । कारणस्य कार्योपजीवित्वादर्शनाच्चेत्यर्थः ॥ जडावरणेति । अज्ञानस्य जडं प्रत्यावरकत्वानभ्युपगमाच्चेत्यर्थः ।  
?R अज्ञानमित्यस्य जडाभावार्थभ्रमनिरासायाह आवरणमित्यत्राप्यनुवर्तत इति । ब्रह्माश्रितमज्ञानं जडं प्रतिबध्नातीति तृतीयपक्षनिरासकतया व्याख्यातमेव वाक्यं जीवाश्रयं जडाश्रयं ब्रह्माश्रयं वेति प्राग्विकल्पितद्वितीयपक्षस्योक्तदोषाद्दोषान्तरपरतया योजयति अथवेति । प्रकासाश्रयतया वेति बहुव्रीहिः । पूर्वमप्रकाशस्वरूपत्वादित्यस्य जडस्येत्यन्वयमुपेत्यार्थ उक्तः । इदानीमज्ञानस्येत्यन्वयमुपेत्याह तस्या इति । अज्ञानाश्रयस्य जडस्येत्यन्वयमुपोत्याह तदाश्रयस्य जडस्येति । पक्षद्वयेऽपि जडपदात्पूर्वमज्ञानस्य प्रतीत्यभावप्रसंगो नेति शेषो मूले ध्येयः ।  
?R ननु जडाश्रितमज्ञानमितिपक्षस्य भवद्भिरेवानभ्युपगमादितरेतराश्रयत्वाच्चेति युक्तिद्वयेन निरस्तत्वात्पुनरत्र तन्निरासपरतया कुतो व्याक्रियत इत्यत आह अनेनेति । अप्रकाशेत्यर्थश्लोकेन ॥ युक्त्यन्तरमिति । अज्ञानस्वरूपप्रतीत्यभावप्रसंगरूपयुक्त्यन्तरमित्यर्थः ।  
?R  इति प्रतीतिः स्यादिति । तथात्वे '?R न चावरणमज्ञानमसत्त्वे तेन चेष्यत '?R इत्यत्र पराभिमतहेत्वनुक्त्या प्रागुक्तार्थस्यासिद्धिप्रसंगादिति भावः ।  
?R उक्तविकल्पेति । जीवाश्रयं ब्रह्माश्रयं जडाश्रयं वेति । तथा ब्रह्मैव प्रतिबध्नाति जीवं जडं वेति च प्रागुक्तविकल्पेत्यर्थः ।  
?R ननु व्यर्थं भविष्यतीति वाच्ये व्यर्थीतिच्विप्रत्ययान्तप्रयोगः कुतः इत्यत आह प्रसंगस्येति ॥ अभूतेति । अभूततद्भावे, '?R कभ्वस्तियोगे संपद्य कर्तरि च्विरि '?R ति पाणिनिसूत्रोक्तेः अभूततद्भावेत्युक्तम् । यन्न भूतपूर्वं तद्भाववाचिनः च्विप्रत्ययस्येत्यर्थः । व्यर्थशब्दात् भूधातुयोगे च्विप्रत्यये '?R अस्यच्वावि '?R ति व्यर्थशब्दस्य ईकारान्तादेशे च्वेः सर्वस्य चुटू इत्यादिना लोपे व्यर्थीभविष्यतीतिरूपं ज्ञेयम् ॥ शास्त्रस्य न स्यादितीतिशब्दस्य इत्यनिष्टत्वख्यापनायेति पूर्वेणान्वयः ।  
?R उत्तरश्लोकमवतारयितुमाह किञ्चेति । प्रागुक्तमेवाद्वैतिवाक्यं संघटयति मिथ्याज्ञानेति । अन्तर्बाह्यारोपिताभिप्रायेणोक्तमहंकाररजतादीति । तेनेत्यस्येत्यपास्तमित्यनेनान्वयः ॥ उक्तविधयेति । अज्ञानस्याज्ञानान्तरमुपादानं तस्याप्यन्यदित्यंगीकारेऽनवस्था । अन्योन्यसापेक्षज्ञानव्यक्तिद्वयांगीकारे चान्योन्याश्रय इत्युक्तविधया व्यवस्थित इत्यर्थः ॥ उक्तपक्षान्तरेति । एकमेवेत्यादिनोक्तेत्यर्थः । निपात इति । तेनाथेति एकः पक्षः वेति च कश्चित्पक्ष इति न भ्रमितव्यमिति भावः ॥ अभ्युपगमनीयत्वादिति । तत्र च दोषोऽभिहित एवेति भावः ॥ प्रातिभासिकं प्रातिभासमात्ररूपम् । अविद्याप्रतिभास एवाविद्यायाः सत्त्वं नान्यदित्यर्थः ॥ तत्प्रतिभासपरम्परेति । चैतन्यस्याज्ञानप्रतिभासत्त्वं अज्ञानप्रतिभआसान्तरात् । तदपि प्रतिभासान्तरादित्येवंरूपपरम्पराकृत इत्यर्थः । मोचितैवेति । कल्पन इति पदस्वारस्यवर्णनप्रस्तावे पूर्वतेरैवेति भावः । नन्वष्टाक्षराऽनुष्टुबिति द्वात्रिंशदक्षरानुष्टुबितिश्रुत्याऽऽनुष्टुप्छन्दसोष्टाक्षरपादत्वेनानवस्थितिस्तथाच स्यादित्यस्य नवाक्षरत्वादनुष्टुप्छन्दसो भंग इत्यत आह न वा इति । वैदिकत्वेति । कुमारसम्भवे '?R त्रियम्बकं संयमिनं ददर्शे '?Rत्यत्र त्रियम्बकपदप्रयोगः स्वस्य वैदिकत्वद्योतनायेति तद्व्याख्याताप्यवादीत् । परन्तु तत्र वैदिकत्वमपरमार्थमिह तु परमार्थम् ।  
?R नन्वज्ञानाभावत इत्ययुक्तम् । तस्यानेकप्रमाणसिद्धत्वादिति भावेन शंकते स्यादेतदित्यादिनाऽत्रोच्यत इत्यन्तेन ।  
?R  प्रत्यक्षाभाववादिन इति । प्रत्यक्षगम्याभाववादिन इत्यर्थः । अभावबुद्धेर्द्धर्मिप्रतियोगिबोधाधीनत्वेन तद्भावाभावाभ्यामभावबुद्धिर्न संभवतीत्याह मयि ज्ञानमिति ॥ प्रतियोगिनि चार्थ इति । ज्ञानरूपार्थ इत्यर्थः । यद्वा प्रतियोगिनि ज्ञाने तदवच्छेदकतयार्थे चेत्यर्थः । ज्ञानस्य विषयनिरूप्यत्वेन ज्ञानं नास्तीत्यस्य त्वदुक्तार्थज्ञानं नास्ति घटज्ञानं नास्ति पटज्ञानं नास्तीत्यादिरूपार्तकत्वात् ॥ षष्टेति । प्राभाकररीत्या प्रतियोग्यनुपलब्धिरूपषष्टप्रमाणगोचरे । भाट्टरीत्या ज्ञाततालक्षणफलरूपकार्याख्यलिंगाबावानुमेयेऽपीत्यर्थः । भट्टमते ज्ञानस्यातीन्द्रियत्वेन तदभावस्याप्यनुमेयत्वात् । ननु प्रतियोगिन्यर्थेऽनवगते ज्ञानाभावरूपाज्ञानस्य ज्ञानं न संभवतीत्युक्तम् । अर्थस्याज्ञानेऽपि तद्ज्ञानाभावधीसंभवादित्यतो  
?Rनैवमित्याह इह चेति । विप्रतिपन्नाज्ञानविषये चेत्यर्थः । सविषयकपदार्थे विषय एव व्यावर्तक इति वादिभिरंगीकाराद्विषयव्यावृत्तमित्युक्तम् । विषयावच्छिन्नमित्यर्थः । तच्छ्रवणादौ अज्ञानव्यावर्तकतयाऽनुभूयमानार्थसंख्यादिश्रवणादावित्यर्थः । तच्च न ज्ञानाभावपक्षे युक्तम् । अर्थानुभावस्यैव सत्त्वादिति भावः ॥ भावरूपाज्ञानपक्षे तु युज्यत इत्याह भावरूपेति ॥ नियन्तुमिति । आपादयितुमिति यावत् । कुत इत्यत आह नचेति । न हीत्यर्थः । आश्रयः आत्मा प्रतियोगि च ज्ञानम् । तदुभयं च साक्षिवेद्यम् । ज्ञानद्वारा ज्ञानविषयोऽर्थश्च साक्षिवेद्य इति भावः ।  
?R अन्योन्याश्रयतेति । सिद्धे सौषुप्तिकज्ञानाभावे सौषुप्तिकसामग्र्यभावसिद्धिः सिद्धे च तस्मिन् तेन ज्ञानाभावसिद्धिरित्यन्योन्याश्रयतापत्तेरित्यर्थः ॥ व्यबिचारादिति । पूर्वेद्युरनुभूतेषु मध्ये कस्यचिदस्मर्यमाणस्य संभवदिति भावः ।  
?R विवरणोक्तमनुमानमाह विवादेति । स्वप्रागभावेत्यादिसाध्यगतवस्त्वन्तरविशेषणचतुष्टयकृत्यं प्रमाणज्ञानप्रागभावेन तदुत्पादकादृष्टेन तत्प्रतिबन्धकादृष्टेन विषयगताज्ञातत्वरूपधर्मान्तरेणचार्थान्तरतावारणमिति वादावलीन्यायामृतयोर्व्यक्तम् । दृष्टान्ते प्रदीपप्रभायां तादृशवस्त्वन्तरमन्धकारः सिद्धः । तद्दृष्टान्तेनोक्तहेतुना सिध्यद्वस्त्वन्तरं किंरूपमित्यत आह ततश्चेति । समानः एकः आश्रयः विषयश्च यस्य तदिति विग्रहः ।  
?R अभावमानागम्यत्वादिति ॥ अभावमानयोरगम्यत्वादित्यर्थः । उपलब्धभावागम्यत्वात्प्रमाणागम्यत्वादिति हेतुद्वयं बोध्यम् ॥ अभावस्येति । उपलब्धभावस्येत्यर्थः ॥ परेणेति । ज्ञानाभाववादिनेत्यर्थः ॥ न मानगम्यमिति । अविद्याया अविद्यात्वमिदमेव हि लक्षणम् । मानाघातासहिष्णुत्वमसाधारणमिष्यत इति सुरेश्वरोक्तेरिति भावः ॥ संप्रतिपन्नवत् । शुक्तिरूप्यादिवदित्यर्थः ।  
?R तत्त्वप्रदीपोक्तमाह विगीतमिति । देवदत्तनिष्टो यः प्रमाप्रागभावः तदतिरिक्तानादेर्निवर्तकमिति साध्यार्थः । चैत्रनिष्टप्रमाप्रागभावातिरिक्तस्य निवर्तकत्वेनार्थान्तरनिरासाय देवदत्तनिष्टेत्युक्तिः । पूर्वज्ञानस्यनिवर्तकत्वेनार्थान्तरनिरासायानादेरिति । भ्रान्तावव्यभिचाराय प्रमाणेति हेतुविशेषणम् । यज्ञदत्रप्रमाणज्ञाने च दृष्टान्ते देवदत्तनिष्टप्रमाप्रागभावातिरिक्तस्यानादेर्यज्ञदत्तगतप्रमाप्रागबावस्य निवर्तकत्वेन साध्यं बोध्यम् । हेतोऋ पक्षधर्मताबलेन चानादिभावरूपं ज्ञाननिवर्त्यं किञ्चित्साध्यति । तदेव चाज्ञानमिति भावः ।  
?R इति व्यवहारान्यथानुपपत्तिरिति । अस्य व्यहारस्य ज्ञानाभावपरत्वे प्रतियोगिभूतज्ञानावच्छेकार्थस्य ज्ञानद्वारा ज्ञातत्वाज्ञानत्वाभ्यां तथा व्यवहारायोगात् । भावरूपाज्ञानपक्षे प्रागुक्तदिशोपपत्तिरिति भावः । ननु त्वदुक्तमर्थं न जानामीत्यत्र प्रतियोगिभूतज्ञानावच्छेदकतयार्थस्यानगमेऽपि प्रमाणजन्यार्थगोचरज्ञानाभवेन तादृशज्ञानाभावविषयत्वेन वा सामान्यस्य ज्ञातत्वेऽपि तद्विशेषज्ञानाभावविषयकत्वेन वा न जानामीतिव्यवहारोयुक्त इत्याशंक्याद्यं निराह न च प्रमाणत इति । एतदिति । त्वदुक्तेऽर्थे मम प्रमाणज्ञानं नास्तीत्येतदतिरिक्तेत्यर्थः । द्वितीयमाशंक्य निराह न च प्रमाणेनेति । अविद्या नेति वादी शंकते नन्विति । भवद्भिरद्वैतवादिभिरित्यर्थः । सत्यमेव तथापि न जानामीत्यज्ञानानुभवः साक्षिरूप एव । स च भावरूपाज्ञानप्रत्यक्षवादे त्वित्यादिनोक्तदिशा नाज्ञानविरोधी किंतु प्रमाणज्ञानमेव तथा । तथाचाज्ञानावच्छेदकतया साक्षिणा ज्ञायमानेऽप्यर्थे न जानामीति व्यवहारो युक्त एवेत्याहाद्वैती । अस्मन्मत इति । अज्ञानस्येति विभागः । भ्रमरूपकार्यान्यथानुपपत्तिश्च प्रमाणमित्याह किञ्च विशुद्धेति । तन्मतेऽर्थतद्धियोरप्यारोपितत्वादुक्तमर्थज्ञानात्मकस्येति । अध्यायस्यापीति । भावे कर्मणि च निष्पन्नेऽयं शब्दः । अध्यस्तस्य तद्भ्रान्तेश्चेत्यर्थः । इतिशब्दः त्वदुक्तमर्थमित्यादिनोक्तदृष्टार्थापत्तिद्वयोक्तिसमाप्तौ ॥ श्रवणेति । तस्याभिध्यानाद्योजनात्तत्त्वभआवाद्भूयश्चान्ते विश्वमायानिवृत्तिरिति श्रवणेत्यर्थः । आदिपदेन ज्ञानान्मोक्षश्रवणाद्यनुपपत्तिग्रहः ।  
?R परोक्तं सर्वं ज्ञानाभावविषययोपपन्नमिति सिद्धान्तमिति अत्रोच्यत इत्यादिना । उचितत्वादिति । उन्मीलितनेत्रस्य झडित्यभावबुद्धेरुत्पत्तेरिति भावः । ज्ञानस्य प्रत्यक्षत्वेन तदभावस्य तथात्वौचित्यादिति वाऽभिप्रायः । वक्ष्यते चैतत् ' ?Rप्रत्यक्षान्तर्गतोऽभावः सुखादेर्नियमेन तु ॥ अन्यत्र झडितिप्राप्त '?R इति भक्तिपादे ।  
?R पक्षेति । सुप्तिकालं पक्षीकृत्य ज्ञानाभावोऽनुमेयः . सुप्तिकालस्य चाप्रतीतेर्नानुमानावकाश इत्यर्थः ॥ तस्यापीति । जाग्रदाद्यवस्थाऽवस्थान्तरपूर्विकेत्यादिरूपेणेति भावः । विवृतमेतन्न्यायामृतेऽविद्याप्रत्यक्षभंगे ।  
?R अनुमानं त्विति । अप्रकाशितार्थप्रकाशकत्वादित्यनुमानमित्यर्थः ॥ असिद्यादिति ।  
?Rज्ञापकाप्यायकत्वरूपत्वेऽसिद्धिः । ज्ञापकत्वरूपत्वे चक्षुरादौ व्यभिचारः । ज्ञानत्वरूपत्वे साधनवैकल्यं दृष्टान्तस्येति भावः ।  
?R  प्रागुक्तानुमानान्तरं च निराह अभावेति ।  
?R घटादेरिति । घटोऽयमेतद्घटप्रागभावातिरिक्तानादेर्निवर्तको घटत्वाद्घटान्तरवदिति वादावल्युक्तदिशेति भावः ।  
?R  ज्ञानाभावविषयोपीति । तत्रोक्तानुपपत्तिस्त्वयाऽपि समाधेया । अन्यथा त्वन्मतेऽपि ज्ञानाभावव्यवहारासिद्धिप्रसंगादिति भावः । नास्त्येवेति । कुत इत्यतस्तत किं भ्रान्तेरनुपपत्तिरुच्यते । उत रजतादिरूपार्थस्य वेति हृदि विकल्पाद्यं निराह ज्ञानस्येति । परमतेनाह साक्षिचैतन्य इति । द्वितीयं निराह अर्थस्त्विति । श्रुतार्थापत्तिं च निराह ज्ञानादिति ॥ उक्तमिति । '?R इत्युक्तेर्बन्धमिथ्यात्वं नैवमुक्तिरपेक्षत '?R इत्यत्रेति भावः । एतदपि सर्वं प्रपञ्चितमविद्यानुमानादिभंगेष्विति विस्तरस्तत्रैव ध्येयः ।  
?R उत्तरवाक्यमवतारयितुमाह किं चेति । न परपन्थिन इत्युक्त्या प्रागुक्तप्रत्यक्षादिकमस्माकमपि साधकमेवेत्यादि सूचितम् । स्वश्चासौ भावश्चेति । स्वइति प्रत्यगर्थः ॥ भाव इति । तद्ज्ञानरूप इत्यर्थः । भुव्(भू)शुद्धिचिन्तयोरिति कविकल्पद्रुमोक्त्या चिन्तार्थस्य भवतेर्णप्रत्यये रूपत्वात् । तदित्यनुवादः । शास्त्रवैयर्थ्यमिति व्याख्या ।  
?R ननु जीवाज्ञानपक्षेऽप्यावरणकृत्याभावः । अज्ञानस्य स्वाभाविकत्वे सत्यत्वे च निवृत्त्यनुपपत्तिः । जीवधर्माणां स्वप्रकाशचैतन्याभेदेनाज्ञानविषयतानुपपत्तिरित्यतः स्वकृतयोजनापञ्चकस्याप्युपयोगं दर्शयन्नबिप्रायमाह एतदुक्तं भवतीति . ज्ञानस्वभावत्वाच्चेच्यनेनावरणकृत्यमस्तीति सूचितम् ॥ वक्ष्याम इति । '?R यथा दृष्ट्या प्रसन्नस्सन्नि '?Rत्यत्रेति भावः ॥  
?R इत्युक्तमिति । सुघटांशेऽविद्यात्वाभावप्रसंगादिति ग्रन्थेनोक्तमित्यर्थः ॥ सर्वस्यापि सुघटस्येति । अविद्यायाः दुर्घटैकस्वभावत्वे तन्मयस्यापि तथात्वापत्त्या घटस्य पृथुबुघ्नोदराकारता पटस्यातानवितानात्मकता ज्ञानेच्छादेः सविषयकतेत्यादि न स्यादित्येवं द्रष्टव्यमित्यर्थः ।  
?R असंगतमित्युक्तमिति । वन्ध्यमिथ्यात्वं नैवमुक्तिरपेक्षत इत्यत्रोक्तमित्यर्थः । मन्त्रब्राह्णणेति । देवताकाण्डकर्मकाण्डब्रह्मकाण्डरूपस्येत्यर्थः ।  
?R तत्रैव जीवस्य ब्रह्मतायामेवेत्यर्थः ।  
?R पूर्वं प्रत्यक्षविरोध इत्येतदुपपादकत्वेन सत्यत्वादिपादो व्याख्यातः । अधुना मुख्यवृत्त्या ब्रह्मतां न वदेदित्यत्र प्रत्यक्षविरोध इत्ययं हेतुः । लक्षणया विरूद्धबागत्यागेन ब्रह्मतां न वदेदित्यत्र सत्यत्वात्तेन दुःखादेः इत्ययं हेतुरित्याह अथवा पृथक्साध्येति । तद्व्यनक्ति इदमित्यादिना ॥ स्ववचनविरोधस्येति । अपसिद्धान्तस्येत्यर्थः ।  
?R पक्षद्वयं बहिरेव निरस्य तृतीयपक्षदोषं मूलारूढतया दर्शयति न तृतीय इत्यादिना ।  
?R परत्वादिति । पश्चात्तनत्वादित्यर्थः । प्रत्यक्षप्रवृत्त्यनन्तरमेव जीवब्रह्माद्वैतादिवाक्यस्य प्रवृत्तेरिति भावः ॥ यजमानःप्रस्तरइत्यस्याइति । प्रस्तरो दर्भमुष्टिः । तत्र यजमानप्रस्तरयोर्न तादात्म्यं श्रुत्यर्थः । किंतु यजमानवत् प्रस्तर इति यजमानकार्यं प्रस्तरः करोतीति पूर्वतन्त्रे प्रथमाध्याये चतुर्थपादे ' ?Rतत्सिद्धिजातिसारूप्यप्रशंसाभूमलिंगसमवायादि ' ?Rति सूत्रेऽभिहितं ध्येयम् । नन्वनेन परत्वान्निर्दोषत्वाच्चेति परोक्तहेत्वोः को दोष उक्तः स्यादित्यत आह अत्रेति । सत्यत्वादित्यादिसार्धश्लोके इमौ प्रयोगावभिहितावित्यर्थ ः । अप्रयोजकतानिरासाय तदुपर्तव्येति हेतुविशेषणम् । यथा संप्रतिपन्नमिति । चैत्यवन्दनादिकं न कर्मकाण्डविषय इति तदितिकर्तव्यताभूतकर्मतन्त्रस्य न वि,य इत्यर्थः । हेत्वसिद्दिनिरासाय द्वितीयप्रयोगमाह तथेति ॥ व्यभिचारश्चेति । न केवलं प्रतिपक्ष इति चार्थः ॥ असिद्धिरिति । निर्दोषत्वहेतोरिति योज्यम् ।  
?R चतुर्थपादमवतारयितुं शंकते स्यादेतदित्यादिना । सिद्धान्ती चोदयति ननु यजमानेति ॥ तद्भावस्येति . यजमानभावस्येत्यर्थः । दीक्षारूपसंस्कारोपेतत्वरूपं यजमानत्वम् । तच्च दीक्षानबोधकशास्त्रगम्यमिति भावः । पूर्वपक्ष्येव पृच्छति तर्हीति । सिद्धान्ती समाधानमाह प्रत्यक्षाकारस्येति ॥ निदर्शितेति । '?R यजमानप्रस्तरत्वं यथा नार्थः श्रुतेर्भवेदि '?R त्यनेन दृष्टान्तितेत्यर्थः ॥ ममापीति । उपजीव्यविरोधादेव प्रस्तरश्रुतेः प्रतीतार्थत्याग इति वादिन इत्यर्थः । आकारग्राहिण एव प्रत्यक्षस्योपजीव्यत्वात् । ऐक्यवाक्ये तु नोपजीव्यप्रत्यक्षविरोध इति भावः । प्रस्तरवाक्यवैषम्ये वाचस्पत्याद्युक्तमन्यदपि प्रत्यक्षस्य बाध्यत्वे बाधकोक्तिप्रस्तावे न्यायामृते निरस्तं बोध्यम् ।  
?R आहोस्वित्सापवाद इति । उपजीव्योपजीवकन्यायः सापवादोऽकिञ्चित्कर इत्यर्थः । ऐक्यवाक्यस्थले च स न्यायः  
?Rसापवाद इति भावः ॥ उपजीवकेनेति । ऐक्यवाक्यं हि नायं सर्प इत्याप्तवाक्यवत्तत्त्वविषयम् । जीवेश्वरग्राहिप्रत्यक्षश्रुती चोपजीव्ये अपि न तत्त्वविषये इति भावः ॥ एवमेवेति ॥ निर्बीजमेवेत्यर्थः ॥ न्यायान्तरेणेति । मानान्तराप्राप्तार्थकत्वरूपापूर्वतादितात्पर्यलिंगरूपन्यायान्तरेणेत्यर्थः ॥ तदेवेति । न्यायान्तरमेव प्राबल्यप्रयोजकतया वाच्यम् । किमनेन तत्त्वविषयकत्वकथनेनेत्यर्थः । भंग्यन्तरेण तदेवोत्यत इत्यत आह निरसिष्यते चैतदिति । पृथगुपदेशादित्यादौ ।   
?R स्वतन्त्रामुख्यप्रयोग इति । मुख्यप्रयोगे स्वतन्त्रस्यामुख्यप्रयोगे प्रयोजनं वाच्यमित्यर्थः । अकस्मादित्यस्य निष्कारणमित्यर्थः । निष्कारणममुख्यं न हि प्रयुंजीमहीति न्यायस्यार्थः । सम्यगित्यनेन सूचितव्यवहारसद्भावः कथमित्यत आह व्यवहाराश्चेति ॥ टीकाकृतेति । सन्न्यायरत्नावलीकृतेत्यर्थः । वशीकृतग्रामं पुरुषमधिकृत्यायं ग्रामोऽयमेवेति स्वातन्त्र्ये अभेदव्यवहारः । विद्याविशिष्टं ब्राह्मणमधिकृत्यायमेव ब्राह्मणोऽस्मिन् ग्राम इति वैशिष्ट्ये । सायं गेष्ठ एकीभूता गाव इतिस्थानैक्ये । पूर्वं परस्परविरुद्धाब्राह्मणा इदानीमेकीभूता इति मत्यैक्ये । अग्निर्माणवक इति सादृश्ये चाभेदवेयवहार इति उक्ता द्रष्टव्या इत्यर्थः।  
?R एतच्चेति यथासंभवमित्येतत् । '?R पृथगुपदेशादित्यधिकरणे
तद्गुणसारत्वादि ' ?Rति गुणसूत्रव्याख्यावसरे '?R तथापि तु चदानन्दपूर्वास्तत्सदृशा गुणः '?R इत्यादिना तत्त्वमसीत्यादिवाक्यं सादृश्यनिमित्तकम् । '?R सर्वं खल्विदं ब्रह्मे '?R त्यादिकं स्वातन्त्र्यवैशिष्ट्यनिमित्तकं '?R परेऽव्यय '?R इत्यादिकं तु स्थानैक्यादिनिमित्तकमित्यादिरूपेण स्पष्टीकरिप्यतीत्यर्थः ॥ वृत्तिचिन्तामिति । सादृश्यस्थले गौणी । स्थानैक्यास्थले लक्षणा । मत्यैक्यस्थले लक्षितलक्षणेत्येवंरूपवृत्तिचिन्तामित्यर्थः । तावता नन्वधिकबलेत्यादिना कृतचोद्यस्य स्वातन्त्र्ये चेत्यादिना किमुत्तरं जातमित्यत आह एतदुक्तं भवतीति ।  
?R अनुवादिनीत्युक्तमिति । अद्वैतवादिभिरिति योज्यम् ॥ वक्ष्यत इति । पृथगुपदेशादित्यत्र द्वितीये । ' ?Rन च मानान्तरोपेयं ब्रह्म तद्भवति क्कचिदि '?R त्यादिना वक्ष्यत इत्यर्थः । एतेन अनुवादिनी नेति वक्ष्यत इति कथनेन किञ्चेति विकल्पपूर्वं दूषणकथनेन चेत्यर्थः ।  
?R परकृतेति । अाद्यसूत्रोक्तविषयादिनाऽर्थात्सिद्धं वन्धमिथ्यात्वमिति जिज्ञासासूत्राआभिमतं बन्धमिथ्यात्वमिति यत्परकृतमपव्याख्यानं तस्य '?R इत्युक्तेर्बन्धमिथ्यात्वं नैवमुक्तिरपेक्षत '?R इत्यादिना यत्प्रत्याख्यानं कृतं तदुपसंहरन्सूत्रार्थमनुवदतीत्यर्थः । सूत्रार्थानुवादे किं फलमित्यतः शंकापरिहारः फलमिति भावेनोक्तम् ॥ परदोषमित्यादि । परस्याध्यासभाष्यकारिणः सूत्रार्थानुपयुक्तमध्यासभाष्यकरणमसंगतमिति दोषो '?R बन्धमिथ्यात्वं नैव मुक्तिरपेक्षत '?R इत्यादिनोक्तः । स च दोषो भवतामपिप्राप्तः सूत्रार्थानुपयुक्तस्यैव परमतनिरासस्य कृतत्वात् । एवं च '?R परदोषं पश्यस ' ?Rति गाधाविषयताप्राप्तेत्यर्थः । मूलेऽत इत्यस्य प्रत्यक्षादिसाधकभावाद्बाधकाभावाच्चेति स्पष्टत्वात्तात्पर्यमेवाह अस्मदिति ।  
 ?Rवर्णकान्तरमिति । '?R जिज्ञासात्थज्ञानजात्तत्प्रसादादेव मुच्यत '?R इत्युक्तव्याख्यानापेक्षया बन्धसत्यतवार्थपरत्वव्याख्यानान्तरमित्यर्थः । ननु कथं बन्धसत्यत्वरूपातःशब्दार्थस्योपयोग इत्यत आह अत्रेयमाशंक्येत्यादिना । अत्रेत्यस्य प्रागुक्तसूत्रार्थ इत्यर्थः । तमेव व्यनक्ति अतो ब्रह्मेत्यादिना ॥ भगवत्प्रसादेति । जिज्ञासोत्थज्ञानजन्यप्रसादसाध्यत्वोक्तावपि इह तन्मात्रोपयोगादेकदेशानुवादः । एकेति कर्मण एव व्यावृत्तिः ॥ तदर्थेति । ज्ञानजन्यप्रसादार्थेति ध्येयम् । नन्वत इति सर्वनाम्नः प्रकृतपरामर्शित्वादप्रकृतबन्धसत्यत्वपरामर्शित्वं कथमित्यत उक्तम् ॥ अपेक्षितेति । यावता विना जिज्ञासाविधानं न भवति यावता च भवति तावतस्सर्वस्य संक्षेपेणाभिधायकतया हि सूत्रेऽतःशब्दः प्रयुक्तः । अन्यथाऽत इत्यस्य व्यर्थताऽऽपत्तेः । अत इत्युक्तेऽप्यपेक्षितहेत्वन्तराणां तेनालाभेन दिज्ञासाविधानस्य कुण्टितत्वात् । न च बन्धसत्यत्वं विना ज्ञानद्वारा जिज्ञासाजन्यप्रसादफलकत्वं युक्तम् । तच्च प्राक्साधितम् । अतो बन्धनिवृत्तिरूपमोक्षहेतुप्रसादफलकत्वान्यथाऽनुपपत्त्या लब्धं बन्धसत्यत्वमत इति सौत्रात पदेन परामृशत इति नाप्रकृतपरत्वदोष इति भावः । एतेन वक्ष्यमाणसिद्धार्थव्युत्पत्त्याद्यर्थकत्वमपि समाहितं ध्येयम् ॥ मुले विधीयत इति विधानं ?R   
?Rनामेष्टोपायत्वज्ञापनमेवेत्युक्तं सन्न्यायरत्नावल्याम् ।  
?R कृपालुत्वेति । ननु तृतीयस्य द्वितीयपादे '?R स्पृहिगृहिपतिदयिनिद्रातन्द्राश्रद्धाब्य आलुजि '?R ति सूत्रे कृप् सामर्थ्यं इत्यत आलुच्प्रत्ययस्याविदानात्कथं कृपालुशब्दप्रयोगः । न चात्र सूत्रे शकारेत्संज्ञकलुश्प्रत्ययस्य विधानेनापि तस्य सिद्धत्वेन ' ?Rतिङ् शित्सार्वधातुकमि '?R ति सार्वधातुकसंज्ञायां '?R कर्तरि शबि ' ?Rति शपि सति गुणेऽयादेशे च '?R अती दीर्घो यञी '?R ति दीर्घे च सति ण्यन्तानां स्पृहीत्यादीनां स्पृहयालुरित्यादिरूपसिद्धावपि आलुच्ग्रहणं शयालुरित्यादिरूपसिद्ध्यर्थमिति मञ्जर्यामुक्तत्वात्कृपि धातोरपि आलुचि कृते '?R संज्ञापूर्वको सिधिरनित्य इति पुगन्तलघूपघस्य चेति प्राप्तगुणाभावे च सति कृपालुशब्दनिष्पत्तिरिति  
?Rवाच्यम् । तथात्वे कृपो रो ल इत्युक्तलत्वाभावस्य दयावत्त्वरूपार्थलाभस्य चानुपपत्तेः । मैवम् । । '?Rकर्कर्यालुर्गलन्तिके'?R त्यमरोक्तेरालुशब्दस्य कलशवाचितया कृपाललशार्थत्वेन कृपालुशब्दनिर्वाहात् । तथैव गीताभाष्यटीकोक्तेः । यद्वा कृपां लाति आदत्त इतिकृपापदोपपदात् सा आदान इति धातोर्डुप्रत्यये कृपालुरिति निष्पत्तिः । '?R विप्रसंभ्यो ड्व संज्ञायमि'?R त्यत्र '?R मितड्वादिभ्य उपसंख्यानमि '?R त्यक्तेः । ' ?Rपिदभिदादिभ्योऽङि'?R त्यत्र '?R क्रपेः संप्रसारणं चे ति भिदादिगुणसूत्रेण क्रपकृपायामिति धातुरूपस्य कृपेर्लाक्षणिकत्वेन कृपो रोल इत्यत्राग्रहणमित्यष्टमे वृत्तावुक्तत्वेन लत्वाभावोऽर्थानुगमश्च । '?R स्याद्दयालुः कारुणिकः कृपालुः सूरतस्समा ' ?Rइत्यमरव्याख्याने बन्दिघटीये दुर्घटवृत्तयादौ च कृपां लातीत्यत्र साधुत्वोक्तेः ।  
?R  ऐश्वर्यस्य समग्रम्य वीर्यस्य यशसः श्रियः । ज्ञानविज्ञानयोश्चैव षण्णां भग इतीरणे '?R ति समृतिं हृदि कृत्वाऽऽह अघटितघटकानन्तैश्वर्यादीति । इति द्वितीयमतःशब्दव्याखयानम् ।  
?R एवं मीमांसाप्रयोजनेत्यादि । ब्रह्मजिज्ञासेत्यत्र जीवान्यविषयसमर्पकब्रह्मशब्दादिनैव जीवान्यब्रह्मसिद्धौ तज्ज्ञानतत्प्रसादद्वारा मोक्षरूपफलसिद्धावपि तेषां मोक्षप्रसादज्ञानानां प्रत्येकं कर्मजन्यत्वशंकया जिज्ञासारूपमीमांसाप्रयोजनत्वाप्राप्तावन्यजन्यत्वशंकाया '?R दुःखजन्मप्रवृत्तिदोषमिथ्याज्ञानानामुत्तरोत्तरापाये तदनन्तरापायादपवर्ग ' ?Rइति न्यायसूत्रदिशा प्रसादनैरपेक्ष्यशंकायाः , तथा मिथ्याभूतबन्धनिवृत्तिरूपमोक्षस्य ज्ञानादेव संभवेन प्रसादानपेक्षणात् प्रसादद्वारा मोक्षफलकत्वमयुक्तमिति शंकायाश्च निरासेन , ज्ञानप्रसादद्वारा मोक्षरूपप्रयोजनसमर्थनार्थत्वेन जिज्ञासयैव ज्ञानं , ज्ञानादेव च प्रसादः , प्रसादादेव मोक्ष इत्येतदर्थकतया , तथा बन्धसत्यत्वार्थकतया च , द्वेधा ' ?Rज्ञानी प्रियतमोऽतो मे '?R इत्यादिना '?R इत्युक्तेर्बन्धमिथ्यात्वम् '?R इत्यादिना च व्याख्यायेत्यर्थः ॥ विषयेति । विषयसम्रथने हेतुभूता या शब्दस्य सिद्धार्थप्रमापकत्वरूपा युक्तिः तत्परतयेत्यर्थः । विषयसमर्थनं हि द्वेधा भवति । स्वप्रकाशप्रत्यगर्थाभिन्नत्वाद्ब्रह्मणो न विषयत्वमिति प्रमेये आरोपितान्यथाकारशंकानिरासेन , तथा ब्रह्मप्रमाणे आरोपितान्यथाकारशंकानिरासेन चेति । द्वितीयमपि त्रेधा शब्दस्यैवार्थसंस्पर्शशून्यत्वान्न प्रामाण्यं कुतस्तद्विशेषवेदस्येति शंकानिरासेन , वाक्यार्थबोधोपायाभावान्न वेदस्य प्रामाण्यमितिशंकानिरासेन, प्रामाण्येऽपि न सिद्धार्थे प्रामाण्यमिति कुतस्तेन विषयसिद्धिरपि शंकानिरासेन चेति । एवं चतुर्षु विषयसमर्थनप्रकारेष्वाद्यः ' ?Rओतत्ववाची ह्योंकार '?R इत्यादिना ॐकारब्रह्मशब्दयोर्जीवभेदकगुणपूर्तिवाचकत्वव्याख्यानपरेण दर्शितः । द्वितीयस्तु प्रत्यक्षवच्च प्रामाण्यं स्वत एवागमस्य हि इत्यत्र अतःशब्दस्य वेदादिशब्दप्रामाण्यार्तपरत्वव्याख्यानेन । तृतीयस्तु '?R शक्तिश्चैवान्विते स्वार्थ '?R इत्यत्र अतःसब्दस्य वेदादिशब्दप्रामाण्यार्थपरत्वव्याख्यानेन । तृतीयस्तु '?R शक्तिश्चैवान्विते स्वार्थ ' ?Rइत्यत्र शब्दस्यान्वितार्थशक्तत्वादित्येवंरूपार्थपरत्वव्याख्यानान्तरेण प्रदर्शयिष्यते । चतुर्थस्तु वेदादेः सिद्धार्थे ब्रह्मणि प्रामाण्यादित्येवंरूपार्थपरत्वव्याख्यानरूपेण '?R कार्यता चे ' ?Rत्यादिना प्रदर्सयिष्यत इति विषयसमर्थनपरतयेत्युक्तम् ।  
?R जैमिनीयाः जैमिनीयत्वमात्मनो मन्यमाना इत्यर्थः ॥ कार्यनिष्ट एवेति । स्वर्गादिजनकपरमापूर्वशब्दितकार्यपर एवेत्यर्थः । यद्यप्येषा शंका ॐपदप्रयोगात्प्रागेव निरस्ता तथापि तस्यैव प्रपञ्चनमित्यदोषः । तथा चोक्तं पूर्वत्र । '?R स एव भर्गशब्दार्थ '?R इत्यादेरभिप्रायान्तरोक्तिप्रस्तावे ग्रन्थकारैरेव ' ?Rवक्ष्यते चैतद्विस्तरेण कार्यता चेत्यादिने '?Rति ॥ कथमितीति । अनेकपदात्मकवाक्यप्रयोगे सत्यनेकपदार्थानामेवान्योन्यसंसृष्टानां प्रतीत्या प्राधान्येन कार्यप्रतीतेरभावादिति भावः । शक्यार्थानामनेकत्वे।ञपि तात्पर्यविषयः कार्यरूपार्थ एवेति भावेनाह इत्थमित्यादिना । शाब्दाः शब्दमर्यादाऽभिज्ञाः । कार्यवादिनोऽर्थाध्याहारवादित्वात् पदार्थान्तरेत्युक्तम् । न तु पदान्तरेति । गवादिरूपपदार्थान्तरेत्यर्थः ॥ कार्यात्मैवेति । कृतिसाध्यवस्तुरूप एवेत्यर्थः । कुत इत्यत आह न हीति । अस्त्वेवं लोके , वेदे तु कथमित्यत आह अतः क्रायमेव सर्वत्रेति । लोके वेदे चेत्यर्थः । लोके धात्वर्थरूपकार्यमेव वाक्यार्थः । वेदे तु यागादिधात्वर्थजन्यापूर्वरूपकार्यमित्येतावान् भेद इति भावः । यत्प्रतिपादनेन वाक्यार्थपर्यवसानमित्येतल्लौकिकवाक्ये उपपाद्य यत्प्रतिपादनायेत्युक्तमुपपादयितुं विवेकमाह तत्रेति । पर्यवसानान्यथाऽनुपपत्त्या कार्यस्य वाक्यार्थत्वे सतीत्यर्थः । लोकिकवाक्यार्थ इति वाऽर्थः ॥ लिंगादीति । लोट्तव्यलेट्प्रत्यया आदिपदार्थः ॥ कार्यतेति । लोके हि लिंगादिप्रत्ययस्य कार्यत्वमभिधेयमित्यंगीकृत्य कार्यतेत्युक्तम् । पदान्तराणीत्युपलक्षणम् । धातुरूपप्रकृतिरपि लिंगीदिना कार्यत्वप्रतीतये तदाधारतया तदन्वितमानयानमभिदधाना तत्परैवेत्यपि ध्येयम् । यद्वा कार्यताभिधायीत्यस्य धात्वर्थनिष्टकार्यताभिधायी धात्वर्थरूपकार्याभिधायीति यावत् ॥ तत्प्रतीतये तदन्वितेति । गवानयनं कार्यमित्येवमरूपेण तदन्वितस्वार्थानभिदधानानीत्यर्थः ॥ कार्येतेति . कृतिसाध्यात्वादिरूपकार्यताऽऽधारभूतापूर्वे पर्यवसित इत्यर्थः ।  
?R एवं पर्यवसानानुपपत्तिं वेदस्य कार्यपरत्वे प्रमाणमुक्त्वा लोकसिद्धकार्यव्युत्पत्तिं च प्रमाणं '?R इष्टे व्युत्पत्तिरिष्यत '?R इति वक्ष्यमाणव्यावर्त्यं व्युत्पत्तिप्रकारोपपादनपूर्वमाह किञ्चेति ॥ अविवादमिति । विवादाभावोऽविवादम् । '?R अर्थाभावे यदन्वयमि '?R त्यव्ययीभावे '?R अव्ययीभावश्चे '?R ति नपुंसकता ॥ विशिष्टार्थेति । इतरव्यावृत्तजलरूपार्थविषयामित्यर्थः ॥ धर्मिणीति । साध्यं प्रति धर्मिभूतेत्यर्थः ॥ अनेन शब्देनेति । चैत्र जलमाहरस्वेति शब्देनेत्यर्थः ॥ मानान्तरेणेति । प्राग्भवीयानुभवजन्यसंस्कारादिरूपेणेत्यर्थः ॥ क्रियामात्रमिति । भोजनादिक्रियामात्रं तृप्त्यादिरूपफलमात्रं तयोर्जन्यजनकबावरूपसंबन्धमात्रं वेत्यर्थः ॥ निस्चित्येति । अनुमिनोतीतिक्रिययाऽस्यान्वयः ।  
?R भट्टमत निराह एतेन शब्द इति । व्यापारो भावना ॥ पुरुषाभिप्रायेति । आगन्तव्यमित्येवं कार्यताभिप्रायानुमानादेवेत्यर्थः ॥ यथाहेति । नैयायिक इति योज्यम् । दोषाः रागद्वेषमोहाः ॥ ज्ञानं त्विति । रागादेरिति योज्यम् ।  
?R '?R इष्टमाकांक्षत '?R इति वक्ष्यमाणव्यावर्त्यं प्रवृत्त्याद्यर्तत्वान्यथानुपपत्त्या च कार्यनिष्टत्वमुपेयमित्येतदाह अपि चेति ।  
?R प्रमाणस्येति । '?R स ए भर्गशब्दार्थ '?R इत्यादौ पूर्वत्र ॐमिति ब्रह्मेत्यादिश्रुत्या विष्णुवाचितया प्रसिद्धोंकारस्य स्रवतीत्यादिश्रुतिसिद्धसूत्रादिमस्य ब्रह्मणि मानत्वोक्त्या व्याहृतिगायत्रीपुरुषसूक्तद्वारा तद्व्याख्यानरूपसर्ववेदानां ब्रह्मनिष्टत्वेन पुरुषसूक्तादिव्याख्यानरूपप्रमाणस्योक्तत्वादित्यर्थः ॥ बाधकेति । पूर्ववाद्युक्तबाधकत्रयस्याप्यभावाच्चेत्यर्थः । तत्कतमित्यत आद्यं बाधकमाशंक्य तन्निरासकतया मूलं योजयति । नन्वित्यादिना । अन्ये तु बाधके इष्टे इथ्यत्र इष्टमित्यत्र च निरासि,्येते इति भावः ॥ सिद्धविशेषस्येति । इष्टसाधनादिरूपसिद्धविशेषस्येत्यर्थः ॥ कीदृश इति । न कोपि दोष इत्यर्थः ॥ व्याख्यानान्तरेति । अतःशब्दस्य प्रयोजनसमर्थनाय कृताज्ज्ञानादिद्वारा मोक्षफलकत्वार्थकत्वव्याख्यानाद्बन्धस्य सत्यत्वपरत्वव्याख्यानाच्च विषयसमर्थनायापेक्षितं वेदान्तानां
यत्सिद्धार्थप्रमापकत्वं तत्परत्वरूपव्याख्यानान्तरसमुच्चयार्थ इथ्यर्थः । कार्यता इष्टसाधनतेत्येका व्याख्या । इष्टतेत्यपरा । तथाचेष्टसाधनतां विनेतिवत् इष्टतां विनेत्यपि समुच्चयार्थ इत्यर्थ इत्येके ।  
?R  कृत्यप्रत्ययेति । ण्यप्रत्ययान्त इत्यर्थः । डुकृञ्करण इत्यस्य ' ?Rऋहलोर्ण्यदि ' ?Rत्युक्तण्यप्रत्यये अचोञ्णितीति वृद्धो कार्यमिति निष्पत्तेः । ण्यप्रत्ययस्य च '?R कृत्याः प्राङ् णुल '?R इति सूत्रेण कृत्यसंक्षकत्वात् ॥ कृत्यश्चेति । कृत्यसंज्ञकाः प्रत्यया इत्यर्थः ॥ तयोरेवेति । ' ?Rलः करमणि च भावे चाकर्मकेभ्यः '?R इति पूर्वसूत्रप्रकृतभावक्रमणोरेव कृत्यसंज्ञकप्रत्ययः क्तप्रत्ययः खलर्थप्रत्ययश्च भवतीति पाणिनिसूत्रेण च स्मर्यन्त इत्यर्थः ॥ कर्तुः क्रिययेति । ' ?Rकर्तुरीप्सिततमं कर्मेति पाणिनिस्मरणादिति भावः ।  
?R  देवदत्तेति संबुद्ध्यन्तम् ॥  
?R  कृत्याश्चेति । तृतीये ' ?Rआवश्यकाधर्मण्ययोर्णिनिरि '?R ति पूर्वसूत्रात्प्रकृतावावश्यकेऽर्थे कृत्याश्चेति सूत्रेण कृत्यविधानादिति भावः ।  
?R उपक्रमे इति । इष्टसाधनतां विनेत्यत्रेष्टतां विनेत्यपि ग्राह्यमित्यर्थः । मुले तदित्यस्य तम्सादिति , इष्टमेवेत्यस्येष्टत्वमिति ष साधनं तथेत्यस्येष्टसाधनत्वमिति , कार्यमित्यस्य कार्यत्वमित्यर्थस्यावतारिकायामेवोक्तत्वान्न व्याख्यातं मूलमिति ध्येयम् ॥ अनेनैवेति । मूलकृदुक्तविकल्पेनैवेत्यर्थः ॥ उक्त इति । ' ?Rकार्यं न हि क्रिये ' ?Rति कल्पस्य ' ?Rनिषिद्धस्य समत्वत '?R इति यो दोष उक्तस्स एवेत्यर्थः ॥ व्यर्थत्वादिति । अत्र कर्मनिर्णयतत्वनिर्णयटीकाभ्यां विरोधनिरासस्तर्कताण्डवे कृतिसाध्यत्वविशिष्टेष्टसाधनत्वस्य विधित्वभंगे ध्येयः ।  
?R एतेनेति । कृतिसाध्यत्वस्य निषिद्धेऽपि समत्वादितिकथनेत्यर्थः । न कार्यताबुद्धिरिति पदच्छेदः ।  
?R  परमुखेनैवातीतादावप्रसंगादि वाचयति किञ्चेत्यादिना ॥ परस्येति । प्राभाकरस्येत्यर्थः ।  
?R व्यर्थं विशेषणमिति । कृतिसाध्यत्वावच्छिन्नत्वविशेषणमित्यर्थः । विवृतमेतत्सर्वं निपुणतरं कार्यताज्ञानस्य प्रवर्तकत्वभंगे तर्कताण्डवे द्वितीयपरिच्छेदे ।  
?R संभावनैवेति । सुमनसामित्यनेनेति भावः ॥ श्रुताविति । वाजसनेयश्रुतौ । मूले इत्यादिवाक्यैरित्यस्य '?R मुख्येष्टं वे '?Rत्यनेनान्वयः ।  
?R तस्मादित्यर्थ इति । इतिशब्दस्य हेत्वर्थत्वात् । पूर्वत्र यत इति श्रवणात्तस्मादित्यर्थ इत्युक्तम् ॥ इत्यनेन संबन्ध इति । सोऽयं पुरुष इत्यपि । स एव सर्ववेदार्थ इति पूर्वेण संबन्ध इत्यर्थः । तस्यैवाक्षेपसमाध्योरिह प्रस्तुतत्वादिति भावः ।  
?Rआकांक्षादिमत्त्वमात्रेण कथं सर्ववेदार्थत्वमित्यतो व्यनक्ति यत्खल्विति । विशेषणत्रयस्य क्रमेण कृत्यमाह अजिज्ञासितत्वाद्धीत्यादिना ॥ इष्टेष्टसाधनत्वादिति । इष्टत्वादिष्टसाधनत्वाच्चेच्यर्थः । अधिकारिभेदेनेति भावः । आकांक्षेत्यनुवादः । जिज्ञासेति व्याख्या ॥ उपपादयिष्यत इति । ' ?Rवर्तमानमतीतं चे '?R त्यादाविति भावः ।  
?R  द्वितीयमपि बाधकमाशंक्य निराह नन्वित्यादिना ॥ लोके व्युत्पत्तिदर्शनादिति । तत्प्रकारश्च कार्यताचेत्येतदवतारिकायामेव प्रपञ्चित इति भावः ॥ चेष्टेति । देहस्पन्दादिरूपप्रवृत्तिः ।  
?R छोटिकावादनेति । अंगुलीद्वयाग्रमेलनेन क्रियमाणः शब्दः । इत्यादावित्युक्तादिपदार्थ व्यनक्ति तथेयन्तवेत्यादिना । तथेति मूलपदानुकारित्वात्तेमयावेकवचनस्येति न शंक्यम् ॥ वा ल्यपीत्युक्तेः अवगम्येति साधु यदत्रोक्तमिति । प्राभाकरैः स्वग्रन्थे उक्तमित्यर्थः ॥ उक्तत्वात् । पूर्ववाक्य इति भावः ॥ प्रियासुखेति । प्रियायाः सुखप्रसवेत्यर्थः ॥ यदुक्तमिति । स्वर्गन्थ इति ज्ञेयम् । न तु पूर्वपक्ष्यनुवादप्रस्ताव इति भ्रमितव्यम् ॥ अप्येतित्यत्रस्थापिपदं संयोज्याह बालोपीति । ननु '?R शक्तिग्रहं व्याकरणोपमानकोशाप्तवाक्याद्व्यवहारतश्च । वाक्यश्च शेषाद्विवृतेर्वदन्ति सान्निध्यतः सिद्धपदस्य वृद्धा '?R इत्युपायान्तरमपि व्युत्पत्तावुक्तम् । तच्च प्राथमिककार्यव्युत्पत्त्यधीनम् । अन्यथोपायान्तराद्व्युत्पत्तिग्रहो न स्यादित्यतस्तदनूद्य समाधत्ते यद्यपीत्यादिना ॥ आनन्तरिकीति । तथाच व्यवहारतो जायमानव्युत्पत्तेः प्राथमिकत्वासैव प्रदर्शिता मूलकारैरिति भावः ॥ व्युत्पादितेति । व्युत्पत्तिरित्यनुकर्षः ॥ ननुक्तं प्रथमं कार्ये व्युत्पत्त्यभावे उपायान्तरादपि व्युत्पत्तिर्न स्यादिति तत्राह किञ्चास्या इति ॥ योग्यान्वित इति । तत्प्रकारस्चाग्रे '?R शक्तिश्चैवान्विते स्वार्थ '?R इत्यादौ वक्ष्यत इति भावः ।  
?R पूर्वपक्षदशायामुक्तं सर्वं संग्रहाणानुवदति देवदत्तेत्यादिना ॥ यदुक्तमिति । कार्यता चेत्येतदवतारिकायाम् ।  
?R पदानि योजयन्नेवार्थमाह वर्तमान इत्यादिना ॥ तात्पर्यार्थमाह अयमर्थ इति ।  
?R उत्तरार्थमिति । दृष्ट्येत्युत्तरवाक्ये पूर्वं वर्तमाने पश्चादनागतादावाकांक्षाक्रमेण व्युत्पत्तिक्रमस्य वक्ष्यमाणत्वात्तदुपयोगित्वार्थमित्यर्थः ।  
?R किंवा शब्दत इति । शब्देन प्रतिपाद्यत इति वेत्यर्थः ॥ उक्तत्वादिति । '?R न भविष्यत्क्रिया कार्यमि '?R त्येतद्व्याख्यावसरे उक्तत्वादित्यर्थः ।  
?R अगते गत इति च द्वेधा पदविभागमुपेत्यार्थमाह भविष्यत्यतीते चेति । नन्वत्र भविष्यतीत्येतस्य कथं लाभ इत्यत आह ?R?0अगते अनागत इति ।?R?0  
?R तृतीयमपि बाधकमनूद्य निराह यदप्युक्तमिति । कार्यताचात्येतदवतारिकायामुक्तमित्यर्थः । नोपदेष्टव्या क्रिया किमितिप्रश्नं निराह नेति । तत्र हेतुमाह क्वचिदित्यादि ।  
?R प्रकृतानुपयोगादिति । वेदादिशब्दजन्यस्य साक्षात्काररूप वा ब्रह्मज्ञानस्येह प्रकृतत्वात्तदनुपयोगादित्यर्थः ।  
?R ननु परेण सर्वस्य वेदादेः कार्य एव तात्पर्यस्य वर्णितत्वाद्भवद्भिः सिद्धे व्युत्पत्त्युपपादनेन समस्तवेदराशेः कथं ब्रह्मण्येव तात्पर्यमुपपादितं भवतीत्यत आह अयमत्राशय इति । केषां चिदिष्टं केषांचिदिष्ठसाधनं भगवानित्युक्तम् । तत्राद्यानुरोधेन वाक्यान्वयप्रकारमाह यो हीत्यादिना । द्वितीयानुरोधेनाह अथवेति ॥ य इति । सात्त्विकप्रकृतिरित्यनुकर्षः ।  
?R अन्त्यपक्षे दोषमाशंक्य निराह न च प्रयोजनशेषतयेति । प्रयोजनार्थतयेत्यर्थः ॥ प्रतिपत्ताविति । यथा ज्योतिष्टोमादिकं प्रतिपाद्यमानं स्वर्गादिफलशेषत्वेनैव '?R ज्योतिष्टोमोन स्वर्गकामो यजेते '?R त्यादिनाऽवगम्यते ॥ तथा '?R सत्यं ज्ञानमनन्तं ब्रह्मे '?R त्यादौ प्रतिपत्तिवेलायां परार्थत्वेनाप्रतीत्या प्रतिपत्तौ वेदेन जनितव्यायां ब्रह्मणोऽपरार्थत्वादित्यर्थः ॥ प्रमाणेति । वेदरूपप्रमाणेत्यर्थः ।  
?R  तस्य (यूपस्य ) ऽलौकिकत्वादिति । संस्कारविशेषविशिष्टकाष्टविशेषरूपत्वेन तक्ष्णाऽष्टास्रीकरणादेर्लोकतोऽनवगतत्वादिति भावः ॥ एवं स्रुक्स्रुवादयोऽपीति । चतुर्जुह्वां गृह्णाति स्रुवेण अभिधारयति यदाहवनीये जुहोतीत्यादिवाक्यैश्चतुर्ग्रहणाद्यर्थं जुह्वादौ विनियुक्तोऽलौकिकत्वात्किं जुह्वादीत्याकांक्षायां पर्णमयी जुहूर्भवती खादिरः स्रुवोः भवत्यर्धोदिते प्रातरादधातीत्यादिवाक्यैः पर्णमयीत्यादिविधिपरैरपि स्रुक्स्रुवादिस्वरूपं गम्यत एवेति भावः ॥ प्रत्यक्षादिवैधर्म्यमिति । प्रत्यक्षादेः सिद्धार्थबोधकत्वेन प्रामाण्यसंभवेऽपि शास्त्रस्य सिद्धरूपकार्यपरत्वेनैव प्रामाण्यमिति यद्वैधर्म्यमित्यर्थः ॥ तन्निरासार्थमिति । तथात्वे यूपस्रुवादिपदार्थानामसिद्धिप्रसंगादतः प्रत्यक्षादिनैव शास्त्रेणापि सिद्धरूपोऽप्यर्थः सिद्ध्यति । तात्पर्यविषयश्च तादृशोऽप्यर्थ इति वाच्यमिति भावः ।  
?R वैपरीत्य इति । यस्माच्छब्दात्परत इति शब्द श्रुतः तस्य शब्दस्य प्रकरणप्राप्तार्थं प्रच्याव्य तद्विपरीतार्थपरत्वं  
?Rसंपादयतीत्यर्थः । क्वोपलब्धमेतदित्यत आह न वेति विभाषेति यथेति । व्याकरणे प्रथमस्याद्यपादे न वेत्यादिसूत्रे न वा शब्दात्परत्र श्रुतेतिशब्दे दृष्टमेतदित्यर्थः । तत्कथमित्यतो महाभाष्योक्तप्रकारेण तदनुवदति शब्देति । क्तक्तवतू निष्टे त्यादिरूपेण शब्दस्वरूपं गृहीत्वा तस्य संज्ञाविधानप्रकरणे न वा विभाषेत्युक्तौ नेति वेति यौ शब्दौ तयोर्विभाषेति संज्ञै प्राप्नोति प्रकरणबलात् । तथा च विभाषेत्यादिकार्यस्थले विभाषा भवतीत्युक्ते न वा शब्दौ भवतीत्यर्थस्यापत्त्येष्टसिद्धिर्न स्यादतः प्राकरणिकार्थवैपरीत्यवाचिनेतिशब्देन निषेधविकल्पाप्थपरौ व्यवस्थाप्येते इत्यर्थः ॥ प्रकारेति । '?R इति हेतुप्रकरणप्रकारादिसमाप्तिष्वि '?R त्यभिधानादिति भावः । आहवनीये जुहोतीत्यस्यार्थानुवादोऽयमग्नौ जुहोतीत्यादावपीति । यदग्नौ जुहोतीत्यपि समिधमित्यस्य वाऽयमनुवादः ॥ इतिशब्दविधुराणामिति । '?R ओमित्येतदक्षरमुद्गीथमुपासीत '?R '?R आत्मानमेव लोकमुपासीते '?R त्यादीनाममिति भावः ॥  
?R एकदेशिन इति । ब्रह्मतन्त्रव्याख्यातृषु मध्ये केचन मायावादिन इत्यर्थः ।  
?R  यथोक्तं पुरस्तादिति । अयमत्राशय इत्यादिपूर्वग्रन्थेन द्वेधा वाक्यान्वयस्योक्तत्वादिति भावः ।  
?R  मीमांसकवाक्यानुरोधाद्वाक्यभेदः कल्प्यत इति मायावादी शंकते दृष्टो हीति । तस्य कर्मकाण्डरूपवेदस्य । कर्मावबोधनरूपेण अर्थः प्रयोजनं दृष्टमिति तदीयवाक्यस्यार्थः ।. वेदोपरा इति । निष्फलवेदभाग इत्यर्थः । भवता मायावादिना । तथाच वेदान्तेतिकर्तव्यताभूतब्रह्मतन्त्रभाष्यमपि त्वया न कार्यं स्यादिति भावः । परमास्तिकेनेत्युपहासः ॥ एवमिति । वाक्यभेदकल्पनेनेत्यर्थः ॥ अवान्तरेति । सर्ववेदस्य ब्रह्मपरमहावाक्यैकवाक्यतयैकवाक्यत्वेऽपि तज्ज्ञानांगकर्मप्रतिपादकतया ब्रह्मकाण्डस्य ब्रह्मपरमहावाक्ये अवान्तरवाक्यभूतेऽप्युपक्रमाद्यानुगुण्यसंबवादित्यर्थः । कर्मकाण्डस्य फलकामनाधिकारिकत्वादनित्यफलत्वाद्वेदान्तानां निष्कामाधिकारिकत्वान्नित्यफलकत्वाच्च विरोधानैकवाक्यतेति शंकते अधिकारेति ॥ उपनिषत्स्वपीति । पुत्री पशुमानित्यादीनामत्रापि श्रवणादिति भावः ।  
?R सर्वस्यैकवाक्यतामुपेत्य कर्मपरतयैकवाक्यतां वदतो मीमांसकैकदेशिनो निरीश्वरवादिनो मतमाह अपर आहेति ॥ अस्य पारार्थ्य इति । आत्मज्ञानस्य कर्मांगत्वे विज्ञात इत्यर्थः ॥ अत्रात्मपदेनैतन्मते जीव एव ग्राह्यः । फलश्रुतिरिति । '?R तरति शोकमात्मविदि '?R त्यादिफलश्रुतिरित्यर्थः । अर्थवादी भवेदित्येकं पदम् । स्वर्गादेः स्वर्गादितः । फलान्तरमात्मज्ञानस्य नेत्यर्थः ॥ प्रयाजादिष्विति । '?R समिधो यजति '?R '?R तनूनपातं यजती ' ?Rत्यादिवाक्योक्तेषु प्रयाजादिनामकयज्ञेषु दर्शपूर्णमासाभ्यां स्वर्गकामो यजेतेतेतिश्रुतस्वर्गादिफलवति दर्शादिक्रमण्यंगांगिबावेन योगस्य दर्शनादित्यर्थः । यद्वा क्रतूपकाररूपाल्पफलकप्रयाजादिषु वाक्यापर्यवसानेन प्रधानकर्मणि महाफलहेतावेव वाक्यपर्यवसानस्य दर्सनादित्यर्थः ।  
?R न गिरा गिरेति ब्रूयादिति वच इति । ज्योतिष्टोमप्रकरणे यज्ञायज्ञीयेन स्तुवीतेति स्तोत्रसाधनत्वेन प्राप्ते '?R यज्ञायज्ञावोऽग्नये गिरागिरा च दक्षसे । प्र प्रवयममृतं जात वेदसं प्रियं मित्रं न शंसिषमि '?R ति मन्त्रे गिरागिरेत्यक्षरस्थाने इराइरेत्यक्षरस्थापनं कृत्वा तेन समायुक्तस्तोत्रं कार्यमितिभावेन न गिरागिरेति ब्रूयात् ऐरं कृत्वोद्गायेदिति वाक्यं पठ्यते . तथैव नवमाद्यपादान्तेऽबिदानात् । तथाच ज्योतिष्टोमाख्यकर्मप्रकरण एवेतिपदश्रवणमस्तीति '?R आहवनीये जुहोती ' ?Rति अग्नौ जुहोती त्याहवनीयाग्निसमीपमितिपदमस्ति ।  
?R आहवनीये जुहोतीत्यादावाहनीय इति जुहोतीत्यध्याहारेणोतिपदान्वयेऽग्निस्मृतिमात्रेण होमः स्यादित्यर्थवैपरीत्यवाचकमितिशब्दस्योक्तम् । तदिह नेति वाऽत्रेवाध्याहृतस्थलेऽप्यग्निस्वरूपपरः स्यादिति भावेन वाऽऽशंकते नन्वत्रेति ॥ उक्तमिति । पूर्वग्रन्थे उक्तमित्यर्थः ।  
?R  तथैव हीति ॥ येन खलु वाक्येनेत्युक्तप्रकारेणेत्यर्थ ः । ननु पदार्थे ब्रह्मणि तात्पर्यं चेत्तर्हि सत्यब्र्हमादिपदानां पर्यायता सत्यादिपदव्यर्थता ब्रह्मणि सत्यत्वादिधर्मसंसर्गासिद्धइश्च स्यादित्यतो वा पृथगेवेत्युत्तरवाक्यसंगत्यर्थं वाऽऽह । पदार्थ इति ॥ सत्यं ब्रह्म ज्ञानं ब्रह्मेत्याद्यवान्तरवाक्यार्थे सत्यत्वाद्यन्वयरूपे इत्यर्थो ध्येय इति भावः ।  
?R यज्ज्ञानं ब्रह्म तत्सत्यं ब्रह्म तज्ज्ञानमित्यादिरूपेण यत्सत्यं तज्ज्ञानं तद्ब्रह्मेति वाऽन्वयं मत्वा शंकते नन्वित्यादिना ।. तथात्व इति । अवान्तरवाक्यभेदाबाव इत्यर्थः । भिन्नावान्तरवाक्यसमुदायरूपत्वान्महावाक्यस्येति भावः ।  
?R  एकैक(श्येनान्व)स्यान्वयो़ंऽगीकृत इति ॥ तृतीयाध्यायस्याद्यपादेऽर्थैकत्वे द्रव्यगुणयोरेकधर्म्यनियमः स्यादित्यधिकरणे ज्योतिष्टोमप्रकरणगतमरुणमयेत्यादिवाक्यमुदाहृत्य तथैवोक्तत्वादिति भावः । अनुवादेति । '?R गवा सोमं क्रीणाती '?R ति क्रयसाधनत्वेन गोर्विधानं या गौः क्रयसाधनत्वेन विहिता तदनुवादेनारुणया गवेत्यारुण्यविधाने सति क्रयं प्रति गोस्साधनत्वेन विधानं आरुण्यादिर्विधिं प्रत्यनुवादविधानयोर्यौगपद्ये सति नामधेयपादीयवाजपेयाधिकरणमोक्तदिशा  
?Rविधेयत्वानुवाद्ययोरन्योन्यप्रतिद्वन्दीबूतत्वेन सहानवस्थितयोरेकत्र समावेशलक्षणविरोधः स्यात् । तथा विधेयत्वसमानाधिकरणस्यगुणत्वोपादेयत्वरूपधर्मद्वयस्यानुवाद्यत्वसमानाधिकरणत्वेन प्रधानोद्देश्यत्वरूपधर्मद्वयस्य वाऽन्योन्यप्रतिद्वन्द्वीभूतस्यैकत्र समावेशलक्षणविरोधः स्यादिति विरुद्धत्रिकद्वयसमावेशलक्षणविरोधभयादित्यर्थः । एवं तर्ह्यस्मिन्नेव वाक्ये खले कपोतन्यायेन तृतीयान्तपदचतुष्टयस्य प्रत्येकं युगपत्क्रीणातिनाऽन्वये वाक्यचतुष्टयं प्राप्नोतीत्यत आह अरुणादीनामिति । अरुणया पिंगाक्ष्येत्येवमादिरूपेण विशेषणविशेष्यभावापन्नतया आरुण्यादिविशिष्टगोरूपवस्तुना क्रीणातीत्येकवाक्यता पश्चात्तनी अंगीकृतेत्यर्थः ।  
?R  कश्चिद्विरोध इति । '?R रूढियोगौ विना कश्चिनैवार्थो वेदगो भवेदि '?R त्यादिकर्मनिर्णयवाक्यं तु तत्रैव सम्यग्व्याख्यातवन्त इति न तद्विरोधोऽपीति । मूले पदार्थेऽपीत्यस्य सत्यं ब्रह्मेत्याद्यवान्तरवाक्यार्थेऽपीति पूर्वोक्तदिशा व्यक्तत्वादर्थो नोक्तः ॥  
?R  उक्तार्थम् कार्यता चेत्यादिनोक्तार्थमित्यर्थः ॥ अत्रेति । श्लोक इत्यर्थः ॥ अत इति सौत्रपदानुवादः । तस्य श्रुतिप्रामाण्ययोगत इत्येतद्व्याख्यानमिति दर्शयति अतः श्रुतिप्रामाण्ययोगत इति । तस्याप्यर्थमाह ब्रह्मणीति । सिद्धरूपोऽपि ब्रह्मणीत्यर्थः ॥ उपसंहार इति । तेन न पुनरूक्ततादोष इति भावः ॥ न विषयेति । विषयसमर्थनपरतयाऽप्यतःशब्दं व्याचष्ट इति कार्यता चेत्यादेरवतारितत्वेन सिद्धरूपे ब्रह्णणि वेदस्य प्रामाण्यादित्येतदर्थकतयाऽतःशब्दव्याख्याने विषयसद्भावस्य प्राप्तत्वाद्विषयसद्भावमात्रेणेत्युक्तम् ॥ उक्तं प्रयोजनसंबन्धमिति । '?R ज्ञानी प्रियतमोऽतो मे '?R इत्यादिनोक्तमित्यर्थः । ननु '?R जिज्ञासायाश्च तद्भवेदि '?R ति '?R कर्मणि ज्ञानफलानी ' ?Rति द्वयं विरुद्धमित्यत आह कर्माणीति । सिद्धार्थपरत्वरूपं तृतीयमतःशब्दव्याख्यानम् ॥  
?R शब्दाप्रामाण्यवादिबौद्धमतमनुवदति नन्वित्यादिना । एवकारतात्पर्यमुपसंहारे व्यक्तम् । प्रकृताभिप्रायमाह प्रमाकरणं हीति । शब्द इति योज्यम् । अन्वयव्यभिचारान्न प्रमाकरणत्वमिति भावेन बौद्धमतरीत्या व्यतिरेकव्याप्त्युपनयरूपावयवद्वयोक्तिपूर्वं निगमयति प्रमाकरणं चेति । निर्विषयत्वाच्च न प्रमाणं शब्द इत्याह किञ्चेति । अविज्ञानात्मकत्वाच्च न प्रमाणं शब्द इति व्यतिरेकोदाहरणोपनयपूर्वमाह अपि चेति ॥ एवमिति । वक्ष्यमाणहेतुत्रयेणापि शब्दो न प्रमाणमित्यर्थः । हेतूनाह बाह्येति । हेतुद्वये दृष्टान्तः घटवदिति । उक्ताप्रामाण्यसाधकषढ्ढेतूनामप्रयोजकत्वनिरासाय प्रमाण्यपक्षे बाधकमाह किं शब्द इत्यादिना ॥ गुणत्वादिति । शब्दस्येति योज्यम् । द्रव्यत्वेपीत्यत्राप्येवं योज्यम् । किं मूर्तः उत सर्वगतः शब्दः । आद्ये आह ?R?0मूर्तस्येति ?R?0 । अन्त्ये आह सर्वगतत्वे त्विति ॥ आकाशार्थतेति । सर्वशब्दानामाकाशसमवेतत्वेन समवायस्य सत्त्वादाकाशमात्रार्थत्वं स्यादित्यर्थः ।तृतीयपक्षे दोषान्तरमाह द्रव्यस्यापीति ॥ घटादिनेति । अयुतसिद्धत्वाभावात् । तथाचाकाशेतरसर्वपदार्थाप्रतिभास एव शब्दात्स्यादिति भावः ॥ प्राग्विकल्पितासंबन्धपक्षं निराह असंबन्धस्येति । प्रामाण्यपक्षे बाधकान्तरं चाह किञ्चाप्तेति ॥ पुरुषे विशेष इति । आप्तत्वानाप्तत्वे इति भावः । तदिति । शब्दोत्पाद्यज्ञान इत्यर्थः ॥ संभावनेति । उत्कटकोटिसंदेहेत्यर्थः ॥ व्याख्यानान्तरेति । अतःशब्दस्य प्रयोजनसमर्थनाय कृतज्ञानप्रसादद्वारा मोक्षफलकत्वोक्तिपरत्वबन्धसत्यत्वपरत्वरूपव्याख्याद्वयात् तथा विषयसमर्थनाय कृताद्वेदानां सिद्धब्रह्मपरत्वोक्तिपरत्वरूपव्याख्यानाच्च वेदानां यथार्थज्ञानजनकत्वरूपं यत्प्रामाण्यं तदर्थकत्वरूपव्याख्यानान्तरद्योतक इत्यर्थः ।  
?R हेतुसमुच्चय इत्युक्तं व्यनक्ति ॥ तथाहीत्यादिना ॥ एवं व्यवस्थित इति । बोधकत्वे संदेहाद्यजनकत्वे च सिद्धे सत्यनुमानमुच्यत इत्यर्थः । प्रत्यक्षादिवदित्युक्त्याऽनुमानवच्चेत्युक्तमपि विवृतं ध्येयम् । हेतोरप्रयोजकत्वं निराह नहीति . याथार्थ्यं यथार्थज्ञानजनकत्वम् ॥ वक्ष्यमाणत्वात् । नविलक्षणत्वादित्यधिकरणे ॥  
?R विशिष्टशब्दपक्षीकारे चेति । श्रुतमनुस्मृतसंबन्धं च शब्दं पक्षीकृत्य तादृशशब्दो न प्रमाणं प्रमाव्यभिचारित्वादित्युक्तौ त्वसिद्धिरित्यर्थः ॥ प्रत्यक्षवच्चेतीति । चशब्दादनुमानवदिति च ग्राह्यम् ।    
?R एवं वक्तव्यमित्यस्य कल्पनीयमित्यनेनान्वयः प्रयोजनाभावेनेति । अनुमानविषयश्रोत्रादिविषयाभ्यां विषयान्तरकल्पने प्रयोजनाभावेनेत्यर्थः । वक्ष्यामः । न विलक्षणत्वनये न हि धर्मादिसिद्धिः स्यादित्युत्तरवाक्ये । आसमन्ताद्रमयति धर्माधर्मौ परं पदम् । यच्चाप्यतीन्द्रियं त्वन्यत् इत्युपासनापादे चेति भावः । वक्ष्यमाणत्वादिति ॥ स्वतः एवागमस्य हीत्यत्र स्वतः स्वेनैव रूपेण नत्वनुमानत्वेनेति व्याख्यानेन वक्ष्यमाणत्वादित्यर्थः ।  
?R प्रमाणविद इति । तार्किकाः ॥ प्रत्यक्षवच्चेतीति । अत्रापि चशब्देनानुमानवदिति गृह्यते । एवमग्रेऽपि ।  
?R धूमादिलिंगरूपार्थाभिप्रायेणाह । अनुमानवच्चेति । ननु धूमादिर्नानुमानम् । येन तत्रात्मासमवेतत्वहेतुसत्त्वेऽप्यप्रामाण्याभावाद्व्यभिचारः स्यात् । किन्तु धूमादिज्ञानमेव । तच्च न्यायमतरीत्याऽऽत्मसमवेतमेवातो न दोष इत्यत आह ज्ञानांगीकारेणेति ॥ शब्दोऽपि ज्ञानात्मेति । शब्दःप्रमाणमित्यस्य शब्दज्ञानं प्रमाणमित्यर्थ इति हेतोरसिद्धिः । शब्दज्ञानस्याप्यात्मसमवेतत्वादित्यर्थः । पररीत्येदं दूषणमिति ध्येयम् । परसिद्धैर्दूषणमित्युक्तेः । स्वरीत्या तु प्रमाणभूतानुमित्यादौ व्यभइचारो ध्येयः । वृत्तिज्ञानमात्रस्यान्तःकरणाश्रितत्वात् । असिद्धिरित्युपलक्षणम् । चक्षुरादीन्द्रियप्रत्यक्षप्रमाणे तथापि व्यभिचारापरिहारादित्यपि ध्येयम् ।  
?R  व्यतिरेकेत्युक्तमेव व्यनक्ति यथेति । शब्दस्यापीतीतिशब्दो हेत्वर्थः । यथा प्रत्यक्षस्याकाशगुणत्वं नास्तीति कृत्वा प्रामाण्यं न विहन्यते । तथा शब्दस्यापि तन्नास्तीति प्रामाण्यं न विहन्यत इत्यर्थः । यद्वा इत्यन्तेन दृष्टान्तविवरणम् । ततश्च किमित्यत उक्तम् तस्येत्यादि ।  
?R  बादकाभावादित्यस्यासिद्धिनिरासाय प्रागुक्तबाधकान्यनूद्य निराह यच्चोक्तमित्यादिना ॥ अव्याप्तीति । रूपरसादौ ॥ पारमेश्वरः संकेत इति । असमाच्छब्दादयमर्थो बोद्धव्य इथि परमेश्वरेच्छारूप इति तार्किका इत्यर्थः ॥ औत्पत्तिकस्त्विति । विवृतश्चैतत्सूत्रार्थः प्राक् दृश्यते ब्रह्मसूत्राणां प्रामाण्यं त्रिविधं महदित्येतत्सुधावाक्यविवृत्तिप्रस्तावे ॥ वक्ष्यति चेति . आनुमानिकपादे नैवेति पदच्छेदः ।  
?R संकेतवादी शंकते अतापीति । दीघशूको नाम गोधूमसदृशदान्यविशेषः । प्रियंगुस्तु सूक्ष्मधान्यविशेषः ॥ अन्यत्रेति।
त्रिवृदग्निष्वि(ष्ववि)त्यादिस्तोत्रियानवके ॥ चेष्टासंकेतवदिति । भ्रूनयनहस्तादिचेष्टानामर्थविशेषे संकेतं कृत्वा व्यवहारन्ति नयनादिभाषणचतुरा लोके । तत्र यथा पुरुषभेदेन स च संकेतो नानार्तप्रत्यायकत्वेनानियतस्तथाऽसावपि अस्माच्छब्दादयं बोध्य इतीच्छारूपसंकेत एवानियत इत्यर्थः । शास्त्रस्था वा तन्निमित्तत्वादिति यववराहाधिकरणोक्तरीत्या समाधिमाह न वयमिति । ननु क्वचित्संकेतेन प्रयोगप्रत्यययोरंगीकारे तेनैव सर्वत्र तयोरुपपत्तौ किमपूर्वशक्तिकल्पनयेत्यतः सर्वत्र शक्त्यैवार्थबोधकत्वं शब्दस्येत्याह अथवेति । तर्ह्यार्याणामपि प्रियंगुव्यवहारो म्लेञ्छानां दीर्घशूकव्यवहारश्च स्यादित्यत आह व्युत्पत्तीति ।   
?R नन्वेवं पूर्वतन्त्रे यवशब्देन प्रियंग्वादिव्यवहारोऽसाधुरित्युक्तमित्यतो दीर्घशूकविषयिणीमिव शब्दशक्तिं दोषवशादन्यविषयतया व्युत्पद्य व्यवहरन्ति । शब्दश्च व्युत्पत्तिमनुसृत्यार्थं बोधयतीति तस्य साधुत्वं युक्तमिति दृष्टा्तपूर्वं व्यनक्ति यथेति ॥ दोषसहकारीति ।दोषरूपसहकारीत्यर्थः ॥ संबन्धेति । व्याप्त्यप्यापकाभिमतयोः संबन्धग्रहणेत्यर्थः ॥ प्रत्यक्षवच्चेतीति । चशब्दादनुमानवदिति पूर्ववत् गृह्यते । नन्वेवं प्रत्यक्षादिवदर्थविसंवादोऽपि प्रियंग्वादिव्यवहारे स्यादित्यत आह इयांस्त्विति ।  
?R संकेतवाद्यभिमतचोद्यमुवदति ननुयो स्वाभाविकमित्यादिना अत्र ब्रूम इत्यन्तेन ॥ इति वा संकेत इति । परमेश्वरेच्छाधीनो यः संकेत तज्ज्ञानमेवोपाय इत्यर्थः । वृद्धव्यवहार एव शक्तिज्ञानोपायोऽस्त्वित्यत आह वृद्धेति । शक्तिवादी ?Rशंकते नन्वयमिति ॥ सर्गादौ जातान्महषिर्प्रभृतीन्प्रति प्रत्यक्षेण दृष्टार्थे संकेतः सुकर एव । तत्र शब्देन निर्देशानपेक्षणादिति भावः । विसंवादादिव्यवहाराभावसूचनाय धर्मज्ञानवैराग्यसंपन्नानामित्युक्तिः ।  
?R सिद्धान्ती शंकते स्यादेतदिति । पूर्ववादी निराह मैवमिति ।  
?R अदृष्टार्थमिति चेदिति । व्याकरणनिगमनिघण्ट्वादिकमिति योज्यम् । ईश्वरर्ष्यार्यकृतसंकेतज्ञानेन व्यवहारेऽदृष्टमस्तीति तत्प्रतिपालनपरव्याकरणादिकमप्यदृष्टार्थं भविष्यतीति भावः । ईस्वरादिसंकेतज्ञआनस्यैवादृष्टार्थत्वप्रामाणिकं येन तत्परिपालनद्वारा व्याकरणाद्यपि तथआ स्यादिति भावेनाह प्रमाणाभावादिति । ननु ' ?Rएकः शब्दः सम्यग्ज्ञातः सुष्टु प्रत्युक्तः स्वर्गे लोके कामधुग्भवतीति ब्राह्मणेन । न म्लेञ्छितवै नापभाषित वै म्लेञ्छो ह वा एष यदपशब्द '?R इत्यादिश्रुत्या । ' ?Rयस्तु प्रत्युंक्ते कुशलो विशेषैः शब्दान्यथावद्व्यवहारकाले । सोऽनन्तमाप्नोति जयं परत्र वाग्योगविद्धुष्यति चापशब्दैरित्यादिस्मृत्या च साध्वसाधुशब्दज्ञानप्रयोगयोरर्तानर्थयोरुक्त्या परमेश्वरसंकेतज्ञानपूर्वकं व्यवहारेऽदृष्टं नान्यथेति परिकल्प्यत इत्यत आह श्रुत्यादेरिति ॥ चरमभाविनं सहकारिणमुपदेशमिति । तथाहि बुद्धव्यवहारानन्तरमित्यादिनोक्तवृद्धव्यवहाररूपोपदेशमित्यर्थः ॥ अतिप्रसंग इति । दण्डचक्रादिसहकारिसंपत्तिमादाय घटादिकार्यापलापोऽपि स्यात् । क्षितिसलिलादिसहकारिसंपत्तिमादाय बीजस्यांकुरजननसामर्थ्यापलापप्रसंगात् । अन्त्यन्तंतुसंयोगसहकार्युपादाय पटापलापोऽपि स्यादित्यर्थः ।  
?R ननु घटपटादि कार्यं प्रमितमिति नापलापार्हम् ;?R शक्तिर्न प्रमितेति शंकते । अथेति । वक्ष्याम इति । लिंगपादे । ' ?Rइति पैंगिश्रुतिः प्राह शक्तिसद्भाव एव त्वि '?R त्याद्यनुव्याख्यानव्याख्यानावसर इति भावः । गोपिण्डे केनचित्संकेतितचेष्टाविशेषे साध्याव्यापकत्वादाह साधनावच्छिन्नेति ॥ वक्ष्यमाणत्वादिति । द्वितीयाद्यपादे '?R न विलक्षणत्वादि '?R तिनये '?R साध्यव्यापकवैलोम्यमव्याप्तिः साधनस्य च '?R इत्येत्द्व्याख्यानावसर इति भावः । अन्यथेति । सांकेतिकत्वस्यासाधुशब्दत्वनिबन्धनत्वाभावे गोशब्दः सास्नादिमत्यर्थेऽस्मदादिभिः संकेतितः तत्र प्रयुज्यमानशब्दत्वादित्यपि प्रयोगप्रसंगेन त्वदभिमतपारमेशवरसंकेत इत्यस्यासिद्धिप्रसंगादिति भावः । प्रपञ्चितमेतत्संकेतपक्षखण्डनं तर्कताण्डवे द्वितीयपरच्छेदे ।    
?R यत्पुनरुक्तमिति । प्रत्यक्षवच्चेत्यादेरवतारिकायामुक्तमित्यर्थः ॥ अन्यथेति । विषयवृत्तित्वतदभावाभ्यां प्रामाण्याप्रमाण्यव्यवस्थाऽनंगीकार इत्यर्थः । तदेव व्यनक्ति कृतकत्वं हीति ॥ अग्नीति । अग्निरूपस्थूलावयविन इत्यर्थः । परमाण्वादेरनुष्णुतासाधने बाधस्याप्रसक्तेरेवमुक्तम् ॥ व्याप्तीति । कृतकत्वं चानुष्णत्वेन न व्याप्तं नापि संदिग्धसाध्यवत्पक्षव-त्तित्वरूपपक्षधर्मतोपोतमिति । अनुष्णत्वसाधने तदुभयहीनत्वोात् । शब्दानित्यत्वसाध?Rने तदुभयहीनत्वात् । शब्दानित्यत्वासाधने तदुभयवत्त्वात्साधुत्वादिकं तस्य सेत्स्यतीति भावः । एं हि अविषयवृत्तित्वरूपकालातीतत्वं नाम दोषो न स्यात् । अस्तु को दोष इत्यत आह कालातीतत्वस्येति ॥ वक्ष्यमाणत्वादिति । युक्तिपादे ' ?Rविरोधोऽपि त्रिधैव स्यात्प्रतिज्ञार्थविरुद्धते '?R त्येतद्व्याख्यावसर इति भावः ॥ प्रत्यक्षवच्चेतीति । अनुमानवच्चेति चार्थः ।  
?R एतद्दोषेति । आप्तानाप्तवाक्ययोर्विशेषानुपलम्भेन प्राप्ताप्रामाण्यदोषभयादित्यर्थः ॥ तच्चोत्तरत्र वक्ष्याम इति । गौरवं कल्पनेऽन्यथेत्यस्य चतुर्थव्याख्यावसरे केचिदाहुरित्यादिग्रन्थएनेति भावः । न विलक्षणत्वनये स्मृतिप्रामाण्यप्रस्तावे '?R स्मृतिः प्रत्यक्षमैतिह्यमनुमे '?R ति श्रुत्यादेः सुधायां वक्ष्यमाणत्वादिति भावः ॥  
?R ननु तथापीति । शब्दस्यार्थेन स्वाभाविकसंबन्धेऽनाप्तवाक्याद्विशेषे च सत्यप्यनुमानाद्बर्हिभावेऽपीत्यर्थः ॥ अतिरात्र इति । ज्योतिष्टोमस्याग्निष्टो मात्यग्निष्टो मोवथ्यषोल(ड)श्यतिरात्रोर्यामवाजपेयभेदेन सप्त संस्थाः । तत्रातिरात्रसंज्ञके  
?Rज्योतिष्टोमयागे षोडशिनामकं सोमपात्रं गृह्णातीति किञ्चिद्वाक्यम् । न गृह्णातीत्यपरम् । अहोरात्रप्रकरणे शाखाभेदेन उदिते जुहोति अनुदिते जुहोतीतिवाक्यद्वयं श्रुतम् । त्रिः प्रथमामिति दर्शपूर्णमासप्रकरणे पञ्चदश सामिधेनीर्विधाय एकादश ऋचः पटित्वा त्रिः प्रथमामन्वाह त्रिरुक्तमांताः पञ्चदस संपद्यन्त इति श्रुतम् । प्रथमां प्रथमपटितां ऋचं त्रिरनुवदेदित्यर्थः । अन्यथेति । अनृताननृतादिरूपोभयविधवाक्यपक्षीकारेऽनृतत्वादिहेतूनां भागासिद्धिरित्यर्थः ।  
?R  नन्विदमेवेति । इदमेव खल्विति खल्वर्थे ननुशब्दः । अरे इति संबोधनार्थे वा । न चेति चकारः किञ्चेच्यर्थे ॥ सूत्रकार इति । नविलक्षणत्वनये दृश्यते चेति गुणसूत्रेणेति भावः ॥  
?R अन्यतरप्रामाण्यसंभवादिति । तथाच तत्वनिर्णयटीकोक्तदिशा सन्दिग्धकालातीतत्वस्य सन्दिग्धानैकान्तिकत्वस्य चा(वा)पातः । स्वारसिकसाध्यसंदेहस्यादोषत्वेऽप्यप्रयोजकत्वाहितपक्षीयसाध्यसन्दहस्य दोषत्वादिति भावः । एवमग्रेऽपि ध्येयम् ॥ प्रत्यक्षादाविवेति । अयं घटो द्रव्यमिति न शुक्ल इति प्रत्यक्षयोः पर्वतोऽग्निमान्धूमवत्त्वान्न तरुमान्पाषाणमात्रराशित्वादित्यनुमानयोर्यथा तथेत्यर्थः ॥ वक्ष्यतीति । उपासनापादे द्वितीयनये । '?R उपसंहारोऽर्थाभेदाद्विधिशेषव्तसमाने चे '?R ति '?R न वा प्रकरणभेदात्परोवरीयस्त्वादिवदि '?R ति च सूत्राभ्यामुक्तोपसंहारयोस्तदनुघुणवाक्ययोश्च व्याघातनिरासाय '?R प्राप्तेश्च समञ्जसमि '?R ति तृतीयनयेऽधिकारिभेदेन द्वयोश्च सामञ्जस्योक्त्या षोडशिग्रहणाग्रहणोदितानुदितहोमादिवाक्यनामपि व्याघातो नेतिप्राप्तत्वात्सूत्रकृदेव वक्ष्यतीत्युक्तम् । उपसंहारानुपसंहारादिबोधकवाक्यानामेवात्रोदाहर्तव्यत्वेऽपि कर्मकाण्डगतवाक्योदाहरणं वाद्यन्तरैरुदाहृतत्वात्प्रसिद्धत्वाच्च । यद्वा ' ?Rन वियदश्रुतेरि '?R त्यादिद्विपाद्यामशेषवाक्यव्याहतेः परिहरिष्यामाणत्वात्सूत्रकृदित्युक्तम् ।    
?R वृद्धैरिति । जैमिनीयप्रभृतिभिर्वेदप्रामाण्यवादिभिः । प्रमाणसंप्लवश्च दार्ढ्यहेतुरेवेत्यादिवदद्भिराचार्यैरपीत्यर्थः ॥  
?R स्वत एवेति ब्रूम इति । ज्ञानजननसामर्थ्यादेवेत्यर्थः ॥ आगम्यत इति ॥ आङ्पूर्वाद्गमेः ' ?Rग्रहवृद्दनिश्चिगमश्चे '?Rत्यप्यप्रत्यय इति भावः । आसमन्ताद्गमयति धर्माधर्मौ परम पदम् '?R इत्युपासनापादे भगवत्पादीयकर्तृव्युत्पत्तिप्रदर्शनस्याप्येवमेव तात्पर्यस्य वक्ष्यमाणत्वान्न तद्विरोध इति भावः ॥ प्रत्यक्षविशएषस्येति । अनुशंकितदोषधर्म्यंशादिप्रत्यक्षस्येत्यर्थः ॥  
?R प्रमाणमिति । इह विवक्षितमिति योज्यम् । याथार्थ्यलक्षणमिति । सत्स्वरूपं च युक्तिपादे विवरिष्याम इति भावः । उत्पत्तौ स्वतस्त्वं निर्वक्ति ज्ञानजनकेति । न चेदं नित्यज्ञानप्रामाण्येऽव्याप्तमिति वाच्यम् । तज्जनितं च ज्ञानं प्रमाणमिह विवक्षितमिति प्रागुक्ततया जन्यज्ञानप्रामाण्यस्यैवेह लक्ष्यत्वात् । न चैवमपीदं रजतमिति भ्रमरूपज्ञाने ज्ञानजनके सत्यपि प्रामाण्यानुत्पत्तेरन्वयव्यभिचारान्न ज्ञानजनकमात्राधीनजन्मत्वमिति वाच्यम् । ज्ञानजनकमात्राधीनजन्मत्वमित्यस्य तदधीनजननयोग्यत्वमित्यर्थात् । फलोपधानविवक्षायामपि केवलं जनकं जनकमात्रं प्रामाण्यविरोधिसामग्र्यसमवहितज्ञानजनकाधीनजन्मत्वमिति मात्रपदव्याख्यानात् । नन्वेवं यत्किञ्चिज्ज्ञानजनके विरोधिसामग्र्यसमवहिते सत्यपि प्रामाण्यजन्मनोऽभावात् अन्वयव्यभिचारान्न तदधीनजन्मत्वं तस्येति वाच्यम् . ज्ञानजनकेत्यत्र ज्ञानजन्मरूपफलोपधानस्य वा मात्रपदेन कार्स्न्यार्तत्वस्यापि वा।ञभिप्रेतत्वेन ज्ञानसामग्र्यधीनेत्यर्थस्य लाभात् । न चैवमपि परं प्रतिसाधने सिद्धसाधनतैव प्राप्नोति । परेण गुणजन्यत्ववादिनापि विरोधिसामग्र्यसमवहितज्ञानसामग्र्यधिनत्वस्याप्यंगीकारादिति वाच्यम् । कैवल्यार्थेन मात्रपदेन तदेकाधईनजन्मत्वस्य लाभादिति भावः । ज्ञप्तावाह तथेति ॥ ज्ञानग्राहकमात्रेत्यादि ॥ व्याख्यातं चैतद्वाक्यं त्रेधा तर्कताण्डवे । पद्धत्युक्तदिशा करणस्वरूपतत्प्रामाण्यग्राहकयोर्भेदविवक्षया परत्स्त्वमुक्त्वा विवक्षाबेदेन स्वतस्त्वमप्यस्तीत्याह ?R?0अथवेति  
?R प्रामाण्यमिति ॥ जन्यज्ञाननिष्टसाक्षाद्यथावस्थितज्ञेयविषयीकारित्वरूपमित्यरथः । ज्ञानजनकमात्राधीनजन्मत्वमित्यत्रावधारणार्थमात्रपदेन लब्धार्थोक्तिः ज्ञानकारणातिरिक्तेत्यादि । अतिरिक्तकारणं च गुणो दोषाभावश्च ध्येयः । इत्यनुमानादितीतिशब्दः प्रभृत्यर्थः । अनुमानान्तराणि च तर्कताण्डवे व्यक्तानि ॥ असिद्धेश्चेति ॥ तत्र कार्यत्वरूपविशेषणाभावेन विशिष्टहेतोरभावादीश्वरज्ञानभागेऽसिद्धेरित्यर्थः । संबन्धस्यैवंविधत्वेनेति पक्षं निराह नान्त्य इति ॥ प्रमात्वपक्षीकारेणापीति ॥ प्रमात्वं ज्ञानकारणातिरिक्तकारणाधीनं कार्यज्ञआनविशेषधर्मत्वात् भ्रमत्ववदिति प्रयोगेऽपि प्रमात्वविकल्पदूषणेन निरस्त इत्यर्थः ॥  
?R जन्यैव व्यक्तिः प्रमात्वाधार इति । ईश्वरज्ञानं च गुणदोषाभ्यामजन्यत्वान्न प्रमानाप्यप्रमाऽतो न बाध इथि भआवः । । न च तस्येति । तस्येत्यावर्तते । तस्य शब्दस्य प्रामाण्यं तस्याप्तोक्तत्वगुणस्यान्वयव्यतिरेकौ तन्निरूपितान्वयव्यतिरेकाविति  
?Rयावत् ॥ वक्ष्यमाणत्वादिति । अपि वेदानामित्यादिनाऽनुपदमेवेति भावः ।  
?R  तथाऽनभ्युपगमादिति । असिद्धिपरिहारार्थत्वस्य हेतुविशेषणत्वेनानभ्युपगमादित्यर्थः । उदयनसंमतिमाह । यथोक्तमिति । एकामसिद्धिं स्वरूपासिद्धिं स्वरूपासिद्धिम् । द्वितीया व्याप्यत्वासिद्धिः । विशेषणयुक्तविशइष्टधर्मस्य नीलधूमत्वादेरेव गुरुत्वेन तदवच्छेदेन व्याप्तिग्रहे प्रमाणाप्रवृत्तेरिति भावः ॥ शरिरेति । विमतं क्षित्याद्यकर्तृकं शरीराजन्यत्वादिति प्रयोग इति भावः ॥ त्वदभ्यपगतेति । उदयनाभ्युपगतेत्यर्थः ॥ धर्मीति । इदंत्वप्रकारकेदंविशेष्यकेदंत्ववैशिष्ट्यगोचरप्रत्यक्षेत्यर्थः । तत्रापि परतस्त्वोपगन्तृनवीनखण्डनप्रकारश्च तर्कताण्डवे ध्येयः ।  
?R तीव्रप्रवेदनमिति बहुव्रीहिः । शीघ्रं ज्ञायत इत्यर्थः । नन्वर्थनिश्चयादस्तु प्रवृत्तिः निःशंकेत्यत आह सति चेति ॥ धर्मिलिंगदृष्टान्तेति । प्रत्यक्षज्ञानप्रामाण्यमनुमेयं चेदनुमितिप्रामाण्यस्य ज्ञानग्राहकज्ञानवेद्यत्वेऽपि प्रामाण्यानुमितिजनकानुमाने धर्मिलिंगदृष्टान्ताः तज्ज्ञानप्रामाण्यं चानुमानान्तरेण गृह्यते चेत्तत्राप्येवमित्यनवस्थेत्यर्थः ।  
?R उत्सर्गापवादयोः क्वाप्यभावप्रसंगादिति । यस्य कस्य हि स्वसामग्रीबलप्रसक्तिस्तदौत्सर्गिकम् । सत्यामपि सामग्र्यां यद्वशात्तदभावो विपरीतकार्यं च भवति तत्तस्यापवादकं दोषाबावस्यापि सामग्रीकोटिप्रवेशे सति दोषसत्त्वस्थले कार्याभावस्य विपरीतकार्यस्य च तत्सामग्र्याभावविपरीतसामग्रीसद्भावाभ्यामेवेपपत्त्या सत्यां त्सामग्र्यामित्यादेरभावादुत्सर्गापवादः क्वापि न स्यादित्यर्थः । देवताधिकरणे भाष्यटीकयोर्दोषाभावस्य कारणत्वाभ्युपगमे तात्पर्यं दोषाभावहेतुत्वभंगे तर्कताण्डवे व्यक्तमिति न तद्विरोधोऽप्यत्र शंक्यः ॥ अप्रामाण्यमपि गृह्णातीति । तत्वनिर्णयटीकायां वादावल्यां चाप्रामाण्यमनुमेयमित्युक्तेस्तात्पकर्यं तर्कताण्डवे प्रथमप्रामाण्यानुमित्यसंभववादे व्यक्तमिति न तद्विरोधोऽप्यत्राशंक्यः ।  
?R द्वयोः प्रामाण्यं किं न स्यादन्यतराप्रामाण्येऽपि बौद्धागम एव दोषादिकल्पनं कुत इत्यत आह वस्तुन इति ॥ धर्मब्रह्मादिवस्तुन इत्यर्थः ॥ बौद्धागमेष्वपि सत्त्वादिति । ईश्वरबुद्धिघटितवर्णक्रमस्वरूपानुपूर्व्याः कदाप्.नाशादिति भावः । वेदप्रामाण्यसमर्थनम् ॥  
?R धर्माधर्मादिबोधकवाक्यादिरूपं चेद्वेदवाक्यं बौद्धादिवाक्यमपि तथा स्यादिति भावेन पृच्छति ननु कोऽयमिति । वर्णानां नित्यसर्वगतानां उच्चारणादिक्रियादिघटितत्वेनैव वाच्यत्वात्तस्य चाध्येतृपुरुषजन्यत्वादिति भावेन प्रश्नः किञ्च तस्यापौरुषेयत्वमिति । नियतैकप्रकारत्वं प्रागुक्तदिशा नित्यभूतबौद्धागमादिष्वप्यस्त्ीत्यतो व्यनक्ति स्वतन्त्रेति । आधुनिकाध्यापकेन स्वबुद्धिस्थपूर्वपूर्वदिवसीयक्रमानुसारेणोत्तरोत्तरदुवसेष्विवेश्वरेणापि स्वबुद्धिस्थप्रवाहानादिपूर्वपूर्वकल्पीयक्रमानुसारेणैवोत्तरकल्पेष्वपि वेदस्योच्चारितत्वेन पुराणादिक्रम इव वेदक्रमे स्वातन्त्रयाभावात्स्वतन्त्रपुरुषपूर्वकत्वाभाव इत्युक्तम् ।  
?R सामान्यतो दृष्टेनेति । चैत्रदेहश्चैत्रविशेषगुणजन्यः चैत्रभोगायतनत्वात् । चैत्रप्रयत्नजन्यपुष्पमालादिवदिति सामान्यतो दृष्टानुमानेनेत्यर्थः ॥ सामान्यसिद्धिपरिशेषाब्यामिति । धर्माधर्मस्वर्गनरकादिकं प्रमाणोपेतं वस्तुत्वाद्घटवदित्युक्तप्रमाणसामान्यसिद्ध्या, तद्दि न तावत्प्रत्यक्षमित्यादिनोक्तपरिशेषेण चेत्यर्थः ।  
?R नन्वाप्तत्वेनैव हेतुना सर्वदोषाभावनिश्चयसंभवे कथमेवमुक्तिरित्यतोऽभिप्रायमाह भवेदेवेत्यादिना ॥   
?R उक्ताशेषशंकासमुच्चयार्थश्चशब्द इति । स च नास्मादादिः संभवतीत्यादिनोक्ताशेषशंकेत्यर्थः ।  
?R सामान्यसिद्धिरेव नास्ति येन सामान्यसिद्धिव्याघात आपाद्येतेति भावेनाह उच्यत इत्यादिना ॥ आश्रयासिद्धिविशेष्यासिद्धी इति । क्वचिदपि पर्यवसानायोगेन धर्मादिद्रष्टृत्वस्यासिद्धेः । क्वचिद्वृत्तित्वस्य बाधेन विशेष्यासिद्धिरित्यर्थः ।  
?R उत्तरमाह अस्त्विति ॥ सामान्यानिमानस्येति । धर्मादिकं कस्यचित्प्रत्यक्षं वस्तुत्वादित्यस्य प्रत्यक्षसामग्रीसद्भआवरूपोपाधिग्रस्त्वादित्यर्थः । प्रत्यक्षसामग्रीसद्भावमात्रेण धर्मादेः कथमस्मदादिप्रत्य7त्वापादनमित्यत आह उद्भूतेति । उद्भूतरूपसमानाधिकरणमहत्त्ववत्त्वादिरूपत्वात्प्रत्यक्षसामग्रीसद्भावस्येत्यर्थः । तस्यैव चास्मदादिप्रत्यक्षत्वे प्रयोजकत्वादिति भावः । ननु कथमस्योपाधित्वम् । व्यतिरेकवत एव तथात्वात् । न चात्र यत्र प्रत्यक्षसामग्रीसद्भआवाभावस्तत्र प्रत्यक्षत्वाभाव इति व्यतिरेकः संभवति । अतीन्द्रियमात्रस्य पक्षत्वादित्यत आह साध्येति । विपक्षे व्याघातः आदिपदार्थः ।  
?R ननु बुद्धादीन्पक्षीकृत्य पुंस्त्वहेतुना सार्वज्ञाद्यभावसाधने आश्रयासिद्ध्यादेरभावेऽपि तार्किकं प्रति ईश्वरो न सर्वज्ञः पुंस्त्वादिति साधने तदसिद्धिसिद्धिभ्यां आश्रयासिद्धिधर्मिग्राहकप्रमाबाधौ स्यातामिति शंकते स्यादेतदिति ॥ न च  
?Rधर्माव्यवस्थापराणीति । धर्मादिव्यवस्थापराणि न चेत्यर्थः । धर्माधर्मस्वरूपज्ञानं धर्मादिशब्दस्य तत्र संकेतज्ञानं धर्मादिशब्दव्यवहारश्च वेदबाह्यानां न स्यादिति भावेन शंकते नन्वेवमिति । विदिताभिप्राय उत्तरमाह सत्यमिति ।  
?R  वेदव्यतिरिक्तेति । वेदव्यतिरिक्तं यदिदानींतनलौकिकवाक्यादि तस्य भावः वेदव्यतिरिक्तेदानींतनत्वं तद्रहितो यः पौरुषयः तद्वान्वेदान्येदानींतनान्यपौरुषेयवानिति यावत् । यद्यपि वेदान्येदानींतनत्वरहितः पौरुषेयः अतीतीघामिकालीनो लोकिकवाक्यपदादिर्वेदश्च भवति । तत्रातीतादिपदार्थवत्त्वस्य बाधात्तादृशवेदत्वेनैव पक्षे साध्यपर्यवसानम् । दृष्टान्ते चेदानींतनपदार्थान्यतत्कालीनपदार्थवत्त्वेन साध्यं ध्येयम् । अत्र पौरुषेयवानित्युक्तौ वेदव्यतिरिक्तपौरुषेयवानित्युक्तौ वा सिद्धसाधनता अतो विशिष्टसाध्योक्तिः । एवमुत्तरत्र प्रयोगद्वयेऽप्यर्थो बोध्यः । तन्तुवदिति । तत्रोक्तरूपपटवत्त्वेन साध्यं बोध्यम् । चक्षुर्वदित्यस्य तादृशरूपग्राहकत्वेन साध्यं ध्येयम् ।  
?R  तर्कपराहृतिं चाह पौरुषेयत्व इति ।   
?R नन्वीश्वरोऽसिद्धश्चेदाश्रयासिद्धिः सिद्धश्चेद्धर्मिग्राहतप्रमाणबाध इत्यत आह आश्रयासिद्ध्यादेश्चेति । वनकृत्त्वादिरूपेण पक्षभूतस्य चेशितुरित्यादिना शास्त्रयोनिसूत्रे परिहरिष्यमाणत्वादित्यर्थः ।  
?R पूर्ववदिति । प्रमावानिति प्रयोगे न ह्यनाप्तः कदाचित्प्रमावान्न भवतीत्युक्तदिशाऽनाप्तेऽपि कदाचिद्विप्रलिप्साभावसंभवादिति भावः ॥ वक्ष्यतीति । अन्तवत्त्वमसर्वज्ञता वेति समयपादीयपाशुपताधिकरणगुणसूत्रे ईश्वरस्य शरीरमस्ति चेदीश्वरस्यान्तवत्त्वं परिच्छिन्नत्वं न चेदसर्वज्ञता स्यादिति वक्ष्यमाणत्वादिति भावः ।  
?R अनीश्वरप्रणीतत्वस्यापीति । ईश्वरप्रणीतांकुरादौ व्यतिरेकव्याप्तिसंभवादिति भावः । ननु वेदादित्वं हेतुरस्त्वित आह वेदादित्वस्येति । कार्यमात्रमीश्वरप्रणीतमेवेति भावेन शंकते तान्यपीति । अतीन्द्रियविषयेति विशेषणं व्यर्थम् । वाक्यत्वमात्रस्यैवाव्यभिचारादिति भावः ।  
?R अविगानं सकर्तृकत्वे प्रमाणं न स्यादिति । यदि स्पष्टं सकर्तृकत्वबोधकम् '?R पुराणानि तदर्थानि सर्गे सर्गेऽन्यथैव तु . क्रियन्तेऽतस्त्वनित्यानि तदर्थाः पूर्वसर्गवदि '?R त्यादिप्रमाणं यदि न स्यात्तदा स्यात्त्वदुक्तम् । तत्सत्त्वे तु कथं तेषामपौरुषेयत्वमिति भावः ॥ वक्ष्यमाणत्वादिति । न प्रयोजनवत्त्वादित्यधिकरणे ॥ अन्यथेति । फलाबावेन प्रमितापलाप इत्यर्थः ।  
?R अपौरुषेयपदप्रक्षेपेणेति । दृष्टान्तेऽन्यकाले तादृशाकाशादिमत्त्वेन साध्यसंभवादिति भावः ॥ इति चायुक्तमिति . त्वन्मते कालस्याखण्डत्वादिति भावः ॥ सम्बन्धेति । पौरुषेयवानिति मतुप्प्रत्ययोक्तसंबन्धानिरूपणादित्यर्थः ॥ समवाय एवेति चेदिति ॥ तथा च तन्त्वादिना संयोगविभागादिना च नार्थान्तरता । आद्ये समवायवृत्त्या तन्त्वादिमत्त्वाभावात् । अन्त्ये समवेतत्वराहित्याभावादिति भावः ॥ साध्यवैकल्याच्चेति । अत्रापि समवायानंगीकारादित्यनुकर्षः ॥ श्रुतिस्त्विति । प्रजापतिर्वा इत्यादि प्रागुक्तश्रुतिस्तु वाचाविरूपनित्ययेत्यादिश्रुत्या सत्प्रतिपक्षेत्यर्थः । तद्रीत्याऽपौरुषेयत्वमुपेत्यापि प्रतिपक्षमाह किञ्चेति ॥ न्यायोपेतेति । प्रागुक्तधर्मादिसाधकसामान्यपरिशेषरूपन्यायोपेता वाचा विरूपनित्ययेत्यादिश्रुतिर्या तदनुरोधेनेत्यर्थः ॥  
?R अन्यत्रेति । तत्त्वनिर्णये तदेवेदं वचनमिति प्रत्यभिज्ञानादित्यादिग्रन्थेनोपपादितमित्यर्थः । प्रपञ्चितमेतद्वर्णनित्यत्वं  
?Rवेदापौरुषेयत्वं च तर्कताण्डवे प्रथमपरिच्छेदे ॥  
?R इत्यत्रेति । समयपादीयतृतीयेऽधिकरणे ।  
?R न तद्विषयमिति । प्राक् प्रतियोगिनो धर्मादेरानुमानिकत्वनिरासेनेति भावः ।   
?R धर्माद्यभावमपीति । प्रतियोग्यनुपलब्ध्येति योज्यम् ॥ सतोऽपीति । धर्मादेरिति शेषः ॥ न्यायमतिक्रम्येति । रसस्येवायोग्यतया विद्यमानोऽपि धर्मादिर्नोपलभ्यत इति न्यायमतिक्रम्य प्रत्यक्षेणानुपलम्भान्नास्तीति स्वसिद्धान्तमात्रेण संशयनिवृत्तिर्न हि युज्यत इत्यर्थः ॥ वेदापौरुषेयत्वसमर्थनम् ।  
?R  यदपि जिज्ञासासूत्रावतारिकायां वेदापौरुषेयत्वे किञ्च शब्दस्यैव प्रामाण्यं दुर्घटं अर्थसंस्पर्शशून्यत्वात् वाक्यार्थप्रत्यायनप्रकारानिरूपणादित्यादि चोद्यमुक्तं तद्विवृण्वन् शक्तिश्चेत्येतदवतारयति ननु तथापीत्यादिना । किं दुष्यतीति प्रश्नस्योत्तरमाह न किंचिदिति । तदनुभवस्मृतीनामित्यस्य तदनुभवजन्यस्तीनामित्यर्थः ॥ उपायत्वासंभवादिति . प्रत्येकं व्यभिचारान्मेलनायोगाद्वाक्यार्थबोधस्याशाब्दत्वापाताच्चेति भाव ः ।  
?R अनियतनियामकत्वादिति । शक्तिरूपनियतनिमित्तकत्वाभावादित्यर्थः । औत्प्रेक्षिक एव उत्कटैककोटिकसंशयरूप  
?Rएवेत्यर्थः ॥ व्यख्यानान्तरेति । अन्वितार्थकत्वार्थकत्वरूपव्याख्यानान्तरेत्यर्थः ॥ अनुभूयत इति । शब्दशक्तिरिति योज्यम् । चशब्दो यत इत्यर्थ इत्युक्तम् । तद्व्यनक्ति यत एवमिति ।  
?R तर्हि वाक्यभेदेनेति । गामानयेत्यादिवाक्ये आनयनपदार्थप्रतिपादनपरत्वेऽपि गोपदस्य गौः शुक्ला कुब्जा बहुक्षीरेत्यादिवाक्यान्तरे च गोरूपार्थप्रतिपादनपरत्वमन्येषामित्येवं रूपेण प्राधान्यस्य वक्तृविवक्षाभेदेनाव्यवस्थितत्वादित्यर्थः ॥ दध्ना जुहोतीत्यादिगुणविधानेष्विति । गुणो नाम यागसाधनद्रव्यम् । अग्निहोत्रप्रकरणे श्रुतमिदं वाक्यं जुहोतीत्यनेन प्रकरणप्राप्तहोममनूद्य दुहोतीति यत् तत् दध्ना दधिरूपद्रव्येणेति गुणं विदधातीत्याख्यातान्तपदस्यानुवादत्वेन गुण एव तात्पर्याद्गुणपदस्यैव प्राधान्यादिति भावः । यवाग्वा जुहोति पयसा जुहोतीत्यादिरादिपदार्थः ।  
?R वक्ष्याम इति । भक्तिपादे उभयन्यपदेशादित्यस्यानुषंगिकाप्थोक्तिप्रस्तावे । कर्तृशब्दे ह्यभिहिते धर्मसामान्यवेदनाय । विशेषधर्मसामान्यवेदनात् । '?R विशेषधर्ममन्विच्छन्किमित्येव हि पृच्छति । गुणक्रियादिधर्माणां विशेषे कथिते पुनः । निराकांक्षो भवेद्यस्माच्छब्दा अन्वितवाचकाः । इत्यत्रेति भावः ।  
?R  न च वाच्यमित्यस्य क्वेतरेतराश्रयत्वमित्यनेनान्वयः ।    
?R नन्वित्यादिना कृतचोद्यस्य वयं त्वित्यादिना परिहारमग्रे विवक्षुर्मतान्तरमनूद्य निराह अत्र विशेषेति ॥ साहचर्यवशादिति । स्वस्ववाच्यपदार्थसाहचर्यवशादित्यर्थः ॥ स्वार्थमात्रमिति । पदार्थान्तारानन्वितं स्वार्थमित्यर्थः ॥  
?Rनार्थान्तराणीति । आनयनबन्धनादिरूपार्थान्तराण्यन्वयप्रतियोगिभूतानि नोपस्थापयति । गवादिपदप्रयोगवेलायामानयनपदप्रयोगस्य बन्धनादिपदप्रयोगस्य वा नैयत्याभावेन तेषां व्यभिचारित्यादित्यर्थः । व्यभिचाराणि संस्कारबोधो वा कथमित्यत आह तत्प्रबोधस्य चेति । इत्येतत्परास्तमित्यत्रैनेतिपरामृष्टं हेतुं व्यनक्ति स्मरणस्येति ॥ वारेति। द्विवारं त्रिवारमित्येवमावृत्तिनियमेत्यर्थः । तथाच सकृदनुभवेप्यर्थान्तरस्मृतिर्भवत्येवेति भावः ।  
?R पुरुषायुषेति । पञ्चमान्त्यपादे अचतुरविचतुरसुचतुरस्त्रीपुंसेत्यादिना पुरुषायुषेति निपातनात्साधुः ॥ न पुनरविद्यमानशक्त्याधान इति । हेतुरित्यनुकर्षः । ननु पद्धतौ प्रत्येकं सामान्यतो योग्यान्वितस्वार्थाभिधानशक्तीनि पदानि पदान्तरसन्निधानाहितशक्त्यन्तराणि विशेषतोप्यन्वितान्स्वार्थानभिदधातीत्युक्तत्वात् तद्विरोध इति चेन्न । पदान्तरसन्निधानमेवाहितसक्त्यन्तरं लब्धसहकार्यान्तरं येषामिति पद्धतिवाक्यस्यार्थकथनेन विरोधपरिहारस्य तर्कताण्डवे द्वितीयपरिच्छेदेऽन्विताभिधानबाधकोद्धारग्रन्थे कृतत्वात् ॥ चोदनार्थो वाक्यार्थः । आर्थिकपुनरुक्तेरदोषत्वेपि पदान्तरं व्यर्थं तु स्यादित्यत आह विशेषेति । तत्तद्विशेषोपस्थापनरूपप्रयोजनान्तरेण पदान्तरस्योपयुक्तत्वादित्यर्थः । यानि तु घटं नयतीत्यादौ कारकपदेनान्वयप्रतियोगितयाक्रियायाः क्रियापदेनापि तत्प्रतियोगितया कारकस्याभिधानात्पर्यायता स्यादित्यादीन्यन्विताभिधानबाधकानि तानि बाधकदशकोद्धारग्रन्थे तर्कताण्डवे निरस्तानि ॥ अन्विते शक्तिः ।  
?R प्रत्यस्तमितेत्यादिबहुव्रीहिः । गगनवदखण्डमिति यावत् । वाक्यशब्दितं स्फोटाख्यं विभुद्रव्यं पदाभिव्यंग्यमिति ज्ञेयम् ॥ वाक्यमेवेति । वाक्यशब्दितं स्फोटरूपद्रव्यमेव धर्मि कल्पनीयमित्यर्थः ।  
?R अनित्यत्वमेत्याह एकवर्णसमय इति ॥ न प्रतीतिरनुवर्तत इति । क्षणिकत्वात्प्रतीतीनामुत्तरवर्णोच्चारण काल एव पूर्वपूर्वप्रतीतेर्नष्टत्वादिति भावः । ननु प्रतीतिनाशेऽपि प्रतीतानां बोधकत्वोक्तो कथमतिप्रसंग इत्यत आह नहीति । प्रतीत्येति ल्यबन्तम् । अप्रतीयमानानामिति विभागः ॥ ज्ञानयौगपद्येति । ज्ञानानात्मविशेषगुणतया पूर्वपूर्वज्ञानानामुत्तरोत्तरात्मविशेषगुणनाश्यत्वेन निवर्त्यनिवर्तकभावापन्नत्वेन क्षणिकत्वेन च यौगपद्यस्य प्रतिषिद्धत्वाच्चेच्यर्थः ॥ अर्थभेदप्रत्ययो न स्यादिति । वर्णानामविशिष्टत्वे तद्भेदानार्थभेदायोगादिति भावः । धर्मिधर्मयोरन्यतरकल्पनमपि नेत्याह स चेति ।  
?R प्रतीतौ बहुमानवतेति । एतवद्वर्णसमूहात्मकमिदमेकं पदं एतावत्पदकदम्बात्मकमेकं वाक्यमिति वर्णपदादिविभागस्यानुभवसिद्धत्वादिति भावः ॥ यस्त्वत प्रतीकार इति । पूर्वपूर्ववर्णाद्यनुभवजनितसंस्कारसहकृतान्त्यवर्णेनानुभूयमानेन स्फोटोऽभिव्यज्यत इति त्वयोक्तदोषप्रतीकार इति वाच्यम्, तादृशोन्त्यवर्ण एवार्थावबोधहेतुः कल्प्यतामित्यर्थः ॥ शब्दतत्वं स्फोटाख्यम् । तद्वैशद्यादिकं स्फोटरूपार्थे कल्प्यते अथ तज्ज्ञानेन द्वयमपीति क्रमेण निराह एकरस इत्यादिना ॥ तत्रेति । स्फोटाख्यशह्दे ॥ ऐक्येति । एकं पदमेकं वाक्यमिति पदादैक्यप्रतीतीत्यर्थः । स्फोटस्यैकत्वात् । वर्णानां पदे पदानां च वाक्येऽनेकत्वेनैक्यप्रत्ययस्याधिष्टानगतैक्यारोपेण विनाऽयोगादिति भावः ॥ समयग्राहकप्रमाणादिति । पदपदार्थसंकेतग्राहकवृद्धव्यवहारादिरूप्रमाणादेवेत्यर्थः ।  
?R प्रागुक्तदोषान्निराह एकार्थेत्यादिना ॥ अर्थापत्तिरपीति । ऐक्यप्रतीत्यन्यथानुपत्तिरूपार्थापत्तिरपि । अत एवेत्युक्तं व्यनक्ति अन्यथेति । एक्यप्रत्ययस्यौपाधिकत्वोपपत्तेरित्युक्तत्वादित्यर्थः । यद्वा पदार्थवाक्यार्थप्रतीत्यन्यथानुपपत्तिरूपापत्तेरपि । शक्तिस्चैवान्विते स्वार्थे इति त्रिपाद्यामन्विताभिधानकथनेनान्यथोपपत्तेरुक्तत्वादित्यर्थः ।  
?R किं वा स्वरूपेणेति प्राग्विकल्पितद्वितीयपक्षे दोषमाह अप्रतीतस्येति । स्फोटस्येति योज्यम् । सर्वपदार्थप्रतीतिरूपातिप्रसंग इत्यर्थः ।  
?R अन्यथा चेदतिप्रसंग इति । अव्युत्पन्नस्याप्यर्थबोधप्रसंग इत्यर्थः ॥ सति तु सुखोपाय इति । अन्विते शक्तयुपेतपदरूपोपाये सतीत्यर्थः ।  
?R नाद्यः व्यभिचारादिति । गौरश्वः पुरुषो हस्तीत्यादिवाक्येबकबन्धरीतीति . बको नाम पक्षी मया कथं ग्राह्य इति केनचित्पृष्टे अन्यो वदति क्वचिदुपविष्टस्य बकस्य शिरसि नवनीते स्थापिते सति आतपेन द्रवीभूतेन चक्षुरन्तःप्रविष्टेन तेन चक्षुषो निमीलिते सति बको बन्धनीय इति । इयं बकबन्धनरीतिः । नवनीतस्थापनकाल एव बकबन्धनसंभवे तदुक्तरीतिर्यथा प्रयासस्तथाऽयमपीत्यर्थः ।  
?R भट्टपतमनूद्य निराह अभिहितेति । पदानामभावेऽपि पदार्थानामेव ज्ञातानामन्वयबोधकत्वमुपलब्धमिति नानुपलब्धकल्पनादोष इति शंकते नन्विति । श्वेतं आरूपमिति विभागः । किञ्चिच्छ्वेतं रूपं पश्यत इत्यर्थः । अन्धकारावृत्तप्रदेश इति ध्येयम् ॥ हेषेति । अश्वध्वनेर्हेषेति नाम । हेषाख्यशब्दमित्यर्थः ॥ खुरनिष्पेषशब्दं चेति । शृण्वत इत्यन्वयः खुरनिष्पेषशब्दरूपोऽर्थो धावनान्वयस्य हेषाशब्दरूपोर्थोऽश्वान्वयस्य श्वेतरूपपदार्थो रूपान्वयस्य बोधक इति श्वतोऽश्वो धावतीति धीर्जायत इति पदार्थानामेव स्वज्ञानरूपव्यापारद्वाराऽन्वयबोधकत्वमित्यर्थः । स्वमतेनाह अनुमानादिति . परमतेनाह अर्थापत्तेर्वेति ॥ आद्ये अुनुमानत्वमिति । अयं श्वेतः धावदश्वः हेषाखुरनिष्पेषशब्दवत्त्वात् । संमतवदितिप्रयोगप्रसंगादिति भावः ॥ अर्थापत्तिर्भवतामिति । अर्थान्तराभावे सति श्रूयमाणहेषाखुरनिष्पेषशब्दान्यथानुपपत्तिरूपार्थापत्त्या तत्रत्यश्वेतस्य धावदश्वत्वप्रतीतिर्भाट्टानामित्यर्थः ॥ तदिदमुक्तमिति । अन्यथाकल्पने पदाभिहितपदार्थानामेवान्वयबोधकत्वकल्पने शक्तिद्वयांगीकारगौरवमिति मूलार्थ इति भावः । विवृतमेतदभिहितान्वयभंगे तर्कताण्डवे ।  
?R उक्तत्वादिति । शक्तिश्चैवेत्यादित्रिपादीव्याख्यावसरे उक्तत्वादित्यर्थः ।  
?R  तदेतदाहेति । अन्यथा कल्पने पदार्थानामेवान्वयबोधकत्वकल्पने । प्रत्यक्षानुमानोपगमानागमार्थापत्त्यभावरूपप्रमाणषट्कादपि पदार्थाख्यसप्तप्रमाणमममांगीकारे गौरवं स्यादिति मूलार्थ इति भावः ।  
?R अतिप्रसंगाच्चेति । घटोऽस्तीत्यस्य पटोऽस्तीत्याद्यभिधायकत्वप्रसंगादित्यर्थः ।  
?R द्विधा प्रवृत्तिरित्यस्यार्थो विरम्यव्यवहार इति । अन्यथेति मूलपदस्य क्रमेण प्रतिपादयन्ति चेदित्यर्थोऽवतारिकायामेव वक्तोऽतो नोक्तः ।  
?R साहचर्यादिति । हस्तिहस्तिपयोः साहचर्यादन्यतरदर्शनेऽन्यतरस्मृतिरेवं पदानि पदार्थे शक्तिविधुराण्यपि साहचर्यादर्थान्स्मारयन्तीति कारकपदम् । पदार्थाविषयाणां शक्त्या पदार्थाप्रतिपादकानामित्यर्थः । ननु मास्त्वभिधावृत्तिः किमनिष्टमित्यत आह तदभावे चेति ॥ तद्द्वारात्वादिति । मुख्यार्थसंबन्धद्वारत्वाल्लक्षणाया इत्यर्थः ॥ एतदपीति । अशक्त्या साहचर्येणाभिधायित्वं पदार्थस्मारकत्वं तथाऽशक्त्या लक्षणयाऽभिधायकत्वं न चेति मूलार्थ इति भावः । नन्वशक्तस्याभिधायकत्वे व्याघात इत्युक्तमयुक्तमिति भावेन शंकते स्मारकत्वमेवेति ॥ अतिप्रसंगादिति । हस्तिशब्दस्यापि हस्तिपस्मारकत्वेन तदभिधायकत्वं स्यादित्यर्थः । शक्तिश्चैवेत्यादेः प्रकृतोपयोगं दर्शयन्नुपसंहरति तस्मादिति । तस्यैव विवरणं पदैरेव वाक्यार्थप्रत्ययसंभवादिति ॥ अभिहितान्वयादिपक्षखण्डनम् ॥ अतःशब्दस्याख्यानं समाप्तम् ।  
?R इतःपरं स्वयं भगवतेति पर्यन्तं अतःशब्दस्योक्तहेतुपञ्चकपरामर्शित्वानुपपत्तिनिरासः क्रियते ॥ युक्तिजातमिति । मोक्षजनकप्रसादहेतुज्ञानोत्पादकत्वबन्धसत्यत्ववेदादिशब्दगतसिद्धार्थपरत्वप्रामाण्यान्विताभिधायित्वरूपयुक्तिजातमित्यर्थः ॥ अथशब्दार्थमेवेति । अथाधिकारादिसाधनसंपत्त्यनन्तरम् । अतः अधिकारादेः संपन्नत्वादिति व्याकुर्वतमित्यर्थः ।  
?R कथं तेषां पौनरुक्त्यमित्यत आह अथशब्दस्तावदिति ॥ पूर्ववृत्तमिति । यदनन्तरं ब्रह्माजिज्ञासा कर्तव्येत्युच्यते । तत्पूर्वसंपन्नमानन्तर्यप्रतियोगिभूतं वस्तु जिज्ञासाकर्तव्यतायां हेतुत्वेनावगमयति । अन्यथा यत्किञ्चिदानन्तर्यस्य कार्यमात्रेपि  
?Rसंभवेनार्थानन्तरमिति न वक्तव्यमेव स्यात्फलाभावादिति भावः ॥ तस्यैवेति । तात्पर्यविषयस्येत्यर्थः । वाक्यार्थे जिज्ञासाकर्तव्यत्वादिरूपार्थे ॥ एवमेवेति । अथाध्ययानन्तरं अतः अध्ययनस्य निर्वृत्तत्वाद्धर्मजिज्ञासाकर्तव्येत्यर्थः ॥ अनधिकारित्वशंकानिरासायेति । यद्यपि ब्रह्मादिपदेन चिदचिद्विलक्षणविषयसिद्ध्यैव तज्ज्ञानादिद्वारा मोक्षफलसिद्ध्या मुमुक्षुरधिकारी सिद्ध इत्यनधिकारिकत्वशंकाविषयार्पकब्रह्मपदादिनैव निरस्ता तथाऽपि मुमुक्षिमात्रस्याधिकारित्वे स्त्रीशूद्रब्रह्मबन्धूनां त्रयी न श्रुतिगोचरेत्यादिविरोधेन प्राप्ताया पुनर्निरधिकारिकत्वशंका तस्याः निरासाय मुक्तियोग्यत्वाध्ययनशमादिरूपा साधारणधर्मरूपमधिकारिस्थं धर्मविशेषं मन्दमध्योत्तमत्वेन त्रिविधा ह्यधइकारिण इत्यादिभाष्योक्तवचनजोतेनापशूद्रादिकरणन्यायेन च अध्ययनमात्रवत इति ज्ञानपादीयाधिकरणोक्तन्यायेन च प्राप्तमनुवदतीत्यर्थः ॥ विषयप्रयोजनेति । अतः पदस्य हि मोक्षहेतुप्रसादजनकज्ञानकारणत्वात् । बन्धस्य सत्यत्वात् । वेदस्य सिद्धार्थवस्तुपरत्वात् । वेदस्य प्रामाण्यात् । अन्विताभइधायकत्वाच्चेत्येवं युक्तिपञ्चकपरत्वेनातःशब्दः पञ्चधा व्याख्यातः । तत्राद्यद्वयं प्रयोजनसिद्द्यंगभूतम् । अन्त्यत्रयं तु विषयसिद्ध्यंगभूतमितिविषयप्रयोजनसिद्द्यंगभूतन्यायकलापमित्युक्तम् ॥ तेऽपि निरस्ता इति । एवमत इति भिन्नं पदमुपेत्याप्यपौमरुक्त्यायार्थान्तरं वदन्तो वाचस्पतिप्रभृतयोऽपि चन्द्रिकायां निरस्ता ध्येयाः ।  
?R रामानुजप्रक्रियामनुसृत्य शंकते ननु वेदेति ॥ पुराण इिति । भाष्योक्तस्कान्दपुराण इत्यर्थः । शब्दजातस्येति कर्तरि षष्टी । यः शब्दसमूहे क्रियमाणे निर्णयो यत्प्रमाणः य्दब्रह्मसूत्रमूलक इत्यर्थः । अन्यार्थं तु जैमिनिरित्याद्युक्तविस्तृतिरूपत्वात् पूर्वतन्त्रस्यैतदुपजीवित्वं ध्येयम् ॥ क्वचिदिति । द्वितीयाध्यायतृतीयचतुर्थपादयोर्वेदवचसामन्योन्यविरोधपरिहारेण प्रमाण्यसमर्थनं तदर्थनिर्धारणाभिप्रायमित्यर्थः ॥ वक्ष्यतीति । वियत्पादोपक्रमे '?Rअथाशेषसमाम्नायविरोधापाकृतिं प्रभुः । करिष्यन्नधिदैवाधिभूतजीवपरात्मनाम् । स्वरूपनिर्णयायैव वचनानां परस्परम् । पादेनानेनाविरोधं दर्शयत्यमितद्युतिरिति । तथा द्वितीयस्य चतुर्थपादोपक्रमे च । '?R श्रुत्यर्थः श्रुतियुक्तिभ्यां विरुद्ध इव दृश्यते । यत्र तन्निर्णयं देवस्सुविशिष्टोपपत्तिभिः । करोती '?R ति च वक्ष्यतीत्यर्थः ॥ तत्रेति । तत्तु समन्वयादित्यत्रोपक्रमादिबलेन वेदतात्पर्यस्य ब्रह्म निर्णेष्यमाणत्वादिति भावः । यद्वा सिद्धार्थबोधने फलाभावात्कार्यपरत्वं वेदान्तानामिति शंका तत्त्वित्यत्र निरस्यत इति रामानुजीयशंका सिद्धान्तरीत्या परिहार इति ध्येयम् ।  
?R एतदिति । पञ्चधाऽतःसब्दस्य व्याख्यानमध्ये यदाद्यं ज्ञानी प्रियतमोऽतो मे इत्यादिना कृतं मोक्षहेतुप्रसादजनकज्ञानकारणार्थकत्वरूपं व्याख्यानं तस्य '?R इत्यादेर्न हरिं विना । ज्ञानस्वभावतोऽपि स्यान्मुक्तिः कस्यापि हि क्वचिदि '?R त्यत्रोक्तदिशोपपन्नत्वेऽपि बन्धसत्यत्वाद्यर्थचतुष्टयपरत्वव्याख्यानमयुक्तमित्यर्थः ॥ प्रकृतस्य हेतुत्वमाहेति । अत इति एतच्छब्दस्य पञ्चम्यर्थकतसिलन्तस्य रूपम् । एतस्मादित्यर्थे पञ्चम्यास्तसिलिति पञ्चम्यास्तसिलादेशे एतदोशिति प्रातिपदिकस्याशादेशे अत इति निष्पन्नत्वात् । तथा चात इति प्रातिपदिकाकारेण प्रकृतं परामृश्य तसिस्प्रत्ययेन हेतुत्वं जिज्ञासाकर्तव्यतां प्रतिवक्तीत्यर्थः ॥ न पुनर्वेदप्रामाण्यादिकमिति । यद्यपि बन्धसत्यत्वादिकमिति वक्तव्यं तथाऽप्यतो यथार्थबन्धस्येत्येतद्व्याक्यानावसरे बन्धमिथ्यात्वमाशंक्य सेयमाशंकाऽतःशब्देनापेक्षइतार्थहेतुसूचकेन निराकृतेति ग्रन्थेन बन्धसत्यत्वपरामर्शित्वमुपपादितं मत्वा प्रामाण्यादीत्येवोक्तम् । आदिपदेन वा तस्य संग्रहः । नन्वेवं तेनैव न्यायेन वेदप्रामाण्यादिपरामर्शित्वमपि नानुपपन्नमिति चेत् सत्यम् । प्रकारान्तरेणाप्युक्तार्थपरामर्शित्वोपपादनायेयमाशंक्येति अदोषः ॥ तत्प्रकृतमिति । पूर्वमीमांसाप्रकृतं च नेत्यर्थः । तत्र कार्यपरत्वस्यैव पूर्वमीमांसकैः वर्णनादिति भावः ॥ अतःशब्देन परामर्शो युज्यत इति । क्वचिदिदंशब्देनेत्यपि पाठः । स च लेखकदोषमूलो ध्येयः । अयं चासौ शब्दश्च इदंशब्दस्तेन अतःशब्देनेति यावदिति वार्थो ध्येयः ।  
?R इति पृथक्श्रवणादिति । तसवकारोपनिषदि श्रवणादित्यर्थः । कथमत्र मीमांसायास्तर्कशास्त्रात्पार्थक्योक्तिरित्यतस्तद्वाक्यं व्यनक्ति वेदास्चत्वार इति । यद्यपि '?R ऋग्यजुःस्सामाथर्वाख्याः पञ्चरात्रं च भारतम् । मूलरामायणं चैव पुराणं भगवत्परम् । वेदा इत्युच्यते सद्भिः शिक्षाद्यं स्मृतयस्तथा । अंगानि सत्यं मीमांसा तद्विद्यायतनं तथे '?R ति तलवकारभाष्येऽन्यथा वेदादिस्वरूपमुक्तम् । तर्कशास्त्रं च नोक्तम् । तथापीहानुग्राह्यप्रमाणानां वेदपदेन ग्रहणं वेदोपबृंहकत्वेन तदंगत्वात्पुराणादेः अंगपदस्वरूपस्येन सर्वांगानीत्यनेन पुराणादीनां ग्रहणम् । अनुक्तस्यापि तर्कस्योपलक्षकत्वमुपेत्य वा शिक्षाद्यमित्यत्रपदेन वा ग्रहणमभिप्रेत्य व्याख्यानान्तरमित्यदोषः । षढंगानि शइक्षाकल्पो व्याकरणं निरुक्तं छन्दोज्योतिषमिति षडंगानि । '?R अंगानि वेदाश्चत्वारो मीमांसान्यायविस्तरः । पुराणं धर्मशास्त्रं च विद्या  
?Rह्येतास्चतुर्दशे '?R ति स्मृतिं हृदि कृत्वाह तथाच चतुर्दशेति ॥ अनेनेति । ब्रह्मतर्कस्यांगत्वकथनेनेत्यर्थः ॥ प्रमाणलक्षणादिनुरूपणमिति । तद्हि पद्धत्यादौ व्यक्तम् ।  
?R तृतीयार्थे तसिरिति । प्रतियोगे पञ्चम्यास्तसिरित्यत्र आद्यादिभ्य उपसंख्यानमित्यत्र सर्वविभक्त्यर्थे तसेरुक्तत्वात् आद्यादेश्चाकृतिगणत्वादिति भावः । आग्यादिभ्यः प्रथमादिभ्य इत्यर्थे इत्येके । मेयशोधनरूपं मीमांसाविचारणं मीमांसाशस्त्रेण क्रियत इति मूलयोजनामुपेत्याह मीमांसाशास्त्रत इति शेष इति । मीमांसेति प्रातिपदिकमात्रनिर्देशः । शास्त्रत इत्येव शेष इत्येके ।  
?R वचनादिति । द्वितीये गीतातात्पर्योक्तनारदीयवचनादित्यर्थः । एवं वादिनस्तव मते विष्णुकृतं तर्कशास्त्रमप्रमाणमुत प्रमाणमिति विकल्पं हृदि कृत्वा आद्ये आह भगवत्कृतस्येति । अन्त्ये आह प्रामाण्ये त्विति । प्रथमे वावशब्द इति प्रतिषेधादिति । तृतीयस्य तृतीयपादे प्रेस्नोऽयज्ञ इति पूर्वसूत्रात्स्तृञ् आच्छादन इति धातुमनुवृत्य वौ विशब्दउपपदे स्तृधातोः घञ्प्रत्ययो भवति । प्रथमे अशब्दे शब्दाविषयविस्तीर्णत्वे गम्यमाने । शब्दविषये गम्यमाने तु घञ्न भवति । ऋदो रबित्यप्प्रत्यय एव भवतीत्युक्तत्वेन शब्दविषयप्रथमे घ़ञ्प्रत्ययप्रतिषेधादित्यर्थः ॥ वस्तुस्थितिज्ञआपनायेति । वस्तुगत्या व्यासकृतब्रह्मतर्कस्यान्यत्वज्ञापनायेत्यर्थः ॥ प्रयोजनमभिहितमिति । संक्षेपेणात्र सूचितमित्यनेनेत्यर्थ ः ॥ अत एवेति । वस्तुस्थइतिज्ञआपनार्थं प्रवृत्तत्वादेवेत्यर्थः । अन्यथा नारायणतनावित्यस्य प्रयोजनाभावादिति भावः ॥ विष्णुनेत्यस्येति । ब्रह्मतर्कस्तर्कशास्त्रं विष्णुना यत्समीरितमिति वाक्यगतस्येत्यर्थः ।  
?R नञा निर्दिष्टमिति । अशब्दे शब्दाविषये ष शब्दविषये प्रथने तु नेति नञा निर्दिष्टमित्यर्थः । अनित्यत्वज्ञापकमुक्तं तेनानिष्टमित्येतद्व्याख्यानावसरेऽस्माभिः ॥ कृतादितिमुख्यमेवेति । शब्दनिष्टस्यैव कृतत्वस्य लाभादिति भावः ॥ अन्यथेति । पूर्वव्याख्याने लाक्षणिकं शब्दनिष्टं कृतत्वम् । अर्थे कृतत्वासंभवात्कृतादित्येतत्प्रकाशितादिति व्याख्येयमित्यर्थः । उपलक्षणमेतत् । किञ्चिदर्थमुद्धृत्य तत्प्रतिपादकमित्यध्याहारकल्पनापि पूर्वव्याख्यान इति लक्षणया व्याख्येयमित्यर्थः ।  
?R शंकाद्वयेति । एतत्सर्वमित्यादिग्रन्थावतारिकायां कृतं यच्छंकाद्वयं तस्य यः परिहारः एतत्सर्वं तर्कशास्त्र इत्यादिना कृतः तमुपसंहरतीत्यर्थः ।  
?R प्रकृतत्वोपपादननिरासार्थमिति । अप्रकृतपरामर्शित्वं कथमतःशब्दस्येति प्रथमशंकानिरासार्थमतःपदपरामृश्यमानस्य प्रकृतत्वं प्रतिपादयितुं यतोऽनुभवतः सिद्धमित्यादिग्रन्थो यथा प्रवृत्तः तथाऽयमपीति भ्रमनिरासार्थमेव प्रवृत्तमिति दर्शयितुमित्यर्थः ॥ साध्यद्वयस्यापीति । अतःपदपरामर्सविषयस्य प्रकृतत्वं संक्षेपेणार्थकथनं चेत्येवंरूपसाध्यद्वयस्यापीत्यर्थः । । पूर्वं त्विति । एतत्सर्वं तर्कशास्त्र इत्यादौ ॥ अप्रसक्तत्वादिति । प्रसंगानुकूल्यविरहादित्यर्थः ।  
?R प्रत्यक्षपदेन तन्मात्रोपादानं वारयति?R?0 स्पष्टप्रतीत्यपुलक्षणमिति । प्रवृत्तोऽप्याग्रहादिति?R?0 । आग्रहात्प्रवृत्तोऽपीत्यन्वय इत्येके । उत्तरेणान्वय इत्यन्ये ।  
?R अतःशब्दस्यानेकार्थपरामर्शित्वसमर्थनम् ।  
?R एवमिति । एतत्सर्वं तर्कशास्त्र इत्याद्युक्तप्रकारेणेत्यर्थः ॥ प्रकृतत्वमिति । प्रकरणप्राप्तत्वं तावदाहेत्यर्थः ॥ उदाहृतोऽन्तश्चेति । स विष्णुराह हीत्यन्तश्चेत्यर्थः । अर्थं च विशेष इति । उक्तदिशाऽनेककर्तृकत्वविशेष इत्यर्थे । न पुनरेकस्मिन्नेव वाक्य इति प्रयोज्यत्वमित्यनुषंगः ।  
?R नञ्समासे नलोपो नञ इति प्राप्नोतीति । द्वितीयाध्यायद्वितीयपादे नञितिसूत्रं नञुत्तरपदेन समस्यत इति तस्यार्थः । तथा च नञिति सूत्रेण नञोऽरपदेन समासे सति सवर्णदीर्घे च नारेति रूपं नञश्च तदन्यतदभावतद्विरुद्धरूपार्थत्रयवाचितया प्रकृते विरुद्धार्थकत्वमुपादायारविरुद्धा नारा गुणा इति व्याख्यानेऽसुराविद्यादिशब्देष्विव नलोपो नञ इति सूत्रेण नकारलोपः प्राप्नोतीत्यर्थः । षष्टस्य तृतीयपादे ' ?Rनलोपो नञ '?R इति सूत्रं नञः न लोपः नकारस्य लोपे भवतीत्युत्तरपादे पर इति तस्यार्थः । शंकां निराह नेति । कुत इत्यत आह नभ्राडित्यादिष्विति । ' ?Rनभ्राण्नपान्नवेदानासत्यानमुचिनकुलनखनपुंसकनक्षत्रनक्रनाकेषु प्रकृत्ये '?R ति सूत्रेण नभ्राडित्यादिष्वेकादशशब्देषु नञ्प्रकृत्या भवति नलोपं न प्राप्नोतीत्यर्थ इत्युक्तत्वात् । नभ्राडित्यादिषु शब्देषु मध्ये नारायणशब्दमपि पठित्वा तत्रत्यनकारोऽपि प्रकृत्या भवतीति वक्तव्यत्वादित्यर्थः ॥ चन्द्रिकायां तु प्रकारान्तरेण समाधिरुक्तः ॥ नसमास इति । निषेधार्थकनशब्देन सहारशब्दस्य सुप्सुपेति समास इत्यर्थः । तथाचायं नञ्न भवतीति '?R नलोपो नञ '?R इति न प्राप्नोतीति भावः । नन्वेवं अराणां निषेध एव नारेति पदेन सिद्ध्येन्न तु गुण इति चेन्न । प्रयोगानुरोधेन विरोधार्थकस्यापि नारशब्दस्य गुणवाचित्वस्य कल्प्यत्वाद्वा लक्षणया तद्विरोधिनो ग्रहणाद्वा गुणलाभादिति भावः । यत्तु  
?Rनिषेधार्थकनशब्दो नास्तीति चिन्तामणिवचनं तत्तु तर्कताण्डवविवृत्तौ नञर्थनिर्णयवादे निरस्तमस्माभिरिति ध्येयम् । अत्रापि गणपरिपठितेत्युक्त्या चापोढं '?R चादयोऽसत्व '?R इति सूत्रोक्तचादिगणे नञं पृथक्पठित्वा अमानोनाः प्रतिषेध इथ्यस्य पाठात् । ननु समानस्थले सत्यप्यैकपद्ये '?R रषाभ्यां नो णस्समान पद '?R इत्यष्टमांत्यपादीयणत्वविधायकसूत्रे विवक्षितस्य समानमेव पदं समानपदं न कदापि पूर्वोत्तरपदव्यवहारभागित्येवंरूपसमानपदत्वस्यात्राभावात्कथं णत्वमित्यत आह पूर्वेति । पूर्वपदस्थान्निमित्तादुत्तरपदस्थनकारस्य णत्वं भवति संज्ञायां विषये, गकारवतस्तु न भवततीत्यर्थः । ननु तृतीयस्य तृतीयपादे '?R नपुंसके क्त '?R इत्यतो नपुंसक इत्यनुवर्तमाने '?R ल्युट्च '?R '?R करणाधिकरणयोश्चे '?R ति ल्युटो विधानेन नारायणमिति नपुंसकेन भाव्यमित्यत आह ल्युट इति । टित्करणं हि टिढ्ढाणञित्यादिना ङीबर्थम् । यदि ल्युडन्तस्य नपुंसकत्वेन स्यात्तर्हि स्त्रीत्वाभावात्तन्निमित्तकङबर्थं टित्करणमनर्थकमेव स्यात् । तेन ज्ञायते लिंगान्तरमस्तीति । सामान्यतो ज्ञापनात्पुल्लिंगतोपपत्तिरित्यर्थः ।. अधकरण इति । प्रकृताभिप्रायः । कोऽसावनुमाने नामेति करणेऽपि भूवादिसूत्रमहाभाष्ये पुल्लिंगप्रयोगदर्शनात्करणाधिकरणयोश्चेति सूत्रे ल्युटोऽनुक्तत्वेऽपि पूर्वत्र ल्युट्चेत्यत्र नपुंसके भावे इत्यनुवर्तमानेन तत्र टित्करणकृत्याभावात्करणाधिकरणसूत्र एवानुवर्तितस्थले तस्य कृत्यं वाच्यमित्येवमुक्तमिति ध्येयम् ।  
?R अर्थसमाख्यां नारायणशब्दार्थसमाख्याम् । ननु श्रुतौ मुख्यत्वोक्तावपि अत्र स्थले मुख्यस्य ग्रहणं कुतः, श्रुतौ वा कथं मुख्यत्वस्य स्पष्टत्वं मुख्यपदाभावादित्यत आह एतदुक्तं भवतीति ॥ एतो मुख्यवृत्तिरिति । परममुख्यवृत्तिरित्यर्थः ॥ मुख्यवृत्तेर्बृहजातिजीवकमलासनेत्याद्यभिमानसिद्धत्वेन तन्निरासायोगात् । प्रकरणादीति । ' ?Rविष्णुराह ही '?R त्यादिविष्णोर्ब्रह्मशब्दार्थपरत्वोक्तिपरब्रह्मप्रकरणादीत्यर्थः । आदिपदेन श्रुतिलिंगादिपरिग्रहः।  
?R ननु तच्छब्दपरामृष्टो विष्णुः कुत इति प्रश्न अम्भसीति वाक्योक्तो नारायण इति व्यधिकरणम् । तत्रोक्तस्य नारायणत्वं निर्बीजमित्यत आह एतदुक्तं भवतीति ।  
?R इति ह्याहेत्यत्राध्याहारमाह इति स्मृतिरित्यादि ।  
?R स एेवेत्यादि योजयति किं चेति ॥ यथोक्तमिति । भारततात्पर्यनिर्णये अष्टादशेऽध्याये । ताः शचीशामलोषानाम्न्यः ।अम्भ्रणी वाक् अम्भ्रणीनामिका वागित्यर्थः ।  
?R  सप्तेति । आर्धगर्भा आसमन्तात् ऋद्दब्रह्माण्डगर्भाः सप्त महदहंकारपञ्चपहाभूतदेवताः भुवनस्य रेतो रतिप्रदस्य विष्णोः प्रदिशा आज्ञया विधर्मणि विविधधारणकर्मणि तिष्टन्तीति श्रुत्यर्थं हृदि निधायाह आज्ञाधतेत्यादि ॥ अत्रापीति । उपनिषद्यपीत्यर्थः । मूले इत्युक्त्वेति क्त्वाप्रत्ययान्तस्यान्वयमाह उक्त्वा तदेव ब्रह्मेत्यब्रव्रीदिति संबन्ध इति . तदेव ब्रह्म चाब्रवीदिति श्रवणेऽपि चशब्द इति शब्दार्थ इति वक्ष्यमाणत्वाद्ब्रह्मेतीत्यनुवादः ।  
?R कवयो वयन्तीति । जानन्तीत्यर्थः । नन्वेवशब्देनान्यत्रानवकाशमाहेत्ययुक्तम् । स्थानपदेनान्वितेन तादृशार्थालाभादित्यत आह विष्णोरेवेत्यादि । अनेन विष्णोरिति षष्ट्यन्तस्य समुद्रं स्थानमेव नाम चाक्षरमित्येवेत्यत्रापि संबन्ध इत्युक्तं भवति ।  
?R यदिति यस्मादित्यर्थे । मूले नाम चाक्षरमित्येव ऋच इत्यत्र '?R ऋत्यक ' ?Rइति सूत्रेण विकल्पनं प्रकृतिभावस्य स्पष्टत्वादनुक्तिः ।  
?R ब्रह्मान्यच्चावब्रवीदिति भ्रमनिरासाय निपातानामनेकार्थत्वादाह चशह्द इतिशब्दार्थ इति ।  
?R नन्वेवं जन्मादिसूत्रेण निर्णयो विरुद्ध्यत इत्यत आह न चोत्तरसूत्रेति ।  
?R एतदपीति । यत्परेण जिज्ञास्यमित्युक्तं एतदपि ब्रह्मब्दार्थो नारायण एवेत्यर्थकथनेनैव निरस्तमित्यर्थः । एतेनैवेत्युक्तं व्यनक्ति ब्रह्मजिज्ञासापदेनेति । नैवं सूत्रकार आहेति । लोकेपि निश्चितेन धर्मिणाऽनिश्चितेन प्रकारेण विशिष्यविचारपदप्रयोगेन ब्रह्मजिज्ञासेत्युक्त्या ब्रह्मण एव जिज्ञासाधर्मित्वप्रतीत्या जीवात्मधर्मिजिज्ञासाया अप्रतीतेः । अन्यथा जीवात्मजिज्ञासेत्यवक्ष्यदिति भावः ॥ इत्यलमिति । तद्विस्तरश्चन्द्रिकायां बोध्यः । फलोक्त्या सूत्रार्तमुपसंहरति तदेवमिति ।  
?R  ?R?0 ॥ इति परिमले जिज्ञासाधिकरणं संपूर्णम्
?R?0॥  
?R     ?R?0द्रौपदीशेशप्रियतां कृष्णार्पणमस्तु  
?R?0 ॥ ?R?0ॐ ?R?0॥?R?0 जन्माद्यस्य यतः ॥ ॐ ॥ उत्तरसन्दर्भस्य पूर्वानन्तर्ये बीजं वदन्नभिधेयमाह प्रथमेति ॥ विहितेति । कर्तव्यत्वेन बोधितेत्यर्थः ॥ जन्मादिसूत्रैरिति । एतेननक्षतेरित्यादिसूत्रैर्ब्रह्म विचार्यत इति वदन्तो निरस्ताः । व्यक्तं ह्येतत्समन्वयसूत्रे चन्द्रिकायाम् ।  
?R   ( इति प्रथमसूत्रेण उत्तरसूत्रादिसमस्तशास्त्रस्य संगतिप्रदर्शनम् )    
?R पूर्वोत्तराध्यायद्विकद्वयस्य पौर्वापर्ये बीजं सूचनाय नयस्य द्वितीयत्वे बीजं वदन्भाष्यमवतारयति स्वरूपेति ॥ ननु शेषषष्ट्या निषेधेन कर्मणि षष्ट्याः स्वीकारेण स्वरूपजिज्ञासाया एव प्राधान्येन प्राप्त्या साधनफलजिज्ञासायाः कथं प्राप्तिरित्यत आह ब्रह्मण इतीति ॥ उपलक्षणे बीजमाह साधनादीति । यद्वाऽकांक्षाबलात्तलाब इति भावेनाह साधनादीति । ब्रह्मज्ञआनाय विचारः का इत्युक्ते केन साधनेन कस्मै फलायोत्याकांक्षायाः साधनफलविचारं विनाऽनिवृत्तेरित्यर्थः ॥ ब्रह्मेति । ब्रह्मज्ञानसाधने ब्रह्मज्ञानफलमिति ब्रह्मनिरूपितत्वादित्यर्थः ॥ साधनफलयोरित्युक्त्या तयोः पौर्वापर्यात्तद्विचारपरयोरुत्तपयोरध्याययोरपि पौर्वापर्ये बीजं सूचितम् ॥ प्रथमप्राप्तेति । तद्विचारः पूर्वाध्यायद्वये क्रियत इति भावः ।  
?R समुद्रगस्यान्तः अन्तःसमुद्रगमित्यन्यथाप्रतीतिं निराह समुद्रस्यान्तरन्तःसमुद्रमिति । '?R अव्ययं विभक्ति ' ?Rइत्यादिनाऽव्ययीभावः ॥ उक्तमित्यन्तमूलस्यावैयर्थ्यमाह निर्विशेषेति ॥ सूत्रे सविशेषमेवोच्यत इत्यत्र किं ज्ञआपकमित्यत आह अत्र हीत्यादिना ॥ तच्चेति । जन्मादिकारणतया तत्पदेनोच्यमानमित्यर्थः ॥ शब्दादिति । राजुपुरुष इत्यादौ राज्ञ इव ब्रह्मजिज्ञासेति पूर्वसूत्रे षष्टीनिर्दिष्टतया षष्ट्यन्तशब्दादुपसर्जनतयेत्यर्थः ॥ अर्थत इति । जिज्ञास्योऽयं विधीयत इथ्युक्तदिशा ब्रह्मज्ञानायेत्युद्धेश्यविशेषणतयाऽर्थतः प्राधान्यादित्यर्थः ॥ परस्यापीति । निर्विशेषब्रह्मेह सूत्रे लक्ष्यत इति वदतोऽपीत्यर्थः ।  
?R  ( इति लक्षणविशिष्टलक्ष्यप्रतिपादनम् )  
?R प्रसिद्धमेवेति । '?R बृहन्तो ह्यस्मिन् गुणाः '?R इत्यादाविति भावः ॥ '?R जन्माद्यस्येति सूत्रेण गुणसर्वस्वसिद्धये । ब्रह्मणो लक्षणं प्रोक्तम् ' ?R इत्यानन्दमयनयानुव्याख्यानोक्तं हृदि कृत्वाऽह तदुपपादनार्थमेतदितीति । तस्य लक्ष्यधर्मतोपपादनार्थमित्यर्थः ॥ कथमित्यत आह प्रसिद्धेनेति ॥ न च परमेश्वरस्य समस्तगुणसंपूर्णत्वं प्रसिद्धमिति । लोके क्वाप्यदर्शनेनासंभावनापराहतत्वात् इति भावः ॥ अनेन त्विति । जगज्जन्माजिकारणत्वेनेत्यर्थः । एतच्च कार्यस्य घटादेः कर्त्रविनाभआवदर्शनेन महदादिसर्वकर्मानासंभवावितो वक्ष्यमाणदिशाऽनेकप्रमामप्रमितश्चेत्यनुपदमेव विवरिष्यत इति भावः ॥ ' ?Rकर्तृत्वात्सगुत ब्रह्म '?R इति भागवतोक्तिं हृदि कृत्वाऽह अविनाभावित्वादिति ।  
?R उत्तरेति । तत्र कारणत्वस्य शास्त्रैकसमाधिगम्यत्वोक्तिरिति भावः ॥ एतदपीति । न केवलं संपूर्णगुणत्वमित्यपेरर्थः ॥ प्राग्विकल्पितयोर्द्वितीयमंगीकरोति जगदिति । तत्सूत्रारूढं दर्शयितुं सूत्राक्षरार्थमाह अस्येति ॥ तद्ब्रेतिसंबन्धादिति . तल्लाभप्रकारश्च प्रागेवोक्तः ॥ ' ?Rहिशब्दो हेतौ '?R इत्युपेत्य श्लोकं योजयति यत इत्यादिना । हरेः सकाशादिति सन्न्यायरत्नवल्युक्तया हरेरिति पञ्चम्यन्तमुपेत्याह अस्येति । इयं शेषोक्तिः अनुवृत्तिर्वा । तस्यार्थो जगत इति ॥ सृष्ट्यादय इति । मूले सुधायां च प्रयोजकव्यापारवाचिना सृष्‌ट्यादिशब्देन प्रयोज्यव्यापारो जन्माऽऽदिर्लक्षणया बोध्यः । तथैव चन्द्रिकोक्तेः ॥ भाष्येति । '?R य उ त्रिधातुपृथिवीम् '?R इत्यादिभाष्योक्तास्वित्यर्थः ॥ अविगानमिति । सर्वकारणवाक्यानां ब्रह्मकारणत्वे विरोधाभावादिति वा । सृष्टिवेलायां न स्थितिः स्थितिदशायां न सृष्टिसंहारो संहृतिवेसायां न सृष्ट्यादि, विरोधात् ;?R किन्तु कालभेदेनैव सृष्ट्यादि ;?R इति रामानुजाद्युक्तदिशा न भवति । स्रष्टृत्वादयोो गुणाः सदैव सन्ति हराविति स्रष्टृत्वादिधर्माणां सर्वेषामपि सार्वकालीनत्वोक्त्याऽविरोधमिति वाऽर्थः । तत्प्रपञ्चितं चन्द्रिकायां रामानुजमतनिराकरणप्रस्तावे ॥ द्वितीय इति । अध्याय इति योज्यम् । तत्र चेतनत्वसर्वस्वातन्त्र्यसर्वशक्तिमत्त्वादियुक्तीनां वक्ष्यमाणत्वादिति भावः ॥ गुणपूर्तिरप्येवं स्यादित्यत आह सकलेति ।  
?R नन्वेवं यथासूत्रं सृष्ट्यादिर्ह्यासु श्रुतिषु हरेरुदित इति वाच्येऽनेकधाऽऽदिपदार्थोक्तेरुपयोगं न पश्याम इत्यतस्तदनुरोधेनान्यथाऽप्यवतारयति आद्यस्येत्यादिना ॥ अतद्गुणसंनविज्ञानबहुव्रीहिमुपेत्य तस्य प्रसिद्धिमाह जगत्पालको हीति । '?R विष्णुः स्थितौ क्रतुपतिर्द्विजधर्मसेतुः '?R इत्यादौ प्रसिद्धिरित्यर्थः ॥ तद्गुणेति । तस्य गुणभूतस्यान्यथापदार्थे संविज्ञानं यस्मिन्बहुव्रीहौ स तद्गुणसंविज्ञानबहुव्रीहि :; ?Rतमुपादायेत्यर्थः । सृष्टिस्थितिभंहमिति समाहारः ॥ इहेति । सूत्रे ॥ श्रुतयश्चेति । '?R यतो वा इमानि भूतानि '?R इति '?R य आत्मानमन्तरो यमयति '?R इति ' ?Rत्वं मुक्तिदो बन्धदोऽतो मतो नस्त्वं ज्ञानदोऽज्ञानदश्चासि विष्णो '?R इत्येवंरूपाश्चन्द्रिकोक्ता द्रष्टव्याः । आद्यश्रुतौ सृष्टिस्थितिप्रलयमोक्षाणाम्, '?R य?R '?R इत्यत्र नियमनस्य, '?R त्वम् '?R इत्यत्र ज्ञानाज्ञानबन्धमोक्षाणां श्रवणात् ॥ यद्वा सन्न्यायरत्नावल्युक्ताः '?R यतः प्रसूताः जगतः प्रसूती '?R '?R सर्वे निमेषाः जज्ञिरे '?R '?R यस्मिन्निदं सं च विचैधि सर्वम् '?R इत्यादयो नारायणानुवाकस्थाः श्रुतयो ग्राह्याः ॥  
?R नन्वथापि '?R सृष्टिस्थितिसंहारनियमनज्ञानाज्ञानबन्धमोक्षा यत '?R इति भाष्योक्तिवदत्राप्यनुभाष्ये तथैव वक्तव्येऽसमासेन  
?Rनिर्देशो निर्बीजं इत्यतः तदनुरोधेनान्यथाप्यवतार्य तात्पर्यमाह ननु स़ृष्ट्यादीत्यादिना ॥ संभवे व्यभिचारे चेति । पीतःशंख इति विशेषणं नोपादेयम् , असंभवात् । अतो यद्विशेषणं संभवति, यदभआवे च व्यभिचारः अलक्ष्ये वृत्तिः पूर्वतनस्य. तद्विशेषणम् तत्राप्यर्थवदितीह विवक्षिीतारथो ध्येयः । इत्यनेकलक्षणोक्त्युपयोग इति ॥ एतच्चेपलक्षणणम् । आद्यपद्यव्याख्यानावसरोक्तदिशा विभवार्थाऽनेकलक्षणोक्तिरित्यपि ज्ञेयम् ।  
?R नन्वेवं सृष्टिरित्यादेरुक्तव्याख्यानत्रयेऽपि '?R जन्माद्यस्य यत '?R इतिसूत्रं श्रुत्यन्तरप्रसिद्धानेकलक्षणोक्तिपरमिति व्याख्यातं स्यात् । न च तद्युक्तम्, तथात्वे न्यायेन वेदार्थविषयकसंशयविपर्ययनिरासपूर्वं तन्निरणयरूपोपकाराजनकत्वेनागमनवद्बोधकतापत्त्या वेदेतिकर्तव्यतारूपन्यायसूत्रत्वभंग इत्यतो योजनान्तरमप्याह अथवेति . यद्वा '?R इत्यनेकलक्षणोक्त्युपयोगः '?R इत्ययुक्तम् । स्वेतरसर्वव्यावृत्ततया जिज्ञास्यवस्तुनोऽवधारणाय हि लक्षणकथनम् । तच्चैकत्र श्रुतौ उक्तैकलक्षणोक्त्यापि संभवतीत्यतो , नैवं , जिज्ञासाविधायकनानावाक्येषु जिज्ञास्यस्य जीवत्वेन तदन्यपरत्वाभआवशंकायां तत्र तत्र वाक्ये जिज्ञास्यस्य सामानाधिकरण्येन क्वचित्सृष्टिः क्वचित्स्थितिरित्येवं जीवव्यावर्तकधर्माणाम् अष्टानां श्रणात्तन्मध्येऽन्यतमस्यानुपादाने तद्धर्मोपेतवाक्ये जिज्ञास्यस्य जीवान्यत्वासिद्धेः सर्वोपादानं सार्थकमिति भावेन योजनान्तरमाह अथवेति ।  
?R तद्ब्रह्मेत्ययं ब्रह्मशब्द इति। वैदिकब्रह्मशब्दमात्रस्यात्र संशयधर्मित्वम् । तद्ब्रह्मेत्ययमिति विशिष्य संशयधर्म्युक्तिः पूर्वोक्तजिज्ञासाक्षेपेण संगतिं दर्शयितुमेव न तु तत्रैव सन्देहः । अन्यत्र विष्णुवाचित्वा(भावा)भ्युपगमोऽस्तीति न भ्रमितव्यम् । तथैव चन्द्रिकोक्तेः । अन्यथा धर्मिकल्पनोक्तिपरोत्तरग्रन्थविरोधात् ॥ प्रसिद्धार्थेति । जीवपर इत्यर्थः ॥ ननु ब्रह्मशब्दः गुणपूर्तिवाची नवेत्येव संदिह्यतां किं तात्पर्यसन्देहेनेत्येव आह न हीति । वाचकत्वसिद्धावपि तात्पर्यासिद्ध्या तात्पर्यकोटिकसन्देह एव दर्शनीय इति भावः ॥ अन्यत्रापीति । परम्परपरिहारेणापि सत्त्वादित्यर्थः ॥ आरोपितेति । तथाच तत्त्वपरे शास्त्रे न तस्य विचार्यतेति भावः ॥ जीवपक्षे कथं जिज्ञासोपपत्तिः तस्याप्यहंधीसिद्धत्वात् । '?R जातमात्रा मृगा गाव '?R
इत्यादिना भक्तिपादे '?R देहादन्योऽनुभवत आत्मा भाति '?R इत्यादिना समयपादे च वक्ष्यमाणदिशा देहादिविविक्तत्वेनापि सिद्धत्वात् ;?R इत्यत आह जीवस्येति ॥ सिद्धान्तकोटौ बाधकमाह अप्रसिद्धार्थत्वे त्विति ॥ तद्वाचिताया इति । वाचित्वाभावेऽपि लक्षणया तात्पर्यसंभवेपि सिद्धान्तिना लक्षणानंगीकारात्तद्वाचिताया अपि कल्प्यत्वोक्तिः ।  
?R य आत्मेति । '?R य आत्माऽपहतापाप्मा विजरो विमृत्युर्विशोकोऽविदिधत्सोऽपीपासः सत्यकामः सत्यसंक्ल्पः सोन्वेष्टव्यः स विजिज्ञासितव्य '?R इति छान्दोग्याष्टमाध्यायगतवाक्यम् । ब्रह्मात्मादिशब्दवाच्यादित्यनन्तरं हरेरिति मूलपदं योज्यम् । अस्येत्यध्याहृतस्यार्थो विश्वस्येति । इत्युच्यत इत्ययुक्तम् तद्विजाज्ञास्वेत्याद्युपात्तवाक्येऽनुपलम्भादित्यत आह इत्यादिपूर्वोत्तरवाक्यैरिति । तद्बिजिज्ञासस्वेत्यस्य यतो वा इत्यादिपूर्ववाक्यम् । य आत्मेत्यस्य तु अपहतपाप्मेत्याद्युत्तरवाक्यम् । तत्र च '?R अपहत पाप्मा यस्मात् '?R इत्यादिबहुव्रीह्युपगमेन मोक्षो हरेर्भवतीत्येतज्ज्ञेयम् । एवं श्रुत्यन्तरेऽपि ध्येयम् । तावता जिज्ञआस्यं जीवान्यत्कुतः जीव एव कुतो नेत्यतो योजनाऽन्तरमाह सृष्ट्यादयश्चेति ॥ भाष्येति । य उ त्रिधात्वित्यादिश्रुतिष्वित्यर्थः । हरेस्सदेत्यन्वये लब्धार्थमाह हरेरेवेति । हरेरितीदानीं षष्ट्यन्तं बोध्यम् । हिशब्दस्य यस्मादिति हेत्वर्थकत्वबलेन लब्धार्थमाह अत इति । तस्यैवार्थः प्रसिद्धार्थे बाधकसद्भावात् इति । अलैकिकिस्येति विभागः । एतेनासु विचारविधात्रीषु श्रुतिषूक्तास्तद्ब्रह्मेत्यादिशब्दाः हरेस्सदा वाचका इत्यपि मूलयोजना सूचिता ।  
?R  ( इति लक्षणस्य लक्ष्यधर्मतोपपादनम् )
   
?R (अथ अतिव्याप्तिपरिहारः )  
?R लक्षणानामतिव्याप्तिनिरासकत्वेनापि योजयति ननु कथमित्यादिना । यावतेति यस्मादित्यर्थे भिन्नक्रमतयाप्यपिपदान्वयमुपेत्याह इत्याद्यास्वपीति । परेरेवेति पञ्चमी । ब्रह्मरूद्रादिभ्य इति प्रतियोगिनि पञ्चमीनिर्देशात् । '?R इति ह्यपि । श्रुतेः '?R इत्यत्र हिशब्दार्थमाह प्रसिद्धश्रुतेरिति ।  
?R भाष्योदाहृतेति । '?R य उ त्रिधातु '?R इत्यादयः ॥ विश्वेति । विश्वानीत्यर्थः ।  
?R (इति अतिव्याप्तिपरिहारः)  
?R  (अथ असंभवपरिहारः)  
?R सुविरुद्धाश्चेति लोकदृष्ट्या । अश्रुता अपि रमादिचिन्त्यास्तदचिन्त्यश्चेत्यर्थः । श्रुता अपि दोषा न सन्ति । श्रुतत्वे कथं नेत्युक्तिरित्यत उक्तम् अज्ञैर्हि तथा प्रतीता इति । ननु गुणाः श्रुता इति श्रुत्युक्तमात्रेण कथमिक्तशंकानिरास इत्यत आह  
?Rइदमुक्तं भवतीति । ' ?Rसोमः पवते जनिता मतीनां जनिता दिवो जनिता पृथिव्याः । जनिताऽग्नेर्जनिता सूर्यस्य जनितेन्द्रस्य जनितोत विष्णोः '?R इति श्रुतौ सोमस्य प्रकृतत्वादाह सोमाद्भवत इतीति । जनितोत विष्णोरितिवाक्यं तु सोमादिशब्दवाच्यात् क्षीराब्धिशयनान्मूलरूपाद्विष्णुशब्दाभिधेयप्रादुर्भावरूपस्य विवक्षयोपपन्नमिति सन्न्यायरत्नावल्युक्तिं हृदि कृत्वाह इत्यादि व्याख्येयमिति ।  
?R युक्तन्तरमिति । न दोषोऽर्थः श्रुतेर्भवेदित्यत्र श्रुतिकृतव्याख्यानापेक्षया वेदानां भगवत्प्रीतिद्वारा मोक्षार्थं प्रवृत्तत्वरूपयुक्त्यन्तरमित्यर्थः ॥ तेषामिति '?R अदुःखमितरत्सर्वं जीवा एव तु दुःखिनः । तेषाम् '?R इति वैशेषिकनये वक्ष्यमाणश्रुतेरित्यर्थः ॥
  
?R को हीति । तत्को हि वेद न कोऽपि । तदिति किमित्यत आह यदीति । अमुष्मिन्लोके परलोके स्वर्गशब्दितं सुखं यद्यस्ति यदि वा न इति को हि वेद इति संशयं कुर्वद्वाक्यं यथा न प्रमाणमित्यर्थः । अत एव पूर्वतन्त्रेऽर्थवादाधिकरणे '?R ?R शास्त्रदृष्टविरोधात् '?R इत्यत्र को हीति वाक्यमज्ञानसंशयादिकुर्वदप्रमाणमित्युक्तं पूर्वपक्षे । '?R फलं मुक्तिर्हि वाक्यत ' ?Rइत्यद्योजयति प्रकृते चेति ॥ श्रुत्यादीति । '?R तेषां दुःखप्रहाणाय श्रुतिरेषा प्रवर्तते ' ?Rइत्यादिश्रुत्यादीत्यर्थः ।  
?R विषयविशेषेति . एकस्माद्वाक्यादर्थद्वये प्रतीते कुत्रार्थे तात्पर्यमिति जिज्ञासायां फलवत्त्वादस्मिन्नेवाक्थे तात्पर्यमित्येवं विषयविशेषावधारणोपायत्वेनेत्यर्थः ॥ वक्ष्यत इति । '?R मोक्षार्थाः श्रुतयो यस्मात्स च तस्य प्रसादत ' ?Rइत्यादिना यत्संपूर्णप्रयोजनम् । इत्यन्तग्रन्थेनेति भावः । अनवधेयवचनोऽश्रद्धेयवचन इत्यर्थः ॥ अनुपादेयत्वेति । एतेन न मानत्वमित्यस्यानुपादेयत्वमित्यर्थं उक्तो भवति ॥ ननु प्रयोजनोद्देसस्येदं मे भूयादित्येवंरूपेच्छाविशेषत्वात्कथमपौरुषेये वेदे तदुद्देशितेत्यत आह यथेति । यथा स्वतन्त्रपुरुषाभावे शब्दगतया सहजशक्त्याऽर्थप्रतिपादनं तथा तत्प्रमितिशेषत्वरूपं यत्परमतात्पर्यं तद्विषयत्वमेव तदुद्देशित्वं नेच्छाघदितमिति भावः ॥ मानत्वमित्यस्य प्रामाण्यमित्येवार्थमुपेत्याह किंचेति ॥ आनुमानिकीति । वेदः प्रयोजनोद्देशिप्रवृत्तिमानुपादेयवाक्यत्वात्संमतवदित्यनुमानसिद्धेत्यर्थः ॥ ' ?Rफलं मुक्तिर्हि वाक्यत '?R इत्यस्यार्थमाह किं तु स्वयमेव वेदेनोच्यत इति । तेषां दुःखप्रहाणायेत्यादिवेदेनेत्यर्थः ॥ तात्पर्यमाह तथा चेति । तद्विरोध इत्यापादकं योज्यम् ॥ ननु तर्हि स्वर्गादिप्रयोजनेनैव प्रयोजनवत्त्वमस्त्वित्यत आह सिद्धान्तेति । यद्वा याथार्थ्यस्यैव मानत्वोपगमात्कथमेवमित्यत आह सिद्धान्तेति ॥ उत्तरत्रेति । प्रयोजनाधिकरणे '?R याथार्थ्यमेव मानत्वमपि वाक्यं प्रयोजकम् । मानत्वमेति(व) तत्रापि यत्संपूर्णप्रयोजनम् ॥ '?R इत्यत्र पदानामिष्टसाधन एव गृहीतसंगतिकत्वादित्यादिनेति भावः ।  
?R  ( इति असंभवपरिहारः )  
?R  (अथ अव्याप्त्यतिव्याप्त्यसंभवाभावोपपादनम् । )
   
?R श्रुतिबलेनातिव्याप्तिरसंभवश्चेति । लक्षणस्य ' ?Rहिरण्यगर्भः समवर्तताग्रे '?R इत्यादिश्रुतिभिः ब्रह्मादिष्वतिव्याप्तिः । '?R जनितोत विष्णोः '?R इत्यादिश्रुत्या विष्वावसंभवश्चेत्यर्थः ॥ तात्पर्यलिंगविरोधादिति . शिवादिकारणत्व एव यान्युपक्रमादीनि तात्पर्यलिंगानि तद्विरोधादित्यर्थः ॥ यथाऽऽहेति । आद्यस्य तृतीयपादीयद्वितीयाधिकरणे '?R विरोधे त्वनपेक्षं स्यादसति ह्यनुमानम् '?R इतिसूत्रेण स्मृतीनां श्रुतिविरोधे सति तत्स्मृतिजातम् अनपेक्षम् अनादर्तव्यम् अप्रमाणमिति यावत् ॥ नन्वेवं स्मृतीनां मूलभूतश्रुत्यनुमापकत्वेन प्रामाण्योक्तिपर्ण '?R धर्मस्य शब्दमूलत्वात् '?R इति पूर्वाधिकरणेन विरोध इत्यत्र उक्तम् '?R असति ह्यनुमानम् '?R इति । प्रत्यक्षश्रुतिविरोधेऽसति स्मृत्या मूलश्रुत्यनुमानमुक्तमिति सूत्रार्थः । त्नमात्रस्य प्रकृतोपयोगाद्विरोधे त्वनपेक्षं स्यादित्येवोक्तम् ॥ तत्रतत्रेति । आनन्दमयनये तदनन्यत्वादिनये सांख्यनये पत्युर्नयादावित्यर्थः ॥  
?R शैवानिति । व्यक्तमेतद्दशमे भारततात्पर्यनिर्णये ।  
?R '?R तच्छास्त्रसमयेन तु '?R इत्यस्योत्तरश्लोकेनान्वयः ॥ इति सुप्रसिद्धमिति । '?R हर्याज्ञाकरणादेव पुण्यमेभिरवाप्यते ।'?R इति भारततात्पर्यनिर्णयान्तिमाध्याये ॥ तदुक्तमिति । द्वितीये गीताभाष्ये उक्तमित्यर्थः ।  
?R दोषवचनाभावादिति । जनितोत विष्णोरित्यस्यान्यार्थतावर्णनादिति भावः ।  
?R अव्याप्तिप्रसक्त्यभावादिति । लक्ष्यस्यैकव्यक्तित्वादिति भावः ॥  
?R ( इति अव्याप्त्यतिव्याप्त्यसंभवाभावोपपादनम् )   
?R  ( इति स्वमतेन त्रव्याख्यानम् )  
?R    (अथ मायावाद्युक्तैक्यस्य सूत्रकारैरेव निराकृतता )  
?R स्वलक्षणमित्यत्र स्वपदस्य कृत्यं व्यनक्ति एवं स्वमतेनेत्यादिना ॥ मायाशक्तिमदिति । मायाशक्त्युपलक्षितमित्यर्थः  
?R॥  
?R भागवत इति । दशमस्कन्धे ॥ परम् विलक्षणम् । अनन्यम् अन्तर्भेदरहितम् । अद्वयं समाधिकरणम् । स्वसंस्थया स्वरूपभूतस्थित्या । अस्य जगतः । उद्भवनादिहेतुभिः जन्मादि हेतुत्वलक्षणैः । स्वलक्षणैः स्वरूपभूतधर्मैः । लक्षितं भावनिर्वृत्तिरूपं चेत्यर्थः । भावो ज्ञानम् । निर्वृत्तिरानन्दः । तद्रूपमिति यावत् । आत्मानमिति पूर्वश्लोकस्थात्मविशेषणत्वाद्भावनिर्वृत्तिमित्युक्तम् । ज्योतिरित्यस्यापि ज्योतीरूपमित्यर्थः । अत एवानन्यमिति साधु । अन्यथाऽनन्यदिति स्यात् ।  
?R यावत्स्यादिति । '?R यावत्स्यादगुणवैषम्यं तावन्नानात्वमात्मनः । नानात्वमात्मनो यावत्पारतन्त्र्यं तदैव हि । 1 । यावदस्यास्वतन्त्रत्वं तावदिश्वरो भयम् । य एतत्समुपासीरन् ते मुह्यन्ति शुचार्पिताः । '?R इत्येकादसस्कन्धे दशमाध्याये मतान्तरं । ते मुह्यन्ति इत्यादिनिन्दया निराकरणार्थं यावत् इत्यादिनाऽनूद्यत इत्यर्थः ॥ त्रित्व इति वाचं जुहाव मनसि तत्प्राण इतरे परम् । धृत्या ह्यपानं सोत्सर्गं तत्परत्वे ह्यजोहवीत् । 2 । त्रित्वे हुवाऽथ पञ्चत्वं तचैकत्वेऽदुहोन्मुनिः । सर्वमात्मन्यजुहवीद्ब्रह्मण्यात्मनमव्यये । 2 । इति प्रथमस्कन्धगतपञ्चदशेऽध्याये मृतिकाले धर्मराजकृतलयचिन्ताऽनूद्यते । तस्यार्थः वाचं वागभिमानिनीमुमां मनसि मनोभिमानिनि रुद्रे जुहाव उमाया रुद्रे लयो भवतीति चिन्तितवानित्यर्थः । तत् मनः प्राणे जुहाव । परं मनसः परं प्राणं च इतरस्मिन्नपाने जुहाव । धत्या मनस एकाग्रतया सोत्सर्गं सवृत्तिकमपानं तत्परत्वे तस्मादपानात्पूर्वभाविनि व्यानेऽजोहवीत् । अथपानाव्यानलयचिन्तानन्तरम् अवशइष्टावुदानसमानौ त्रित्वे त्रित्वसंख्याविशिष्टेषु प्राणापानव्यानेषु हुत्वा लयं विचिन्त्य पञ्चत्वं पञ्चत्वसंख्याविशिष्टान्प्राणापानव्यानोदानसमानांस्चैकत्वे एकत्वसंख्याविशिष्टे मूलप्राणे अजुहोत् । सर्वं पूर्वोक्तं समस्तम्, आत्मनि स्वहृदि स्थिते विष्णौ अजुहवीत् । तं चात्मानम् । ननु कृष्णस्य चेत्प्रतिपत्तिरित्याद्युक्तमयुक्तम् । '?R दध्यौ प्रसन्नकरण '?R इति पूर्वोक्तध्यानप्रकारस्यैव '?R यत्तत्परं ज्योतिः '?R इत्यादिनाऽनुवादात् । ध्यानस्य च ज्ञआनविषयविपरीतविषयकत्वनियमादिति भावेनाऽऽशंक्य निराह ध्यानमेवेदमित्यादिना ॥ ननु तटस्थमेव लक्षणं स्वरूपलक्षणत्वेन ध्यातत्वयत्वात्कृष्णेन तथा द्यातमित्यत आह न च तटस्थमिति अन्यथेति । अनुवादत्वमात्रेणानभिमतत्व इत्यर्थः । श्वेतकेतूद्दालकाख्यायिकाया अप्यनुवादत्वाविशेषादिति भावः ॥ ननु तत्रोपासना न श्रूयत इत्यत आह अथ योऽन्यामिति ।  
?R इदमुक्तमितीति । '?R न हि जन्मादिहेतुत्वम् '?R इथ्यादिकमुक्तमित्यर्थः ॥  
?R  ( इति मायावाद्युक्तैक्यस्य सूत्रकारैरेव निराकृतता )   
?R   ( अथ मायावाद्युक्तस्य निर्गुणत्वस्यापि सूत्रकारैरेव निराकृतता )  
?R '?R भेदेनैव तु '?R इत्यादिकमवतारयितुं शंकामाह स्यादियमित्यादिनाऽत्रोच्यत इति पर्यन्तेन ॥ तटस्थमेवेति । ब्रह्माश्रितमायागतमेव न ब्रह्मगतमित्यर्थः । यद्वा काकवत्त्वमिवोपलक्षणमेवेत्यर्थः ॥ लक्षणयेति । यथा सा गंगा इति गंगापदं तीरं लक्षणया बोधयति तथा तद्ब्रह्म इत्यत्र तत्पदमपि लक्षणया तदाश्रयं ब्रह्म बोधयतीत्युपपत्तेरित्यर्थः । यद्वा यत्रेत्यत्र यत्पदं गंगार्थं सदपि लक्षणया यथा यत्तीरं इत्यर्थकं तथा यत इति पदं यदधिष्टितमायात इत्यर्तकमित्यर्थः ॥ तटस्थलक्षणपरत्वेऽप्यैक्यवाद्यननुकूलत्वमस्य सूत्रस्याशंकते नन्वित्यादिना ॥ काल्पनिकभेदमाश्रित्य समाधत्ते मैवमित्यादिना . कार्येति देहेन्द्रियान्तःकरणादि । कारणमविद्यादोषो रागादिः । ऐक्यप्राप्तिकूल्यमस्य नेत्युक्त्वा निर्गुणत्वप्रतिकूलतापि नेत्याह न च सत्यस्येति । विश्वः समस्तः विवर्तः । अन्यथाप्रतीयमानः प्रपञ्चो यदवष्टम्भो यदधिष्टानक इत्यर्थः ।  
?R '?Rब्रह्म न कर्तृ निष्क्रियत्वात् '?R इत्याद्यनुमानं बाधकमित्यत आह नाप्यनुमानमिति । निष्फलं निष्क्रियम् इत्यादिरागमोऽस्तुबाधक इत्यत आह नाप्यागम इति ॥ दशमतात्पर्याद्युक्तां अकर्माक्लिष्टकारित्वात् इत्यादिस्मृतिं हृदि कृत्वाऽऽह तस्येति ॥ इदमिति लक्षणस्य तटस्थत्वमित्यर्थः ॥ तामेव दर्शयति जीवब्रह्मणोरित्यादिना ।  
?R सूत्रस्य मुख्यार्थोक्तिपरतया '?R भेदेनैव तु '?R इति वाक्यं व्याख्याय श्रुतेर्मुख्यार्थत्वोक्तिपरतयापि व्याख्यातुमवतारयति ननु कथमिति ॥ तदित्यस्य को मुख्यार्थ इत्यतश्छान्दोग्ये षष्टे तत्त्वमसीत्यतः पूर्ववाक्ये प्रकृतमाह सदेवेत्यादिना ॥ तदैक्षत बहुस्थां प्रजायेय इति तत्तेजोऽसृजत इत्यादिवाक्योक्तमाह प्रेक्षेति ॥ सन्मूलाः सोम्येमाः सदायतनाः सत्प्रतिष्टा इत्यादिनोक्यमाह सर्वासामिति । परमित्यर्थः । सामानाधिकरण्यमात्रं गौणम् इत्यादेस्तात्पर्यमुक्तं चन्द्रिकायां पृथगुपदेशादित्यधिकरणे । सामानाधिकरण्यमात्रं गौणमित्यस्य , तत्पदं कर्तृत्वादिविशिष्टब्रह्मपरमेव तत्त्वंपदयोः सामानाधिकरण्यं तु नाभेदपरमिति नाभिप्रायः , अपि तु तत्त्वमसीत्यत्र तत् तत्सदृश इति तत्पदेनैव गौण्या वृत्त्या सादृश्ये  
?Rलब्धेऽन्यान्यान्वितानेकप्रकृतिनिष्टैकविभक्तिरूपसामानाधिकरण्यार्थस्य मुख्यस्य तत्पदशक्यतावच्छेदकेन ब्रह्मत्वेन रूपेण ब्रह्माभेदस्य जीवेऽसत्त्वेऽप्यमुख्यस्य चेतनत्वादिरूपेणाभेदस्य सत्त्वात्सामानाधिकरण्येनाऽमुख्याभेदलाभ इत्येवाभिप्राय इति ।. जहदजहल्लक्षणेति । ओहाकृत्यागे त्यजदत्यजहल्लक्षणेत्यर्थः । कर्तृत्वादिधर्मांशत्यागाच्चैतन्यांशस्यात्यागादिति भावः ॥  
?R तत्रतत्रेति । तत्वनिर्णयादौ ।  
?R प्रागिति । प्रथमाधिकरणे सत्यत्वात्तेन दुःखादेः इत्यादिव्याख्यानावसरे ॥ लिंगपाद इति । ज्ञानं नित्यं क्रिया नित्या इत्यादिनोत्तरपादे साध्ययिष्यत इत्यर्थः ॥ पुराण इति । अल्पशक्तिरसार्वज्ञ्यं पारतन्त्र्यमपूर्णता । उपजीवकत्वं जीवत्वमीशत्वं तद्विपर्यय । 1 । स्वाभाविकं तयोरेतन्नान्यथा तु कथञ्चन । इति द्वितीयगीतातात्पर्योक्तमहाविष्णुपुराण इत्यर्थः ।  
?R कैवल्यमिति । केवलत्वं निर्गुणाभाव इति यावत् । सगुणस्येत्यनुकर्षः ॥ बालैरिति । विशेषानभिज्ञैरित्यर्थः ॥ गुणराहित्यलक्षणं निर्गुणत्वमित्यस्य वैशेषिकपरिभाषितगुणशून्यत्वमर्थ इति मन्वानो मन्दः शंकते गुणादिपञ्चकस्येति . गुणकर्मसामान्यविशेषसमवायरूपपञ्चकस्य । पदार्थविदो नैयायिकाः ॥ शक्यमितीति । प्रस्तुतमित्यनुकर्षः । अत्रेदानीम् अभिमतं निर्गुणत्वं गुणादिपञ्चकेऽपि नेत्याह गुणशब्देनेति । पारिभाषिकरूपादिचतुर्विंशतिगुणराहित्यमपि नेत्याह गुणादीनां चेति । वैशेषिकाधिकरणे समयपादे वक्ष्यत इत्यर्थः ॥ उक्तानुपप्तीति । निर्गुणस्यैव निरूपयितुमशक्यत्वादित्यादिनोक्तानुपपत्तीत्यर्थः । यद्वा न च मिथ्यानुगुणत्वं स्यादनिर्वाच्यस्य दूषणात् इत्युक्तानुपपत्तीत्यर्थः ॥ अर्थान्तरेति । प्राकृतघुणराहित्यरूपार्थान्तरत्वादित्यर्थः । व्याख्यातैषा श्रुतिः कर्मनिर्णयटीकायाम् ॥ अन्यथेति । धर्मसामान्यनिषेधे ॥ यथाऽऽहेति . पञ्चमस्य द्वितीयपादे साक्षाद्दृष्टरि इति साक्षाच्छब्दरूपादव्ययाद्दृष्ट्रर्थे संज्ञायां विषये इनिप्रत्यये अव्ययानां भमात्रे टिलोपः इति टिलोपश्च भवतीत्यर्थः ।  
?R सोल्लुण्टम् सोपहासम् ॥ परस्मै रुचितमिति । रुच्यर्थानां प्रीयमाणः इति चतुर्थी । यत्तटस्थत्वमुक्तं तन्निरस्तमित्यन्वयः ॥ तटस्थत्वोक्तिपरं वाक्यं पटति न हि नानेति ॥ तत्प्रसवेति । नानाविधकार्यजनकेत्यर्थः ॥ विशेषणमिति । स्वरूपलक्षणमित्यर्थः ॥ उत्तरत्रेति । अतोऽनन्तगुणं ब्रह्म इत्यत्र ब्रह्मस्वरूपविशेषण(षय)त्वोपगमेन तन्मात्रत्वानंगीकारेण निराकरिष्यत इति भावः ।  
?R  ( इति तदुक्तस्य धर्मराहित्यलक्षणनिर्गुणत्वस्य सूत्रकारैः निषेधः । )   (  
?R  (अथ तदुक्तस्य गुणगुणिनोः अन्यत्वानन्यत्वाभ्याम् अनिरूपणम् इत्यस्य दुष्टता )  
?R इत्युक्तमिति । स्वरूपलक्षणवादिना सिद्धान्तिनोक्तमित्यर्थः ॥ अन्यत्व नन्यत्वाभ्यामनिरूपणादिति । अन्यत्वे संबन्धसंबन्धिनोःसंबन्धान्तरेण भाव्यम् । तत्राप्येवमित्यनवस्थानात् । अनन्यत्वे संबन्धसंबन्धित्वव्याघातादिति भावः ॥ पुनरुक्तीति । यतो वा इतिश्रुतौ उक्तजन्मस्थितिभंगरूपलक्षणत्रयस्याप्येकत्वेन इमानि भूतानि जायन्ते योन जातानि जीवन्ति यत्प्रयन्त्यभिसंविशन्ति इत्येषामेकार्थत्वादिति भावः ॥ इतिवदिति । यज्जगज्जन्मादिकारणत्वेन प्रतीतं तद्ब्रह्म इत्येवंरूपेण मिथ्याभूतकारणत्वेनोपलक्षणसंभवात् ;?R इत्यर्थः ।  
?R इतिवक्तुमिति । '?R अतोऽनन्तगुणं ब्रह्म निर्भेदमपि भण्यते '?R इत्यनेन वक्तिमित्यर्थः । अस्फुटत्वादाह ॥ अयमभुप्राय इति । नास्तीतीतिशब्दस्येत्ययमभिप्राय इत्यन्वयः ।  
?R तावदिति । अवान्तवाक्यस्य गतिर्नेति सत्यज्ञानादिकेप्येवमित्यत्र वक्ष्यमाणत्वात्तावच्छब्दः । ननु स्वकर्मकप्रकाशात्मकत्वरूपस्वप्रकासत्वं न परेणांगीकृतम् । येनायं दोषः स्यादित्यतः तद्रीत्यापि दोषोक्तिपरतया व्याचष्टे किञ्चावेद्यत्व इति ॥ सिद्धं त्विति । ऐक्यस्य स्वप्रकाशात्मस्वरूपत्वेन सदा प्रकाशमानत्वेऽपि शास्त्रस्योपादेयत्वं सिद्धमेव । शास्त्रस्य भेदभ्रमनिवर्तकत्वादित्यर्थः । शास्त्रस्य भेदभ्रमनिवर्तकत्वेनोपादेयताशंकां निराह नेति ॥ स्वरूपस्यापीति । ऐक्यस्येति योज्यम् ॥ सर्वथाऽप्यनवभासेति । आत्मनोऽप्यनवभासप्रसंगादित्यर्थः ॥ अविद्याऽऽरोपस्यापीति । तथाचाविद्यावशादैक्यानभासोक्तिरयुक्ता स्यात् । अविद्याया एवानुपपत्तेरिति भावः । नन्वात्मस्वरूपांशेऽविद्यावरणं नास्ति किन्त्वैक्यांश एवेत्यत आह नहीति ॥ अनुपपत्तेस्तुल्यत्वादिति । अधिष्टानानवभास इत्यादिनोक्ताया इत्यर्थः । असंभावनीयेत्याद्युक्तपरिहारस्यापि तुल्यत्वादित्यपि ज्ञेयम् ॥ इत्ययुक्तमिति । इति यत्तयोक्तं तदयुक्तमित्यर्थः । तत्पदेनैक्यस्य प्रतिपादितत्वादिति । तत्पदबोध्यचैतन्यस्वरूपत्वादैक्यस्येति भावः ॥ तदुपलक्षितेति । तल्लक्षणया तत्पदबोधितेत्यर्थः ॥ ननु कथमिति । तस्मिन् वाक्ये स इति तत्पदेनैव देवदत्तस्वरूपस्य तदभिन्नस्यैक्यस्य च बोधितत्वेन शिष्टपदवैयर्थ्यापत्तिरिति भावः ॥ अत्रापीति । सोयमितिवाक्यबोध्याभेदस्थलेऽप्यैक्यस्य पिण्डस्य च सविशेषाभेदानंगीकार इत्यर्थः ।  
?R द्वितीयमिति । तत्पदलक्षिताच्चैतन्याद्भिन्नमैक्यमिति पक्षमित्यर्थः । मूलोक्तमुपलक्षणं मत्वाऽऽह अपसिद्धान्तस्तावदिति । मिथ्यात्वत इत्यनुवादलब्धमाह मिथ्यात्वप्रसंग इति ॥ अन्यथेति । चैतन्याद्भिन्नस्याद्वैतस्य सत्यत्वेऽद्वैतेनैव ऐक्येनैव सत्येनाद्वैतस्य सदेकमेव तत्त्वमित्यस्य व्याघातादित्यर्थः । मूलं योजयति ॥ मिथ्यात्वत इति । दोषान्तरविवक्षयोत्तरान्विततयाऽपि योजयति ॥ किञ्चेति । अपीत्यस्यान्वयोक्तिः सत्यत्वमपूति । न प्रकारान्तरेति । परस्परविरुद्धयोरन्यतरस्थितिं विना प्रकारान्तरेण स्थितिर्नेत्यर्थः । तथा च विरुद्धयोरन्यतरस्य मित्यात्वेऽन्यतरस्य सत्यत्वं स्यादेवेति भावः ।  
?R तृतीयं तत्पदलक्षितचैतन्यादैक्यं भिन्नाभिन्नमिति पक्षम् ॥ स्वरूपादिति । चैतन्यस्वरूपादित्यर्थः ॥ इत्याद्यापाद्यत इति । तच्छब्दपर्यायत्वं अन्यतरमात्रापरिशेषापत्तिश्चेत्यादिपदार्थः ॥ भेदिभ्यामिति । चैतन्यरूपवस्तुना भेदाभेदाख्यवस्तुना चेत्यर्थः । चैतन्यशब्दभेदशब्दाभेदशब्दानां पर्यायत्वं चैतन्याद्यन्यतरपरिशेषत्वभेदाभेदयोरेकत्वभेदानेकत्वरूपदोषा इत्यर्थः ॥ तृतीय इति । भेदिभ्यां भेदो भिन्नाभिन्न इति पक्षः । ऐक्यं चैतन्याद्भिन्नाभिन्नमिति पक्षेऽन्तर्भवति । तथा च तद्दोषेणैव दुष्टो भवतीति भावः । तत्र वा को दोष इत्यत आह तत्रापीति ॥ विशेषणेति । चैतन्यादैक्यं भिन्नाभिन्नमिति विशिष्टप्रतीतिर्हि विशेषणत्वेन भेदाभेदभानमपेक्षते । विशेषणत्वेन भेदाभेदभानं च भेदाभेदरूपविशेषणस्य विशेष्यभूतैक्यस्य च भेदस्य वा भेदाभेदस्य वा भानाबावेऽनुपपन्नम् । तद्भानमपि विशेषणत्वेन तज्ज्ञानं विना नेत्येवमुत्तरोत्तरभेदादिभानं विना पूर्वपूर्वभेदादि भानं न युक्तमिति ज्ञप्तिप्रतिबन्धकत्वाद्दोष एवेत्यर्थः ॥ अनवस्थापीतीति । स्फुटत्वान्नोक्तेति योज्यम् ।  
?R निर्वहिष्यतीति । निर्वक्ष्यतीति वाच्ये इडागमे लेखकदोषमूलो वा निर्वचनार्थभ्रमनिरासाय कृतो वेति ध्येयम् ॥ व्यवहारोपपत्तिरिति । भिन्नाभिन्नमैक्यं चैतन्यादित्यादिविशिष्टव्यवहारोपपत्तिरित्यर्थः ॥ कर्तृकर्मणोः कृतीतिवचनादिति । निर्वाहकशब्दस्य ण्वुल्प्रत्ययान्तत्वात्तस्य च कृदतिंगित्यनेन कृत्संज्ञत्वात्तद्योगे कर्तरि कर्मणि च षष्टी भवतीति पाणिनिवचनादित्यर्थः ।  
?R महावाक्येति । तत्त्वमसीतिवाक्येत्यर्थः । प्रागुक्तविकल्पात् तद्दोषांश्च व्यनक्ति तथाहि सत्यज्ञानादिकमित्यादिना ।  
?R परापरसामान्येति । सत्ताशब्दितसत्यत्वरूपव्यापकजातिज्ञानत्वादिरूपव्याप्यजातिवाचिनां सत्यज्ञानादिशब्दानामित्यर्थः । न च वाच्यमित्यस्य सिद्धिरित्यनेनान्वयः । अत एवेत्युक्तं व्यनक्ति स्वप्रकाशेऽपीति । '?R सत्यं ज्ञानमनन्तं ब्रह्म विज्ञानमानन्दं ब्रह्म '?R इत्यादिशास्त्रस्य हि ब्रह्म असत्यं न ज्ञानं न , परिच्छिन्नं नेत्याद्यर्थकत्वेनारोपितासत्यत्याद्याकारव्यावृत्त्यर्थत्वेन प्रयोजनवत्त्वादित्यर्थः ।  
?R इत्थंभूतलक्षण इति । कञ्चित्प्रकारं प्राप्त इत्थंभूतस्तस्य लक्षणे ज्ञापके तृतीया भवति । छात्रेणोपाध्याय्द्राक्षीदित्यत्रोपाध्यायत्वप्रकारं प्राप्तस्य छात्रशब्दितः शिष्यो ज्ञापक इति तृतीयोक्ता पाणिनिना । तथेहापि व्यावृत्त्या व्यावृत्तिरूपचिह्नेनेत्यर्थत्वादेवमुक्तम् । यद्वा इत्थंभूतस्य यल्लक्षणं तत्र तृतीयेत्यर्थवत् इत्थंभूतं यल्लक्षणं तत्र तृतीयेत्यप्यर्थमुपेत्यैवमुक्तम् । विशेषणत्वरूपप्रकारान्तरं प्राप्ते व्यावृत्तिरूपे लक्षणे तृतीयेत्यर्थोऽत्र ध्येयः । विशेषणीभूता व्यावृत्तिः प्रयोजनं नेत्यत्र फलितोऽर्थः । उक्तं च तृतीयेऽध्याये ऋग्भाष्यटीकायां सप्तदशे वर्गे '?R अच्छा वदा तना गिरा जरायै ब्रह्मणस्पतिम् '?R इत्येतद्भाष्यस्य '?R व्याप्तया गिरा जरायै संस्तुतित्वेन तृतीया भावरूपिणी '?R इत्यस्य व्याख्यानावसरे जरायै इत्यत्र जरयेति व्यत्ययमुपेत्य तृतीयाया इत्थंभूतलक्षणत्वमभ्युपेत्य जरया संस्तुत्या संस्तुतित्वेन स्तुतित्वरूपेणोपेतया इति । तदेव व्यनक्ति ब्रह्मेति । नन्वसत्यादिव्यावृत्तीनां अभावरूपत्वात्तासां ब्रह्मविशेषणत्वेपि न निर्विशेषत्वांगीकारभंगः । भावविशेषांगीकाराभावादित्यत आह अभावेति । व्यावृत्तेरितिपदद्वयमध्याहृत मूलं योजयति व्यावृत्तेरविशेषत्वे सतीति । विशेषणाभावत्वे सतीत्यर्थः । किं प्रति इत्यतो व्यावृत्तस्येत्यनूद्य ब्रह्मण इति विशेष्यमुक्तम् । '?R न व्यावृत्त्या प्रयोजनम् '?R इत्यस्यार्थः सा स्वतन्त्रेत्यादि ॥ निरुपाधिकत्वाच्चेति । अन्यानिरूपितत्वादित्यर्थः । व्यायवृत्तयस्त्वभावरूपत्वादनेकरूपत्वात्सोपाधिकत्वाच्चेत्युक्तत्रितयविपरीता इति भावः ।  
?R अभिदधतीति शत्रन्तम् । अभिदधानानीत्यर्थः । तदप्यनेनेति । व्यावृत्तिर्विशेषणं वा स्वतन्त्रा वेत्यादिकल्पपूर्वकदूषणेनेत्यर्थः । '?R ऐक्याभेदे न शास्त्रेण ज्ञेयं तत्स्वप्रकाशतः '?R इत्यत्र माहावाक्यार्थखण्डनप्रस्तावोक्यदोषान्तरं च स्मारयति निर्विशेष इति ।  
?R  वाक्यद्वयस्येति महावाक्यावान्तरवाक्यरूपवाक्यद्वयस्येत्यर्थः ।  
?R यथा मूकोऽहमित्येतत्स्वक्रियापदं तथा निर्विशेषं ब्रह्मेति स्वक्रियाविरुद्धमित्यन्वयः। दृष्टान्तस्य  
?Rस्वक्रियाविरोधमुपपादयति वक्तृत्वाभाव इत्यादिना । अनेन मूकोऽहमिति वाक्येन । एतद्वाक्योच्चारणक्रियया त्वित्यर्थः । शंकोत्तराभ्यां स्वक्रियाविरोधमेव व्यनक्ति अयमपीति ।  
?R अयं प्रयत्न इति । लक्ष्यलक्षणयोर्भेद इत्यादिना महावाक्यार्थावान्तरवाक्यार्थखण्डनप्रयत्न इत्यर्थः ॥ शक्तिविशेषो वस्तुसामर्थ्यविशेषः । उक्तदोषोऽभेदपक्षोक्तदोषः ।  
?R अनयैवेति । ऐक्यस्यएकधेत्यादिश्रुतिकार्यरूपोभयान्यथानुपपत्तिरूपार्थापत्त्येत्यर्थः । व्यक्ता चैषाऽग्रेपि भेदहीनेप्यनुपचरितभेदव्यवहारनिमित्तमिति । घटपटनिष्टभेदेऽतिव्याप्तिनिरासाय भेदहीनेऽपीत्युक्तिः । राहोः शिर इत्याद्युपचरितव्यवहारहेचौ अतिव्याप्तिनिरासायानुपचरितेति । घटादिव्यवहारहेतुघटत्वादावनतिव्याप्तये भेदव्यावहारेत्युक्तिः ।  
?R अंगीकारयित्वेति । अंगीकारशब्दात् '?R तत्करोति तदाचष्टे '?R इति णिचि कृते ण्यंतात्क्त्वाप्रत्यये रूपम् । अंगीकार्य, इति शंकानवकाशः । अस्तीत्यस्य तात्पर्यमाह अंगीकर्तव्य इति ॥ अर्थापत्तेरन्यथोपपत्तिमाशंक्य निराह ननु भेदाभेदांगीकारेणेति ॥ एकत्रेति । यस्य येन भेदाभेदौ तत्र वस्तुनीत्यर्थः ॥ उक्तत्वादितीति । भेदाभेदौ यदि तदा स्यादेव ह्यनवस्थितिः इत्यादाविति भावः ।  
?R सोऽस्तीत्युक्या एक एव विशेषः सर्ववस्तुष्वनुगत इति भ्रान्तः शंकते ननुसर्ववस्तुष्विति ॥ ऐक्यमिति । घटाद्यभिन्नविशेषाभिन्नत्वात्सर्ववस्तूनां यो यदभिन्नधर्माभिन्नः स तदभिन्न इति व्याप्तेरिति भावः ॥ असंभावनानिरासायाह अनन्ता इत्युपलक्षणमिति ॥ अपौनरुक्त्यायाह पूर्वमिति । '?R विशेषतद्वतोश्च '?R इत्यादावित्यर्थः ॥ सर्वं चैतत् इत्याद्युक्तं व्यनक्ति नहीति ॥ येनेति येन प्रत्यक्षासिद्धेन व्यवहारोऽखिलो भवेत् । भावाभावविभागेन यं विना न कथंचन । एतादृशे विशेषेऽस्मिन्को द्वेषो वादिनां भवेत् ॥ इति वैशेषिकनये वक्ष्यमामत्वादित्यर्थः ।   
?R भणनमिति । कथनमित्यर्थः ।  
?R कण्टोक्तमार्थिकं चाधिकरणार्थं फलोक्त्योपसंहरति तस्मादिति । जगज्जन्मादिहेतुत्वानन्तगुणत्वरूपलक्षणद्वयत्यर्थः ॥ 1 । 2 । 3 ॥  
?R     ( इति मायावाद्युक्तस्य निर्गुणत्वस्यापि सूत्रकारैरेव निराकृतता )  
?R     ( इति एतलेलक्षणस्य तटस्थत्वकल्पनायाः अयुक्तत्वम् )  
?R   ( अथ जगत्कारणस्य पाशुपदाद्यागमानुमानावष्टम्भेन अतिवायप्तिशंका । )     
?R ॥ॐ शास्त्रयोनित्वात् ॐ ॥ पूर्वेणाधिकरणेनास्याधिकरणस्य संगतिकाले आह जगदिति ॥ परहरतीति । शास्त्ररूपप्रमाणोक्त्येति योज्यम् ।  
?R भावे निष्टेत्युपेत्याह दृष्टं दृष्टिरिति । केन लिंगेनेत्यस्योत्तरं फलेनेति ॥ इत्यत उक्तमिति । फलजनकसाधनबोधकत्वरूपसंबन्धसिद्ध्यर्थमित्यर्थः ॥ अनुमानद्वय इति । दृष्टान्ते दार्ष्टान्तिके च प्रामाण्यसाधकानुमानद्वये यथाक्रमं सफलप्रवृत्तिजनकत्वशिववाक्यत्वरूपहेतुविशेषदेयोतक इत्यर्थः ॥ चरकेति । वैद्यग्रन्थविशेषः ॥ विपक्षे बाधकतर्कमाह यदीति ॥ न्यायसूत्रसंमतिमाह तदुक्तमिति ॥ '?R अनुमानतोऽन्ये न कल्पनीयाः '?R इति भाष्यं मनसि कृत्वाऽह उपलक्षणं चैतदिति । शैवाद्यागमेत्यादिनाऽऽगमावष्टम्भेन शिवादीनां जगत्कारणत्वसाधनमित्यर्थः ॥ सृष्टिकर्तृत्वस्थितिकर्तृत्वलयकर्तृत्वेष्वनुमानान्याह क्षित्यादिकमित्यादिना ॥ कर्मेति । आद्यकालीनं परमाणुकर्मेत्यर्थः ॥ ननु कथमस्य शिवत्वं सार्वज्ञ्यादेरभावात् इत्यत आह यथा चेति ।  
?R   ( इति जगत्कारणत्वस्य पाशुपताद्यागमानुमानावष्टम्भेन अतिव्याप्तिशंका ॥ )  
?R     ( अथ शैवाद्यागमप्रामाण्यसाधकानुमाननिरासः । )  
?R साध्यमध्याहृत्य तत्र हेतुत्वेन सूत्रं योजयति आगमादनुमानतो वेत्यादिना । एतेन भाष्यानुभाष्ययोर्विरोधोऽपि प्रत्युक्तः । उपलक्षणतयोभयत्र द्वयोरपि ग्राह्यत्वादिति दर्शितम् ॥ इत्यादिनोक्तमिति । भाष्योक्तप्रमाणेनोक्तमित्यर्थः ॥ कथमनेनोक्तशंकानिरास इत्यत आह एतदुक्तं भवतीति ॥ जगज्जन्मादिकारणस्य वस्तुन इति । एतेन पूर्वसूत्रेऽध्याहृतं तदितिपदं तस्येति षष्ट्यन्ततया विपरिणम्यानुवर्तत इति सूचितम् ।  
?R तद्गेत्यादिमूलमुत्सूत्रमितिभ्रमनिरासाय सौत्रहेतुसाधनपरतयाऽवतारयितुं शंकामाह स्यादेतदिति ॥ नन्वेवं कथं तर्हि सिद्धान्ते न विलक्षणत्वादित्यधिकरणे वेदादौ फलविसंवादः कर्त्रादिवैगुण्यनिमित्तक इति समाधास्यत इत्यत आह प्रामाण्ये हि सुदृढनिरूढ इत्यादि ॥ इतरेतराश्रयत्वमिति । सिद्धे प्रामाण्ये फलव्यभिचारस्यान्यनिमित्तकत्वकल्पनम् । सिद्धे च  
?Rतस्यान्यनिमित्तत्वे फलसंवादेन प्रामाण्यकल्पनमित्यन्योन्याश्रयत्वमित्यर्थः । विमतान्यप्रमाणानि शिववाक्यत्वादिति प्रागुक्तप्रयोगे दोषमाशंक्य प्रतिबन्द्योत्तरमाह शिववाक्यत्वमित्यादिना ।. तवापीति । शिववाक्यत्वेन प्राणाण्यमनुमिमानस्यापीत्यर्थः ॥ कथं तर्हि निर्णय इत्यतः प्रतिबन्दीमुखेनाप्रामाण्यमेव निर्धारयति किञ्च यःशिवागमस्येत्यादिना । प्रामाण्यसाधकानुमानमितोप्यप्रयोजकमित्याह अनेन न्यायेनेति । तत्र फलसंवादिवाक्यमेव नास्ति . येन तदृद्ष्टान्तेन बुद्धवाक्यत्वेन हेतुना प्रामाण्यानुमितिः स्यादित्यत आह न हीति ।  
?R    ( इति शैवाद्यगमप्रामाण्यसाधकानुमाननिरासः ॥ )  
?R   (अथ जगत्कारणत्वे अनुमानानवकाश इति व्युत्पादनम् ॥ )  
?R उक्तेति । कार्यत्वाद्यनुमानैरित्यर्थः । ननु यदि वैदादिशास्त्रं शिवादिकारणतां ब्रूयात्तर्हि तदनुसार्यनुमानमपि शिवादेरेव वदेदिति कथं तेन भवत्पक्षस्य सिद्धिरित्यत आह शास्त्रस्येति ॥ ईश्वरेऽनुमानागम्यतोक्तेः प्रकृतानुपयोगाद्विवक्षितमर्थमाह जगत्कारण इति ॥ अनुमा चेति । न केवलमागम इति चार्थः ॥ कथञ्चिदस्य हेतुविशेषणत्व इति । धर्मादिसाक्षात्कारपूर्वककृतिजन्यत्वादिति हेतुविशेषणत्व इत्यर्थः ॥ विशेष्याशमादाय साध्यावैशिष्ट्यनिरासः शक्य इति भावेन कथञ्चिदित्युक्तम् तर्हीति । अन्वयव्याप्तौ साधनवैकल्यपक्ष इत्यर्थः । घटादौ व्यतिरेकव्याप्तिसंभवादिति भावः ॥ अदृष्टवतामिति । न्यायमते सर्वस्यापि यथायथं तत्तज्जीवोपभोग्यतया जीवादृष्टनिर्मित्तत्वेनादृष्टद्वारा जीवानामेव कर्तृत्वोपपत्तेरित्यर्थः ॥ न चातिशयजन्मेत्युक्त्म् । स चातिशयः किं गुणोऽथ शक्तिरुत सहकारिसमवधानं अथ कार्यकारित्वमिति विकल्पान्क्रमेण निराह गुण इति । न्यायमतेऽदृष्टस्य गुणत्वादिति भावः ॥ अनभ्युपगमादिति । तार्किकमत इति योज्यम् । तार्किकाभिमतस्येश्वरानुमानिकत्वस्यात्रापाकरणप्रस्तावादिति भावः ॥तर्ह्युत्रत्तीति । स्वजन्मोत्तरक्षण एवेत्यर्थः । अभूत्वाभावित्वादिति । प्रागविद्यमानस्येदानीं विद्यमानत्वाद्हेतोः कार्यत्वं सिद्धमित्यर्थः । कथञ्चिदिति । कृतिघटितत्वात्कार्यत्वस्य ततः कथञ्चिद्भेद इत्यर्थः ॥ ननु सावयवत्वं नाम कारणवत्त्वं ब्रूमः, तच्च त्वन्मते परिणामिकारणवत्त्वं मन्मते समवायिकारणवत्त्वं अतो न दोष इति वदन्तं प्रत्याह किञ्चेति । कुतस्तद्विषवत्त्वशमित्येवकारार्थः ॥ परमाणुभिर्व्यभिचार इति । परमाणूनामपि परमाण्वन्तरसंयोगविभागवत्त्वेनोक्तरूपहेतुसत्त्वेऽपि कार्यत्वाभावाद्व्यभिचार इति भावः ॥ व्यर्थेति । आरब्धत्वमात्रस्य कार्यत्वाव्यभिचारादिति भावः ॥ पूर्ववदिति । अभूत्वाभावित्वादिति हेतोरिवेत्यर्थः । तत्रोक्तसाध्यावैशिष्ट्याद्यनुसन्धानाय पूर्ववदित्युक्तिः । कार्यत्वादिहेतुनिरासप्रपञ्चनं चेश्वरवादे तर्कताण्डवे व्यक्तम् ॥ एतेनेति । अदृष्टद्वारा जीवात्मभिः सिद्धसाधनत्वदोषेणेत्यर्थः ॥ पूर्ववत्सिद्धसाधनमिति । अदृष्टवज्जीवात्मभिस्सिद्धसाधनमित्यर्थः ॥ संयोगेति । द्वन्द्वान्तस्थो वतिः संयोगवत्प्रयत्नवदिति प्रत्येकमन्वेति । संयोगादिना प्रतिबद्धं गुरुत्वं यथा न पतनहेतुः तथा जीवादृष्टप्रतिबद्दमपि न पतनहेतुः स्यात् । एवं च प्रयत्नवानीश्वरो नांगीकार्य इति भावः ॥ ननु तथात्वे पतमानपतत्रिशरीरवदुपलम्भः स्यादित्यत आह महत्त्वेनेति ॥ एतेन चरमेति । क्षित्यादिकं प्रयत्नवद्विनाश्यं विनाशित्वादित्येतदपि हेतौ संदिग्धासिद्धत्वदोषेण निरस्तमित्यर्थः ॥ ननु यत्किञ्चित्पुरुषानुपलभ्यमानत्व(भ्यत्वं) वा सर्वानुपलभ्यमानत्वं(भ्यत्वं) वा आद्यं व्यभिचारि अन्त्यं संदिग्धासिद्धम् , इत्यत आह अनुपलभ्यमानत्वं(अनुपलभ्यत्वं) चेति । अस्मदुपलब्ध्यविषयत्वमिति वक्तव्ये यदयोग्यत्वमित्याह तदस्मदनुमानाविषये देशान्तरगतपरसुखादौ व्यभिचारवारणाय । तत्रास्मदनुमितिविषयत्वाभावेऽपि तद्योग्यत्वस्य सत्त्वादिति बोध्यम् ॥ तथा चेति । अस्मदनुमानस्य दुष्टत्वे सतीत्यर्थः । यानि कार्यायोजनधृत्यादेः पदात्प्रत्ययतः श्रुतेः। वाक्यात्संख्याविशेषाच्च साध्यो विश्वकृदव्ययः इत्युदनयस्योक्तानुमानान्तराणि तैर्विश्वकर्तृसिद्धिरस्त्वित्यत आह अनयैवेति ॥ निरसनीयानीति । निरासप्रकारश्च तर्कताण्डवे व्यक्तः ।  
?R प्राक्सामान्यानुमाननिरासकतया योजितमेव वाक्यं परिशेषानुमाननिरासकतयाऽप्यवतार्य व्याचष्टे यच्चेति । ईश्वर इत्यस्य प्रतिपदं शिव इति । प्रकृतोपयोगायाह जगत्कर्तरीति । शइवो जगत्कर्तेत्यस्मिन्नर्थे चेत्यर्थः ।  
?R ( अनीश्वरवादांगीकारेणेति । शास्त्रगम्यत्वाभावांगीकारेणेत्यर्थः । स एव पुंस्त्वशब्दार्थः । तथा च न ब्रह्मणि व्यभिचार इति भावः ॥ ) अयं प्रतिपक्ष इतीति । शिवो न जगत्कारणमिति प्रयोग इत्यर्थः । पक्षसाध्यादिभेदादिति भावः ॥ प्रमाणेति । प्रमाणप्रयोजनाभ्यां शून्यत्वादित्यर्थः । अन्यत्रेति । असिद्ध्यादिहेत्वाभासान्तर इत्यर्थः ॥ प्रतिबन्धकत्वस्येति । अनुमितिं प्रतीति योज्यम् । नन्वेवमिति । परिशेषानुमानस्य दुष्टतया सामान्यस्य शिवे पर्‌्यवसानाभावे सति कार्यत्वादिहेतुभिः कर्तृसामान्यसिद्धिर्न युज्यत इत्यर्थः ॥ तदिति । कर्तृसामान्यसाधकानुमानानामित्यर्थः ।  
?R यद्येवमिति । इति चेदित्यादिग्रन्थेनोक्तदिशा जगत्कारणस्यागमानुमानाभ्यामगम्यत्वे सतीत्यर्थः ।  
?R '?R कथञ्चन '?R इत्यनन्तरं पदद्वयाध्याहारमाह इति ज्ञायत इति शेष इति । दूषणानुमानमात्रभ्रमनिरासायाह तर्क इति । प्रकृतोपयोगायेशितृशब्दार्थमाह जगत्कारणमिति ।  
?R ( ईश्वरः सार्वज्ञ्यादिगुणवान् सर्वजगत्कर्तृत्वात् व्यतिरेकेण कुलालवदित्यनुमा हृदि कृत्वाह अन्यस्माद्वेति । यद्यपि पक्षधर्मताबलादपि व्यापकस्य पक्षीयतामात्रं सिध्यति तथापि नाधिकदिति पृथगुक्तिरि भावः ॥ ) कर्तेत्येतदन्तर्गतमेव सर्वज्ञत्वमित्येतदपि निराह न हि कर्तेति ॥ क्षित्यादिकर्तेत्युक्त्या तल्लाभोऽस्तीति भावेनाशंक्य निराह स एवेति ।  
?R प्रसिद्धकर्त्रीति । प्रसिद्दकर्तृरहितं यद्वनं तत्कृदिति ध्येयमित्यर्थः ॥ विपक्ष इति । परोक्ताखिलज्ञत्वविपक्षेऽखिलज्ञत्वाभाव इत्यर्थः ॥ बाधकाभावं व्यनक्ति न हि यो यत्कर्तेति ।  
?R न हि तदुत्पत्त्या व्याप्तिरित्यादि । तदभिन्नयोः कार्यकारणयोश्च व्याप्तिरिति बौद्धमतम् । तथा च यथा बौद्धानां हि कार्यकारणयोरेव व्याप्त्यंगीकारो न तथा भवतां तार्किकाणाम् । तथा च नित्यज्ञानेच्छाकृतिषु शरीरस्याजनकत्वेपि चैत्रादावन्यत्र व्याप्तिदर्शनेनेहापि व्याप्तिबलात्स्यादेव शरीरमित्यर्थः ।  
?R विचारशास्त्रम् । अनुमानरूपन्यायनिबन्धनशास्त्रम् । कर्मनिर्णये युक्तिश्चेत्यादिग्रन्थे कर्तृत्वादौ कार्यत्वादीनां अनुमाननामंगीकारादाह आनुमानुगृहीतेति ॥ संक्षेप इति । विस्तरस्तु तर्कताण्डवे ॥ छ ॥  
?R   ( इति जगत्कारणे अनुमानानवकाशः इति व्युत्पादनम् ॥ )  
?R    ( अथ अत्र परकीयभाष्यस्य अपव्याख्यानत्वम् । )  
?R अद्वैतमतं प्रत्याचष्टे अत्र केचिदिति ॥ वेदस्यापि सकलजगदन्तर्भावादिति । तथा च पूर्वसूत्र एव वेदकारणत्वस्यापि प्राप्त्या पुनरिह तदुक्तौ पौनरुक्त्यं स्यादिति भावः ॥ दौषान्तरं चाह कथं चेति । हेतुत्वेनोक्तमिति । पूर्वसूत्रे जगत्कारणत्वेनोक्तमित्यर्थः । अथ जगत्कारणत्वं प्रधानादिव्युदासेनेत्याद्युक्तार्थे दोषमाह ईक्षतीति । तत्रापीक्षणरूपहेतुना प्रधानकारणत्वनिरासादिति भावः । आदिपदेनानुमानिकमप्येकेषामित्यस्य ग्रहणम् ॥ इदमिति । शास्त्रयोनित्वादित्येतदित्यर्थः ॥ प्रतिज्ञामात्रत्वेति । शास्त्रयोनित्वे प्रमाणस्य सूत्रेऽनुपन्यासादिति भावः .  
?R इतिनियमोऽस्तीति । घटाद्यकर्तुरपि घटादिज्ञानदर्शनादिति भावः ॥ शंकते तस्यैवेति । ब्रह्मणो या विज्ञानशक्तिः तयैव ब्रह्म शास्त्रत्वेन भ्रमविषयत्वमापद्यत इति शास्त्रस्य ब्रह्मविज्ञानशक्तिविवर्तत्वं । अत आरोप्ये वेदे विज्ञानजनकत्वादधिष्टानेपि ब्रह्मणि विज्ञानशक्तिः सत्यभूतोपेयेति सार्वज्ञसिद्धिरिति भावः ॥ वियदादेरपि शास्त्रस्येव विज्ञानशक्तिविवर्तत्वस्य वाच्यत्वाच्छास्त्रस्येव तस्याप्यर्थज्ञआनजनकत्वं स्यादित्याह वियदादीनामपीति ।. आरोप्यगता शक्तिरधिष्टानेऽवश्यमंगीकार्येत्यत्र दोषान्तरमाह अविद्यादीति ॥ तत्कर्तृत्वेति । ज्ञानकर्तृत्वेत्यर्थः । आरोपितवेदस्य ज्ञानजनकशक्तित्वेप्यधिष्टाने विज्ञानशक्तिसिद्धिर्नास्ति । येन सार्वज्ञसिद्धिः स्यादिति भावेनाह कुत्र चेदमिति ॥ 1 । 2 । 3 ।  
?R   ?R?0 इति शास्त्रयोनित्वाधिकरणम्      
     अथ समन्वयाधिकरणम्  
?R?0 ॐ ?R?0तत्तु समन्वयात् ॐ ।.मूले सूत्रार्थस्यैव भाषणेन सूत्रस्य गमनिकानुक्तेः पूर्वाधिकरणफलाक्षेपपूर्वं पूर्वपक्षं वदन्सूत्रं स्वयमवतारयति अस्त्वित्यादिना ॥ हरेति । ' ?Rएक एव रूद्रो न द्वितीयोवतस्थे ( एको रूद्रो न द्वितीयाय तस्थे ) '?R ' ?Rहिरण्यगर्भः समवर्तताग्रे '?R '?R प्रधानादिदम् ' '?Rआविरासीत् '?R '?R जीवाद्भवन्ति भूतानि '?Rइत्यादिशास्त्रतो हरादेः प्रतीयत इत्यर्थः ॥ ननु न प्रतीतिमात्रादर्थसिद्धिः , तथात्वे यजमानः प्रस्तर इत्यादौ ऐक्याद्यर्थसिद्धिप्रसंगात् , किन्तु याक्यतापर्यविषयत्वादेव , तथा च कथमेतत्, इति भावेनाशंक्याह न चेति । अभियुक्तैः फशुपत्यादिभिः संप्रतिपन्नैरित्यर्थः ॥ न तात्पर्ये प्रमाणमस्तीति । उपक्रमादिकं हि प्रमाणतया वक्यव्यम् । तत्तु न तात्पर्यनिर्णयाकम् । अन्योन्यं बलाबलनिर्णयासंभवादिति भावः ॥ अतिप्रसंगादिति । गंगायां घोष इत्यादावपि प्रवाहादौ तात्पर्यकल्पनाप्रसंगादित्यर्थः ॥ कथं तर्हि रुद्रादिकारणत्वे
तात्पर्यमित्यत आह अन्यत्रेति । व्याख्यानं पाशुपताद्यागमरूपम् । ननु '?R नारायणो वा इदमत्र आसीदि '?R त्यादौ विष्णोरपि कारणत्वं प्रतीयते । न च तच्छिवादिपरम् । अभियुक्तविष्णादिकृतपञ्चरात्रादिना विष्णुपरत्वेन व्याख्यानात् । विष्णोरपि कारणत्वं सिद्धमिति चेत् । अस्त्वेवं कालादिभेदेन द्वयोरपि कारणत्वोपपत्तेरित्योतावान् ग्रन्थोऽत्र तस्मादित्यतः प्राक् योज्यः  
?R। तेनातिव्यापकमिदं लक्षणमिति प्राचीनो ग्रन्थस्साधुः । सौत्रोऽवधारणार्थस्तशब्दश्च समञ्जसो भवतीति ध्येयम् ।  
?R रूढेरभावाद्योगमाह अन्वियन्त इति । अनुपूर्वादिण्गतावित्यतः करणे परच् इत्यच्प्रत्यये सत्यन्वय इति रूपनिष्पत्तिरिति भावः ॥ उपक्रमादीनामविद्यमानसंबन्धकारक(ण)त्वाभावादाह तथा ज्ञायन्त इति । संबद्धतया ज्ञायन्त इत्यर्थः ॥ अत्रति । सूत्रे ॥ सूचयतीति । सूत्राकार इति शेषः ॥ व्याख्यातृवचनं वेति । वेदगतोक्रमाद्यननुगुणं यत्पशुपत्यादिरूपव्याख्यातृणां पाशुपतादिग्रन्थरूपवचनं तदित्यर्थः । वाशब्दद्वयमन्योन्यनिरपेक्षं स्तप्रत्येकमेव पूर्वपक्षप्रापकं न टीका यामिव मिलितमिति सूचयति अव्यभिचारित्वादिति । तात्पर्याव्यभिचारित्वादित्यर्थः ॥ ननु प्रतीतिव्याख्यानयोस्तात्पर्यव्यभिचारित्वोक्तिरयुक्ताप्रतीते पञ्चरात्रादिव्याख्यानस्य च विष्णुकारणत्वे वेदस्य यत्तात्पर्यं तदव्यभिचारित्वदर्शनादित्यत आह यत्रापीति ।  
?R तेन चेति । सौत्रैकवचनेनेत्यर्थः । तद्हि एकत्वं गमयति । तत्रैकत्वं भिन्नदेशस्थानां उपक्रमोपसंहारादीनामेकार्थप्रतिपादकत्वरूपैकोपाधिग्रस्तत्वेनैव वाच्यम् । नान्यथेति नानार्थप्रतिपादकत्वाभावरूपमविरोधं सीचयतीत्यर्थः ॥ भावे निष्टां मत्वाह अध्याहृतक्रिययेति । सूत्रेऽन्वयादित्येव पूर्तौ समित्युक्तिर्व्यर्थेत्यतः तस्य कृत्यं व्यनक्ति ननु चेति ॥ क्वचिदिति । प्राणो ब्रह्म कं ब्रह्म खं ब्रह्मेत्यादिब्रह्मविद्यायामियं विद्या प्राणपरा प्राणोपक्रमवत्त्वादित्यत्र, तथा ह्वयाम्यग्निं प्रथमं स्वस्तये इत्यादिसादित्रसूक्ते इदं सूत्कमग्निपरं तदुपक्रमवत्त्वादित्यादौ चोपक्रमस्य , तथा ब्रह्मवल्लीरूपब्रह्मविद्यायां तस्यैव एव शारीर आत्मा यः पूर्वस्य इति च जीवोपसहारस्य जीवपरत्वे व्यभिचारः । तथा इतरव्यपदेशात् इत्यत्र जीवाद्भवन्ति भूतानि जीवे तिष्टन्त्यचञ्चलाः इत्यत्राभ्यासस्य जीवपरत्वे व्यभिचारः, तथा असद्वा इदमग्र आसीत्ततो वै सदजायत इत्यत्रापूर्वतायाः सन्नाम्नो विष्णोः जनिपरत्वे व्यभिचारः तथा उद्भिदा यजेत पशुक्रम इत्यादिषु फलवत्त्वस्य काम्यकर्मपरत्वे व्यभिचारः उत्क्रमिष्यत एवं भावात् इत्यादौ ज्ञानांगत्वस्य वक्ष्यमाणत्वात् । तथा यावन्न विमोक्ष्येऽथ संपत्स्यत इत्याद्यर्थवादस्याद्वैतप्रकरणगतस्याद्वैतपरत्वे व्यभिचारः । तथा उपवयन्त भुञ्जाम इत्यर्थवादस्यास्माद्वद्याया अग्निपरत्वव्यभिचार इत्यादि द्रष्टव्यम् । सन्निकर्षविप्रकर्षाभ्यामिति । एतत्सूत्रे शब्दादेवेत्यत्र च श्रीमद्भाष्यटीकायामुक्तरीत्येत्यर्थः । कर्मणि निष्टामभ्युपेत्यानुवर्त्यमानशास्त्रयोनिपदस्थेन शास्त्रपदेन बुद्ध्या विविक्तेनान्वयमाह शास्त्र इति ॥ एतदवगम्यत इति शेष इति । मुक्यार्थे इत्यतः प्रागिति योज्यम् । उत्तरार्धोक्तमेतच्छब्दार्थः अत्रार्थपदस्य बुद्ध्या विविक्तस्य शास्त्रस्येत्यनेनान्वयं वक्ष्यति । वचनवृत्तिरूपं मुख्यत्वमेवावर्तितसंशब्दास्यार्थ इिति ज्ञेयम् । अत एवाग्रे सम्यग्वचनवृत्त्येत्यनुवादः ॥ मुख्यार्थ इतीति । संशब्दस्यावृत्त्या मुख्यार्थ इत्यर्थान्तरमित्यर्थः । प्राक् सम्यगित्येकस्यार्थस्यौक्तत्वादिति भावः ।  
?R अन्वयपदस्य संपदस्य शास्त्रपदस्य चावृत्तिमुपेत्य योजनामाह तथा चैवमिति ॥ प्रविचारित इति शेषोक्तिः ॥ शास्त्रयोनीति । परममुख्यया वृत्त्या कृत्स्नशास्त्रजन्यप्रमाविषय इति साध्यार्थः । तेन मुख्यया वृत्त्या एकदेशे कर्मदेवतादिप्रमाडननाविरोधः । ननु संशब्दस्यावृत्तिमुपेत्य कार्स्न्यार्थत्वं मुख्यार्थत्वं च किमर्थमुपेयम् । कारणवाक्यानामेव यथाकथञ्चिद्ब्रह्मपरत्वेक्तिमात्रेण जन्मादिसूत्रोक्तलक्षणस्यादुष्टतोपपत्तेरित्यत आह अनन्तेति ॥ सर्वमेव चेति । शास्त्रमित्यनुषंगः ॥ वचनवृत्त्या सर्वमेव चेत्युक्तं द्वयं क्रमेण व्यनक्ति लक्षणादिनेति ।  
?R सौत्रतत्पदवैयर्थ्यमाशंक्य समाधत्ते नन्वित्यादिना ॥ मण्डूकप्लुत्येति । यथा मण्डूकः उत्प्लुत्योत्प्लुत्य गच्छति । एवं तत्पदं शास्त्रयोनिसूत्रमुत्प्लुत्य तत्रासंबद्ध्येहानुवर्तिष्यत इत्यर्थः । यद्यपि पूर्वसूत्रेपि तत्पदं षष्ट्यन्ततया विपरिणम्य संबध्यत एव अन्यथा जगत्कारणस्य शास्त्रयोनित्वादित्यन्वयो न स्यात् , तथापि प्रथमान्ततत्पदाभिप्रायेण मण्डूकप्लुत्येत्युक्तम् ॥ इतरेति । रुद्रादिव्यावृत्त्यर्थमित्यर्थः । महातात्पर्यविषयत्वेनेति योज्यम् ॥ मास्तु तत्पदेनान्वय इत्यतस्तथात्वे जगद्हेतुत्वेन शंकितरूद्रादिव्यावृत्तिर्न सिद्ध्येदिति भावेनाह यत इति । यत्रेत्यर्थः ॥ अनुवृत्तेनेति । तत्पदेनेति योज्यम् ॥ निरस्तमिति . जन्मादिसूत्रे ॥ उत्तरत्रेति । ईक्षत्यधिकरणे ॥  
?R  फलोक्त्योपसंहरति तदेवमिति ॥ 1 - 1 - 4 ॥  
?R  ?R?0 इति समन्वयाधिकरणम्  
?R?0      1 - 1 - 4.  
?R?0     अथ ईक्षत्यधिकरणम्   
?R?0     1 - 1 -5  
?R?0 ॐ?R?0 ईक्षतेर्नाशब्दम् ॐ ॥ आक्षेपकीं संगतिमाह वचनवृत्त्येति ।. वचनवृत्त्यैवेत्येतदंशाक्षेपप्रकारं तावद्व्यनक्ति यतो वाच इत्यादिना । अशब्दम् इति श्रुत्यन्तरम् । न विद्यते शब्दो वाचको यस्य तदिति विग्रहोऽग्रे वक्तव्यः । शब्दो न यत्र इति भागवतवाक्यम् ।. ब्रह्मणमो वाच्यत्वे युक्तिं चाह वचनवृत्तिश्चेति । औपनुषदत्वमुपनिषत्प्रतिपाद्यत्वम् ॥ सकलशास्त्रगम्यमित्येतदंशाक्षेपप्रकारमाह अपर आहेति ॥ एकदेशनिर्णयेनालं किं सर्वाधिगमेनेत्यत आह विफलश्चेति ॥ अयुक्तश्च शास्त्रैकदेशस्यापि ब्रह्मपरत्वाध्यवसाय इत्याह एकदेशेति । ततश्च किमित्यत आह न च वस्तुनि विकल्प इति . वस्त्वेवमनेवं भवतीति विकल्प इत्यर्थः ॥ अत्रापीति । एकदेशाधिगतेपि वस्तुनीत्यर्थः ॥ अवाच्यत्वशंकां तावदिति । द्वितीयशंका तु गतिसामान्यात् इत्यनेन निराकरिष्यते । तद्व्याख्यानं चोपासनापादे तृतीये करिष्याम इति भावः ।  

?R अथ ईक्षत्यधिकरणम्   
?R?0     1 - 1 -5  
?R?0 ॐ?R?0 ईक्षतेर्नाशब्दम् ॐ ॥ आक्षेपकीं संगतिमाह वचनवृत्त्येति ।. वचनवृत्त्यैवेत्येतदंशाक्षेपप्रकारं तावद्व्यनक्ति यतो वाच इत्यादिना । अशब्दम् इति श्रुत्यन्तरम् । न विद्यते शब्दो वाचको यस्य तदिति विग्रहोऽग्रे वक्तव्यः । शब्दो न यत्र इति भागवतवाक्यम् ।. ब्रह्मणमो वाच्यत्वे युक्तिं चाह वचनवृत्तिश्चेति । औपनुषदत्वमुपनिषत्प्रतिपाद्यत्वम् ॥ सकलशास्त्रगम्यमित्येतदंशाक्षेपप्रकारमाह अपर आहेति ॥ एकदेशनिर्णयेनालं किं सर्वाधिगमेनेत्यत आह विफलश्चेति ॥ अयुक्तश्च शास्त्रैकदेशस्यापि ब्रह्मपरत्वाध्यवसाय इत्याह एकदेशेति । ततश्च किमित्यत आह न च वस्तुनि विकल्प इति . वस्त्वेवमनेवं भवतीति विकल्प इत्यर्थः ॥ अत्रापीति । एकदेशाधिगतेपि वस्तुनीत्यर्थः ॥ अवाच्यत्वशंकां तावदिति । द्वितीयशंका तु गतिसामान्यात् इत्यनेन निराकरिष्यते । तद्व्याख्यानं चोपासनापादे तृतीये करिष्याम इति भावः ।  
?R  अत्रेति । सूत्रे । तदर्थ इति । धात्वर्थो दर्शनरूप इत्यर्थः । अर्थोऽनेनोपलक्ष्यत इत्यनुक्त्वा तदर्थ इति शक्यसंबन्धद्योतनार्थम् ॥ श्रुत्यनुमानादिति । पुरुषमीक्षत इति श्रुतौ पुरुषस्येक्षणकर्मतयोक्तत्वादित्यर्थः ॥ विपक्ष इति । ब्रह्म वाच्यं ईक्षणकर्तृत्वात् इत्यत्र अस्त्वीक्षणकर्तृत्वं मास्तु वाच्यत्वम् इत्यत्र बाधकाभाव इथ्यर्थः ॥ अवधारणार्थमिति . अशब्दमिति प्रागुक्तश्रुत्यनुगमाय चेत्यपि ध्येयम् । तेन वाच्यमेवेति कुतो न सूत्रितमिति । तथा तत्तु इति पूर्वसूत्रात्तुशब्दमनुवर्त्य तत् वाच्यं तु इति योजनायामपि वाच्यमेवेतिलाभादीक्षतेर्वाच्यमित्येव सूत्रणीयमिति च चोद्यं निरस्तं ध्येयम् । तत्पदान्वितावधारणार्थतुशब्दस्य त
त्पदान्वयभंगेनान्यत्रान्वये तत्त्वित्याध्यायसमाप्तिप्रतिनयं साध्यार्पकतयाऽनुवृत्त्यनापत्तेश्चेति ॥ अवधा

?Rरण(णार्थ)मपीति । अवधारणार्तकनञ्द्वयमपीत्यर्थः । श्रुत्यर्थाभ्यामिति । यथाक्रममन्वयः । सूत्रे नाशब्दमित्युक्तेर्वाच्यमेवेति विन्यासस्याभिमतत्वात् । अत एव चाग्रे ब्रह्म वाच्यं न अवाच्यमेव इति चेत्युक्तम् । एवमन्यत्रापीति । हेयत्वावचनाच्च अन्यत्राभावाच्च न तृणादिवत् अम्बुवदग्रहणात्तु न तथात्वम् इत्यादावित्यर्थः । यद्वा अन्यत्रापि आनन्दमय इत्यादौ तत्त्वित्यवधारणकृत्यं ध्येयमित्यर्थः ॥ कथमत्र प्रयोग इथ्यत आह इदमुक्तं भवतीति । ईक्षणकर्मत्वात् ज्ञानकर्मत्वादित्यर्थः ॥ हेतोरसिद्धिं निरस्याप्रयोजकतामाशंकते ननु ब्रह्मण इत्यादिना मैवमितिपर्यन्तेन । सिद्धान्ती हेतूच्छित्तिबाधकमाशंकते ईक्षणीयत्वं म स्यादित्यादिना ॥ पूर्ववादी निराह इति चेन्नेति । अव्यापकत्वादिकमेव व्यतिरेकमुखेन व्यनक्ति ईक्षणीयत्वं हीति ॥ वृत्तिविशेषेति । शक्तिरूपेति भावः ।. न च व्याप्त्यभाव इत्यर्थः । सर्वस्यापि वस्तुनो वाच्यत्वेन साध्याभावस्य क्वाप्यभावादिति भावः । यत्र शब्दैकसमधिगम्यत्वं तत्र वाच्यत्वं यथा धर्मादीति दृष्टान्तसंभवाद्व्यतिरेकव्याप्तिसंभवादित्युक्तम्॥ तत्क्रियाऽविषय इति । तज्जन्यक्रियाया अविषय इत्यर्थः ।   
?R न तावदित्यादिना ईक्षणीयत्वहेतोरप्रयोजकत्वं हि कारणान्तरजन्यज्ञानविषयत्वनिमित्तं वृत्त्यन्तरविषयत्वनिमित्तं च । तत्राद्यं शास्त्रयोनिसूत्रादिपर्यालोचनीया सुपरिहरमिति स्वयं परिहृत्य द्वितीयाप्रयोजकत्वचोद्यनिवर्तकतया मूलमवतारयति ननु मा भूदित्यादिना । वाच्यत्वस्य लक्ष्यत्वाव्यापकत्वात्कथं तदभावेन लक्ष्यत्वाभावापादनमित्यत आह केनचिच्छब्देनेति ।  
?R प्रसंगहेतुरिति । प्रसंगरूपहेतुः दूषणानुमानमित्यर्थः ॥ अन्यथेत्यनुवर्तत इत्युक्तं तस्यार्थमाह यद्यवाच्यमपि ब्रह्म लक्ष्यमित्यंगीक्रियेतेति ॥ स्वव्याघातकोऽयं तर्क इति शंकते वाच्यत्वेऽपीति ॥ पूर्वसिद्धेरिति । संबन्धस्य द्विनिष्टत्वेन संबन्धज्ञानस्य संबन्धिज्ञानाधीनत्वात् शब्दरूपसंबन्धिनः प्रत्यक्षत्वेऽपि ब्रह्मरूपसंबन्धिन औपनिषदत्वेन शब्देनैव पूर्वं तत्सिद्धेर्वाच्यत्वेन तत्राप्येवमित्यनवस्थेत्यर्थः ॥ अभिमान्यधिकरण इति । यौगिकानां शब्दानां वाक्यतुल्यतया पृथक् संगतिग्रहणानपेक्षत्वादित्यादिसमाधानानां षास्त्रोक्तवस्तुनश्चैव(स्त्वेव) व्युत्पत्तिः शास्त्रलिंगतः इत्येतद्व्याख्याप्रस्तावे वक्ष्यमाणत्वादिति भावः । वक्तव्यत्वादित्यनेन तदधिकरणव्युत्पाद्यमिदमिति दर्शितम् । युक्तोऽतिप्रसंग इत्यादौ अतिप्रसंगशब्दः प्रसंगपर्यायः । तथा च न अति इत्यस्याधिक्यशंकेति भावः ।  
?R द्वितीयप्रधट्टकैतरेयभाष्योक्तमाह विशदमिति ॥ तदुपरिष्टान्निराकरिष्यत इति । विज्ञेयवाच्यलक्ष्यत्वपूर्व इत्यादिव्याख्यावसरे ।  
?R  वाक्यार्थ इति । नदीतीरे पञ्चफलानि सन्ति इति वाक्यार्थ इत्यर्थः ॥ अयं चेति । नदीतीरे पञ्च फलानि सन्ति इति वाक्यार्थो नद्यादिपदैर्लक्ष्यत इति वाद इथ्यर्थः ॥ समर्थितत्वादिति । शक्तिश्चैवान्विते स्वार्थे इत्यादिना जिज्ञासाधिकरणे पदानामेव पदार्थेऽन्वयरूपवाक्यार्थे च शक्तेः प्रतिपादितत्वादित्यर्थः । वाक्यार्थश्च ब्रह्माभ्युपेयत इत्युक्तं निराह ब्रह्मण इति ॥ अनंगीकारादिति । अखण्डत्वभंगभियेति भावः । ननु वाक्यार्थो न संसर्गरूपो न संसृष्टरूपश्च किन्त्वखण्ड एवातो न दोष इत्यत आह वाक्यस्येति । जन्मादिसूत्रे निरस्तत्वादिति भावः ।  
?R उत्तरत्रेति । अद्भुतत्वादवाच्यम् इत्यत्रेत्यर्थः ।  
?R कुण्डपायिनामयन इति । कुण्डपायिनामयनं नाम कश्चित्सत्रयागः । तत्रैकमासं क्रियमाणकर्मविशेषस्याग्निहोत्रमिति नाम अग्निहोत्रमिवाग्निहोत्रमिति गौणिमित्युक्तं पूर्वतन्त्रे उक्तं क्रियाभिधानं तत् श्रुतावन्यत्र विधिप्रदेशः स्यात् इति सप्तमाध्यायतृतीयपादीयाद्यनये । तथाचाग्निहोत्रपदेन मुख्यार्थनित्याग्निहोत्रत्यागेन गौणार्थग्रहणं तत्र न स्यादित्यर्थः ॥ (एवमेवेति । निष्कारणमेवेत्यर्थः ) दोष इत्युक्तं व्यनक्ति मुख्यार्थो हीति ॥ दुष्टत्वदर्शनादिति । घोषानन्वयत्वरूपदुष्टत्वेत्यर्थः ॥ श्रुतेरिति । यतो वाच इत्यादिश्रुतेः यत इत्यादिकैर्वदन् इत्यादिना निरस्तत्वात् ।  
?Rअवाच्यत्वसाधकनिर्गुणत्वरूपोपपत्तेश्च जन्मादिसूत्रे निरस्तत्वादित्यर्थः ।  
?R ईक्षणीयत्वहेतोर्व्यधिकरणासिद्धिनिरासकतया गौणश्चेदितिसूत्रमवतारयितुमाह अत्राहेत्यादिना । शुद्धेति जडामिश्रम् । बुद्धेति ज्ञानस्वभावः । तथाभाव सगुणभावः ॥ मा भूद्व्याप्यत्वासिद्धिः इत्येतद्व्यनक्ति पक्षीकृत इति ॥ वाच्यत्वे युक्तेरिवागमस्यापि साधनत्वेनाभिमतत्वात्तमप्याशंक्य निराह पूर्ववादी तथापीत्यादिना ॥ सर्वात्मन इति । सर्वजीवस्य अहमितिसाक्षिसिद्धत्वादित्यर्थः । प्रमेयत्वं प्रमाणजन्यवृत्तिविषयत्वम् ।  
?R अधिकं श्रुतहान्यादिकं दोषं सूत्रार्थतया विवक्षुरित्यर्थः । मूलपदानि योजयति यो वादीत्यादिना ॥ वदन्नित्यस्यार्थो वदतीति ॥ इत्याद्यसूत्रतात्पर्यमिति । यो वादी इत्यादिनोक्तं प्रमेयं गौणश्चेत् इतिसूत्रतात्पर्यमित्यर्थः ॥ द्वितीयस्येति । तन्निष्टस्य मोक्षोपदेशात् इतिसूत्रस्येत्यर्थः ।  
?R स्वपरयोर्मत इत्यनेन दोषद्वयस्योभयसंमतिरुक्ता । तत्कथमित्यतोऽस्माभिरापाद्यमानत्वादस्मत्संमतत्वं परेणांगीक्रियमाणत्वात्परसंमतत्वमितिभावेनाह अस्माभिरिति ॥ अंगीकारे परस्य किं बीजमित्यत आह न हीत्यादिना मन्वानेनेत्यन्तेन । इतिमन्वानेनांगीक्रियते इति पूर्वेणान्वयः । उपपादितं मूलारूढं दर्शयति इति स्वपरयोर्मतेनेति ।  
?R प़ञ्चम्यन्तत्वेन बुध इतिपदं व्याचष्टे बोधनादिति । बोधजनकत्वादित्यर्थः । बुद्ध्यतेः क्विप् ॥ श्रुतिगीतातात्पर्योक्तार्थमाह सुष्ट्विति ।  
?R च शब्द इति । मुञ्चथ चेति चशब्द इत्यर्थः । तमेवैकं जानथ इति अन्य वाचो विमुञ्चथ इति वाक्ययोः यावर्थौ, अस्य च हेयत्वावचनात् इत्यादिनोक्तौ, तद्द्वयसमुच्चयार्थ इत्यर्थः । आश्चर्य इति । अगौणतया प्रतीतमपि गौणं वदतीत्याश्चर्य इत्यर्थः । एवं वक्तारो दुर्लभा इति भावः ।  
?R  अंगेति । अंगावबुद्धास्तु न शाखासु हि प्रतिवेदम् । इत्युपासनापादीयाधिकरणे अंगैरंगदेवैरवबद्धाः संबद्धा अंगदेवताभूतब्रह्मादिविस्या इति यावत् । उपासनाः परिचयार्दयः कार्या इति वक्ष्यमाणत्वादिति भावः ॥ अनैकान्तिकेति । निर्गुणव्यभिचारीत्यर्थः । प्रधानत इति भावप्रधानं मत्वाऽऽह प्रधानत्वेनेति ।   
?R ननु सौत्रस्वाप्ययहेतोः तदुपलक्षितपूर्णत्वहेतोश्च पूर्णमदः पूर्णमिदं पूर्णात्पूर्णमुदच्यते । पूर्णस्य पूर्णमादाय पूर्णमेवावशिष्यते इतिश्रुत्युक्तो निर्गुण इति साध्येनैवान्वयेन वाच्यत्वरूपसाध्येनान्वयाभावात्कथमस्यैव वाच्यत्वस्यैवोपपादकं स्वाप्ययात् इति सूत्रमिति पूर्वमवतारितमित्यतः परंपराभिप्रायेणेति भावेन हेत्वन्तरमध्याहृत्यऽऽह श्रुत्युक्तत्वाच्चेति । एतेन हेत्वन्तरत्वे चशब्दः स्यादिति निरस्तम् । पूर्णमद इत्यादिश्रुत्युक्तत्वाच्चेति वाच्यत्वे हेतुत्वाशयेन हेत्वन्तरेणेति पूर्वोक्तिसंभवात् ॥ नन्वेवमीक्षणीयत्वादिति प्रधानहेतोर्हि श्रुत्यैकजन्यज्ञानविषयत्वादित्यर्थस्याभिमतत्वात्तेनास्य हेतोरविशेषः । श्रुत्युक्तत्वादित्यस्यापि श्रुतिजन्यज्ञानविषयत्वादित्यर्थकत्वादिति चेन्न । तत्र तु श्रुतिसामान्यजन्यज्ञानविषयत्वादात्मावाच्य इत्यर्थस्य अत्र स्वाप्ययपूर्णत्वरूपधर्मद्वयोपेतपूर्णमद
इत्यादिश्रुतिविशेषजन्यज्ञानविषयत्वार्न्निर्गुण आत्मा वाच्य इत्यर्थस्याभिमतत्वेन सामान्यविशेषरूपतया पौनरुक्त्याभाव इति तात्पर्यात् । एवं श्रुतत्वाच्चेत्यत्रापि ध्येयम् ।  
?R भाष्य एवेति ॥ न हि गौण आत्मनि निर्दोषस्य लय इति भाष्य इत्यर्थः । व्याख्यातं च तद्भाष्यटीकायां । यद्ययं स्वाप्ययवान् गौणस्तर्हि स निर्गुणश्चोभौ प्रलये लयहीनौ तिष्टत उतैकस्मिन्नन्यस्य लयो भवति । नाद्यः । इदं वा अग्रे नैव किंचनासीदित्यादिविरोधात् । द्वितीयेऽपि न तावद्गौणस्य निर्गुणे लयः । तस्य स्वाप्ययेनावस्थाऽभ्युपगतेः । तथा च निर्गुणस्य सगुणे लयो वाच्यः । स चाशक्यः । गौणात्मनि निर्दोषस्य सत्वादिगुणहीनस्य शुद्धस्य यत्प्रयंति इत्यादिश्रुतिविरोधेन लयानुपपत्तेरिति ।  
?R प्रकरणशुद्ध्येति । वाच्यत्वप्रकरणमविच्छेदेन व्याचिख्यासुरित्यर्थः । पाठक्रममनुसृत्य गतिसूत्रव्याख्याने वाच्यतासमर्थनप्रकरणं विच्छिद्येतेतिभावः ॥ उत्तरत्रेति । उपासनापादे ॥ तेनेति । सूचनेनेत्यर्थः ॥ न ज्ञायेत चेत्तन्मा विज्ञायीत्यत आह तथाचेति । गुणपूर्णत्वलक्षणस्य जगत्कारणत्वलक्षणस्य चेत्यर्थः ।  
?R उत्तरवाक्यमवतारयितुं शंकामुत्पादयति सत्यमित्यादिना द्रष्टव्य इत्यन्तेन ॥ न च वाच्यमिति । अस्य, तथा सति स्यादिति न च वाच्यमित्यन्वयः ।  
?R तदनादरणे किं भवतां फलमित्यत आह अनादरणे च सिद्धमिति ।  
?R पराभिमताधिकरणशरीरमनुवदति सर्वज्ञमित्यादिना ॥ उक्तमिति । पूर्वाधिकरणे उक्तमित्यर्थः । ष ज्ञानक्रियाकार्येति । ज्ञानक्रिययोर्यत्कार्यं तद्दर्शमानुमेयसत्ताके ज्ञानक्रिये इत्यर्थः । अपरिणामत्वाज्ज्ञानात्मना न परिणामः ।  
?Rएकत्वान्नानेकात्मना परिणाम इत्यर्थः ॥ साध्याध्याहारेण सूत्रार्थमनुवदति न सांख्येति ॥ अशब्दं हि तदिति । शब्दाप्रतिपाद्यत्वादिति हेतुगर्भविशेषणमिति भावः ॥ स ऐक्षत इति श्रुत्यन्तरम् । स ईक्षां चक्रे इत्यपि वाक्यान्तरम् । द्वितीयसूत्रमवतार्यार्थमनुवदति ननु इत्यादिना उपपन्नमित्यन्तेन । गौणप्राये गौणसन्निधौ ॥ गौणत्वप्रकारं व्यनक्ति यथा हीति । अनेन जीवेनात्मनेति इत्यस्य आत्मशब्दात् इति सूत्रांशेनान्वयः ॥ इति चेति । आत्मशब्दादित्यन्वयः । तृतीयसूत्रमवतार्य तदर्थमाह अथेत्यादि युक्त इत्यन्तेन । यथा यजमानकार्यकारित्वाद्ययमानशब्दः प्रस्तरे यजमानः प्रस्तरः इति प्रयुज्यते तथा आत्मनो जीवस्य ये सर्वे अर्थास्तत्कारित्वात्प्रधानस्यात्रात्मशब्दो युक्त इति भावेनाह आत्मनः सर्वार्थकारित्वादिति । चतुर्थसूत्रमवतार्य तदर्थमाह स्यादेतदित्यादिना समुच्चिनोतीत्यन्तेन । ज्ञीप्सितं ज्ञापयितुमिष्टम् ॥ ग्राह्यत इति । श्वेतकेतुरिति शेषः । णिचि कर्मणि रूपम् ॥ एकविज्ञानेनेति । येनाश्रुतं श्रुतं भवत्यमतं मतमविज्ञातं विज्ञातम् इति वाक्येन एकविज्ञआनेन सर्वविज्ञानं प्रतिज्ञायते । तच्च ब्रह्मण एव प्रतिपाद्यते संभवति । प्रधानस्य प्रतिपाद्यत्वे तु विरुद्ध्यत इत्यर्थः ॥ पञ्चमसूत्रं पठित्वाऽर्थमाह स्वाप्ययादिति ॥ षष्टार्थमाह गतीति । सप्तमार्थमाह
श्रुतत्वाच्चेचि ॥ सवितुरेवेति । प्रत्यहमपरिणामिनः सवितुर्यथा सर्वप्रकाशनादिशक्तिस्तथेत्यर्थः ॥ स्वसिद्धेनेति । सूत्रकारसिद्धेनेत्यर्थः ।  
?R न ह्यशब्दम् इत्येतदेव वाक्यं तन्निराकरणपरतयापि योजयति यतोऽसाविति ॥ उपपादयिष्यत इति । चतुर्थपादे न शब्दवाच्यतैवात्र प्रधानस्य निषिध्यते इत्यादिनेति भावः ॥ किञ्चाद्ये प्रधानस्येति । शब्दागोचरत्वपक्ष इत्यर्थः ॥ तदुपपादनायेति । असत्तोपपादनायेत्यर्थः ॥ अत एवेति । प्रमाणान्तरवेद्यत्वोपपादनायेक्षत्युपन्यासस्यायुक्तत्वादेवेत्यर्थः ॥ द्वितीय इति । शब्दावाच्यत्वहेतुरित्यर्थः । तादृशस्यापि ब्रह्मणो वेदान्तेषु कारणतया प्रतिपाद्यत्वोपगमादनैकान्तिको हेतुरिति भावः ॥ तृतीयचतुर्थयोरिति । अवैदिकत्वहेतोः कारणतयाऽवैदिकत्वहेतोश्च कारणतया वेदान्ताप्रतिपाद्यत्वरूपसाध्येनैकार्थत्वादिति भावः ॥ नेतीति । प्रधानं न कारणतया वेदान्तवेद्यमिति प्रतिज्ञार्थसिद्धावित्यर्थः । शंकते परेणेति ॥ इदमिति । आत्मशब्दादित्येतदित्यर्थः । तत्तेज ऐक्षत इत्यादावात्मशब्दाभावादिति भावः ॥ देवतात्वेनेति । अभिमानिनये तथा वक्ष्यमाणत्वादिति भावः ॥ अधस्तादिति । यजमानप्रस्तरत्वं यथा नार्थः श्रुतेरेभवेत् इत्याद्यधिकरण इत्यर्थः । सौत्रो मोक्षोपदेशादिति हेतुश्चायुक्त इत्याहुः ॥ आत्मशब्दस्येति । अथोच्येतेतत्सूत्रावतारिकायामुक्तदिशा गोणत्वे शंकित इति भावः । परिचोदनैवेति । अवतारिकारूपशंकैवायुक्तेत्यर्थः । पूर्वपक्षीभूतः सांख्यो ह्येवं स्थूलारुन्धतीन्यायेनाशंकत इति वाच्यम् । न चैवं संभवतीत्याह न हीति । प्रधानं नात्मेति ह्येयत्वावचनात् प्रधानमेवात्मत्वेन सूक्ष्मब्रह्मज्ञानार्थमुच्यत इति नेति प्रागुक्तसूत्रार्थ च प्रत्याह हेयत्वावचनं चेति ॥ हेयत्वावचनादिति । अन्नमयादि न ब्रह्मेत्येवंरूपवचनाबावादित्यर्थः । उपलक्षणं चैतत् पुच्छरूपब्रह्मज्ञआनार्थं ब्रह्मत्वेनोपदेशसत्त्वाच्चेति पूर्वोक्तसाध्याभावोऽपि ध्येयः ॥ उत्तरोत्तरेति । अन्नम ये यस्याब्रह्मत्वेप्राणं ब्रह्मोपासने इति प्राणमयस्य ब्रह्मत्ववचनं ज्ञापकम् । एवं प्राणमयस्याब्रह्मत्वे मनोमयस्य ब्रह्मत्ववचनं ज्ञापकमित्येव ज्ञेयम् । अत्रापीति । सदेव सोम्येत्यादिप्रकरणेऽपि सच्छब्दार्थस्याब्रह्मत्वे भूय एव मा भवान्विज्ञापयत्वित्यादिप्रश्र्नप्रतिवचनपौनःपुन्यरूपज्ञापकसौलभ्यादित्यर्थः ॥ प्रतिज्ञाविरोधस्त्विति । हेयत्वावचनाच्चेति चशब्दसमुच्चितैकविज्ञानेन सर्वविज्ञानप्रतिज्ञाविरोधस्त्वित्यर्थः ॥ न किञ्चिदिति । भोग्यात्मत्वभोक्त्रात्मकत्वयोर्मध्य इत्यर्थः । जडैक्यस्य त्वयानंगीकाराद्भोक्त्रैक्यस्य च यजमानप्रस्तरत्वमित्यादिना अस्माभिर्निरस्तत्वादिति भावः ॥ एषा दिगिति । अयं भावः । सिद्धान्ते किं प्रधानं सदेवेत्यादिवाक्यबोध्यं नेति निरस्त विशिष्टब्रह्मणः परिणामित्यमेतद्वाक्यबोध्यमित्युच्यते किं वा कर्तृत्वं बोध्यमिति । यद्वा शुद्धस्य भ्रमाधिष्टानत्वं बोध्यमिति । नाद्यद्वितीयौ । विशिष्टे सदेवेत्यादिवाक्योक्तसत्त्वायोगात्पूर्वसूत्रेऽखण्ड एव समन्वयस्य प्रतिज्ञातत्वेनात्राखण्डस्यैव वाच्यत्वाच्च । द्वितीये वैयधिकरण्यं च । न हि प्रधानं परिमिणामीति प्राप्ते ब्रह्मकर्तृत्वसिद्धान्तो युक्तः । अत एव न तृतीयः । प्रधानं परिणामीति प्राप्तेऽधिष्टानं ब्रह्मेत्यस्य व्यधिकरणत्वादित्यादिरूपेण चन्द्रिकोक्तदिशा ध्येयः ।  
?R उक्तमवाच्यत्वे लक्षणाऽसंभवमनालोच्य शंकते सत्यं समीचीनोच्यत इति ।  
?R अत्रेत्यद्यनूद्यार्थमाह अत्र तत्तुसमन्वयादिति सूत्र इति । क्वावकाशोत्रेत्येतदेववाक्यप्रकारान्तरेण योजयति यतोत्रेति । तदेवेत्यनुवादः । जन्मादीत्यादि व्याख्या ।  
?R द्वितीयमिति । सगुणस्य प्रकृतत्वेऽपि इत्यादिनोक्तपक्षमित्यर्थः ॥  
?R हेतुफलयोरिति । लक्ष्यवस्तुनः स्वरूपेण मुख्यार्थसंबन्धित्वेन चोपस्थितिरूपहेतोः लक्ष्यार्थप्रमितिरूपफलस्य  
?Rचासंभादित्यर्थः ॥ वक्ष्यतीति । यदि तत्स्यादगोचरम् इत्यादिग्रन्थेनेति भावः ॥ अवेद्यत्वेऽपि लक्षणाफलमाशंकते ननु लाक्षणिका इति । शंका निराह नेति ॥ तत्र हेतुमाह निराकृतत्वादिति । सत्यज्ञानादिकेप्येवं न व्यावृत्त्या प्रयोजनमित्यादिना जन्मादिसूत्र इति भावः ।  
?R   
?R इति क्विपि कृत इति । उपमानादाचार इतिप्रकरणे सर्वप्रादिपदिकेभ्यः क्विपित्येके, इतिवार्तिकेनेति भावः । क्विपि कृते सनाद्यन्ता धातव इतिधातुसंज्ञायां तिपि कृते अर्णवतीतिरूपम् । तस्य षष्टीनिर्देशोऽर्णवतेरिति । क्विबन्तार्णवशब्दात् नन्दिग्रहिपचादिभ्यो ल्युणिन्यच इतिसूत्रेण च्प्रत्यये पररूपे अर्णवेति रूपमिति भावः ।  
?R  तदित्यनुवादः निर्गुणं ब्रह्मेति व्याख्या । नास्त्येवेति शेषोक्तिः । निर्गतमिति तदित्यस्य विशेषणमिति भावः . गोचरा इन्द्रियार्थाश्चेत्यमरोक्त्यागोचरशब्दस्य मित्यपुंलिंगत्वाद्व्यधिकरण बहुव्रीहिमाश्रित्यविशेष्यनिघ्नतामाह गवामिति ।  
?R यदि तत्स्यात् इति पदत्रयार्थं सोपस्करमाह एवमपीति । मा वदेदितेयसेयार्थो न च वक्तव्यमिति । अस्मच्छास्त्रगमित्यनुवादः । वेदेत्यादि व्याख्या ॥ ननु मांगि लुंगि इति पाणिन्युक्तेः मा वादीत् इति वाच्यमित्यत आह माशब्दोऽयमिति । अमानोनाः प्रतिषेधे इति निषेधार्थो माशब्द इत्यर्थः ।   
?R परकीयचोद्यमनुवदति आहेति । इत्याहेति वक्ष्यमाणेतिपदेनान्वयः । वचनविषयत्वं हि त्रेधा । वचनजन्यवृत्तिव्याप्यतया वा । आद्यद्वयस्याभावेन स्वप्रकाशत्वस्य संभवात् । अन्त्ये शास्त्रविषयत्वसंभवान्न कोपि दोष इत्यर्थः । निराकरिष्यमाणत्वादिति । युक्तिपादे न परिच्छेदकार्ये च प्रमाणमिति च प्रमा इत्यत्र । न च प्रमाणतोन्या स्यात्प्रमितिर्नाम कुत्रचित् इत्यादिना भक्तिपादे च ॥ ज्ञानाश्रयतयेति । ज्ञानाश्रयत्वेन हेतुनेत्यर्थः ॥ व्याघातेति । वचनजन्यज्ञानाविषयतया स्वप्रकाशत्वं वचनजन्यज्ञानविषयतया च वचनविषयत्वमित्यस्य व्याहतत्वेन स्वप्रकाशत्वशास्त्रविषयत्वयोरन्यतरदपि न सिद्ध्यतीत्यर्थः ।  
?R मा वदो मा विजानीहि इत्यनयोस्तात्पर्यमाह वक्तुं ज्ञातुं च न शक्यमिति । तेन लुंगुपपत्तिरिति । स्मोत्तरे लंग् च इतिसूत्रेण स्मोत्तरमांयोगे लंगो विधानादिति भावः । ननु मांगि लुंग् इति लुंगा भाव्यमित्यत आह माशब्दोऽयमिति ।  
?R वदव्यक्तायां वाचि इत्यस्य परस्मैपदित्यादित्युवादेति प्रयोक्तव्ये कथमित्यूद इत्यात्मने परप्रयोग इत्यत आह भासनेति । भासनं दीप्तिः । उपसंभाषा सान्त्वनम् । तथा चोद उक्तशंकाकर्तारं परिसान्त्वयतीत्यर्थः । यद्वा भासनोपसंभाषेति । भासनोपसंभाषाज्ञानयत्नविमत्युपमन्त्रेषु वद इति सूत्रेणार्थविशेषेषु आत्मनेपदविधानादिह भासनारूपार्थे आत्मनेपदम् । स्पष्टमुवाचेत्यर्थ इति भावः ।  
?R अमुख्यवृत्तौ रूढारूढभेदेन द्वैविध्यं कुत्रोक्तमित्यत आह यथोक्तमिति । न्यायविवरणे ॥ अन्येपीति । काव्यप्रकाशिकाकार इत्यर्थः ।  
?R
पूर्वसूत्रसंशब्दार्थद्वयाक्षेपसमाध्यर्थमिदमित्युक्तेमेतदधिकरणोपक्रमे । तत्समाधिप्रकां व्यञ्जयन्नुपसंहरति तदेवमिति । गतीति । सर्वशास्त्रोत्पाद्यज्ञानस्यैकरूपत्वादित्यर्थः । एतच्च तृतीयतृतीये विवरिष्याम इति भावः ।  
?R   ?R?0 इति जन्माधिकरणात् अधिकरणचतुष्टयम्   
?R     ( 1-1-2 तः 1-1-5 )  
?R  ॥ ॐ आनन्दमयोऽभ्यासात् ॐ ॥ ननु जिज्ञास्यब्रह्मस्वरूपनिर्णयाय जन्मादिसूत्राद्युक्तलक्षणस्यातिव्याप्तिनिरासाय सर्वकारणादिवाक्यानां ब्रह्मपरत्वाय तत्रासंभावनानिरासाय चोत्तरग्रन्थयस्य प्रवृत्तेर्वाच्यत्वान्मुले कथं प्रपञ्चनपरत्वोक्तिः । नह्येतत्सर्वं प्राक्सिद्धमित्यतोऽवतारयति अथात इति । विहिता कर्तव्यत्वेन बोधिता इष्टसाधनत्वेनोक्तेति यावत् । वस्तुविचारणं नामास्तीत्यनन्तरं येनाध्यायशेषस्य सार्थक्यं भवेदिति शेषः । नन्वेवं तर्हि ईक्षत्यधिकरणमपि व्यर्थं स्यादित्याशंक्य तत्सार्थक्यमुपपादयति संभावना त्वित्यादिना । ननु लक्षणप्रमाणाभ्यां वस्त्वधारितमित्यत्र संभावनया चेति वाच्यम्। अन्यथा तदुक्तिवैयर्थ्यामित्यत आह संभावना त्विति ॥ अतथाभावेति । अलक्षणादिभावेत्यर्थः । नन्वीक्षतिनये प्रमाणविषयत्वसंभावनैवोक्ता । तथाच लक्षणप्रमाणयोरित्युक्तिः कथम् । सत्यम् । ब्रह्मपदोक्तगुणपूर्णत्वलक्षणाभिप्रायेणात्र लक्षणोक्तिः । तस्य जन्मादिसूत्रे जगज्जन्मादिहेतुत्वेक्त्या संभावनोक्तेः । यद्वा प्रमाणे संभावनयाऽतद्विषये तद्हेतुत्वादिलक्षणेऽपि सा भवतीति परंपराभिप्रायेण तल्लक्षणोक्तिः । समन्वयसूत्रस्याध्यायादित्वमुपेत्योक्तम् अध्यायशेषस्येति । तात्पर्योक्त्या शंकानिरासप्रकारमाह सत्यामित्यादिना । तथा चैवं  
?Rसूत्रयोजना इत्यादिना यस्समन्वयसूत्रस्य प्रागर्थं उक्तस्तमनुवदति । तत्तुसमन्वयादितीति ॥ प्रतिपाद्यप्रतिपादकत्वलक्षणसमन्वय इति । एतदेव हि तत्परत्वरूपः सम्बन्धः । तत्प्रमितिशेषत्वस्यैव तात्पर्यशब्दार्थत्वादिति भावः ॥ कथं प्रपञ्चनं किमर्थं चेत्यत आह तत्तुसमन्वयादितीति प्रतिपाद्यप्रतिपादकत्वलक्षणसमन्वय, इति । एतदेवहि, तत्परत्वरूपः संबन्धः । तत्प्रमितिशेषत्वस्यैव तात्पर्यशब्दार्थत्वादितिभावः ॥ कथं प्रपञ्चनं किमर्थं चेत्यत आह तत्तुसमन्वयादिति हीति ॥ विमर्शेति । युक्त्यनुसन्धानपूर्वकमित्यर्थः ॥ अन्यदेवेति । तत्तु समन्वयादिति सूत्रकृदुक्ते सति अन्यदेव ब्रह्मभिन्नमेव वस्तु शास्त्रयोनि, समन्वयात् उपक्रमादिभिरन्यवस्तुपरत्वरूपसंबन्धावगमादित्युक्त्वा कृती कृतार्थः स्यादित्यर्थः ॥ प्रत्ययमिति । विश्वासं । एकः कश्चित्पुमान् । परस्ताद्वितस्तेरिति । त्वदुक्तप्रदेशापेक्षया वितस्तिपरिमित प्रदेशात्परस्तात्परत्र भूमध्यप्रदेश इति ब्रूयादित्यर्थः । एवमित्यनुवादः न्यायेन इत्यन्तं व्याख्या । शब्दैकजन्यज्ञानकर्मत्वादिन्यायेनेत्यर्थः । संभाविते सति इति शेषोक्तिः । कुतो व्यवधानमितिशंकानिरासप्रकारमाह सत्यमित्यादिना ॥ ननु मूलेश्लोके इत्यादिना इत्येकपदत्वेन पदमध्य एव पादान्तविरामो न युक्तः, यतिभंगापत्तेरित्यत आह स्वादिष्विति । कप्रत्ययावधिषु परतः पूर्वं पदसंज्ञं भवतीत्युक्तत्वादिह च तृतीयाविभक्तेर्नाशब्दस्य स्वादित्वेन तत्परतः पूर्वस्य पदत्वेन पदस्यैव पादान्ते विरामप्राप्तेरितिभावः ॥ यतीति । यतिरुपरमः । यम उपरम इति धातोः । यस्मिन् स्थले उपरमः पदस्योचितस्तस्य भंग इत्यर्थः । पदान्तस्यैव पादान्ते उपरमस्योचितत्वेन पदमध्ये अनुचितत्वात् । यतिर्विच्छेदसंज्ञिका इति वृत्तरत्नाकरोक्तेः । श्लोकेषु नियतस्थानं पदच्छेदं यतिं विदुः इतिदण्डिनोप्युक्तेः ।  
?R अध्यायार्थोक्तिः पराभिमतार्थव्युदासायापीति भावेन यथाश्रुतपरभाष्यमनूद्य निराह मायावादी त्वित्यादिना ॥ नामरूपविकारेति । शब्दार्थलक्षणकार्योपाधिविशिष्टमित्यर्थः । तद्विपरीतं च ।  
?R वैदिका इति । वेदगताः । संस्कृता इति यावत् । वेदगतानामेव लोकवेदाधिकरणन्यायेन लौकिकत्वात् । भाषाशब्द एव व्यावर्त्य इति भावः ॥ साक्षादिति । रूढयौगिकभेदेन तद्भेद इत्यर्थः । लिंगपादे वक्ष्यमाणदिशा आपातत इति योज्यम् । विवृतमेतच्चन्द्रिकायाम् ॥ धर्मद्वारेति । धर्मोपस्थितिद्वारैवेत्यर्थः ॥ तत्रैवेति । विवादस्थल एवेत्यर्थः । तत्रेति मूलानुवादः, वक्तव्येत्यादिव्याख्या । तत्रेत्यस्यावृत्तिमुपेत्यार्थमाह तत्र प्रथमेऽध्याय इत्यादि ॥ उपरिष्टादिति । उपसनापाद इत्यर्थः । मायावाद्युक्तपादोपाधीन्निराह प्रथमे स्पष्टेत्यादि । स्पष्टत्वं नाम वाक्यान्तरे ब्र्हमपरत्वेन निर्णीतत्वम् ॥ बहुलं स्पष्टलिंगवत्त्वादिति । तच्च चन्द्रिकायां विवृतम् ॥ सगुणनिर्गुणेति । द्वितीये सगुणं ब्रह्म तृतीये निर्गुणं ब्रह्मोच्यत इति पादयोर्भेद इत्यर्थः ॥ निराकृतत्वादिति । प्राचुर्येण मायावादि इत्यादिग्रन्थेनेत्यर्थः ।  
?R इत्यस्य व्याख्या सर्वोपाधिविवर्जितम् इति । आद्येर्थे मानं यत्र हि द्वैतम् इति । यत्र हि द्वैतमिव भवति तत्रेतर इतरं पश्यति इत्यादि । सर्वाणीति तु निरुपधिकब्रह्मणि ॥ अविद्याविद्याविषयेति । अविद्यापदेन तत्कार्यभ्रम उच्यते । भ्रमविषयप्रमाविषयभेदेनेत्यर्थः । द्वैतमिव इतिवाक्ये भ्रान्तिद्योतकेव शब्दस्य सर्वाणीतिवाक्ये तमेव विद्वानितितच्छब्दस्य श्रवणादिति भावः । तथा च सत्यभूतं ब्रह्म निरुपाधिकमेवेति नाद्वैतभंग इति भावः । ननु निरुपाधिकब्रह्मज्ञानादेव मुक्तिसिद्धौ अविद्याविषयब्रह्म किमर्थमपेक्ष्यत इत्यत आह तत्रेति । आदिपदेन ज्ञातृज्ञेयगुरुशिष्यादिलत्रणो ग्राह्‌यः ॥ क्रमेति । अर्चिरादिक्रमेत्यर्थः ॥ उपाधिभेदं । उपाधिकृतभेदोपेतम् । ननु यद्येकरूपं ब्रह्म तर्हि यः सर्वज्ञः अपहतपाप्‌मा, निरनिष्ट इत्यादि वैचित्र्यं वेदवाक्येषु कथमिति पृच्छति किंत्विति । गुणदोषविधिनिषेधपराप्वे परिहरति कानिचिदिति ॥ प्राकृतभौतिकेति । अशरीरः प्रज्ञात्मेति, अस्थूलमनिण्व त्यादीनीत्यर्थः ॥ वांमनसेति । यतो वाचो निवर्तन्त इत्यादीनीति भावः ॥ अद्वितीयत्वेनेति । एकमेवाद्वितीयमित्यादीनीति भावः ॥ स्रवात्मकत्वेनेति । सर्वं खल्विदं ब्रह्म पुरुष एवेदं सर्वम् इत्यादीनीति भावः । मोक्षशास्त्र इति । निरुपाधिकज्ञानाय सोपाधिकनिरूपणमुपयुज्यत इत्युक्तमिति चेन्न । तयोर्विरोधेन सोपाधिकनिरूपणस्य तत्रोपायत्वासंभवात् । अन्यफलार्थं तत्तन्निरूपणे च मोक्षशास्त्रत्वव्याघातादिति भावः ॥ उपयुज्यत इति । तदुपयोगाभावादिश्चन्द्रिकायां व्यक्तः । आभाणकं लौकिकगाथा । सार्थादिति । समूहादित्यर्थः । आदित्यादिवारविशेषे क्वचित्स्थलविशेषे विक्रियार्थं वणिग्भिरागन्तव्यमितिक्लृप्तसंकेतस्थले मिलितवणिजां यः समूहः सोऽत्र सार्थपदेन गृह्यते । तस्मादपीत्यर्थः ॥  
?R चतुर्थपादादिग्रंथमवतारयति । नन्वत्रेत्यादिना ॥ विश्वतोमुखता चेति । अनेकशाखानिर्णायकता चेत्यर्थः ॥ अवच्छेदकेति । क्रोडीकारकधर्मा इत्यर्थः । कथं तर्हि तेषामन्यत्रप्रसिद्धत्वमित्यत आह । ते च मयट्प्रत्ययादिनेति । गुणवाचिनस्त्वानंदादय इति । आनन्दो ब्रह्मेति व्यजानात् । विज्ञानं यज्ञं तनुते इत्यादिना श्रुता इत्यर्थः । एतच्चैतेषां  
?Rगुणवाचकत्वमुपेत्योक्तं । प्राप्यत्वेन मयट्प्रोक्तेर्नतत्राप्यन्यदुच्यते इति वक्ष्यमाणदिशा तेषामपि नामैकदेशग्रहणन्यायेन गुणिवाचित्वात् । नन्वेवं गुणवाचिनां ब्रह्मणि वृत्तिश्चेत्तर्हि तयोरैक्यं स्यात् तथा च आनन्दज्ञानादिशब्दानां पर्यायत्वं आनन्दज्ञानादिसांकर्यं गुणस्य गुणिना सांकर्यं च स्यादित्यत आह । गुणगुणिनोरिति । यद्वा कथं तर्हि गुणवाचिनो गुणिनि ब्र्हमणि समन्वयः तस्य गुणगुण्यैक्यहेतुकत्वात् तस्यात्र नयेऽनुक्तत्वादित्यत आह गुणगुणिनोरिति । उभयव्यपदेशात्त्तहिकुंडलवत् इतिभक्तिपादीयाधिकरणे गुणगुण्यभेदो विशेषबलेन सांकर्याभावश्चवक्ष्यत इत्यर्थः । तर्हि तेनैवेदं गतार्थमिति चेन्न । गुणिसामान्यवाचिनां समन्वयेऽर्थापत्तेषां समन्वयेन तदर्थमेवास्यानारंभणात् ।  
?R आनन्दमयादेः सूत्रे ब्रह्मत्वोक्तेः का प्रसक्तिरित्यतोऽन्यत्र भाष्यकृदुक्तं प्रसंजकं वदन्मूलमवतारयति । तैत्तिरीयक इत्यादिना संशयबीजमाह सर्वत्रेत्यादि ( ना ) ॥ अनुशासनादिति ॥ तादात्म्यार्थे विकारार्थे प्राचुर्यार्थे मयट्त्रिधेति सप्तमगीताभाष्योक्तेरिति भावः ॥ शरीरादिकोशेष्विति । शरीरपदेनान्नविकारदेहग्रहः । आदिपदेन प्राणविकारदेहादिग्राह्यः । तथा चान्नविकारदेहादिरूपकोशेषु जीवाश्रयभूतमंजूषारूपेष्वित्यर्थः ॥ गौर इति । यथा देहस्य गौरत्वादिना तदभिमानिजीवो गौरादिपदवाच्यः तथाऽन्नविकारदेहाभिमानी जीवोऽन्नविकारदेहवाच्यन्नमयादिशब्देनोच्यत इत्यर्थः ॥ अशनिरिति । वज्रस्वामित्वादिंद्रो वज्रवाचकाशनिपदेनोच्यते तथा ब्रह्मादयस्तन्नियंतृत्वात्तैः शब्दैरुच्यन्त इत्यर्थः ॥ प्राचुर्येपीति । प्रागुक्तस्मृतौ प्राचुर्यार्थ इत्यप्युक्तेः । पाणिनिनापि तत्प्रकृतवचने मयडि ति प्राचुर्येण प्रस्तुतमित्यर्थे प्रथमासमर्थान्मयङ् भवतीति पंचमेऽध्यायेऽनुशासनादिति भावः । मयटो वैयर्थापत्त्या तादात्म्यार्थत्वमशक्यशंकमिति न शंकितम् ॥ एते परस्परमिति । प्राणमयादयश्चत्वार इत्यर्थः । तस्माद्वा एतस्मादन्योऽतर आत्मा प्राणमय इति तस्यैष एव शारीर आत्मे त्यादि श्रवणादिति भावः ॥ किम्त्वन्य एवेति । एतेन कोशा एव प्रकृतिरेवेत्याद्येककोटिनिर्णयेन पूर्वपक्षः उत कोशाः प्रकृतिर्वैत्याद्यनिर्णयेन, अथ सर्वेपीति । नाद्यः । अनेकप्रापकसत्त्वे निर्धारणायोगात् । न द्वितीयः, संशयाविशेषापातात् । नान्त्यः, अनेकार्थकत्वेन वाक्यभेदापत्तेरिति निरस्तं । अयमेवेति विशिष्यैककोट्यनिर्धारणेऽपि ब्रह्मान्यत्वेनावधारणसंभवेन संशयाविशेषासंभवादिति । एवमग्रेप्यनेककोटिकपूर्वपक्षस्थले ज्ञेयं । तैत्तिरियक इति मूलपदस्य स्वयं विशेषणमाह अत्रेति । एतदुदापरणभूत इत्यर्थः ॥ आनन्दमयो ब्रह्मेति प्रतिज्ञाभाग इति । यद्यपि नास्त्यत्र ब्रह्मपदं तथाप्यस्य सर्वस्य समन्वयसूत्रप्रपञ्चनपरत्वात्तत्तेवात्र सर्वत्राप्याऽऽध्यायसमाप्ति साध्यार्पकतया ब्रह्मपरामर्शकतत्पदमनुवर्तत इति भावेनेतिप्रतिज्ञाभाग इत्युक्तं ॥ तत्रेति । प्रतिज्ञांशव्याख्यानपरवाक्य इत्यर्थः ॥ निर्णेतव्येति । तुल्यन्यायतया निर्णेतुं योग्यवाक्यांतरोक्तिरित्यर्थः ।. गुणीति । गुणिसामान्यवाचिनि गुणवाचिनि यानि नामानि तद्युक्तास्वित्यर्थः ॥ नचैवमत्रास्तीति । अन्नमयादिभिन्नभिन्नविषयतया श्रवणादिति भावः ॥ असकृदुक्तिमात्रमिति । एतच्चान्नमयादि प्रकरणपंचके श्रुतब्रह्मशब्दमेलनाभिप्रायेणोक्तं । नत्वेकैकप्रकरणाभिप्रायेण विज्ञानानंदमयप्रकरणयोरसकृच्छ्रवणेप्यन्नमयादिप्रकरणत्रये तदभावात् । विज्ञानमयादिप्रकरणद्वये मुख्याभ्यासस्य सत्त्वेनैवमुक्तेस्तदभिप्रायकत्वायोगाच्च । अत एवाग्रे इत्युक्तं भवतीति तात्पर्यवर्णनं । अयमेवाभ्यासो ब्रह्मशब्दस्य यः प्रत्यन्नमयादिशब्दमेकस्य पाठ इति सन्न्यायरत्नावल्युक्तेश्च ।  
?R इत्या(द्या)क्षेपणामिति । प्रागुक्तान्यत्वांतरत्वशारीरत्वाद्याक्षेपोपलक्षकत्वं सौत्रविकारशब्दस्य प्राचुर्यादिति परिहारस्यान्यत्वाद्याक्षेपपरिहारोपलक्षकत्वं । तद्हेतुव्यपदेशाच्चे त्याद्यानंदमयाद्यसाधारणयुक्तीनामन्नमयाद्यसाधारणयुक्त्युपलक्षकत्वं द्रष्टव्यमित्यर्थः । तच्च व्यक्तीकृतं चन्द्रीकायाम् । वक्ष्याम इति । ब्रह्मशब्दस्य चाभ्यासात्पंचरूपादिषु स्फुटमि त्येतद्व्याख्यानावसर इति भावः ।  
?R अधिकरणांतरारंभस्येति । आकाशाधिकरणेत्यर्थः । नन्वधिकरणान्तरारंभ इव विश्वतो मुख्यत्वमपि अन्यथा नीयताम् । येन तदन्यथानुपपत्त्या लक्षणाऽऽश्रयणं स्यादित्यत आह विश्वतोमुख्यत्वेति ।  
?R श्रुतिरित्यनंतरपेक्षितं पूरयति इति शेष इति ।  
?R समस्तस्येत्यनुवादः । अवयविन इति व्याख्या । अवहितैः सावधानैरित्यर्थः । मास्तु पुच्छस्य मुख्यब्रह्मत्वमित्यत आह ततश्चेति । तद्वेदनात् ब्रह्मविदाप्नोति परमित्युक्तब्रह्मज्ञानात् । परब्रह्मप्राप्तिर्या श्रुता सा बाधिता स्यादित्यर्थः ॥ अधिकानुपपत्तिरिति । प्राकृतान्नविकारदेहपरामर्शादिरूपेत्यर्थः ॥ विकारोपपादकत्वेनेति । अत एव पूर्वपक्षदशायामन्नमयादिशब्दे तावद्विकारार्थोंऽगीकार्य इत्यादिना तथैवोक्तमिति भावः ॥ प्रकृतेनेति । जिज्ञासासूत्रेणेत्यर्थः । उपलक्षणमेतत् । तत्राऽनंदादयो गुणाः । ईशस्यैवेति निर्णीता इत्युपासनापादीयानुव्याख्यानसुधायामुक्तदिशा सर्वापेक्षितानंदप्रदोपासनाविषयमहागुणवाचित्वेनाध्यायादौ मंगलार्थत्वाच्चेत्यपि ध्येयः ॥  
?R ब्रह्मशब्दाभ्यासोऽभिहित इति । ब्रह्मशब्दोऽभिहित इत्यर्थः । तथैव प्राक् ब्रह्मशब्दस्य श्रुतत्वादिति व्याक्यानात् । तथा च सोऽन्नमयादिष्वपि समान इति ग्रंथस्साधुः ॥ इत्यादिहेतुनामिति । अस्मिन्नितिसूत्रोक्तमुक्तगम्यत्व, तदुपलक्षित भृगुवल्लीसमाख्याऽऽदिहेतूनामित्यर्थः ।  
?R तथेति मूलपदस्यार्थमाह तथासतीति ॥ उद्भवर्हेति । उद्बबर्हात्मनः केशौ सितकृष्णौ महामुने । उवाच च सुरानेतौ मत्केशौ वसुधातले । अवतीर्य भुवो भारक्लेशहानिं करिष्यतः इत्यादिविष्णुपुराणे पंचमांशे प्रसिद्धमित्यर्थः । अत्र प्रमाणमाहेति । व्याप्तत्वेऽर्जुनप्रत्यक्षं प्रमाणमाहेत्यर्थः । द्यावापृथिव्योरिदमंतरं हि व्यार्तं त्वयैकेन दिशश्च सर्वा इत्येकादशगीतास्थार्जुनवाक्यादवगम्यते पार्थप्रत्यक्षमित्यर्थः ॥ पुराणाद्युक्तीति । पुराणेतिहासाजौ व्याप्तत्वोक्तिसमुच्चयार्थ इत्यर्थः । ननु सीमन्शब्दस्य नकारांतत्वेन ऋन्नेभ्यो ङीबि तिप्राप्तङीप्प्रत्ययस्य मन इतिसूत्रेण मन्नंतात्प्राप्तिपदिकात् ङीप् न भवतीति निषेधेपि निस्सीमानोस्य शक्तय इति वाच्यमित्यत आह सीमसीमे स्त्रितीयामुभे इति । इत्यमरोक्तेरिति योज्यं ॥ डावुभ्याभ्यामिति । मन्नंतात्प्ताप्तिपदिकादन्नन्ताच्च बहुव्रीहिविकल्पेन डाप्प्रत्ययो भवतीति चतुर्थाद्यपादे पाणिन्युक्त्या डाप्प्रत्यांतत्वात् साधुरित्यर्थः । उतावयवयविनोर्भेदादित्यादिनोक्तपक्षं निराह तृतीयेऽपीति ॥ इत्यादिप्रसिद्धीति । भाष्योक्तस्मृतिप्रसिद्धीत्यर्थः । तथाच अंगागित्वेन भगवान्स्वानन्दानुभवे स्थितः । स एव व्यूह्य चात्मानं इव पृथग्रूप इव स्थित इत्यैतरेयभाष्योक्तदिशा नारायणवासुदेवादिरूपैर्नानारत्नविनिर्मित्तप्रतिमावत्पुंजीभूतविद्यलक्षणरूपविशेषेण भगवत एवांगत्वमंगित्व चोपपन्नमिति द्वयोः परमात्मत्वं नायुक्तमिति भावः ।  
?R कृष्णपिंगलं इत्यनंतरं इति पूर्वार्धे परंब्रह्मे ति पदद्वयमध्याहृत्य योजयति इति पूर्वार्ध इति ।  
?R अत्रेति मूलपदस्यार्थमाह ऋतं सत्यमितिवाक्यं यद्गतं अत्रेति ।. स्वरितेति । स्वरितं ब्रह्मशब्दस्य यस्य तदिति विग्रहः । एवमग्रेपि ॥ तथात्व इति । तत्पुरुषादिसमासंतरत्वे इत्यर्थः । समासस्येति षष्टाद्यपादातिंमसूत्रेण सामान्यतोऽन्तोदात्तताया विधानादिति भावः ॥ अनुदात्तमिति । यस्योदात्तादिस्वरो विधीयते तं वर्णं वर्जयित्वाऽवशिष्टं पदमनुदात्तं भवतीत्यनुदात्तस्वर प्रसंगेनेत्यर्थः । पूर्वं हि पुर इत्यनंतरं रुद्रस्य पराधीनत्वप्रतिपादकं पदमस्ती त्यध्याहृत्य योजयित्वा तत्र शंकानिरासत्वेनोत्तरार्धं योजितमिदानीं विनैव पदाध्याहारं योजनामाह अथवेति । उद्धृत्यं मूलास्पष्टत्वेन । किं च ब्रह्माधिपतिर्ब्रह्मणोधिपतिरित्युत्तरवाक्य इत्यादिना पूर्वार्धो न रुद्रविषय इत्यन्तेनोक्तमर्थमुक्त्वा स्यादेवं यदीत्यादिनोक्तशंकोत्तरत्वेन ब्रह्माधिपतिरि त्यादिमसग्रश्लोको व्याख्येय इत्यर्थः ॥ स्वरितेन्द्रेति । औणादिकरन्प्रत्ययांतस्येंद्रशब्दस्य ञ्नित्यादिर्नित्य मित्याद्युक्तत्वे शेषनिघाते उदात्तादनुदात्तस्य स्वरित इति स्वरितांतत्वादिति भावः ।  
?R शिक्षाग्रन्थश्लोकमुदाहरति तथाचाहुरित्यादिना । मिथ्याप्रयुक्तः अयथाप्रयुक्तः । वाग्वज्रः वाग्रूपवज्रः । इन्द्रशत्रुः इन्द्रशत्रुरितिमन्त्रः । स्वरतोऽपराधात्स्वरम्भ्रशनिमित्तात् । उदाहृतश्च श्लोको महाभाष्ये पस्पशाह्निके ॥  
?R पुंसोःपुंल्लिंगयोरिति । एतच्चाश्वपते गोपते इत्यादौ पूर्वपदस्वरितांतत्वेपि बहुव्रीहित्वाभावात्तत्र व्यभिचारनिरासायोत्युक्तं नयचन्द्रिकायां ॥ व्यभिचारमिति । समस्यमानपदयोः पूर्वपदांतस्वरे स्वरिते सति तत्समासप्रातिपदिकं बहुव्रीहित्वमेष्यती त्यत्र अन्वयतो व्यतिरेकतश्च वैयाकरणा व्यभिचारमुद्भावयंतीत्यर्थः । तथाहि । आर्यश्चासौ ब्राह्मणश्चार्यब्राह्मण इत्यादिकर्मधारये पूर्वपदस्य स्वरितांतत्वेपि तत्र बहुव्रीहित्वाभावात् । आर्येतिपदस्य ऋगतावितिधातोः ऋृृहलोर्ण्यदि ति सूत्रेण ण्यत्प्रत्यये निष्पन्नत्वात् । ण्यत्प्रत्ययस्य तित्स्वरित मितिषष्टाद्यपादीयसूत्रेण स्वरितत्वात्तदंतस्यार्येति पूर्वपदस्य स्वरितांतत्वात् । नच समासस्येति सूत्रेण समासांतोदातत्त्वे अनुदात्तं पदमेकवर्जमितिशेषनिघातेनानुदात्तत्वान्नस्वरितान्तत्वमितिवाच्यम् । आर्यो ब्राह्मणकुमारयोरि ति षष्टद्वितीयपादीयसूत्रेण ब्राह्मणकुमारशब्दयोः परयोरार्यशब्दः प्रकृतिस्वरं प्राप्नोति कर्मधारये इति प्रकृतिस्वरेण स्वरितांतत्वात् । ब्रह्मचारिपरिस्पन्दं इति बहुव्रीहौ ब्रह्मचारिपदस्य स्वरितांतत्वाभावेपि बहुव्रीहिदर्शनात् । अत एव बहुव्रीहौ प्रकृत्या पूर्वपदमितिषष्टद्वितीयाद्यसूत्रे वृत्तौ ब्रह्मचारिपदं कृदुत्तरपदप्रकृतिस्वरत्वेनांतोदात्तमित्युक्तमिति ॥ सामान्यलक्षणेति । लक्षणशब्दोत्र सूत्रपर्यायः । स्वरितांतं पूर्वपदं बहुव्रीहिर्भवतीति सामान्यसूत्रम् । तस्यार्यब्राह्मण इत्यादावार्य इत्यादिविशेषसूत्रेणापवादित्वेपि न दोषः । नह्यपवादकृतवियभिचारो दोषाय । व्यभिचार्यपवादेन मानमेव भविष्यती ति वक्ष्यमाणत्वात् । पस्पशाग्रन्थे महाभाष्योक्तमाह यथोक्तमित्यादिना । सामान्यविशेषवता लक्षणेनेति । शब्दानुशासनं क्रियत इति योज्यम् ॥ अनेन सूत्रेणेति । महाव्याकरणसूत्रेणेत्यर्थः ॥ पूर्वपदप्रकृतिस्वरत्वमुपक्ष्यत इति । तथा च ब्रह्माधिपतीत्यादौ तत्पुरुषादित्वे समासांतोदात्तताप्राप्तौ शेषनिघातेन पूर्वपदस्य स्वरितांतत्वं न स्यादिति भावः । नन्वेवं प्रकृतेऽसंभव इत्यत  
?Rआह । ब्रह्मेन्द्रशब्दयोरिति । समासकार्येपीति शेषः ॥ अत एवेति । प्रकृतिस्वरोपलक्षकत्वादेवेत्यर्थः ॥ अन्यथेति । स्वरितांतपूर्वपदस्यैव बहुव्रीहित्व इत्यर्थः । तथा च बहुव्रीहौ पूर्वपदस्य क्वचिदंतोदात्तत्वेपि स्वरितांद्यतत्वे च न दोषो भवतीति । प्रकारांतरेण व्यभिचारदोषं निराह । अपि चेति ॥ इदमिति । पूर्वपदान्ते स्वरिते सतीत्यादिना प्रागुक्तसूत्रमित्यर्थः । यद्वा बहुव्रीहो प्रकृत्या पूर्वपदमित्येतदित्यर्थः । यथोक्तं पस्पशाह्निके किं प्रयोजनं व्याकरणस्येति शंकापरिहारार्थं रक्षोहागमलध्वसंदेहाः प्रयोजनमित्युक्त्वा एवं वा समासः अन्यथा वेत्यादिसंदेहाभावः प्रयोजनमिति । तद्विवृत्तं महाभाष्यकृतेत्यर्थः ॥ तथा चासंदिग्ध इति । आर्यब्राह्मणइत्यादौ कर्मधारयत्वस्य निर्णीतत्वाद्विशेषणाभावेन व्याप्यस्यैवाभावान्न तत्र व्यभिचारोद्भावनं संगतमिति भावः । सामर्थ्याभावेनेति । पूर्वपदांते स्वरिते सतीत्यर्थे पूर्वान्तस्वरितपदयोसामर्थ्येन समर्थःपदविधिरिति समर्थाधिकारे पूर्वान्तं चस्वरितं चेति विशेषणं विशेष्येण बहुल मित्युक्तसमासानुपपत्तिरिति भावः । पूर्वान्तं स्वरितं यस्येति बहुव्रीहिमाश्रित्य समासप्रातिपदिक इति पदाध्याहारेण समाधत्ते मैवमित्यादिना । पुंसोः समस्यमानपुंसोः संबन्धिनि समासप्राति इति कयोजनेति भावः ॥ कामचारित्वादिति । तथा चात्र स्वरितपदस्यैव विशेष्यत्वाददोष इति भावः । विशेषणत्वं तस्योपेत्याप्याह आहितेति । आहिताग्न्यादिगणे विशएष्यस्यापि पूर्वनिपातोक्तेः तद्गणमध्येऽस्यापि ग्रहणसंभवादिति भावः ॥  
?R उत्तरत्रेति । ब्रह्माधिपतिरित्युत्तरवाक्यबलेनेत्यर्थः ॥ सुपांसुलिगितीति । सुपांसुलुक्पूर्वसवर्णाच्छेयाडाड्यायाजाल इति सूत्रेणेत्यर्थः ॥ प्राबल्यादिति । उपपदविभक्तित इति योज्यम् । ननूर्ध्वरेतादिरिति कथम् । रेतःशब्दस्य सकारान्तत्वेन ऊर्ध्वरेतआदिरिति भाव्यमित्याशंक्य समाधत्ते श्रौतप्रयोगेति । ऊर्ध्वरेतं विरूपाक्षम् इति श्रौतप्रयोगेत्यर्थः ॥ उक्तयुक्तीति । पौनरुक्त्यापत्तिवाक्यशेषबलरूपयुक्तिद्वयाद्वाक्यशेषस्य बहुव्रीहित्वद्योतकयुक्तिबलाच्चेत्यर्थः ।  
?R परंब्रह्मेत्यस्योर्ध्वरेत इत्यनेनान्वितत्वात्ध्यायतीत्यस्य कर्मापेक्षायामाह तमेवेति ॥ अनेनेति । समाख्याकथनेनेत्यर्थः ॥ कर्मणि वा द्वितीयेति । प्रागुद्धेश्यद्वितीयेत्युक्ता द्वितीयेत्यर्थः ।  
?R इत्यादिवाक्यत इति मूलानुवादपूर्वं शेषमाह इत्यादिवाक्यत इत्यादिना । शंकते ॥ उत्पत्तिमत्त्वेनेति । एक इत्यादिपूर्ववाक्यमि त्यस्मिन्पक्षे इत्यादिवाक्यतो विष्णोरुत्पत्तिरवतारगे त्येकान्वय इति भावेनार्थमाह इत्यादिवाक्यतो विष्णोरिति ।  
?R जीवादौ व्यवहाराभावे को दोष इत्यत आह तथा चेति । ऊर्ध्वरेतं विरूपाक्षमित्यादेः प्रथमान्तत्वेन नपुंसकप्रयोगः कथमित्यतो विरूपाक्षाख्यमपरं ब्रह्मोक्तमित्यत्र ब्रह्मत्वापेक्षया नपुंसक इति यदुक्तं तन्न स्यादित्यर्थः ॥ व्याहतमिति । स्वस्यैव ब्रह्मत्वे स्वस्मात्स्वस्योत्तमत्त्वं व्याहतमित्यर्थः ॥ प्रागिति । विरूपाक्षाख्यममपरं ब्रह्मोक्तमित्यत्रेत्यर्थः ॥  
?R परस्यैवेति । परस्य प्राप्यत्वस्यैव श्रवणेन ब्रह्मविशेषणत्वाश्रवणेप्यन्यज्ञानेनान्यप्राप्तेरयोगाद्ब्रह्मविदित्यत्रापि परब्रह्मविदितिगम्यत इति भावः ॥ वक्ष्यमाणेति । मुख्यब्रह्मग्रह इति वक्ष्यमाणेत्यर्थः ।  
?R  विकारशब्दान्नेति चेन्न प्राचुर्यादिति । तावतोक्तशंकानिरासः कथमित्यत आह अयमर्थ इति ॥ तत्प्रकृतवचन इति . प्राचुर्येण प्रस्तुतमित्यर्थे प्रथमान्तान्मयडबवती ति पाणिन्युक्तेरित्यर्थः । परस्यैव विकारप्रायपाठत्याग इत्याह परेणापि हीति ॥ प्राणानां प्राणविकारत्वेति । वायुविकारा हि प्राणाः । तेषामेव तद्विकारत्वायोगादित्यर्थः । प्राणशब्दस्य वायुलक्षकत्वमुपेत्य विकारार्थत्वमुपेयत इत्यत आह यथाकथञ्चिदिति । अदधातोरित्यादि । अदभक्षण इत्यतः अद्यत इति वा अत्तीति वाऽर्थे क्तप्रत्यये रदाभ्यां निष्टातो नःपूर्वस्य च दः इति नत्वेऽन्नमितिरूपमित्यर्थः ॥ अयमिति । मयडन्तोऽन्नशब्द इत्यर्थः ॥ प्राणेनेति । चेष्टेत्यर्थः ।  
?R  इति यथेति । तत्र शूद्राल्पता प्रतीतेरिति भावः । अशब्दार्थत्वेप्याक्षेपात्तद्विरुद्धस्य लाभ इति शंकते ननु प्राचुर्यमिति । पदार्थान्तरेति । विजातीयसमानाधिकरणाल्पापेक्षया ब्राह्मणप्रचुरो ग्राम इतिवत् नक्षत्रादिपदार्थान्तरगताल्पप्रकाक्षापेक्षया प्रचुरकाशो रविरिति प्रयोगोपपत्तेरित्यर्थः । तथा च ब्रह्मणि दुःखादिप्रसक्तेरभावेपि जीवरूपपदार्थान्तरगताल्पसुखाद्यपेक्षयाऽनंदमयो ब्रह्मेत्यादि प्रयोगोपपत्तिरिति भावः ॥ यथा विरुद्धेत्यादि । प्राचुर्यस्य विशेषणत्वे विरुद्धधीर्नेति परैरप्यंगीकाराद्विशेषणतया तात्पर्यानाहेत्यर्थः । सामान्यैःसाधारणगुणपुरुषैः ।  
?R इति वचनादिति । गीताभाष्योक्तवचनादित्यर्थः ।  
?R न चात्र यतिभंग इति । यतिस्वरूपमुक्तं प्राक् ॥ पूर्वांतवत्स्वर इति । स्वरोऽजक्षरमुच्यते । अचः स्वरा इति प्रसिद्धेः । प्रकृते च विशेषेणैवेत्यत्र एवसब्दावयवभूत एकाररूपोऽच् । स च वृद्धिरेची ति वृद्ध्यैकारभावं गतः परस्यैव  
?Rशब्दस्यादिभूतोपि पूर्वस्यांतवद्भवति यति चिंतायां । अतः पदमध्ये विच्छेददोषो नेत्यर्थः । यणादेशः पूर्वभक्तोपि परादिवद्भवति । तस्योपयोगोऽग्रे ध्येयः ।  
?R भेदकार्यकरत्वं कथं तस्येत्यत आह विशेषो भेदकार्यमिति ॥ पूर्वमेवेति । अभिन्नेपि विशेषोयमि त्यादिना जन्माधिकरणे । विशेषविषयकं । इह विषयवाक्ये भेदशब्दाभावादाह भेदनिमित्तेति ।   
?R एतामेवेति । विशेषबलादित्येवंरूपाम् । व्यवहितेन समुच्चयेऽरुचिमत्वाह । इति वाऽपिशब्दसंबन्ध इति ।  
?R  भृगोश्चेति चशब्दार्थमाह किञ्चेति । अर्थं वदन्नेवावतारयति उत्तरस्मिन्नित्यादिना ॥ उपरिष्टादिति । अधीहिभगवोब्रह्मेत्युक्त इत्यत्रेत्यर्थः । मयट्प्रत्ययादीनां मयट्प्रत्ययान्यत्वान्तरत्वशरीरशरीरित्वावयववित्वादीनामित्यर्थः ॥  
?R पुनर्नवेति । औषधविशेषस्य नाम । काचमाची त्यपि वस्तुविशे,स्य नाम । काचमाचीति तु वायस इत्यभिधानम् । शाब्दिकादिमतमाह भीमादिशब्दा हीति । भीमशब्दो भीमसेनशब्द इत्यर्थः । तत्रापीत्यपिपदसमुच्चेयमाह अत्रापीति । भृगुवल्ल्यां ब्रह्मवल्ल्यां ।  
?R दृष्टान्तपूर्वकमेकदेशेन समग्रशब्दार्थप्रतीतिप्रकारमाह यथाहीत्यादिना । ज्योतिष्टोमप्रकरणे ॥ कालविशेषविधिपरे इति । वसंतरूपकालविशेषेत्यर्थः । ज्योतिषेतिपदेन पूर्वप्रकृतज्योतिष्टोमानुवादेन वसंतरूपकालस्य विधानादिति भावः ॥ ज्योतिषां स्तोमो हीति । यद्यपि त्रिवृत्पञ्चदशसप्तदशएकविंशा एतानि वा न तानि ज्योतिषि य एतस्य स्तोमा इति ज्योतिषि स्तोमा यस्मिन्निति ज्योतिष्टोम इति । विग्रह इति प्रसिद्धस्तथाप्यवयवविभागदर्शन एव तात्पर्यमित्येके । अन्ये तु एवमेव विग्रहः । बहुव्रीहिप्रसिद्धिस्त्वन्यथा नेयेत्याहुः । अत एवेति । राजशब्दस्यापि राजपुरुषवाचकत्वप्रसंगादेवेत्यर्थः ॥ अधइकारेति । प्रकरणबलादित्यर्थः ॥ एकदेशेति । समग्रेति च लक्षणाबीजोपपादनं ॥ निमित्तेति । प्रवृत्तिनिमित्तैक्यमभिधेयैक्यमित्यर्थः । यत्तु पस्पशाह्निके कैयटे सिद्धे शब्दार्थसंबन्धे इत्येतद्भाष्यव्याख्यानावसरे एकदेशोत्कीर्तनेन प्रतीतस्य समग्रशब्दस्य नार्थप्रत्यायकत्वमुच्चार्यमाणस्यैवार्थप्रत्यायकत्वा दित्युक्तं तन्न । अनुच्चार्यमाणस्यापि मनसानुसंहितस्य शब्दस्यार्थप्रत्यायकत्वानुभवात् । सामर्थ्यादित्युक्तं व्यनक्ति ?R?0नहीति ॥  
?R  तद्हेतुव्यपदाशाच्च ॥ यस्मादित्यस्योपरिसंबन्ध इति । यस्मादित्यस्य केवललीलयेत्यतःपदेनान्वय इत्यर्थः । नासुखीत्यनन्तरमपीत्युक्तमित्युत्कृष्य श्रुतिशेषोक्तिपूर्वमर्थमाह सुखमेवलब्ध्वा करोतीतिश्रुत्यन्तर इत्यादि ॥ भाववाचीति । पृथ्वादिभ्य इमनि ज्वेति सूत्रे भावार्थे इमनिच्प्रत्ययस्य विधानात् बहुशब्दस्य पृथ्वादिगणे पाठादिति भावः ॥ तथात्वे भूमेति  
?Rकथं रूपमित्यत आह बहोरिति । बहुशब्दात्परस्येमनिजादेः प्रत्ययस्यादेरिकारस्य लोपो भवति बहुशब्दस्य भूरादेशश्च भवतीति पाणिनिसूत्रादित्यर्थः । तत्र ज्ञापकमाह नाल्प इति । भूमप्रतियोगिनोऽल्पपदेन निर्देशाद्भूमा पूर्णं एवाभिमतोन्यथा नाल्पत्व इति निर्देशः स्यादिति भावः । तावता सुखपदस्य पूर्णसुख एव मुख्यवृत्तिरित्यत्र किंमागतमित्यतो भूमेत्यत्र भुमशब्दस्य गुणैः पूर्णत्वार्थतया व्याख्यानेपीह प्रकृतोपयोगायार्थमाह स चेति । यो वै भूमा पूर्णसुखः स एव च सुखपदेनोच्यत इति श्रुत्युर्थ इत्युक्तं भवति ।  
?R अत्रापि यस्मादित्यस्योपरि संबन्ध इति । अतःपदेन संबन्ध इत्यर्थः ॥ सुखेति सुखं च दुःखं च तत्साधनं च तेषां रागद्वेषावित्यर्थः । तार्किकसंमतिमाह यथोक्तमिति । प्रवर्तनालक्षणाः प्रवर्तकरूपा इत्यर्थः । दोषा रागद्वेषमोहाः ॥  
?R अतःकेवललीलया प्रेरक इत्येतदेव वाक्यं प्रकारान्तरेण योजयति एवमुपद्घातमुक्तत्वेत्यादि । यत् यस्मादित्यस्योपरिसंबन्ध इत्युक्तस्य योजनान्तरम् प्रदर्श्य यस्मादित्यस्योपरिसंबन्ध इत्युक्तम् तत्प्रदर्श्ययन्व्याचष्टे यतएवमिति ।  
?R प्राण्यादन्याच्चेत्यनयोर्व्यत्यासेनार्थोक्तिः लौकिकीं वैदिकीं वा प्रवृत्तिमिति । भाष्यनिर्देशक्रमेणानिवादः । श्रौतनिर्देशक्रमेणार्थोक्तिरिति न व्यत्यासदोषः शंक्यः ॥    
?R ॐ मांत्रवर्णिकमेवचगीयते ॐ ॥ सूचितमिति । संग्रहेणोक्तमित्यर्थः । परशब्दस्य प्राप्तिकर्मबोधकस्थल एव श्रवणेन ब्रह्मविशेषणत्वेनाश्रवणात्तद्विशेषणत्वस्याप्यभिमतत्वे त्वावृत्तिप्रसंगात्तज्ज्ञापकाभावाच्चेत्यत आह तज्ज्ञानस्येति । अनंतवदित्यादिमूलपदस्यार्थोऽन्तवन्न भवतीत्यादि ॥ प्रतीयमानाकारस्येति । ब्रह्मपदेन साक्षिणा च प्रतीयमानस्य पूर्णत्वापूर्णत्वादेराकारस्येत्यर्थः । उतान्यथेति । सर्वोत्तमत्वसर्वप्रेरकत्वादित्यर्थः । ब्रह्मेति पूर्णमिति । पूर्णं सकलवस्तुगतमपरिच्छिन्नपरिमाणमित्यर्थः । अस्माकमिति । परिच्छइन्नज्ञानयोग्यानामित्यर्थः ॥ श्रुतिरिति । उपनिषदित्यर्थः । तद्व्यक्तिस्थान इति । श्वेतद्वीपादौ ।  
?R अपि पदेनोत्त(नतदुत्त)रवाक्यैरपीति । कोह्येवान्या दित्यादिवाक्यैरित्यर्थः । एतच्च विवरिष्यते ।  
?Rनाल्पेसुखमितिप्रोक्त्वैवानन्दमये त्यादिव्याख्यानावसरे ॥ षण्णामपि प्रकरणानामिति । सृष्टिप्रकरणेन सह षट्त्वं ध्येयम् ॥  
?R इति वचनादिति । गीतावचनादित्यर्थः । यथोक्तमिति । सप्तदशे गीताभाष्ये उक्तमित्यर्थः ॥ कर्मणीति । कर्मकारके ॥ यातेरिति । याप्रापण इति धातोरित्यर्थः ॥ अात इति । अनुपसर्गे कर्मण्युपपदे आकारान्ताद्धातोः कप्रत्ययो भवतीति कप्रत्यये कृते लशःक्वद्दित इति ककारस्येत्संज्ञायां तस्य लोप इति तस्य लोपो आतो लोप इटि चे त्याकारलोपे च सति रूपम् । सच्छब्दतकारस्य झलाञ्झशोन्त इति जशादेशे दकारः कुतो नेत्यत आह अयमस्मादीनीति । अयमस्मयादीनि शब्दरूपाणि छन्दसि विषये भसंज्ञानि भवन्तीति आद्याध्यायचतुर्थपादस्थसूत्रस्यार्थः । तस्याकृतिगणत्वेन वृत्तावुक्तेः तत्रायमपि शब्दो ग्राह्यः । तथा चापदान्तत्वाज्जश्त्वाभाव इति भावः । ननु महाभूतानां ब्रह्मैव कारणमित्ययुक्तम् । आकाशादेरेव वाय्वदिकारणत्वादित्यत उक्तम् तदन्तर्गत चेति । महाभूतानां ब्रह्मैव कारणम् । तथा चाकाशाद्यन्तर्गतं सद्वाय्वादिकारणं च भवतीति भावः । तदन्तर्गतेः किम्फलमित्यत उक्तं तत्सत्तादिप्रदञ्चेति । आकाशादिसत्ताशक्तिप्रतीतिप्रवृत्त्यादिबोधनं कुर्वदित्यर्थः ।  
?R अस्तेःशत्रंतस्येति । असभुवी त्यस्य शतृप्रत्यये श्नसोपल्लोप इत्यकारलोपे सदिति रूपमिति भावः । नन्वनंतत्वमानदमयप्रकरणेन विव्रियत इत्युक्तं तदयुक्तम् । कोहीत्यस्य हेत्वसिद्धिनिरासकस्य त्प्रकरणेऽभावात् । तेन विनाऽनन्तत्वलक्षणोपपादनाभावादित्यत आह उक्तं चैतदिति । आनन्दमयवाचाऽपीत्यपिपदेन तदुत्तरवाक्यसमुच्चयकेनान्दमयप्रकरणेन तदुत्तरवाक्यैश्चानन्तत्वमुदाहृतमिति प्रागेवोक्तमेतदित्यर्थः ॥  
?R ॐ नेतरोनुपपत्तेः ॐ । पुरुषं वेत्ति इत्यादिमूलं संगमयितुं सौत्रं हेत्वंश शंकापूर्व स्वयं व्याचष्टे कुत इत्यादिना । स्वयमित्यनुवादः मुख्यया वृत्त्येत्यर्थः । एतानीत्यनुवादः नामानीति व्याख्या । तेनेत्यनुवादः तस्य व्याख्यानमेवमविद्वानित्यस्य विष्णुपरस्त्वादिति । तृतीयापेचम्योरेकार्यत्वादिति भावः ।  
?R ब्रह्मशब्दोक्त एवात्मशब्दप्रयोग इत्यत्रज्ञापकमाह तस्मादेतस्मादित्यनुसंधानादिति । अत्रेत्यनुवादेनानुवाक इति व्याख्या । विधेयमिति । यत्सत्यंज्ञानादिवाक्योक्तं स आत्मेति विधेयमित्यर्थः । तथाचाप्रस्तुतस्य कथमात्मशब्देनानुवाद इति शंकानवकाश इति भावः ॥ चतुर्विधाकाशेति । भूतभूताभिमानितद्देहतदंतर्नियामकरूपचतुर्विधायकाशेत्यर्थः ॥ त्रैविध्यस्येति । प्रादुर्भावो परेर्जनिरि त्यादिना सृष्टेप्रादुर्भावाभिमानस्वरूपत्रैविध्यस्य वक्ष्यमाणावादित्यर्थः ॥  
?R आकाशाद्वायुरुतीति । अनेन वायोः सृष्टिं प्रोवाचेत्यन्वयः । कीदृशस्य वायोरित्यत आह ॥ उक्त विधया चतुर्विधस्येति । भूतं भूताभिमानी चेत्युक्तविधयेत्यर्थः ॥ अयतेरिति । अयगतावित्यस्य उण्प्रत्यये तस्य अत उपधाया इति वृद्धौ रूपमिति भावः ॥ इपपदस्येति । उपपदांतस्याकारस्येत्यर्थः । कैः सूत्रैरेतन्निर्वाह इत्यत आह निर्वचनत्वादिति । व्याकरणवन्निर्वचनमपि पृथक्प्रमाणमेवेति तदनुरोधेन प्रकृतिप्रत्ययादिरूह्य इति भावः । उक्तं हि वर्णागमोवर्णविपर्ययश्च द्वौ चापरौ वर्णविकारनाशौ । धातोस्तदर्थातिशयेन योगस्तदुच्यते पंचविधं निरक्तमिति ॥ पाते रूपमेतदिति । क्विप्रत्यये धातोरंतलोपो उपसर्गस्य हृस्वत्वे च सति अबितिरूपं । तस्य बहुवचनमाप इति शब्दस्वाभाव्यादिति भावः ।. प्रथुविस्तार इति । अस्मात् षिवङ्प्रत्यये षित्वान्ङ्ङीप्रत्यये प्रत्यये गुणाभावे च रूपं निर्वचनत्वात्स्त्रीत्वात्स्त्रीलिंगं चेति भावः ॥  
?R तत्स्थान इति भूतं भूताभिमानीचे त्यत्र भूतपदस्थाने भौतिकपदं भूताभिमानिपदस्थाने भौतिकाभिमानिपदं च स्थापयित्वा योज्यमित्यर्थः । उष्टानामित्यस्यार्थो दग्धानामिति ॥ कर्मणि घ़ञिति । उषदाह इति धातोरिति योज्यम् । पुगंतलघूपधस्यचे ति गुण इति भावः । कर्मणीति । कर्मण्युपपदेऽधिकरणेऽर्थे घोः किप्रत्यय इति सूत्रार्थः । धातुशकारस्य षकारः कथमित्यत आह अधिकरणे शेतेरिति । अधिकरणे सुप्युपपदे शीङ्स्वप्न इत्यस्याच्प्रत्ययो भवतीति सूत्रेण तृतीयाध्याये द्वितीयपादे अच्प्रत्ययविधानात् । तथा चाच्प्रत्यये सप्तम्यादेरलुगादिवन्निर्वचनत्वाद्व धात्वन्तलोपे पुरुष इति भवतीति भावः ।  
?R ईश्वरपरिग्रहेप्यनुपपत्तिः समैवेत्यादिना प्रागुक्तशंकायाः कथमनेन निरास इत्यत आह इदमुक्तं भवतीत्यादिना कल्पनीयमित्यनेन ॥ कारणत्वेनेतीति । कारणत्वेन चाकाशादिषु यथा व्यपदिष्टोक्ते रित्यानुमानिकपादीयचतुर्थेऽधिकरणे कार्यत्वे सति कारणत्वरूपावान्तरकारणभूताकाशादि पुरुषान्तशब्दैः विष्णुरुच्यत इत्युपपादयिष्यमाणत्वादित्यर्थः । उपलक्षणमेतत् । द्युभ्वाद्य धिकरणे हरेः प्रादुर्भावरूपजने राकाशस्तल्लिंगादि त्यत्र महायोगविद्वद्रूढिभ्यां हरावाकासादिभूतभौतिकशब्दमुख्यार्थत्वस्य चोपपादयिष्यमाणत्वादिति ध्येयम् ॥ अनेकार्थतायाश्चेति । ज्योतिरुपक्रमा दित्यधिकरणे कल्पनोपदेशा दिति सूत्रे ॥ निगमनिघण्टुव्याकरणादिसिद्धयोगरूढ्यादिवृत्तेपंगीकारेण विषअवन्यार्थान्तस्यापि  
?Rस्वीकृतत्वेनानेकार्थत्वस्य तेषु तेषु पदार्थेषु रूढिरंगीकृता यत इत्यादिनोपपादयिष्यमाणत्वारदित्यर्थः ॥ प्रकृतेति । आकाशादिपुरुषान्तशब्दैर्यत्प्रकृतं भूततदभिमान्यादिकृतं भूततदभिमान्यादिकं तत्सर्वात्मकत्वापत्तिरित्यर्थः ।  
?R इति वचनादिति । प्रथमं छान्दोग्यभाष्योक्तवचनादित्यर्थः । इतिरसेत्यत्रेतिशब्दानुवादपूर्वं शेषमाह इतिज्ञापयितुमिति शेष इति ।  
?R प्रकाशवच्चेतीति । भक्तिपादे अरूपवदे वेत्यधिकरणे प्रकाशवच्चावैयर्थ्यमि तिगुणसूत्रे यथा गृहांतश्चाक्षुषप्रकाशे सत्यपि बाह्यप्रकाशापेक्षया नास्ति प्रकाश इति व्यवहारः तथा भगवतो विग्रहवत्त्वेपि तस्य प्राकृतत्वादिरूपलोकदेहवैलक्षण्यादरूपमव्ययमित्यादिश्रुत्युपपत्तेर्न तासां वैयर्थ्यमिति वक्ष्यामाणत्वादित्यर्थः । सप्तम्यर्थे वतिरिति । तत्र तस्येवेत्यनेन सप्तम्यर्थे वतिरित्यर्थः ।  
?R सर्वमेव त आयुर्यन्तीत्यन्नमयज्ञानान्मोक्षः श्रूयत इति । यद्यपि सर्वं वै तेन्नमाप्नुवति येन्नं ब्रह्मोपासत इत्येवान्नमयप्रकरणे मोक्षवाक्यम् । सर्वमेव त इति तु प्राणमयप्रकरणगतम् । पूर्वं नेतरोनुपपत्तेरित्येतद्व्याख्यावसरे तथैवोक्तेः । तथापि सर्वं वै तेऽन्नमाप्नुवंतीत्यत्र मोक्षपरत्वस्यास्फुटत्वात्प्राणमयप्रकरणे स्फउटत्वात्तत्प्रायपाठादन्नमयप्रकरणे श्रुतवाक्यस्यापि मोश्रपरत्वं ध्येयमिति भावेन प्राणमयप्रकरणगतवाक्यस्य मोक्षपरत्वोपपादनमतो नासंगतमेतदिति बोध्यम् । उपलक्षणमेतत् । आनन्दं ब्रह्मणो विद्वान्न बिभेति कदाचनेत्यादिमनोमयादिप्रकरणस्थवाक्यानामपि मोक्षपरत्वस्पष्टीकरणं बोध्यम् ॥ लेखकदोषमूलोऽयं पाठः । सर्वं वा इत्यादिवाक्यमेवोदाहर्यमित्येके ॥ तेन समानकर्तृतेति । समानकर्तृकयोः पूर्वकाले क्त्वेति समानकर्तृकक्रियांतरे सत्येव पूर्वकालीनक्रियावाचिधातोः क्त्वाप्रत्यविधानात्पश्यत इति क्रियान्तरानध्याहारे विदित्त्वेति क्त्वाप्रत्ययप्रयोगस्यासाधुत्वापत्तेरिति भावः ॥ ब्रह्मशब्दादयोपीति । ब्रह्मशब्दमांत्रवर्णिकगानादिसिद्धांतसाधका अत्र लक्षणानाश्रयणे बाधकतया वक्तव्या इत्यर्थः ॥ लक्षणयेति । उपलक्षणतयेत्यर्थः ॥ अनेनेति । व्यवधानेनेत्यर्थः ।  
?R भेदव्यपदेशाच्चे तिसूत्रव्यावर्त्याशंकामाह अत्राहेति । जीवब्रह्मैक्यवादीति योज्यम् । प़ंचसु शब्देषु मयटां विकारार्थत्वमुपेत्य जीवे तद्धटनाप्रकारमाह स हीति । प्राणाद्युपाध्यवच्छिन्नश्च प्राणादिविकारो भवतीत्यत्र दृष्टान्तमाह घटेति ॥ तदुपाधीति । जीवोपाधिभूतपुरुषशब्दितदेहविषयतयेत्यर्थः ॥ तत्प्राय इति । तत्सदृश इत्यर्थः ।  
?R प्रतिज्ञेति । नास्याभेदोऽस्ति जीवेनेति प्रतिज्ञेत्यर्थः । इतिशब्दमाद्यर्थं मत्वा मूलोक्तमुपलक्षणं मत्वाऽह तथेति ॥ ननूक्तवाक्यशाबल्यान्यथानुपपत्तिपराहताः भेदव्यपदेशा इत्याशंक्य निषेधति यदुक्तमित्यादिना ॥ ततो न जीव इति । जीवब्रह्मणोरत्यंतभिन्नत्वेन ब्रह्मत्वसाधकानां ब्रह्मशब्दादीनां जीवे कथमप्यवृत्तेरिति भावः ॥  
?R ॐ कामाच्च नानुमानापेक्षा ॐ । यदित्यस्यार्थो यद्यस्मादिति । यस्माच्छरीराणीत्यस्य फलितार्थः शरीरत्वादित्यर्थ इति ॥ प्रतिक्षेत्रमिति । प्रतिदेहमित्यर्थः । क्षेत्रज्ञानां जीवात्मनां । अत्र जीवब्रह्माभेदे प्रत्यक्षमागमं वानाशंक्यानुमानमेवाशंक्य तन्निराकृतौ तात्पर्य चंद्रिकायां व्यक्तं ॥ तथा च कथमिति । निरुपाधिकरूपस्यैव परमात्मत्वादिति भावः । 
  
?R जडआत्मेत्यादेः प्रत्यक्षानुमानागमविरुद्धानुमा कुत्र नावसरं व्रजेदिति प्रागुक्तविववृत्तिरूपत्वात्क्रमादक्षादिविरुद्धानुमानोक्तिपरत्वलाभाय मूलोक्तक्रमव्यत्यासेन मूलं व्याचष्टे आत्मेत्यादिना । इति साक्षीति । इत्यनुमानद्वयं साक्षिप्रत्यक्षविरुद्धमित्यर्थः ॥ तर्हि प्रतिज्ञापदव्याघातः स्यादिति चेदिति । आत्मेत्यस्य ज्ञानाश्रय इत्यर्थत्वात् । तथाऽऽकाश इत्यस्यानिबिडावयवद्रव्यमित्यर्थत्वात् । जडमित्यस्याचेतनमित्यर्थत्वादिति भावः । समश्च परानुमान इति । विमतानि शरीराणीत्यस्य मद्भोगा यतनभूतमदीयातीतानागतशरीरव्यावृत्तये मद्भोगानायतनानि शरीराणीत्यर्थत्वादिति भावः । ननु तत्तद्भोग यतनतया प्रतीयमानानि शरीराणीति पक्षस्यार्थः अतो न व्याघात इति भआवेनाह तत्परिहारोपीति । ननु नाभेदानिमानानां प्रत्यक्षादिबाधः । भेदस्य मिथ्यात्वेन प्रत्यक्षादेरप्रमाणत्वादिति चोद्यं कुतो न निरस्यत इत्यत आह यदत्रेति ॥ उपरिष्टादिति । अस्मिन्नस्ये तिसूत्रव्याख्यानावसरे समीपे सहभोगस्य मुक्तित्वेनेत्यादिग्रन्थे वक्ष्यत इत्यर्थः । यद्वा । भेदग्राहकत्वमेव नास्ति प्रत्यक्षस्य कुतो भेदानुमानबाधकत्वमित्यत उक्तं यदत्रेति । भेदो विशेष्यधर्म्यादिग्रहणोपेक्षया यदि । अन्योन्याश्रयतया हेतोर्ग्राह्य इत्यादिना वौद्धपरीक्षायां प्रत्यक्षस्य भेदग्राहककत्वं वक्ष्यत इत्यर्थः । अथवानुमानानां कामचारित्वेन दूषणमीमांसाऽनारंभापातेन व्याघातः स्यात् । इदमनिमानं मानं इदं नेति व्यवस्थायामनुमानस्य वाच्यत्वादित्यत आह यदत्रेति । आगमानुगृहीतानुमानमेवानुमाऽपि तु इत्यादौ तर्काप्रतिष्टानादि त्येतद्व्याख्यानावसरे वक्ष्यत इत्यर्थः । यद्वाऽभेदानुमानस्य प्रत्यक्षादिबाधादेरुक्तावप्यभेदागमस्यापि प्रत्यक्षबाधादेरत्र वक्तव्यत्वादित्यत आह यदत्रेति । पृथगुपदेशादि त्यत्र वक्ष्यत इत्यर्थः
इत्यादि ज्ञेयम् । अतो  
?Rविरोधस्तदवस्थ इति भावः ।  
?R इत्युक्तत्वादिति । अतो जीवैक्यमपि स निराचष्टे जगद्गुरु रिति जन्मादिसूत्रे उक्तत्वादित्यर्थः ॥ स्वरूपेणेति । अभेदत्वेनेत्यर्थः । तथाचाभेदः प्रकरणविशेषविषयो नेत्येव निकारणं कृतं अभेदो नेति कुत्रापि न निराकरणं कृतं स्यादिति भावः ।  
?R ॐ अस्मिन्नस्य च तद्योगं शास्ति ॐ ॥ शब्दान्तरन्यायेनेति । शब्दान्तरे कर्मभेदः कृतानुबन्धित्वादि ति द्वितीयाध्यायद्वितीयपादोक्तजैमिनीयन्यायेनेत्यर्थः । तत्र यथा यजति ददाति जुहोतीति शब्दभेदाद्यागदानहोमानां नानार्थत्वं तथेहापीति भावः । चन्द्रिकायां तु अथैषज्योतिः अथैषविश्वज्योतिरित्यादाविव संज्ञाभेदाद्भेद इत्युक्तम् । शब्दभेदादर्थभेद इतिन्यायेनेत्येके ।  
?R श्रोतृबुद्धिसौकर्यायाह एवमिति । तद्विजिज्ञापयिषयेति तज्ज्ञापयामीतीच्छयेत्यर्थः ॥ अन्नमयादीनामिवेति । अन्नमयादिषु पुच्छत्वेनोक्तं पृथिव्यादिकं यथा न प्रधानं तथेत्यर्थः । निषेधति नेति । आनन्दमयस्य पुच्छत्वेन कथनं नोपेयत इत्यर्थः । तत्र हेतुमाह स्वप्रधानतया प्रकृतत्वादिति । ननु तदप्येषश्लोको भवति । असन्नेव स भवती त्युक्तश्लोकस्यान्नमयादिप्रकरणेष्विवानन्दमयप्रकरणेप्यानन्दमयविषयत्वात्कथं तत्रत्यब्रह्मशब्दस्य पुच्छे श्रवणं आनन्दमये त्वश्रवणमित्यतः पूर्वप्रकरणचतुष्टयोक्तश्लोकचतुष्टयस्यान्नमयादिविषयत्वेप्यत्रानन्दमयप्रकरणे कथितश्लोकस्य पुच्छविषयत्वमेवोपेयते । अतो नोक्तहेतुद्वयमसिद्धमिति भावेनाह असन्नेवेति ॥ अत्रेति । श्लोक इत्यर्थः । श्लोकस्यानन्दमयविषयत्वे बाधकं चाह न चानन्दमयस्येति । आनन्दमयशब्देनोक्तानन्दस्य असन्नेव स भवतीति संतमेनं ततो विदु रिति तदेतच्छब्दाभ्यां परामर्शेनासच्छब्दसच्छब्दाभ्यामुक्तावभावभावौ न युक्तौ भावाभावशंकाया एवायोगादित्यर्थः । कथं तर्हीति । स्वप्रधानत्व इत्यर्थः ॥ प्रिया(द्य)वयवयोगशरीरत्वाभ्यामिति । तस्य प्रियमेव शिरः इत्यादिना प्रिया(द्य)वयवयोगः । तस्यैष एव शारीर आत्मे त्यादिनाऽऽनन्दमयस्यविज्ञानमयः शरीरमुच्यते । इदं च स विशेषब्रह्मणि संभवति न निर्विशेष इति भावः ॥ वाङ्मनसेति । यतो वाचो निवर्तत इत्यादिश्रुतेर्त्यर्तः ॥ अनन्तत्वुतेरिति । सत्यं ज्ञानमनन्तं ब्रह्मे ति श्रुतानन्तत्वस्य देशकासवस्त्वपरिच्छेदरूपत्वेन भेदविरोधादिति भावः ॥ न चैवं भार्गवीति । आनन्दमयस्थानापन्नस्य आनन्दो ब्रह्मेति व्यजानादि त्युक्तस्य ब्रह्मत्वेनोपगमादिहानन्दमयस्याब्रह्मत्वे तद्विरोध इति नेत्यर्थः । प्राप्यस्थले मयट्श्रवणमस्तीत्यत आह एतमिति ॥ अतिक्रमणीयतयेति । उपशब्दस्यातिक्रमणार्थत्वोपगमादिति भावः ॥ द्वारतयेति । अरुन्धतीज्ञानार्थं स्थूलतारोपदर्शनमिवेति भावः ।  
?R इति न्यायेनेति । विप्रतिपत्तौ विकल्पः स्यात्समत्वात् , गुणे त्वन्याय्यकल्पना एकदेशत्वात् इति नवमोक्तजौमिनीयन्यायेनेत्यर्थः । स च न्यायः गुहानयचन्द्रिकाव्याख्यानेऽस्माभिः विवृतः ।  
?R तद्दितार्थाद्यभावादिति । द्वितीयस्याद्यपादे दिक्संख्ये संज्ञायामि त्यनुवर्त्य तद्दितार्थोत्तरपदसमाहारे चे ति सूत्रे तद्दितार्थे विषयभूते उत्तरपदे च परतः समाहारे वाच्ये दिक्संख्ये सुबन्तेन समस्येते इति समासं विधाय संख्यापूर्वो द्विगुरि ति तदुत्तरसूत्रेण संख्यापूर्वकसमासस्य द्विगुसंज्ञोक्त्या द्विगोः इति ङीपि सति पञ्चस्वरूपीति भाव्यमिति न शंक्यम् । तद्दितार्थविषय इत्यादिसमासनिमित्तानामिहाभावेन तेन समासस्यैवात्राप्राप्तेः । किन्तु पञ्च च तानि स्वरूपाणि च पञ्चस्वरूपाणीति विशेषणं विशेष्येण बहुलमि ति सूत्रेण विशेषणसमास एवेत्यर्थः । भाष्यस्थाशेषपदानामुपयोगं व्यञ्जयन्परमतनिरासप्रकारं व्यनक्ति इदमुक्तं भवतीत्यादिना स्यादितीत्यन्तेन ।  
?R मतुवसोरुरिति । मत्वन्तस्य वस्वन्तस्य च पदस्य रुरित्ययमादेशो भवति संबुद्धौ परतः छंदसि विषये इति सूत्रार्थः । उक्तोत्तरत्वादिति । प्राप्यत्वेन मयट्प्रोक्तेर्न तत्राप्यन्यदुच्यते इत्युक्तत्वादिति भावः ॥ मनोमयश्लोक इति । यतो वाचो  
?Rनिवर्तत इति श्लोके मनसः प्रशंसाऽभावादिति भावः । अत्रापीति । भृगुवल्ल्यामपीत्यर्थः ॥ व्योमन्निति । अच्छेद्यत्वेन व्योमनिभे ब्रह्मणीत्यर्थः ॥ युक्तीति । ब्रह्मप्रश्नोत्तरत्वादित्युक्त्युपन्यास इत्यर्थः ॥ अस्यापीति । भृगुर्वै वारुणि रित्यनुवाकस्यापि ब्रह्मविदि त्यनुवाकसमानयोगक्षेमत्वादित्यर्थः ।  
?R किमनेनेति । द्वितीयाचन्द्रप्रश्न इत्यादिकथनेनान्नादिकं ब्रह्म भवितुमर्हति । ब्रह्मप्रश्नोत्तरत्वात् । यत् यत्प्रश्नोत्तरं तत्तद्भवतीति विवक्षितानुमाने शाखादौ व्यभिचारः शंक्यत इत्यर्थः । सा असिद्दिः ।  
?R यस्माद्वाघूलशाखायामित्यादि । तस्माद्वा एतस्मादन्नरसमयात् अन्योन्तर आत्मा वाङ्मयः । तस्माद्वा एतस्माद्वाङ्मयादन्योन्तर आत्मा चक्षुर्मयः तस्माद्वा एतस्माच्चक्षुर्मयादन्योन्तर आत्मा श्रोत्रमयः तस्मात्प्राणमयः  
?Rतस्मान्मयोमयस्तस्माद्विज्ञानमयस्तस्मादानन्दमय इथि हि वाघूलशाखेति तत्त्वप्रदीपोक्तरीत्याऽष्टरूपोक्तिस्तत्र ध्येया । हेत्वन्तरमेवाह अत्रापि हीति । एतदुक्तमिति अन्यथा पृथक्सृष्ट्यादिप्रतिपादकवाक्यान्युदाहृत्य प्रदर्शयेदिति भावः । क्वचिदन्यत्रानुक्तावापेनेत्यादि । यथा ब्रह्मवल्ल्यामनुक्तस्य चक्षुरादेः भृगुवल्ल्यामावापः प्रक्षेपः भृगुवल्ल्यामुक्तस्य चक्षुरादेर्ब्रह्मवल्ल्यामुद्वापोनुक्तिः भृगुवल्ल्यामेव(न्यत्रा)नुक्तस्य चक्षुरादेरावापोन्यत्रोक्तस्य ज्ञानादेरुद्वाप इत्युभयथा क्वचिद्वाघूलशाखायाः सामग्र्येणेति विवेकः ।  
?R मूलपदैरुक्त शंकानिरासस्याप्रतीतेर्व्यनक्ति अयमर्थ त्यादिना ॥ अर्थापत्तिरन्यथोपपत्त्येति । पुनरुपसरणान्यथानुपपत्तिरनुज्ञास्वीकाररूपान्यथोपपत्त्येत्यर्थः ॥ अक्षरार्थ इति । यत इत्यादिमूलस्येति योज्यम् ॥ स्वयमेवांगीकृतत्वादिति । गुणे त्वन्याय्यकल्पने त्युक्तत्वादिति भावः । इतिपदं पूर्वं हेत्वर्थकं व्याख्याय प्रकारार्थतयापि व्याख्याति इति प्रकारेणेति ।  
?R यदत्र नियामकमुक्तमिति । स्रवान्तरत्वादिरूपं यन्नियामकमुक्तं तत् ततोपि ब्रह्मपुच्छमिति पुच्छब्रह्मणः श्रवणादित्यादिना निराकृतमित्यर्थः ।  
?R अधिकरणसिद्धान्तन्यायेनेति । सिद्धान्तो हि स्वतंत्रप्रतितन्त्राधिकरणाभ्युपगमभेदेन चतुर्धा । तत्र कस्यचिदर्थस्य सिद्धावनुषंगतः सिद्धोर्थोऽधिकरणसिद्धान्तः । यथा कर्तृसिद्धौ सार्वज्ञसिद्धिः तेन न्यायेनेत्यर्थः । नन्वधिकरणोपक्रमे गुणिसामान्यवाचिनां गुणवाचिनां च प्रथममाह देवस्समन्वयं इत्यत्रैतदधिकरणसमन्वेतव्यशब्दविभाजकोपाधेरुक्तत्वादाध्यात्मिकादिशब्दानां तदनाक्रान्तानामत्र समन्वये उपक्रमविरोध इत्यतो वक्ति अत एवेति । आध्यात्मिकादिशब्दसमन्वयस्यानुषंगिकत्वादेव न गुणिसामान्यवाचिनामित्युपक्रमविरोध इत्यर्थः ॥ छ ॥  
?R उत्तरमूलमवतारयति समस्तैरित्यादिना संगतिं तावद्दर्शयतीत्यन्तेन ॥ अतिव्याप्तिश्च स्यादिति । तच्छब्दार्थगुणवत्यन्यस्मिन्निति योज्यं । गुणानां प्रत्येकमेवलक्षणत्वादिति भावः । अतिव्याप्तिरत्र भगवतोन्यत्रैव स्थितिर्ध्येया । यद्वा केषांचिच्छब्दानामेव समन्वयप्रतिज्ञाने तत्तच्छब्दप्रवृत्तिनिमित्तभूतकतिपयगुणवत्तमेव भगवतो लक्षणं स्यान्न स्रवगुणवत्त्वम् तच्च ब्रह्मण्यसमन्वितशब्देषु कतिपयशब्दवाच्येपि गतमित्यतिव्याप्तिरित्यर्थः ॥ अभिधेयेऽतिव्याप्तीति । अत्राप्यतिव्याप्तिरन्यत्रैव वृत्तिर्ध्येया ।  
?R तदाधिक्यादिति । तस्याः रूढेराधिक्यं तस्मादित्यर्थः । कथमेतेन शब्दप्रवृत्तीत्यादिमूलेन योगस्य साम्यशंकानिरास इत्यत आह एतदुक्तं भवतीति । यद्यपीदं समाकर्षाधिकरणे व्युत्पाद्यं तथापि शिष्यहिताय प्रसंगादत्रोक्तं । योगादिवृत्तेर्लक्षणोदाहरणादिकं चतुर्थपादे व्यक्तं भविष्यति न च रूढयोग इति । रूढयोगे पंकजादिशब्दे रूढोपचारे चित्रलिखितसंहोदौ रूढलक्षणायां मञ्चाः क्रोशन्ति मार्गाश्चलन्तीत्यादौ रूढवृत्तेरभावेपि उक्तहेतुसत्त्वादिति भावः ॥ सपक्षत्वादिति । रूढिमत्त्वरूपसाध्यस्यापि सत्त्वादिति भावः । कथमित्यत आह समाहारेति । नन्ववयववृत्तिर्योगोऽखण्डवृत्ती रूढिरिति तथा रुडिर्हि मुक्यवृत्तिरुपचारादिरमुख्यवृत्तिरिति चतुर्थपादे प्रयोगमात्रबाहुल्यं रूढिरित्यभिधीयते इत्यादिव्याख्यावसरे वक्ष्यते । तथा च वृत्ती एकस्मिन्नर्थे एकस्य शब्दस्य विरुद्धे इति चेन्न । रुढियोगयोर्यथाक्रमं पद्मत्वपंकजनिकर्तृत्वादिरूपभिन्नधर्मनियतयोरपि तद्द्वारैकस्मिन्नर्थे सैंधवादिशब्दवृत्त्योरिव समाहारसंभवादुभयकार्यदर्शनस्य समाहारेणैवोपपत्तौ वृत्त्यन्तरकल्पनागौरवाच्चेति भावः । यत्तु नहि योगरूढ्योः समाहारो योगरूढिः येन विरोधः स्यादित्यादिचतुर्थपादीयसुधोक्तिः तदभिप्रायं तत्रैव विवरिष्यामोऽतो न विरोधः शंक्यः ॥  
?R टिढ्ढाणञित्यादिनेति । वेदेन कृतेत्याद्यर्थे वेदशब्दाढ्ढकि कृते ढस्येक इति इकादेशे कितिचेत्यादिवृद्दौ यस्येत्यकारलोपे टिड्ढाणणञ्द्वयसज्दघ्नञ्मात्रचूतयाप्ठक्ठञ्कञ्क्वरप इति सूत्रेण ङीप्प्रत्यये सति वैदिकानि स्यादित्यर्थः ॥ अर्श आदिभ्य इति । अर्शःप्रभृतिशब्देभ्यो मत्वर्थेच्प्रत्यये यस्येति सूत्रेण वैदिकशब्दाकारलोपेऽकारान्तत्वादजाद्यष्टाविति टाप्प्रत्यये वैदिकेति रपमित्यर्थः । आस्यादिति । मुखादित्यर्थः ।  
?R इति कृत्वा हृदीत्यत्रेतिशब्देन परामृश्यमानं दर्शयति एतां संगतिमिति । जन्माद्यस्येत्यादिनोक्तां संगतिं शब्दप्रवृत्तिहेतूनामित्यादिनोक्तामुक्तामुपपत्तिं चेत्यर्थः । एतस्य हृदि करणं च समन्वयसूत्रात्साध्यार्पकतया प्रत्यधिकरणमाध्यायपरिसमाप्तितत्त्वित्यन्यव्यावर्तकावधारणार्थकतुशब्दयुक्ततत्पदानुवृत्तिबलाज्ज्ञायत इति हृदयम् । सर्वथान्यव्यावृत्तेरयोगेन महायोगविद्वद्रूढिभ्यामेवान्यव्यावृत्तिलाभात् । न चोदाहरणमात्रेन्यव्यावृत्त्यर्थं तत् ।  
?Rतस्योपलक्षणमात्रत्वात् । नचैवमन्योन्तर आत्मानन्दमय इत्यादिश्रुतिष्वानन्दमयादिशब्दैः मुख्यामुख्ययोर्मुख्ये संप्रत्यय इति न्यायेनानन्दमयादिशब्दानां मुक्यार्थत्वस्य प्रतिज्ञांशमात्रेण सूचनेपि तस्य शब्दस्य तस्मिन्नर्थे तात्पर्यमस्तीत्यस्य तेनाप्राप्त्या तात्पर्यज्ञापनार्थत्वेनाभ्यासादिति हेतूक्तिसार्थक्यान्मुख्यवृत्तिमवधार्य हेतूक्तेः प्रवृत्तत्वादिति । व्यक्तमेतदुत्तरनयन्यायविवरणटीकायाम् ।  
?R   ?R?0 ॥ इति आनन्दमयाधिकरणम् ॥  
?R?0 ॐ?R?0 अन्तस्तद्धर्मोपदेशात् ॐ ॥ यथोक्तं भाष्य इति । इन्द्रो रोजेत्यादिभिरन्यः प्रतीयत इति स च प्राणः प्रसिद्धेर्वायुरित्यापततीत्याद्युक्तेरि ति भावः । इन्द्रत्वष्ट्रग्निसवितृबृहस्पतिप्रापकश्रुतीः क्रमेणाह इन्द्रो राजेत्यादिना । ब्रह्मेति प्रथमान्तं चतुर्मुखवाचि तपसान्वविन्ददितिवाक्यशेषस्थक्रिययोन्वेति । सप्ताश्वत्वैकचक्ररथलिंगे आह सप्तेति ॥ इत्यादिश्रुत्येति । अन्नमयादिप्रत्यायकान्नादिसमानाधइकरणब्रह्मश्रुत्येत्यर्थः । एतेन पूर्वसिद्धान्तन्यायेन पूर्वपक्षप्रवृत्तेः पूर्वेणास्याऽऽपवादिकी संगतिरपि सूचिता । ननु तत्र श्रुतिलिंगान्येकं ब्रह्म्ैव निर्णाययन्ति । अत्र तु श्रुतिलिंगानि नानाकोटिप्रापकाणीति कथं निर्णयं कुर्युरिति चेन्न । ब्रह्मान्यत्वेन निर्मयकरणसंभवात् । अत एव प्रागतान्य इतिसंशयकोटिरुक्ता । तेषामेकत्वस्य वक्ष्यमाणत्वाच्चेति ध्येयम् ॥ तदन्नौषध्यादिपदार्थेषु स्यादिति । एतच्च सर्वभूतभौतिकाचेतनस्वभावस्येशाधीनत्वादिव्युत्पादनं वक्ष्यमाणाकासनये व्युत्पत्स्यमानं हृदि कृत्वोक्तम् । न पूर्वनये सिद्ध कृत्वा । पूर्वत्राचेतनस्येशाधीनत्वासाधनादुत्तराधिकरणपूर्वपक्षानुवादप्रसंगाच्च । तथैवाकाशनयचन्द्रिकोक्तेरिति ज्ञेयम् ।  
?R इत्युच्यत इति । देवा अपि न जानन्ति किम्वन्य इति कैमुत्येनादृश्यत्वप्रतीतेरिति भावः ॥ व्याघातादिति । ननु कथं व्याघातः । यद्येकं वाक्यमित्यस्य एकविषयकमित्यर्थः स्यात्तदा व्याघातः । तदेव कुत इत्यतो द्वितीयाध्यायाद्यपादीयजैमिनिसूत्रं संवादयति यथोक्तमिति । अर्थस्य प्रतिपाद्यस्यैकत्वादेकं वाक्यम् । यावद्भिः शब्दैरेकोर्थः प्रतिपाद्यते तावान् शब्दसमूहः एकवाक्यं न केवलमर्थैक्यं एकवाक्यतया तन्त्रम् । किन्तु विभागे कस्यचिच्छब्दस्यापगमे सति साकांक्षं चेत्प्रयुञ्जमानशब्दजातं तदात्मकं वाक्यमिति । यथा घटोऽस्तीति वाक्यपदजातं एकार्थबोधकत्वात् । अनयोः पदयोरेकस्य विभागे साकांक्षत्वाच्च । एकार्थत्वमेकवाक्यत्वमित्युक्ते घटोऽस्ति घटोऽस्तीत्यनयोरेकवाक्यत्वापातः । अतो विभागे साकांक्षमित्युक्तम् । तावत्येवोक्ते अष्टवर्षं ब्राह्मणमुपनयीत तमध्यापयीते त्यनयोरेकवाक्यतापत्तिः । पूर्ववाक्यस्यापि विभागे तमित्यस्य साकांक्षत्वादिति ज्ञेयम् । भाष्यकारादयस्तु अर्थस्य प्रयोजनस्यैकत्वादित्यर्थः । भगो वा विभजतु । पूषावांविभजत्विनयोर्विभागरूपैकप्रयोजकत्वात्तत्रातिव्याप्तिनिरासाय साकांक्षञ्चेद्विभागे स्यादित्युक्तम् । तावत्युक्ते स्योनन्ते सदनं करोमि घृतस्य धारया सुशेवं कल्पयामि तस्मिनन्सीदामृते प्रतितिष्ट व्रीहीणां मेघ सुमनस्यमाने ति मन्त्रे पूर्वदलस्य विभागे तस्मिन्नित्यस्य साकांक्षत्वात्पूर्वोत्तरदलयोरेकवाक्यतयाऽऽपत्तिः । अतोऽर्थैकत्वादित्युक्तम् । तयोर्वाक्ययोः सदनकरणासादनरूपभिन्नप्रयोजनत्वान्नातिव्याप्तिरिति व्याचक्षते । अहमिति ब्रह्मवाक्यम् । नन्वेवं पूर्वनये भेदव्यपदेशाच्चेति सूत्रे देवादेरीश्वरेणोक्तभेदविरोध इत्यत आह अत एवेति । अभेदस्य प्रमितत्वादेव देवेतरविषयभेदव्यपदेशो व्याख्येय ित्यर्थः । एतेन पूर्वत्र जीवमात्राभेदशंका निरस्ता । अत्र तु जीवविशेषदेवानेदशंका निरस्यत इति गत्यन्तरमपि सूचितम् ॥ विनिगमन इति । अन्तः प्रविष्टः इन्द्रादिरेवेत्यत्र विनिगमन इत्यर्थः । मूलं योजयति इत्येवं देवानामित्यादिना ।  
?R श्रुतिस्मृतीति । भाष्योक्तेति योज्यम् । मूलार्थमाह इत्येवमित्यादिना ।  
?R तैरेवेत्यवधारयतेति । तच्छब्दस्यैवकारेणान्वयमुपेत्यायमनुवाद इति ज्ञेयम् ॥ प्रकारान्तरेणेति । वाक्यान्तरद्योतकत्वप्रकारापेक्षया जीवसामान्यजीवविशेषभेदशंकानिरासकत्वरूपप्रकारान्तरेणेत्यर्थः । अस्य नयस्य द्वितीयपादे निवेशमाशंक्य निराह यद्यपीति ।  
?R केचिदिति । मायावादिनो रामानुजीयाश्चेत्यर्थः । प्रथमाध्यायगतवाक्यविचारोऽत्र चतुर्थाध्यायगतवाक्यविचारस्तत्रातो न पौनरुक्त्यमिति शंकते य एष इति । ननु तत्र ब्रह्मधर्माश्रवणान्नानेन गतार्थ तदित्यत आह तत्रापीति । य एष इति वाक्येऽपीत्यर्थः । विवृतमेतत्पौनरुक्त्यमधिकाशंकानिरासस्चान्तरनयचन्द्रिकायाम् ॥  
?R    ॥ इति अन्तःस्थत्वाधइकरण् ॥  
?R ॐ आकाशस्तल्लिंगात् ॐ ॥ पठन्तीति । प्रथमेऽध्याये ॥ अस्य लोकस्येति । पृथिवीलोकशब्देन पूर्वोक्तस्येत्यर्थः । योगरूढिभ्यामित्युक्तं क्रमेण व्यनक्ति आकासनमित्यादिना । प्राणिसंचारानुकूलतया स्थितिराकाशनम् ॥ लोकवेदयोरिति . वियद्विष्णुपदं वापि पुंस्याकाशविहायसी इत्यमरादौ लोके । आत्मन आकाशः संभूत इत्यादौ वेद इत्यर्थः । न च  
?Rसाम्यमपीत्यनन्तरं स्वभावप्राबल्यस्य बलवत्त्वादिति योज्यम् । कुत इत्यत आह यथाऽऽहुरिति । तत्त्वनिर्णयादावुदाहृतब्रह्मतर्कवाक्यकर्तार आहुरित्यर्थः । कृत्रिमेति । बहुत्वकृतबाहुल्यं कृत्रिमं स्वभआवप्राबल्यमकृत्रिममिति तदेवोत्पत्तिविशिष्टत्वाज्ज्याय इत्यर्थः ।  
?R युक्तमिन्द्रादी त्यादिना पूर्ववैषम्येणात्र पूर्वपक्षप्रदर्शनेन पूर्वेणास्य प्रत्युदाहरणरूपानन्तरसंगतिरपि सूचिता । मूले विवरपदं भावप्रधानमित्युपेत्योक्तम् । अवकाशत्वं भूते निरवधिकमिति । तत इतिपदस्य तत्रेत्यर्थमुपेत्येश्वरयोगनिरासकतयापि विवरादिः कथं तत इत्येतदर्थमाह न चाकाशशब्दस्येत्यादिना ।  
?R उक्तपूर्वपक्षाच्छादकं किंचिदिति । योगरूढिभ्यां भूतमेवाकाशशब्दवाच्यं न पुनर्ब्रह्मेत्युक्ताशंकानिवर्तकम् । भगवति महायोगविद्वद्रूढ्यादिकं किंचिदपि नोच्यत इत्यतो महायोगविद्वद्रूढिभ्‌यां विष्णोरेवाकाशशब्दार्थत्वमित्यर्थान्तरमित्यर्थः । भूतेऽपि कथंचिद्व्याख्यातुं शक्यत्वादिति । एतेन परभाष्ये कारणत्वादिलिंगोक्तिरयुक्तेति सुचितम् ।  
?R प्राणिनिकायेति । प्राणिसमूहेत्यर्थः । न प्रतिष्टां लोकमिति । प्रतिष्टां सर्वाधारं लोकम् । पृथिवीलोकं अतिक्रम्यान्यन्न जानीयादिति श्रुत्यर्थः । पृथिवीलोकमतिक्रम्य साम न नयेत् सामप्रतिपाद्यपृथिवीलोकशब्दितादन्यन्न ब्रूयादित्यर्थः ।  
?R निरुपचरितं सर्वोत्तमत्वं हीति । परस्मादुत्तमं परोक्तं परो इति ततः परम् । परोवरं परं तस्मात्प्रोक्तं पारोवरीयकमि ति छान्दोग्यभाष्योक्तेरिति भावः । उत्तमत्वामात्रविवक्षायां बाधकं चाह अन्यथेति । यद्वा परिमाणत आधिक्यं परोवरीयःशब्दार्थ इति विवक्षायां बाधकमाह अन्यथेति । ज्यायानित्यस्य व्याप्ततम इत्यर्थत्वात् । बुद्धशब्दस्येयसुन्प्रत्यये ज्यादेशे च ज्यायानिति रुपनिष्पत्तेः ॥ ओमितीति । ओमित्येतन्नामकमक्षरशब्दितं ब्रह्मोद्गीथमुद्गीथनामकमुपासीते ति छान्दोग्योपक्रमे उक्तत्वादित्यर्थः । इत्यादेरिति । सर्वभूतगुणैर्युक्तं दैवं त्वं ज्ञातुमर्हसीति मोक्षधर्मवाक्यस्यान्यत्र भाष्यकारोक्तस्य संग्रह इत्यर्थः । सर्वेषां पृथिव्यादिभूतानां ये धारकत्वतर्पकत्वतापकत्वशोषकत्वावकाशदातृत्वादयो गुणास्तैर्गुणैर्युक्तं विष्णाख्यं दैवं ज्ञातुपर्हसीति कञ्चित्प्रत्युच्यते । कथं समाहितमित्यतः महायोगे हि द्वेधा । अन्यगतशब्दप्रवृत्तिहेतुं प्रति स्वातन्त्र्यं श्बदप्रवृत्तिहेतुपौष्कल्यवत्त्वं चेति । तत्राऽऽद्यं नभ इति भागवतसिद्दम् । अन्त्यं तु आदिपदोपात्तमोक्षधर्मवाक्यसिद्दमिति भावेनाह आकाशेऽवकाशदातृत्वस्येति । ननूक्तमत्राचेतनगतं तत्स्वभावभूतं च कथमन्यधीनमिति तत्राह उपपत्तिं त्विति ॥ गायत्र्यधिकरणोपक्रमे आखआशाधिकरणवैषम्यं व्युत्पादयन्तो वक्ष्याम इत्यर्थः ॥ छ ॥   
?R   ॥ इति आकाशाधिकरणम् ॥   
?R ॐ अत एव प्राणः ॐ ॥ प्रधानत्वादिति । मुख्यप्राणवाचित्वादिति भावः । श्रूयते प्राणशब्द इति योज्यम् । ननु वायुविकारे श्वासवायौ चेष्टादौ च प्राणशब्दवाच्यत्वस्य सत्त्वात्तस्य कुतो न संशयकोटित्वमित्यत आह वायुवृत्त्यादेरिति । अनुपपत्तिमेवाह न हीति । औषधे त्रायस्वैनमत्याद्यप्यभिमानिचेतनपरमेवेति भावः । लोकवेदयोः पौरुषेयोपौरुषेयग्रन्थयोः । प्राणन्ति जीवन्ति चेष्टन्ते वा । एतदपीति । चोद्यमिति योज्यम् । पूर्वन्यायेनेति । इन्द्राकाशादिशब्दानां महायोगविद्वद्रूढिभ्यां निरवकाशलिंगेन च विष्णूपस्थापकत्वन्यायेनेत्यर्थः ॥ अभ्यधिकाशंकामिति । विष्णुत्वावगमकमहायोगविद्वद्रूढिनिरवकाशलिंगानां त्रयाणामभावहेतुका(ना)मित्यर्थः ।  
?R अपहार इति । इन्द्रादिभ्यो विष्णाविति योज्यम् । जीवनचेष्टेति । जीवनचेष्टयोर्हेतुतेत्यर्थः । वाक्यशेषे प्रतीतेरग्रे स्पष्टयिष्यमाणत्वादिति भावः । शरीरेऽधिकरणे । मुख्ये सतीत्यर्थः ॥ वायुविकारशरीरत्वान्मुख्यस्येति । यथा कुलालशरीरान्वयादिना कुलालस्य हेतुता तथैवात्रापीति भावः । ननु मुख्यप्राणस्यैव हरेरपि जीवनान्वयव्यतिरेकित्वे कथं निर्णय इत्यतो योजनान्तरं चाह अथवेति । आदिपदेनात्र न पूर्वत्रेव चेष्टाग्रहः । तस्यापि प्राणपदेनैवग्रहसंभवात्किन्तु भोगकारणत्वमिति भावेनाह यच्चेति ॥ युक्तीति । सर्वेन्द्रियदेवप्राणनादियुक्तीत्यर्थः । एतेन हरौ विद्वद्रूढिरपि निरस्ता । योगपूर्वकत्वात्स्याः । एवं सौत्रप्रतिज्ञांशव्यावर्त्यमुक्त्वाऽत एवेति हेत्वंशव्यावर्त्यमाह न चात्रेति । किञ्चेति चार्थः । लक्ष्मीपतित्वादिकं तु अद्भ्यः संभूतः इत्यनुवाकान्तरगतं भर्ता सन्नित्यनुवाकगतप्राणविशेषणं न भवति । प्राणविशेषणत्वे वा योगेन लक्ष्म्यादिशब्दस्य प्राणभार्यापरत्वमेवेति भावेनोक्तम् अनन्यथासिद्धमिति किमपीति च ।  
?R पूर्वोक्तसमानस्येति । महायोग विद्वद्रूढिनिरवकाशलिंगेन पूर्वोक्तसमानस्योत्यर्थः ॥ यथाभाष्यमेवेति । प्रसिद्धेरिति भाष्यानुसारादन्यत्र रूढिमात्रेण पूर्वपक्षः किं न स्यादित्यर्थः ।  
?R इति यथेति । तत्रैवकारेण वामनश्रुतेरेबलवत्त्वस्य प्रमितग्रहणेन निरवकाशत्वस्य भाष्येऽभिधानात् । परंतु तत्र  
?Rश्रुतेर्जाता अत्र तु लिंगस्य निरवकाशत्वेन वलवत्त्वमिति भेद इति भावः ॥ श्रीश्चत इति । यद्यपि हीश्वत इत्येव तैत्तिरीयाणां पाठस्यापि भाष्योक्ततैत्तिरीयसमानशाखातंरवाक्यमेवात्र पठितमित्यदोषः । वक्षस्स्थलस्थिताः श्रीः अंकस्था लक्ष्मीः ॥ सन्निहितेति । श्रीपतित्वादिलिंगस्यानुवाकान्तरस्थत्वेपि ते इति युष्मच्छब्दनिर्दिष्टस्यैव तद्वै त्वं प्राण इत्यत्रापि युष्मच्छब्देन प्रत्यभिज्ञानेनानुवाकद्वयोक्तवस्तुन एकत्वात्सन्निहितेत्युक्तम् ॥ अशक्यचिंतनस्येति । लक्ष्म्यादिशब्दानां योगेन प्राणभार्यापरत्वे प्रसिद्धिबाध इति भावः ॥ एतदेवेति । लिंगं बलवदेव स्यादित्येतदित्यर्थः । बलवदित्यस्यार्थो मुख्यमिति ॥ न मुख्य इति । न मुख्यप्राण इत्यर्थः । 
  
?R मुख्याधीनतया मुख्यप्राणाधीनतयेत्यर्थः ॥ श्रुतीति । इतरेण तु जीवन्तीति वक्ष्यमाणश्रुतिबलादित्यर्थः ॥ प्रमाणद्वयेत्यर्थः । अन्वयव्यतिरेकरूपश्रुतिरूपप्रमणद्वयेत्यर्थः ॥ श्रूयत इति । यस्मिन्नेतावुपाश्रिताविति वक्ष्यमाणश्रुतिशेषे श्रूयत इत्यर्थः । एतावित्यस्य प्राणापानाख्यरूपद्वयवान्मुख्यप्राण इत्यर्थत्वादिति भावः ॥ एतदेवेति । अस्य मुख्यप्राणस्यापि प्रेरको हरिरित्येतदेवेत्यर्थः । तद्व्यनक्ति न हीति । अत एव श्रुतौ न प्राणेन नापानेन मर्त्यो जीवति कस्चनेति मुख्यप्राणरूपयोः प्राणापानयोः जीवनहेतुत्वं निषिध्यते । अन्वयव्यतिरेकसिद्धस्य सर्वथानिषेधायोगेन मुख्यं जीवनहेतुत्वं नेत्यभिप्रायेण तन्निषेधसंभवात् अन्यथाऽसंभवादिति भावः । लिंगं बलवदेवेत्यस्यार्थान्तरं लिंगपदस्यारस्यमनुरुध्याह अथवेति । तथाऽस्येति । एतेन यस्मिन्नेतावुपाश्रितावित्यस्य एतौ जगज्जीवनदौ प्राणापानादौ यस्मिन्मुख्यतो जगज्जीवनदे हरावुपाश्रितौ तत्प्रेरणया जगज्जीवनं कुरुत इत्यर्थः उक्तो भवति । यस्मिन्नेतावुपाश्रितावित्यस्य तात्पर्यान्तरं व्यनक्ति यतः परमेस्वरेति ॥ संवदतीमं सर्वमप्यर्थमिति । यथा चैतत्तथा पूर्वमेव दर्शितम् । एवंजातीयकेत्यनेन तत्प्राणे प्रपन्न उदतिष्टत् । तत्प्राण उत्क्रान्तेपद्यतेत्यादेर्ग्रहणं सूचयति । वक्ष्यमाणप्राणनयन्यायेन तत्रापि प्राणशब्दस्य विष्णुपरत्वात् ॥ युक्त्यानुकूल्य परिहारायापीति । यद्देवाप्राणये नवेति वाक्य्शेषोक्तेंद्रियप्राणनसर्वजीवभोगकारणत्वरूपयुक्त्यानुकूल्यस्य पूर्वपक्ष्युक्तस्य परिहारायापि लिंगं इंद्रियप्राणानादिलिंगं हरावेव बलवत् मुख्यं न तु मुख्यप्राणे । कुतः । प्रेरकोस्यापि यद्हरिरिति योज्यमित्यर्थः । येन वा पश्यति येन वा शृणोति प्राणस्य प्राण इत्यादिश्रुतेरिति भावः ।  
?R वृत्तिकारादिमतमाह अत्रकेचिदिति ॥ अपर इति । मायावादिप्रभृतयः । अयुक्तत्वं व्यनक्ति शब्देति । पूर्ववाक्ये शब्दभेदात्संशयानुपपत्तिः द्वितीये तु प्रकरणादिति विवेको द्रष्टव्यः । वाक्यद्वये संशयानुपपत्तौ क्रमादुक्तं हेतुद्वयं क्रमेण व्यनक्ति यथेत्यादिना नैतदुदाहरणं युक्तमत्यन्तेन । ज्योतिष्टोमाधिकारे ज्योतिष्टोमप्रकरणे । तदयुक्तमित्यपर इत्युक्तं तन्मतमाह किं त्वित्यादिना ॥ श्रूयत इति । छान्दोग्ये प्रथमाध्याये । प्रस्तोतरिति समबोधनम् । प्रस्तावमन्वायत्ता प्रस्तावप्रतिपाद्या । प्राणमेवेत्यादिवाक्येन प्राणस्य सर्वभूतोत्पत्तिलयहेतुत्वमुच्यते ।  
?R संशयोत्थानमाशंक्य निराह नन्वित्यादिना । जन्मलयहेतुत्वरूपनिरवकाशब्र्हमलिंगसद्भावेन तल्लिंगादिति पूर्वोक्तन्यायेन प्राणस्यापि ब्रह्मत्वनिर्णयसंभवादिति भावेन पूर्वपक्षानुदयं च व्यनक्ति किञ्चेति । कथमिदं पारमेश्वरलिंगमित्यतस्तद्वाक्यं प्रलयसृष्टिकालीनलयादिुपमुत सुप्तिजागरणकालीनलयादिपरम् । आद्ये आह यतो वा इति । अन्त्ये आह सुप्तीति ।  
?R मुख्येपि प्राणसंवेशोद्गमने दृस्येते इति । ननु वक्ष्यमाणश्रुताविन्द्रियाणामेव प्राणसंवेशोद्गमने श्रूयेते न तु भूतानाम् छ तथा च सर्वाणि ह वा इमानि भूतानि प्राणमभिसंविशन्तीत्यादिश्रुतेर्मुख्यप्राणविषयत्वसाधने कथमियं श्रुतिः समाख्येति चेन्न । इन्द्रियसारत्वाद्भूतानां प्रस्ताववाक्यमपि सवापवाक्यानुरोधेन प्रसिद्धप्राण एव भूतलयद्वारेन्द्रियलयपरमेवेति तात्पर्यात् । शंकितुरभिप्रायमुद्घाट्य निराह स्वापेति ॥ अनुमानमस्त्विति । प्राणवृत्तिर्देवता वा इन्द्रियोद्गमनाधारः इन्द्रियेषु परिलुप्यमानेषु प्राणस्यापरिलुप्यमानत्वात् । सामान्यव्याप्त्या यथा मृत्पिण्डो घटस्येत्यादिरूपमनुमानमित्यर्थः ॥ स्वापकाले इन्द्रियलोपेप्यपरिलुप्यमानतयावस्थानादित्यनुमानमेव प्राणे इन्द्रियसंवेशोद्गमनसाधकं भविष्यति । तथा चोदाहृतश्रुतेरनुमानसंवादेनैव प्राणविषयत्वं प्राबल्यं च निश्चीयत इति भावः ॥ अवधारणेति । प्राण एवेत्यवधारणेत्यर्थः ।  
?R इन्द्रियसारत्वादिति । इन्द्रियाणि सारभूतानि येषामिति बहुव्रीहिः । तथा चेन्द्रियाणभूतसारत्वादिति लक्ष्यते (तथा च प्राणस्यापरिलुप्यमानत्वादिति हेतुर्विपक्षे बाधकसत्त्वादसाधारणानैकान्तिक इति भावः ) किमेतदनुमानमिति प्रस्ताववाक्यमिन्द्रियादिलयपरं भूतसारेन्द्रियलयपरत्वादित्यनुमानं चेत् विशेष्यव्याप्त्यभावादिति भावेनाह किमेतदनुमानमिति । प्राणः भूतसंवेशोद्गमनवान् तत्सारभूतेन्द्रियसंवेशोद्गमनवत्त्वात् । यो यत्सारसंवेशानादिमान्स तत्संवेशनादिमानिति सामान्यव्याप्तिमूलरमनुमानमित्यर्थः ॥ व्याप्त्याभावादिति । ऊर्णनाभेः स्वसारभूततन्तुसंवेशादिमत्त्वेपि  
?Rस्वसंवेशनादिमत्त्वाभावादिति भावः ॥ श्रुतिबाधेति । प्रस्तावश्रुतेर्ब्रह्मपरत्वबाधेन परवाक्यरीत्या प्रसिद्धप्राण एवेन्द्रियलयादिपरं प्रस्ताववाक्यमिति पूर्वपक्ष इत्यर्थः । अब्रह्मप्रायपाठात्प्रस्ताववाक्यमब्रह्मपरमितिपूर्वपक्ष्यत इति भावेन शंकते नन्वादित्य इति । कतमा सा देवता उद्गीथमन्वायत्ता आदित्य इति होवाचेति कतमा सा देवता प्रतिहारमन्वायत्ता अन्नमिति होवाचेति वाक्यद्वये श्रुत आदित्योऽन्नं चेत्यर्थः । निर्मायकाभाव एवेति । विशये प्रायदर्शनादिति जैमिनिसूत्रादिति भावः । नन्वस्य ब्रह्मरूपत्वेऽन्नमेव प्रतिहरमाणानीति कथं युज्यते । ब्रह्मणोऽद्यत्वासंभवादित्यत आह अन्नमेव प्रतिहरमाणानीति । भुंजानानीत्यर्थः ॥ प्रायपाठादिति । ब्रह्मपरत्वेन निर्णीतप्रस्तावोद्गीथवाक्यद्वयप्रायपाठादित्यर्थः ॥  
?R    ?R?0 इति प्राणाधिकरणम्   
?R?0   
?R ॐ छन्दोऽभिधानादिति ॐ ॥ इतरद्धित्वा गायत्रीनामोक्तौ हेतुःप्राधान्येनेति । तत्र हेतुद्वयं वेदमातुरित्यादि ॥ पठन्तीति । तृतीयोऽध्याये ॥ एतदपि पूर्वन्यायेनेति । गायत्रीशब्दार्थो न विष्णुरित्येतदपि निरवकाशब्रह्मलिंगरूपेणेन्द्राकाशप्राणज्योतिरादिशब्दानां विष्ण्वर्थकत्वप्रतिपादनन्यायेनेत्यर्थः । वक्ष्यमाणदिशाऽत्रापि निरवकाशब्रह्मलिंगसद्भावादितिभावः । मूलं योजयति तदुभयमित्यादिना । नित्यत्वादित्युपलक्षणं मत्वाऽह अनादित्वाच्चेति । एतच्च कृत्वा चिन्तयोक्तम् । वेदानुपूर्वीकृत्रिमत्वस्यान्यत्र व्यक्तत्वादिति चन्द्रिकायां व्यक्तम् ।  
?R उत्तरार्धं योजयितुमाह किंचेति । द्वेधा हि शंका प्रमेयाश्रिता प्रमाणाश्रिता चेति । पूर्वार्धेनाद्योक्ता अन्त्या तूत्तरार्धेनोच्यत इति किंचेत्यारंभः । सर्वात्मकत्वेति ।  
?R गायत्रीवा इदं सर्वं भूतमित्युक्तसर्वात्मकत्वेनेत्यर्थः । ननूपक्रमे श्रुतगायत्र्यां कथं ज्योतिःसब्दो युक्त इत्यत आह युज्यते चेति ॥ उपदेशेति । ध्युस्थत्वदिवःपरत्वरूपोपदेशभेदेनेत्यर्थः ॥ अत्रापीति । न केवलं ज्योतिर्नय एव ज्योतिषि संदेह इत्यपरेत्यर्थः । तद्हेरेवेति मूलमसकृदावृत्त्याऽनेकधा योजयति तज्ज्योतिःप्रकरणमित्यादिना ।. यतस्तदिति । तद्दृष्टृत्वादिकं देहाधिष्टानद्वारोपपद्यत इत्यन्वयः ॥ विवक्षेति । भाष्याद्युक्तदिशा त्रिसप्तलोकविवक्षाभेदादित्यर्थः । तदित्यनुवादः । प्रसिद्धबहुलशब्दजातमपीति व्याख्या ।  
?R पूर्वेणेति । तद्हरेरेवेति साध्येनेत्यर्थः । हेतुसमुच्चय इति । बाहुल्याच्छ्रुतिलिंगयोरित्युक्तहेतुना तादृशत्वादित्युक्तहेतोः समुच्चय इत्यर्थः ॥ उक्तं चेति । जिज्ञासाधिकरणे द्रव्यं कर्म च कालश्चे त्यादिप्रमाणमुक्तमित्यर्थः ।  
?R सिद्धान्तरीत्या कर्णादिविदूरत्वं चरणशब्दार्थमुपेत्याह चरणाभिधानाभावादिति । शंकते न स्यादित्यादिना । पूर्वं त्रिपादस्यामृतं दिवीत्यत्र यत् द्युसंबन्तिया पुनरुच्यमानं परामृश्यत इथ्यर्थः । द्युसंबन्धादिति । दिवःपरयो ज्योतिर्दीप्यत इति दिव इत्युक्तसंबन्धादित्यर्थः ॥ अत्राभिप्रेयत इति । चरणाभिधानादित्यात्राभिप्रेयत इत्यर्थः । श्रुतहानाद्येव व्यतिरेकमुखेनोपपादयति अन्यथेति ॥  
?R     ?R?0 इति गायत्र्यधिकरणम्  
?R?0 ॐ?R?0 प्राणस्तथानुगमात् ॐ ॥ उक्तोत्तरत्वादिति । वाक्यभेदेनाधिकरणभेदे शास्त्रापर्यवसानप्रसंगादित्यन्तरधिकरणे उक्तत्वादिति भावः । इन्द्रश्रुतिः अहमितिप्रसिद्धेन्द्रप्रयुक्ताहं श्रुतिः ॥ अन्यथोक्तन्यायस्येति । यदीयश्रुत्यादिबाहुल्यं यत्र स एव तत्र ग्राह्य इत्युक्तन्यायस्येत्यर्थः । अनेकार्थत्वे वाक्यभेददोष इत्याशंक्याह न चेति ।  
?R  न्यायविशेषेति । अन्तर्यामिगतत्वरूपन्यायविशेषेत्यर्थः । यद्वा तत्तत्कर्तुत्वादिति वक्ष्यमाणसर्वकर्तृत्वरूपन्यायविशेषेत्यर्थः । सिद्धान्तदिशा इन्द्रविशेषमत्वाभावमुपेत्याह वक्तुरिति । प्रतर्दनस्य श्रोतृत्वेन वक्तृत्वाभावादिति भावः ॥  
?R न श्रुत्यनुगतमिति । अस्मदीयश्रुतौ विश्वामित्रस्य शस्त्रवक्तृत्वश्रणात्वक्तुरिति सौत्रोक्तिः श्रुत्यनुगता । त्वदुदाहरणे प्रतर्दनस्य केवलं श्रोतृत्वेन वक्तृत्वाश्रवणाद्वक्तुरिति न श्रुत्यनुगतमित्यर्थः । ननु वक्तुरिन्द्रस्येत्येवार्थ इति चेत् तर्हि वक्तुरिति व्यर्थं । इन्द्रस्य वक्तृत्वज्ञापनं तस्य प्रयोजनमिति चेत्तत्राह तेषामिति । तर्हीन्द्रस्य वक्तृत्वमनेनोच्यत इत्यस्त्वित्यत आह वक्तृत्वं हीति ॥ इन्द्रप्रतिपत्त्यर्थमिति । इन्द्रत्वप्रतिपत्त्यर्थमित्यर्थः । आत्मोपदेशादित्यनेनात्ममात्रे प्राप्ते तस्येन्द्रत्वप्रतिपत्त्यर्थं वक्तुरिति पदमिति नेत्यर्थः ॥ युक्तीति । पूर्वपक्षयुक्तिद्योतनायेत्यर्थः ॥  
?R उक्तत्वादिति । कथं च लक्षणवादी ब्रूयाद्ब्रह्मवमन्वयम् । योसौ शब्दस्य मुक्यार्थस्तत्र स्यात्समन्वयः इत्यादिनेक्षतिनये समन्वयसूत्रस्थसंशब्दरूपस्य लक्ष्यत्वेऽनवस्थारूपस्य निर्णायकस्य चोक्तत्वादित्यर्थः ॥  
?R वीप्सायामिति । लक्षणेत्थंभूताख्यानभागवीप्सासु प्रतिपर्यनव इति सूत्रेण कर्मप्रवचनीयसंज्ञक इत्यर्थः । तथा च कर्मप्रवचनीययुक्ते द्वितीयेति भावः ।  
?R गमकत्वादिति । विग्रहेणोक्तार्थस्य प्रत्यायकत्वादित्यर्थः , विग्रहेण योऽर्थ उच्यते तं चेत्समस्तं पदजातं प्रत्यायति तत्र समासो भवति । तादृशार्थोऽत्र समस्तेन गम्यत इति समासः (युक्तः) । कृत्तद्दितसमासा हि अर्थगमक एव शब्दे भवन्ति । न सर्वत्र । अभिधानलक्षणा हि कृत्तद्दितसमासाः इति अकर्तरि च कारक इति सूत्रभाष्योक्तेः । अत एव ग्रामं गच्छतीत्यादौ ग्रामगामीति कर्मण्यङ्(णि)न भवति कृतः कट इति घञ् न भवति अनभिधानादित्युक्तं भाष्ये अत एव अधिकशब्दादेव तस्य विकार इत्यण्प्रत्ययः आिविकमित्यनेनाविविकारस्य प्रतीतेः । न तु अवेर्विकार आवमिति आवशब्देनाविविकारस्याप्रतीतेराविशब्दाद्विकारार्थकाण्प्रत्यरूपतद्दितो न भवति किंत्वविकशब्दादेवेत्युक्तम् । पंचभिर्भुक्तमस्येति व्यधिकरणस्थले पंच भुक्तवंतोऽस्येति समानाधिकरणस्थले वाऽनेकमन्यपदार्थे समासो न भवति अनभिधानादित्युक्त नेकमि ति सूत्रभाष्ये ॥ बहुज्ञा एवेतीति । तथा च प्रदर्शितमस्माभिस्तत्रतत्र बह्वर्थत्वमिति भावः ॥ लक्षणसिद्दिमिति ष ब्रह्मपदोक्तगुणपूर्णत्वरूपप्रधानलक्षमासिद्दिमित्यर्थः ॥  
?R ?R?0इति श्रीमन्न्यायसुधापरिमले सुधीन्द्रगुरुपादशिष्यराघवेन्द्रकृते प्रथमाध्यायस्य प्रथमः पादः ॥   
?R श्रीहयवदनाय नमः ॐ ॥ द्वितीयपादस्येति । प्रतिपाद्यमर्थं दर्शयतीत्यन्वयः । तस्य फलोक्तिःपूर्वेत्यादि । पूर्वोपादोत्तरपादोक्तार्थादर्थभेदोक्त्या पादभेदस्यैकरूपार्थप्रतिपादकत्वोक्त्या स्वस्मिनद्वितीयपादे एकवाक्यतायाश्च सिद्धेः । अत्र नियामकस्यार्थैकत्वादिकं वाक्यमि त्यादेरन्तरधिकरण एवोक्तेरिति भावः ।  
?R उक्तं चेति । संक्षेपभाष्ये ॥ अन्यत्रप्रसिद्दत्वादिवदिति । यथाऽन्यत्रोभयत्तान्यत्रैवप्रसिद्धत्वमापातस्तद्वदित्यर्थः । प्रपञ्चितश्चायं नामलिंगादिभेदश्चन्द्रिकायाम् । मुख्यार्थ इतीति । सप्तम्यन्तं मुख्यार्थपदम् । अत्र विशेष उपासनापादे वक्ष्यत इति भावः ।  
?R ॐ सर्वत्रप्रसिद्धोपदेशात् ॐ ॥ केचिदिति । मायावादिनो रामानुजीयाश्च । इत्युक्तेति ॥ छान्दोग्ये तृतीयाध्याये उक्तेत्यर्थः । ननूपक्रमप्राबल्यस्य पूर्वतन्त्रे स्थितत्वात्सत्यकामत्वादिचरमधर्मेण कथं प्रबलस्य मनोमयत्वादिप्रथमश्रुतस्य बाध इत्यत आह चरमेति । आनर्थक्यप्रतिहतानां विपरीतं बलाबलमि ति पूर्वतन्त्र एवोक्तेरिति भावः ।  
?R तर्हीति। आनन्दमयनयन्यायेन दर्शनशक्तिप्राचुर्यादिना सावकाशत्व इत्यर्थः । हेत्वन्तरेणेति । सर्वप्राणिहृदयगुह्यास्थत्वरूपार्भकौकस्त्वहेतुना पूर्वपक्ष इत्यर्थः । अत एव सूत्रेऽर्भकौकस्त्वोक्तयनन्तरं तद्व्यपदेशादित्युक्तिः ॥ परस्ये7त्यधिकरण इति । तत्तेज ऐक्षतेति गौणेक्षणप्रायपाठात्तदैक्षतेत्युक्तमपीक्षणं गौणमिति शंकितेऽनेन जीवेनात्मनेत्यात्मशब्दादीक्षणं न गौणम् । प्रायपाठस्तु निर्णायके सत्यप्रयोजक इति गौणस्चेन्नात्मशब्दादित्यत्र निरस्तेप्यत एव प्राण इत्यत्र कतमा सा देवता उद्गीथमन्वायत्ता आदित्य इति होवाचेत्याद्यब्रह्मादित्यान्नप्रायपाठात्प्रस्ताववाक्यस्थप्राणोप्यब्रह्मेति पूर्वपक्षो यथा तथेत्यर्थः । निरस्तोऽपीक्षत्यधिकरणे पूर्वोक्तपक्षोपोद्बलनाय पुनरुपन्यस्त इति वाचस्पत्युक्तेरिति भावः । दर्शयतीति । विवक्षितगुणोपपत्तेरिति सूत्रस्य विवक्षितः । सर्वेषु भूतेष्वेतम् इति श्रुतावभिमतः दूरे शक्तस्यापि तत्तच्छक्तिप्रबोधनार्थं तत्र तत्रावस्थानरूपो यो गुणस्तस्य लीलयोपपत्तेरिति वर्णकांतरमभिप्रेत्येति योज्यम् ।  
?R ननु प्रकृतोपयोगं दर्शयतीत्युक्तं किं प्रकृतं कथमस्य प्रकृतोपयोग इत्यत आह एतदुक्तमिति । इतःपरं तत्र तत्रेति वाक्यस्य पञ्चधाप्युपयोगमाह अथ वेत्यादिना अन्यथाऽनेन व्याचष्ट इत्यन्तेन ॥ अत्र तु सर्वपदार्थान्तर्गतत्वमिति । नन्वेवमपि तदनेन गतार्थं आ(त्तं)प्तं वै भूयसा कनीयः । इति न्यायादिति चेत्सत्यम् । चन्द्राद्यन्तःस्थत्वं सर्वगतस्यायुक्तमित्याक्षेपे व्योमवदित्यनेनात्र तदुपपाद्यत इति तात्पर्यात् । वक्ष्यति च एतद्भावाभिधमि त्येतद्व्याख्याने यावन्तः शब्दाः क्वचिर्प्रतीके स्थितिवाचिनस्ते सर्वेप्यनेनोपलक्ष्यन्त इति । तत्र कतिपयान्तस्थत्वमित्युक्तिस्तु वेयोमवदित्यत्रत्यन्यायानुसंधानेनापि कतिपयान्तःस्थत्वमेव न सर्वान्तस्थत्वमित्यभिप्राया ॥ अर्भकौकस्त्वादित्‌याक्षेपानुपपत्तिरिति । सर्वेषु भूतेष्वेतम् इत्यनेनाकाशादेरिव विभुत्वस्योक्तौ सत्याम् अर्भकौकस्त्वात्तद्व्यपदेशाच्च नेति चेत् इतिसूत्रे सर्वेषु भूतेषु इत्यल्पस्थानस्थितत्वश्रवणात्तस्यापरिच्छिन्ने हरावयोगान्नात्र विष्णुः प्रतिपाद्यः किन्त्वादित्यादिरेवेति पूर्वपक्षानुपपत्तिरित्यर्थः । व्याचष्ट इति । तत्र तत्र स्थित इतिस्लोकेनेति योज्यम् ।  
?R समासानुपपत्तिमाशंकते तत्तच्छक्तिप्रबोधक इति कथमिति ॥ कर्तरि चेति । कर्त्रर्थकतृजकाभ्यां सह षष्टी न समस्यते इति द्वितीयाध्यायद्वितीयपादे निषेधादित्यर्थः । यत्तु तृजकाभ्यां कर्तरि इति सूत्रमुदाहार्यम् । तस्यैव कर्त्रर्थकतृजकाभ्यां सह षष्टी न समस्यते इत्यर्थः । न तु तृजकाभ्यां सह कर्त्रर्थकषष्टी नसमस्यते इति । तथात्वे तृचः कर्तयैव विधानेन तद्योगेऽकर्त्रर्थकषष्ट्या असंभवेन तृज्ग्रहणानर्थक्यप्रसंगात् । कर्तरि चेति तदुत्तरसूत्रस्य तु तृजकाभ्यां सह कर्त्रर्थकषष्टी न समस्यत इति । तथैव मञ्जर्यामुक्तेरिति । तन्न । वृर्त्तो तुज्ग्रहणमुत्तरार्थमित्युपेत्य कर्तरीति षष्ठीविशेषणं चोपेत्य कर्तरि षष्ठीसमासनिषेधस्य पूर्वसूत्रार्थत्वमुक्त्वा कर्तरि चेत्यस्य कर्त्रर्थकतृजकाभ्यां षष्ठी न समस्यता इत्युक्तत्वात्तदनुरोधेनेयमुक्तिरिति ध्येयम् । मञ्जर्युक्तेर्दूषणं त्वनवसरत्वान्नोच्यते ॥ याजकादिभिश्चेति
याजकपूजकादिशब्दैः कर्त्रर्थकतृजकान्तैरपि षष्ठी समस्यत इति पुनः षष्ठीसमासवाधानाद्याजकादिदणेऽस्यापि शब्दस्य पटितव्यत्वादिति भावः । प्रतिप्रसवो निषेघस्यापवादः । वृत्त्यादौ यादकादिगणमध्ये बोधकशब्दस्यापाठादाह। यद्वेति ॥ पचादीति । नन्दिग्रहिपचादिभ्यो ल्युणिन्यचः इतिसूत्रे पचादिगतशब्देभ्योऽच्प्रत्ययवाधानात्पचादिगणस्य च अजपि सर्वधातुब्यो वक्तव्यः इति भाष्योक्तेः यङोचि च इतिसूत्रेऽज्ग्रहणेन ज्ञामनाद्वा आकृतिगणद्वात्प्रकर्षेण बोधयतीत्यर्थे प्रपूर्वाद्बुध अवबोधने इत्यतो ण्यन्तादच्प्रत्यये पुगन्तेति गणे णेरनिटीति णिलोपे सति प्रबोध इति रूपम् । तेन इगुपधज्ञाप्रीकिरः क इति भाव्यमिति चोद्यानवकाशः ॥ अज्ञात इति । अज्ञाते अज्ञाते़ऽर्थे कप्रत्ययो भवतीति सूत्रस्यार्थः । शक्तिप्रबोधनमन्यैर्न ज्ञायत इत्यर्थः ।  
?R अत्रेति । अस्मिन्नधिकरणे तृतीयं गुणसूत्रमित्यर्थः । अत्र सूत्रे क्रमकर्त्रोर्भेदमुपेत्य पूर्वपक्षो निरस्तः । स तु  
?Rभेदोनुव्याख्याने उत्सर्गतोऽनियत इत्युच्यते । तत्र भेदल्यौत्सर्गिकत्वोक्तेर्बीजं विवक्षुः सूत्रार्थ तावदनुवदति अस्यार्थ इत्यादिना ॥ तत्रेति । एवं सूत्रार्थे सतीत्यर्थः । व्याप्तो नेति पक्षे परिशेषयितुं व्याप्तिपक्षं तावन्निराह नाद्य इति । ननु नियामकाभावेनेत्यसिद्धम् । कर्मकर्त्रोर्भेदाभावे कर्मादिलक्षणविरोधस्य व्यभिचारादर्शनसहकृतसहचारदर्शनस्य च नियामकस्य भावादित्यत आद्यं तावदाशंक्य निराह स्यादेतदित्यादिना को विरोध इत्यन्तेन ॥ क्रियाऽऽश्रय इति । गमनादिरूपक्रियाऽऽश्रय इत्यर्थः ॥ लक्षणेति । अन्यत्वगर्भितकर्मलक्षणविरोधादित्यर्थः ।  
?R नेदं कर्मादिलक्षणम् । येन तद्विरोधभिया भेदोऽभ्युपेयः स्यात् । किन्तु क्रियाविषयत्वादिकमेवेति परोक्तलक्षणं निराह यत इति । देशादिति योज्यम् । अवधौ पञ्चमी न हेतौ । तस्यापीति । अवधिभूतदेशस्यापीत्यर्थः । तथा च कौशांब्याः पाटलीपुत्रं गच्छचीच्यत्र पञ्चमी न स्यात् । द्वितीयेनैव स्यादित्यत तथा चेति । तदभाव इति । अनागतादेरभावे । ननु वर्तमानकर्मादेरेवैततल्लक्षणमित्यत आह वर्तमानेपीति ॥ निराकरिष्यमाणत्वादिति । न परिच्छेदकार्येव प्रमाणमिति च प्रमा इत्यत्र युक्तिपाद इति भावः ॥ व्याहा(व्यवहा)रादीति । अभिलपनरूपस्य हानादिबुद्धिरूपस्य वेत्यर्थः । उपादानादीति ॥ परिग्रहपरित्यागादिरूपस्येत्यर्थः ॥ अन्यथेति । कर्मकर्तृभावस्य भेदव्याप्तत्वे तण्डुलाः स्वयमेव पच्यन्ते. वत्साः स्वयमेव मुच्यन्ते , भिद्यते काष्टं स्वयमेवेत्यादिकर्मवत्कर्मणा तुल्यक्रिय इति तृतीयाद्यपादतृतीयसूत्रे कर्मकारकस्तक्रियया तुल्यक्रियः कर्ताकर्मवत्कार्य लभत इत्युक्त्या सिद्धः कर्ता दुर्लभः स्यादित्यर्थः ॥ कारकान्तरेति । अधिकरणकरणादिरूपकारकान्तरेत्यर्थः ।  
?R व्यभिचारादर्शनसहितसहचारदर्शनं नियामकमिति द्वितीयपक्षमाशंक्य निराह नन्वित्यादिना ॥ वक्ष्यमाणत्वादिति । सहदर्शनमात्रेण न व्याप्तिरवसीयते इति वैशेषिकनये वक्ष्यमाणत्वादित्यर्थः ॥ अन्यथेति । मामहं जानामीत्यात्मककर्तृकज्ञाने आत्मनोऽकर्मत्वे कदाप्यात्मनः साक्षात्कारो न स्यादित्यर्थः । ननु नास्त्येव सः आत्मनो नित्यानुमेयत्वात् प्रत्यक्षत्वे च तार्किकादिरीत्या कर्मत्वाभावेपि मानससाक्षात्कारस्य, प्राभाकररीत्या स्वप्रकाशज्ञानाश्रयतया आत्मसाक्षात्कारस्य चोपपत्तेरित्यत आद्यं तावन्निराह न चेति । द्वितीयं मतमनूद्य निराह कश्चिदित्यादिना अपरस्त्वितिपर्यन्तेन ॥ अहं सुखमित्यादीति । आहं सुखं जानामि अहं दुःखं जानामीत्यादिव्यवहारः स्यात् न तु मामहं दानामीत्यादिव्यवहार इत्यर्थः । अकस्यैवात्मनोऽवच्छेदकभेदेनैव कर्तृत्वं कर्मत्वं चोपपद्यत इत्याशंकते अथ ज्ञानाश्रय इति ॥ युञ्जानस्येति । समाधिं कुर्वत इत्यर्थः ॥ निरुपाधिकमात्मानमिति । तस्यां दशायामात्मस्वरूपं सुखाद्युपाध्यनवच्छिन्नमेवावभासत इत्यंगीकारात् सुखादिविशिष्टं कर्मेति वक्तुं न शक्यत इत्यर्थः ।  
?R तृतीयं मतमनूद्य निराह अपरस्विति इत्याहेत्यन्वयः । कथमाशीविषमुखे निपातोऽयमित्यतो व्यनक्ति यदीति ॥ स्वलक्षणेति । स्वेन कल्पितं यल्लक्षणं परसमवेतक्रियाफलशालित्वं कर्मत्वं. क्रियाश्रयत्वं कर्तृत्वमिति कर्मकर्तृत्वमितिकर्मकर्तृलक्षणं तन्मात्राधीनविरोधमिति बहुव्रीहिः ॥ कर्मकर्तृभावमिति । एकस्येति योज्यम् । क्रमणः कर्तृभावं कर्मकर्तृभावमिति वा । क्रियायाः क्रमभावे कथं विरोध इत्यत आह क्रिया हीति । ननु लम्बकर्णमानयेत्यादिबहुव्रीहिसमासस्य अन्वयपदार्थविषयकतया लम्बमानकर्णरूपविषयकस्यापि लम्बमानकर्णानयनादिहेतुतायाः दर्शनात् अस्वविषयस्य स्वव्यवहारहेतुतानुपपत्तेरित्ययुक्तमित्यत आह तद्गुणेति । तस्य गुणभूतस्य अन्यपदार्थे स्वविज्ञानं यस्मिन्बहुव्रीहौ
तद्गुणसमविज्ञानबहुव्रीहिः लम्बकर्ण इत्यादिः ।  
?R अनुमानेपीति । आत्मा न चाक्षुषे ज्ञानेऽवबासते इत्यनुमाने इत्यर्थः । ज्ञानानाश्रयत्वज्ञानासंबन्धित्वादिकमेव चाक्षुषज्ञानेऽवभासे प्रयोजकं न त्वरूपद्रव्यत्वमिति शंका निरस्ता । चाक्षुषज्ञानावभासे रूपस्यैव प्रयोजकत्वेन तदभावे तदभावनियमेन हेतोरेव प्रयोजकत्वाज्ज्ञानाश्रयत्वस्याप्रयोजकत्वादिति भावः ॥ अनाश्रयत्वादिति । तज्ज्ञानानाश्रयत्वादित्यर्थः । घट इत्यादिज्ञाने आत्मनो भानमेव नियामकमित्यत आह न हीति । ननु घटज्ञानस्याकारो न घटोऽयमिति , किन्तु घटमहं जानामीत्येव । तत्र चात्मा भात्येवेत्यत आह घटमिति । नन्वत्रापि प्रत्यये ज्ञानमेव कर्मतया भाति । आत्मा त्वाश्रयतयैव । अन्यथात्मसिद्धिरेव न स्यादित्यत आह आत्मसिद्धिस्त्विति । अत एव प्राग्घटज्ञानकर्मक इत्यनुक्त्वा ज्ञानविशिष्टात्मकर्मक , इत्यवोचामेति भावः । एवञ्च विशिष्टात्मज्ञाने कर्तुरेव कर्मत्वं प्राप्तमित्याकूतम् ।  
?R दोषद्वयमिति । कर्मक्रतृभावस्य भेदव्याप्तत्वे मामहं जानामीत्यात्मसाक्षात्कारानुपपत्तिः । अव्याप्तत्वे च सूत्रे भेदव्याप्तत्वत्वमुपेत्य कर्मकर्तृव्यपदेशस्य हेतुत्वेनोक्त्यनुपपत्तिरिति दोषद्वयमित्यर्थः । न चास्ति प्रकृतेऽपवाद इति । अर्भकौकस्तवस्य व्योमवत्समाहितत्वाच्चक्षुर्मयत्वादेश्चानन्दमयनयन्यायेन सावकाशत्वादिति भावः ॥ विशेषेम वेति । मामहं  
?Rजानामीत्यादाविति भावः ॥ प्रतिनिधिरित्युक्तमिति । जन्मादिनय उक्तमित्यर्थः । ननु हिंसात्वादिजातिविषय उत्सर्गः । अग्निाषोमीयादिव्यक्तिविशेष अपवादः सिद्धः । कुतो भस्मत्वामाप्तस्य नरत्वं पुनरिष्यते । इत्यादिना वैशेषिकनयेऽनुगतजातिः सिद्धान्ते निरसिष्यते । तथा च कथमुत्सर्गापवादन्यायावकाश इत्यत आह यथा चेति । (इति)व्युत्पत्तिरपि हि सादृश्येनैव गम्यते इत्येताद्व्याख्यानसुधायां वैशेषिकनये सादृश्यमादायैवोत्सर्गादिरिति वक्ष्याम इति भावः । न्वपवादकृतव्यभिचारिणोपि व्यभिचारित्वात्तस्य हेतुत्वेनोपादानमलौकिकमित्यत आह सोपाधिकेति ॥ वक्ष्यते चैतदिति । उत्सर्गतोपि यत्प्राप्तमवादविवर्जितम् । व्यभिचार्यपवादेन मानमेव भविष्यति इतिभक्तिपादे वक्ष्यत इत्यर्थः ।  
?R क्वचित्प्रतीक इति । परिच्छिन्नस्थलविशेष इत्यर्थः । अन्तराधिकरणादावत्रत्यन्यायसिद्धचन्द्राद्यन्तःस्थत्वमुखेनेन्द्रादिनामसमन्वय एव क्रियते । नत्वन्तःस्थत्वं तत्र ब्रह्मणि व्युत्पाद्यते । अत एव संक्षेपभाष्ये व्योमवदित्यत्रोक्तन्याय एव अन्तरःस्ववदि ति संचारितः । एवमन्यत्रापि ध्येयम् । उत्तरत्रापीति । क्रियालिंगे इत्यत्रापि क्रियावाचिनः सर्वे शब्दाः उपलक्ष्यन्त इत्यादिरूपेण ज्ञेयमित्यर्थः ॥ पूर्ववदिति । पूर्वत्र यथाऽधिकाशंकया गुहामित्यस्य प्रवृत्तत्वान्नान्यतरवैयर्थ्यम् तथेहान्तराधिकरणानन्तरमधिकाशंकया प्रवृत्तान्तर्यामिनयस्य न व्यर्थमित्यर्थः । अत एव संक्षेपभाष्ये अधिकरणद्विकद्वयस्याप्यत्ता नियन्ता चेत्येवार्थ उक्तो न तु प्रत्येकमिति भावः ॥ अत एवेति । अधिकाशंकया प्रवृत्तत्वादेव क्रियासमन्वयपरपूर्वाधिकरणद्वयेनैवान्तरादिनयद्वये समन्वीयमानक्रिया अपि समन्वितत्वेन व्याख्यायते । भावोपि भावसमन्वयपरेम सर्वत्र प्रसिद्धे ति नयेन ब्रह्मनिष्ट इति व्याख्यात इति ॥ किमेताभ्यामधिकरणाभ्यामिति चोद्यं निरस्तमित्यर्थः । यद्वा अन्तर्यामिनयोक्तभावेन व्याख्यायतेऽतो व्याख्येयव्याख्यानभावात् नान्यतरवैयर्थ्यमिति समाधानं निरस्तम् । अधिकाशंकयोत्थानेनार्थवत्त्वादेवेत्यर्थः । अधिकाशंका चन्द्रिकायां विवृता ध्येया । अत्राप्यग्रे तत्तदधिकरणे व्यक्ता भविष्यतीति नात्र प्रदर्श्यते ।. न तु लिंगमिति । विश्वजीवान्तरत्वाद्यैर्लिंगैस्सर्वैरिति संक्षेपभाष्ये वैश्वानरशब्दस्य सिद्धान्तदिशा विष्णौ यौगिकत्वाभिप्रायेण लिंगत्वोक्तावपि इह पूर्वपक्षरीत्यान्यत्राप्यापातदशाऽऽपन्नरूढिमुपेत्य श्रुतिरेवेवं न तु लिंगमित्युक्तमित्यविरोध इति बोध्यम् । मानाधिकरणानीति शेषोक्तिः । ननु पादान्तर्भावसौकर्याय लिंगमेव समन्वीयताम् । तत्त्यागेन श्रुत्युपादाने सूत्रकारस्य किं बीजमित्यत आह साक्षात्प्रकरणीति । प्रकरणमस्यास्तीति प्रकरणं । प्रकरणप्रतिपाद्यमिति यावत् । वैश्वानरनाम प्रकरणप्रतिपाद्ये वस्तुनि साक्षाच्छ्रूयते । लिंगानि तु वैश्वानरविशेषणतया । यद्वा वैस्वानरनाम साक्षाद्वचनवृत्त्या प्रकरणप्रतिपाद्यबोधकं, लिंगानि तु त्द्व्याप्यार्पकतया वा तद्व्याप्यतया वा न, साक्षात्, एतो वैश्वानरनाम्नः साक्षात्प्रकरणिनिष्टत्वाच्च न केवलमनेकलिंगसमन्वयार्थत्वादिति । यद्वा चस्त्वर्थः । ननु सूत्राणां विश्वतोमुखत्वसिद्द्यर्थमधिकरणविषयोपाधिसंग्रहश्लोके वैश्वानरश्रितिमात्रं वैश्वानर(विद्या)प्रकरणस्थानेकलिंग्युतं समन्वीयत इत्युक्तिरयुक्ता । वैस्वानरनयस्य विश्वतोमुखत्वानापत्तिश्चेत्यत आह सा चेति । इदमग्निसूक्तमिदं इदंवायुसूक्तमिदमिन्द्रसूक्तमित्यादिरूपेण सूक्तानामसांकर्यप्रतिपादकम् । तथा इयमग्निविद्या इयं प्राणविद्या इत्यादिरूपेणोपनिषद्गतविद्यानां असांकर्यप्रतिपादकं च यत् तत्तत्सूक्तादिस्थाग्निवाय्वादिशब्दजातं तस्य सर्वस्योपलक्षणमित्यर्थः । एवं च न प्रक्रमविरोधे नाप्यधइकरण विश्वतोमुखत्वभंग इत्यर्थः ॥ 1 । 2 । 1 ॥  
?R    ?R?0 ॥ इति सर्वगतत्वाधिकरणम् ॥  
?R?0 ?R?0ॐ अत्ता चराचरग्रहणात् ॐ ॥ व्यचीचरदितिः । विचारयामासेत्यर्थः ॥ अत्रेति । भाष्यकारोक्तवाक्य इत्यर्थः । न चोपलक्षित इति । ओदनोपसेचनशब्दाभ्यां अत्तेति कुत उपलक्ष्यं त्वदुक्तरीत्या ओदनादिगतसंहार्यत्वप्रतियोदितया संहर्तेति वा ओदनादिगतभोज्यत्वस्यान्तरंगतया ओदनादिपदेन अन्तरंगभोज्यत्वस्योपस्थितौ प्रतियोदतया भोक्तेत्येवोपलक्षणासंभवेन अत्तेत्येवोपलक्षणाऽसंभवेनात्तैवोपलक्षित इति(नियमश्च) निश्चयश्च नास्तीत्यर्थः ॥ तदेनेनेति । चराचरग्रहणादिति कथनेन । द्योतयति सूत्रकार इत्यर्थः ।  
?R अभिहितमिति । जन्माद्यस्येति सूत्रेण गुणसरवस्वसिद्धये इत्यादिनेति भावः । लक्षणसूत्र इति । जन्मादिसूत्रे लक्ष्यलक्षणयोर्भेद इत्यादिना अतोऽनन्तगुणं ब्रह्म निर्भेदमपि भण्यत इत्यन्तेन ग्रन्थेन प्रतिपादितमित्यर्थः ॥ अदनादीति । हनुचलनादिरूपक्रियाणामित्यर्थः । उक्तमितीतिशब्दो हेत्वर्थः ॥ तदाक्षिपतीति । अपरिच्छिन्नस्य अपरिच्छिन्नावयवकस्य च चलनक्रियैव गगनादेरिवायुक्ता इत्याक्षेपस्तु भूमनये उत्क्रमणादिक्रियासमर्थनन्यायेन समाहित इति नास्यानवसर चोद्यावकाश इति ध्येयम् । भगवतः क्रियावत्त्वसमर्थनप्रकारश्च भूमनय एव चन्द्रिकायां सम्यक्प्रदर्शितः । अत्राप्यग्रे  
?Rक्रियाशक्त्यात्मनेत्येतद्व्यख्यानवसरे परिस्पन्दाभावे प्रमाणाभावादित्यादिना किञ्चिद्विवरिष्यते । सोऽपीति । सर्वगतत्वव्यवच्छेदोऽपि । अत्र क्रियायाम् । विवरिष्यते चैतदग्रे । कुतोऽनुपपत्तिरित्यतः सर्वकारणस्यानित्यत्वे तज्जनतविनाशाभ्यां भाव्यम् । जनकादिकं च न सर्वस्मादन्यस्तीति सर्वमेवेति वाच्यम् , तच्चायुक्तमित्याह यत्खल्विति । यच्चेच्यनन्तरं यस्येत्यनुषंगः ॥ विरुद्धेति । विरुद्धधर्मवत्त्वस्य वस्तुभेदव्याप्तत्वादित्यर्थः । तुशब्दार्थं व्यनक्ति ततो यदि नामेति ।  
?R उक्तवक्ष्यमाणन्यायेनेति । अतोऽनंतगुणं ब्रह्म निर्भेदमपि भण्यते । एवं धर्मान् इत्याद्युक्तन्यायेन भक्तिपादे उभयव्यपदेशादित्यत्र वक्ष्यमाणन्यायेनेत्यर्थः ॥ संहरणादिक्रियाणामिति । संहारस्याप्यदनविशेषस्त्वात्प्रागदनादिक्रियाणां इत्युक्तावप्येनमुक्तेरविरोधः ॥ आद्येऽपिप्रमाणं किं प्रत्यक्षमनुमानमागमोवेति हृदि विकल्प्य क्रमेण निराह नाद्य इत्यादिना ।. ज्ञानादिरपि कुतो न भवेदित्यन्तेन । ननु लिंगाभावेनेत्ययुक्तम् । क्रियात्वस्य वा असत्यावरणादौ प्रागूर्ध्वमनुपलम्भस्य वा आवरणाद्यभावे सति कदाचिदुपलम्भस्य वा क्रियाजन्यफलानुपलम्भस्य वा नित्यं त्फलानुपलम्भस्य वा कादिचित्कफलजनकत्वस्य वा कदाचित्संयोगाद्यसमयायित्वस्य वा सामान्यवत्त्वस्य वा सामान्यवत्त्वे सत्यस्मदादिबाह्येन्द्रिय ग्राह्यत्वस्य वा बाह्येन्द्रियग्राह्यसजीयत्वस्य वा लिंगनवकस्य संभवादित्यतः क्रमेण तत्सर्वमाशंक्य निराह क्रियात्वं लिंगमिति चेदित्यादिना स्फुटोऽस्य व्यभिचार इत्यन्तेन । आश्वरगतज्ञानादिधात्वर्तरूपक्रियामात्रं पक्षईकृत्य परिस्पन्दत्वेन हेतुना अनित्यत्वं साध्यते , अथ परिस्पन्दमेव । आद्य आह सर्वक्रियाणामिति । अन्त्यआह ईश्वरपरिस्पन्देति ॥ वक्ष्यमाणत्वादिति । शक्तिसद्भाव एव त्वि त्याद्युत्तरग्रन्थ एवेति भावः ॥ असतीति । आवरणेऽन्यस्मिन् प्रतिबन्धके वा असति प्रागूर्ध्वं चानुपलम्भादीश्वरक्रियाऽनित्येति साध्यत इत्यर्थः ॥ एतेनेति । वक्ष्यमाणदिशा नित्यभूतायामनीश्वरक्रियायां व्यभिचारकथनेन उक्तकार्यत्वोपाधिकथनेन प्रत्यक्षेणोपलम्भेऽसिद्धिकथनेनागमेन सर्वदोषलम्भेन चावरणाद्यभावे सति कदाचिदेवोपलब्धिरूपो हेतुरपि प्रत्युक्त इत्यर्थः । स्थलान्तरेप्यनैकान्त्यमाह वर्णेति । अप्रयोजकश्चायं हेतुरित्याह किञ्चेति ।. आदिग्रहणेनेति । आवरमाद्यभावे सतीत्यादिपदेन व्यक्त्यभावे सतीति गृह्यत इत्यर्थः ॥ सन्दिग्धेति । व्यक्त्यभावे सतीतिविशेषणस्यानिश्चयादिति भावः ॥ परिस्पन्दत्वानुपपत्तेरिति । संयोगविभागासमवायिकारणं कर्मेति तार्किकैस्तल्लक्षणोक्तेरिति भावः ॥ नित्यगुणादिनेति । नित्यभूते गुणे सामान्यादौ च गगनपरिणामादौ नित्यसंयोगादिजनकत्वानुपलभ्येऽपि नित्यत्वाभावरूपसाध्याबावाद्व्यभिचारः । यन्नित्यं तत्सदा स्वकार्यं करोतीति सामान्यव्याप्तिविवक्षायामपि लयवर्तीश्वरेच्छादौ सृष्ट्यादिकार्यजनकत्वाभावाद्व्यभिचार इत्यर्थः । गगनादिनेति । तत्र कदाचिद्घटादिमूर्तसंयोगजनकत्वेसत्यपि अनित्यत्वरूपसाध्याभावादिति भावः । न च गगनादिकं सदा किञ्चित्संयोगादिकं जनयत्येवेति वाच्यम् । तस्यापि लयेऽभावात् ॥ इति विशेषणवैयर्थ्यादिति । व्यभिचारावारकत्वादिति भावः ॥ दुर्निरुपत्वेनेति । एतच्च वैशेषिकाधिकरणे असवायिकारणलक्षणदूशणप्रस्तावे स्पष्टीभविष्यतीति भावः ।  
?R हेतोरप्रयोजकत्वं च वक्तुमाह किञ्चेति । द्वितन्तुकेति बहुव्रीहिः । तन्तुद्वयारब्धकार्यस्यावयवभूते तन्तावित्यर्थः ॥ (तद्विभागं तन्त्वन्तरविभागं) ॥ संयोगेति । तन्तुदवयसंयोगविनाश इत्यर्थः ॥ सामान्यवत्त्वे सतीति । घटत्वादावव्यभिचाराय एतद्विशेषणम् । आत्मन्यव्यभिचाराय बाह्येति । योगिव्यावृत्तयेऽस्मदादीति ॥ परमाण्वादाविति । द्रव्यत्वापृथिवीत्वादिना तादृशघटादि जातीयत्वात् परमाण्वादेरिति भावः ॥ अस्येति । सामान्यवत्त्वे स्तयस्मादिबाह्येन्द्रियग्राह्यत्वस्येत्यर्थः । प्राग्विकल्पितपक्षत्रयमध्ये प्रमाणबलादिति आद्यं पक्षं प्रत्यक्षानुमानागमरूपतयाऽऽशंक्य मूलाद्बहिरेव निरस्य द्वितीयमाशंक्य मूलारूढतया निराचष्टे अस्त्वित्यादिना । न च घटादिक्रियाया नित्यत्वे निर्बाधं प्रमाणमस्तीत्यन्तेन ग्रन्थेन । क्रियात्वं व्याहन्येतेति । संयोगविभागासमवायिकारणं कर्मेति तल्लक्षणादिति भावः । विवक्षितेति ॥ यस्मिन्क्षणे संयोग इत्युच्यते ततः पूरवकाल इत्यर्थः । पूर्वं क्रियारूपो विशेषः शक्त्यात्मना स्थिर इति योजनामभिप्रेत्याह उक्तः । अधुना स क्रियारूपो विशेषः क्रियाशक्त्यात्मनेत्येकपदत्वमुपेत्य व्यनक्ति शक्तिरूपेणेति । क्रियाशब्दस्य व्यक्त्यर्थत्वं चोपेत्यार्थमाह व्यक्तिशक्तिरूपेण कारणेनेति वेति । व्यक्तिरूपत्वं शक्तिरूपत्वं चेति क्रियायाः द्विरूपत्वाद्हेतोः क्रियारूपो विशेषः स्थिर इति युक्तम् । शक्तिरूपत्वेन स्थैर्यस्य कादाचित्कव्यक्तिरूपतामादाय बाधकपरिहारस्य च संभवादिति भावः ॥    
?R व्यक्तेरैकरूप्यमुपेत्य शंकते ननु संहारकाल इति ॥ संजिहीर्षादेव नित्यानित्यविकल्पानुपपत्तेरिति । संञ्जीहीर्षादिकं नित्यं चेत् संहारातिप्रसंगः । अनित्यं चेत्तत्संहारस्यापि सञ्जिहीर्षाधीनत्वेनात्माश्रयाद्यापातात् ।  
?Rसंञ्जिहीर्षानधीनत्वेऽन्यसंहारस्यापि तदधीनत्वाभावापाताद्व्यभीचारादिति दूषणप्रसंगेनेति भावः ॥ विषयभूतेनेति । इच्छां प्रति विषयभूतेन संहारादिनेच्छायां सञ्जिहीर्षत्वादिरूपो विशेष उपधीयते । इच्छाविषयत्वं चागामिन्यपि संहारे संभवतीति नान्योन्याश्रय इति भावः । इच्छायाः संहाराविषयता संहारादिविषयकतेत्यर्थः । परममहदिति भिन्नं पदम् । एकपदत्वे वा आत्महतस्समानाधिकरणजातीययोरि ति आत्त्वस्य स्थान्यादेशोक्तिव्यत्ययेन समानाधिकरणजातीययोः इति द्वन्द्वेऽल्पाच्तरस्य परनिपातेन च ज्ञापनादनित्यत्वमिति ध्येयम् ।  
?R अस्तीति । प्रमाणमित्यनुषंगः ॥ सत्प्रतिपक्षत्वादिति । ईश्वरः परिस्पन्दहीनः परममहत्परिमाणवत्त्वादित्युक्तेः ईश्वरः परिस्पन्दवान् अणुपरमाणवत्त्वात् मध्यमपरिमाणवत्त्वादिति वक्तुं शक्त्यत्वादिति भावः । द्वयोरपीति । अणुत्वमहत्त्वयोरपीत्यर्थः ॥ परिहरिष्यते चेति । अक्षराधिकरणे वैशेषिकाधिकरणे चेति भावः ।  
?R यतस्तत्रेति । अभिन्नयोरपि शक्तिव्यक्त्योरित्यर्थः । चशब्दं भिन्नक्रमतया योजयति शक्तितेति व्यक्तितेति च विशेषोप्यस्तीति । प्रागेवेति । स्वनिर्वाहकतेत्यादिना जन्माधिकरणे । तर्ह्यनवस्थेत्यतो विशेषवानित्यस्य किं प्रमाणबलादंगीक्रियते , नित्यत्वे बाधकसद्भावात् , साधकाभावाद्वेति प्राग्विकल्पितपक्षत्रये प्रथमः पक्षो बहिरेव निरस्तः । द्वितीयः शक्त्यात्मनेति मूलेन । अन्त्यस्तु क्रियादिस्चेत्यादिमूले प्रमाणकथनेन निरस्तः इत्यर्थः । नित्यत्वे साधकाभावादिति चोद्यनिरासाय नित्यत्व एव श्रुतिर्वाच्या । न तु स्वरूपत इत्यत आह तस्य विवादास्पदत्वादिति । तद्हेतौ स्वरूपत्वहेतुभूते नित्यत्व इत्यर्थः । नित्यत्वेतिपदानुरोधादाह सद्भावे नित्यत्व इति । सद्भावशब्दस्य सत्त्वमेवार्थ इत्युपेत्य नित्यतेत्यस्यैवार्थान्तरमाह अथवेति ॥ ज्ञानक्रियादिशक्तिर्यावत्कालभाविनीति । नित्या चेत्तज्ज्ञानादिकमपि नित्यम् , अनित्या चेत् शक्तिर्ज्ञानादिकमप्यनित्यमिति भगवतोऽन्यत्र नित्यानित्यभेदेन क्रियादिकं द्विरूपमपीत्युक्तं भवति ।  
?R शक्तिसद्भावे तु स्वभआव इति श्रुतिः इति पौंगीश्रुतिश्चास्त्येवेति योजनान्तरमुपेत्य अतीन्द्रियशक्त्यपलापवादिमतनिरासकतया तात्पर्यतो व्याचष्टे स्वरूपसहकारीति । स्वरूपं च सहकारिसमवधानं च ताभ्यामतिरिक्तेत्यर्थः ॥ श्रुत्यादीत्याद्युक्त्या शक्तयः सरवभावानामचिन्त्याज्ञानगोचरा इत्यादिस्मृतिरपि विष्णुपुराणादिस्था ग्राह्येति सूचयति । यद्वा सत्तत्त्ववचनमादिपदार्थः ॥ संबन्धितयेति । अस्येति परमात्मन इति वा षष्ट्या संबन्धितया प्रतीतेर्न शक्तिपदेन स्वरूपमादाय स्वरूपमात्रपरं वाच्यमित्यर्थः ॥ स्वाभाविकत्वादिति । नित्यत्वमादिपदार्थः । सहकारिण आगन्तुकत्वादिति भावः । शक्तिव्यवहारान्यथानुपपत्तिं च शक्तिसद्भावे मानमाह किञ्चेत्यादिना ॥ उक्तत्वादिति । देहसंयोगादिसहकारिविरहान्न तदजीजनदित्यनेनोक्तत्वादित्यर्थः ॥ कारणत्वस्यान्वयव्यतिरेकावगम्यत्वान्यथाऽनुपपत्त्या च वह्नित्वादिति सामान्यवद्वह्न्यादिस्वरूपतत्सहकारिभ्योऽतिरिक्तशक्तिसिद्धिरित्याह किञ्च मृदिति ॥ कारणस्यैवेति । कारणत्वधर्माक्रान्तस्यैवेत्यर्थः । तथा च कारणत्वं सहकारिसमवधानरूपं कथं स्यादित्यर्थः ॥ आस्तां विस्तर इति । प्रपञ्चस्तु तर्कताण्डवे द्वितीयपरिच्छेदे ध्येयः ।  
?R क्रियाप्रसंगात् क्रियामात्रमतीन्द्रियमिति मतमप्यपाचिकीर्षुराह ननु च क्रियायामिति ॥ विभागेति । पूर्वदेशविभागोत्तरसंयोगाभ्यामतिरिक्तस्य विशेषस्यादर्शमादित्यर्थः । विभागसंयोगातरिक्तविशेषानुपलब्धिरेव प्रमाणमित्यत आह यदुक्तमिति॥ परस्येति । योगीश्वरादिकमनंगीकुर्वत इत्यर्थः ।  
?R वक्ष्यमाणत्वादिति । वैशेषिकनये वक्ष्यमाणत्वादित्यर्थः । तदेवेति । आस्चर्यमहत्त्वमेवेत्यर्थः । तथा च घटादिकर्मणः प्रत्यक्षमेव, आश्रयस्य महत्त्वादिति भावः ॥ चलतीतिप्रत्ययः स्यादिति ॥ नास्ति च प्रत्ययः, अतो न कापि क्रिया प्रत्यक्षेतिभावः ॥ संयोगविभागयोरपीति । एकस्मिन्संयोगे विभागे वा जातेऽपि तत्प्रत्यक्षं स्यादित्यर्थः । नास्ति च प्रत्यक्षम् अतो न कदापि संयोगादिः प्रत्यक्षः स्यादिति भावः । अस्तु को दोषः इत्यत आह तथाचेति । संयोगादेरप्रत्यक्षत्वे इत्यर्थः । लिंगज्ञानाभावादिति भावः ॥ सेनावनादिवदिति । सेनावनपदवाक्यादेः संघरूपेण प्रत्यक्षता यथा. तथा पक्षिसंञ्चारादौ संयोगादेरपि संघातरूपेण प्रत्यक्षतोपपद्यते । तथानुभवात् । न तु प्रातिस्विकरूपेणेत्यर्थः । अन्यथा वेति पक्षं निराह न द्वितीय इति । द्व्याश्रयौ द्वयोर्व्यासज्यवर्तिनौ इत्यर्थः ।  
?R अस्माकमिति । घटसंयोगः पटे , पटसंयोगे घटे , घटपटौ विभक्तौ , इत्यत्रापि घटविभागः पटे, पटविभागो घटे , इत्येवं रूपेण , द्वयं द्व्याश्रयमित्यर्थः । न स्रवधर्म एकोऽस्ति समुदायस्तु भिन्नगः , इत्यादिना वैशेषिकनयेऽस्यार्थस्य व्यक्तत्वादिति भावः । शंकते यद्गतमिति । सर्वस्येति । श्येनस्य देशान्तरसंयोगविभागस्थाणुसंयोगविभागरूपसर्वस्येत्यर्थः ॥ विकल्पेति । विकल्पे कृते कोऽपि कल्प उपपन्नो नेत्यर्थः । एतावतीति । जन्यजनकभावरूपोपयोगे सति  
?Rव्याप्तिपक्षधर्मतावत्त्वमित्येतावतीत्यर्थः ॥ अकार्येति । रूपरसाद्यनुमानानामित्यर्थः । नन्वनुमितस्यानुमापकजनकत्वेनैवोपयोगो नाभिमतः । किन्तु यथाकथ़्चिद्रसादिनाऽनुमितरूपादौ त्वस्ति स , इति वदन्तं प्रत्याह किञ्चेति ।  
?R श्येनस्थाणुसंयोगादौ स्थाणुकर्मणा न व्याप्तिरिति शंकामनूद्य निराह अथोच्येतेति ॥ तत्तदिति । कार्याधिकरणमत्र तत्पदेन परामृश्यते । तद्गतस्य कार्याश्रयगतस्य तदवयवगतस्य कार्याश्रयावयवगतस्य च परित्यागेनेत्यर्थः । तन्तुषु विद्यमानः पटः तन्तुगतसंयोगासमवायिकारणकोकारणकं दृष्टमितीहापि स्थाणुगतः संयोगः स्थाणुकर्मणा तदवयवकर्मणा वा स्यान्नत्वन्यगतेनेति भावः । अयं च दोषस्तवापि तुल्य इत्यत आह प्रत्यक्षकर्मेति । संयोगजन्मना कर्मनाशोऽनुमीयत इत्यतः किं कार्यजन्म स्वसमवायिकारणविनाशकमिति व्याप्त्या संयोगजन्मना कर्मनाशोऽनुमीयते अथ संयोगजन्म स्वहेतुकर्मनाशकमिति व्याप्त्या । आद्यं निराह नहीति । अन्त्यं निराह नापीति । दृष्टान्ताभावान्नेत्थमपि व्याप्तिपिति भावः । सदासंयोगविभागोदयानापत्तिः कर्मनाशो लिंगमस्तु व्याप्तिश्च व्यतिरेकयोरिति भावेन शंकते कर्मावस्थान इति । अत्रापि किं पूर्ववत् सामान्यतो व्याप्तिः उत विशिष्य । आद्यमाक्षिपति तत्किमिति । किमित्याक्षेपे । यावत्कारणसत्त्वं कार्यान्तरजननं नेत्यर्थः । कुतो नेत्यत आह मा हीति । यावत्तन्तुसंयोगसद्भावमित्यव्ययीभावः । यावति काले तंतुसंयोगसद्भावः तावत्यपि काले पटपरंपरोत्पादो हि यस्मान्मा भूत्तस्मादिति योजना । अन्यथा सोपि स्यादेवेति भावः । द्वितीयं निराह यावदिति ॥ न निश्चित इति । कर्मणोऽप्रत्यक्षत्वेन संप्रतिपन्नदृष्टान्ताभावादिति भावः ॥ असौ प्रत्य इति । अनुमानाद्युपनीते गगने पतति पतत्रीति प्रत्यय इत्यर्थः । दीपिकेति । प्रदीपे नीते सति तदालोकस्यापि गगने गतिर्दृश्यते । तत्प्रतीतिपशक्त्या स्यात् । आलोकान्तरसंयोगस्यानुपलम्भान्महान्धकारे तदभावाच्चेति भावः ।  
?R नन्वन्धकारापगम एव गतिप्रत्यायक इति चेन्न । संयोगागिलिंगकत्वक्षतेः । दोषान्तरं चाह किञ्चेति । तत्रान्धकारापगमाभावादिति भावः । यद्वा आलोकसंयोगविभागलिंगकत्वे दोषान्तराभिधानमेतदिति ज्ञेयम् । तत्र संयोगादेरज्ञानात् । अस्माकं तु तमसो द्रव्यत्वेन तज्ज्ञानेन तत्संयोगानुमानद्वारा तत्प्रतिभास इति भावः । यद्वा नयनादिपरिस्पन्देन पक्ष्मचलनभुजस्फुरणादिग्रहः । तस्य तु मन्मते स्पार्शनत्वादिति भावः । ननु रविबिम्बस्य प्रत्यक्षत्वेऽपि तद्गतकर्मणोऽनुमेयत्ववत् देवदत्तकर्मणोऽप्यनुमेयता स्यादित्यत आह यदि चेति । तत्र कर्माप्रत्यक्षता तु दुरस्थत्वदोषवशादेवेति भावः । उभयत्र सूर्यमण्डलदेवदत्तयोः । कर्मापलापाऽऽपादनस्य परिहारमाशंकते न सेयोगादीति ।. तस्येति । कर्मकारणस्येत्यर्थः । तत्किमित्यत उक्तं संयोगादिविशेषस्येति । नोदनादिरूपसंयोगविशेषस्य वेगगुरुत्वादेश्चेत्यर्थः । संयोगविशेषस्य स्वाश्रये कार्यारम्बकत्वं व्यनक्ति शरीरेति । तस्य कर्मजन्यत्वात् कार्यारंभकत्वमयुक्तमित्येतद्व्यनक्ति कथमिति । भवत इत्यन्वयः । तदर्थं शरीरनिष्टमात्मसंयोगजन्यं किञ्चित्कर्माख्यं वस्तूपेयमिति भावः । स्वाश्रयसमवेते कार्यारम्भकत्वादिकं कुत्रेत्यत आह एवमन्यत्रापीति । हस्ततरुसंयोगरूपः कर्मकारणसंयोगो हि हस्तसमवेतकाये तरुसंयोगे कारणम् । कथं तस्मात्कार्याकाशसंयोगविभागौ भवत इति द्रष्टव्यमित्यर्थः । यद्वा अन्यत्रेत्यस्य वेगादिकारणान्तर इत्यर्थः । बाणादौ कर्मजनकस्य वेगादेर्बाणाकाशसेयोगादिजनकत्वं कथमित्यर्थः ॥ तथा सतीति । अदर्शनादकारणत्वे सतीत्यर्थः ॥ परत्रेति । स्वाश्रयतत्समवेताभ्यामन्यत्रेत्यर्थः । धर्मिकल्पना कर्मरूपधर्मिकल्पना । गरीयसी तस्माल्लाघवाद्धर्मकल्पनैव युक्तेति भावः ॥ तस्मादिति । अप्रत्यक्षत्वे कर्मणोऽभावादिदोषप्रसंगादित्यर्थः ॥ 1 - 2 - 2 ॥  
?R    ?R?0॥ इति अत्तृत्वाधिकरणम् ॥  
?R ॐ गुहां प्रविष्टावात्मानौहितद्दर्शनात् ॐ । द्वित्वं चेत्यस्य संगत्यप्रतीतेस्तां वक्तुमाह ऋतमाह । नन्वेकस्याप्यन्नमयाद्यनेकशब्दवाच्यत्वं अनेकरूपाभिप्रायेणेतिभाष्ये अभिधानात् द्विवचनमपि तेन न्यायेन युक्तमित्याशंक्य निराह न चेति ॥ बाधकेति । तत्र ब्रह्मशब्दादिकमेव बाधकं । न चात्रापि गुहानिहितत्वादि बाधकम् । जीवेश्वरयोः संभवादिति भावः । एतच्च बहुरूपत्वादिति भाष्योक्तिं हृदि कृत्वोक्तम् । वस्तुतस्तु तत्र विषयवाक्ये न द्विवचनं बहुवचनं वास्ति । येन तत्रैकस्यानेकत्वायोगशंकया तत्परिहारस्तत्र घटेन । अन्नमयप्राणमयमनोमयविज्ञानमयाऽनन्दमया मे शुंध्यतामि त्यत्र बहुवचनश्रवणेपि तेषामब्रह्मत्वात् । भाष्ये बहुरूपत्वेन समाधिस्तु कथं चिदनेकत्वानिपपत्तिशंकोदयेपि अत्रत्यन्यायं हृदि कृत्वैव कृत इति चंद्रिकायां व्यक्तम् ॥ उपचार इति । कर्मफलभोगस्येत्यनुषंगः । ननु गुणभूतद्विवचनश्रुतिमुख्यत्वाय प्रातिपदिकस्योपचारो न युक्तः । द्विवचनश्रुतेर्निरवकाशत्वात् । ब्रह्ममात्रपक्षे द्वयोरप्यस्वरस्याच्चेति भावः ॥ अनुशासनेति । भेदवाचित्वव्युत्पादकव्याकरणादिरूपप्रमाणाभावादित्यर्थः ।  
?R तद्भावाभावादिति । भावाभावरूपत्वाभावादित्यर्थः ॥ सहावस्थानेति । नाजात एकोन्यं हन्ति नाप्यन्याधारः इति न्यायेन मूषकमार्जारयोः किञ्चित्कालं सहावस्थितयोरिव वध्यधातुकभावदृष्टेरिति भावः ।. नोपयुज्यत इति । तस्यान्योन्याभआवरूपत्वेन सहावस्थानाविरोधादिति भावः ॥ न चात्रेति । यस्सेतुरि तिवाक्ये कुतो नेत्यत आह व्यावर्तकेति । उभयग्रहणव्यावर्तकाभावादिति भावः । न चैकवचनमेव व्यावर्तकं अभेदैकत्वावधारकमपि भवति द्वित्वं इति वादिनं प्रति तस्य व्यावर्तकत्वासिद्ध्याऽन्योन्याश्रयादिति भावः । कुतो निरस्तमित्यत आह तथा हीति ॥ इत्यर्थ इति । तथैवाद्यस्य चतुर्थपादे वृत्तावुक्तेरिति भावः । नन्वेवं बहुषु बहुवचनमित्यत्रापि भावप्रधानत्वापत्त्या बहुष्विति बहुवचनायोगश्चेति शंक्यम् । आधारगतबहुत्वस्य बहुत्वरूपधर्मेऽप्यारोपेण बहुवचनोपपत्तेरिति मञ्जर्यादावुक्तत्वात् । अन्यथेति । बावप्रधानतामुपेत्य संख्याविशिष्टधर्मिवाचकत्व इत्यर्थः । अन्यत्रेति । एकवचनमत्यादिप्रयोगस्थल इत्यर्थः ॥  
?R    ॥?R?0 इति गुहाधिकरणम्  ॥  
?R ॥ ॐ अंतर उपपत्तेः ॐ । चक्षुरन्तस्थो विष्णुरेवेति भाष्यदिशावा पररीत्या वा अन्तरशब्दस्यांतस्थत्वार्थस्य मत्वा शंकते अत्रत्यादिना ।. इत्युक्तमिति । सर्वत्रेतिनये एतद्भावाभिधं लिंगमि त्यादिविषयमालायामुक्तमित्यर्थः ॥ रमतेरिति । रमुक्रीडायामित्यस्माद्धातोः कर्तरि ञंमताड्डुः इति उणादिसूत्रेण ञम्संज्ञककवर्गादिपंचवर्गान्तिमवर्णान्ताद्धातोर्डप्रत्यये चुटू इति डकारव्यंजनस्य लोपे ङित्वात् अभयस्यापि इति धातोष्टिलोपे र इति रूपमिति भावः । नन्वन्तरशब्दस्य रो रि इति रेफस्य ढ्रलोपे पूर्वस्य दीर्घोऽणः इति दीर्घे अन्तार इति स्यादित्यत आह उणादय इति । कृवापाजिमिस्विदिसाध्याशूभ्य उण् इत्युणादिप्रकरणस्थाद्यसूत्रोक्तोण् प्रत्ययादयः प्रत्यया बहुलं भवन्ति यतो विहितास्ततोऽन्यत्रापि भवन्ति , केचिजविहिताः एव प्रयोगतः उन्नीयंत इत्यष्टाध्यायीगततृतीयाद्यपादीयाद्यसूत्रे वृत्तावभिधानादिति भावः । एवं च उत्तररेफस्य पूर्वरेफलोपानिमित्तत्वान्न दीर्घप्राप्तिरत्रेति हृदयं । ञमन्ताडु इति विहितडप्रत्ययस्योणादिवृत्तौ उणादयो बहुलम् इति बहुलग्रहणात् चुटू इतीत्संज्ञा डप्रत्ययस्थडकारव्यंजनस्य नेत्युक्त्वा रम्यते रमते वा रंडेत्याद्युदाहरणस्योक्तत्वेपीहोत्सर्गतः चुटू इत्यन्तेन प्राप्तेत्संज्ञा भवत्येव । यद्वा षःप्रत्ययस्य . चुटू इति पृथग्योगकरणं चुटू इत्यस्मानित्यत्वाज्ञापनार्थम् । तथा च तेन वित्तश्चंचुप्चणपाविति सूत्रोक्तप्रत्यय चकारस्य नेत्संज्ञा । विद्याचंचुरित्यादिसिध्यतीति प्रथमाध्याये तृतीयपादे वृत्त्यादावुक्तत्वात् रण्डेत्यादौ चुटू इति विधेरप्रवृत्तिः इह प्रवृत्तिरिति डकारव्यंजनस्येत्संज्ञा ध्येया ॥ लघु चैवमिति । न केवलं श्रुत्यनुसारीति चार्थः ॥ अंतर इति कुर्वन्निममेवार्थमिति । अत्र यत्कश्चिदाह । श्रुतौ अन्यांतर आत्मे त्यादाविवांतरशब्द एव , न तु अन्तः शब्दः । अन्तर अक्षणीति वक्तव्येऽपि सेदुराजेत्यादिवत् अहहारेत्वे त्यादिवदयं निर्देशः कृतः । तेन श्रुत्यनुसारिणि सूत्रेऽपि तथैव निर्दशः कृत इति नायं निर्देशो भवदभिमतार्थसाधक इति । तन्न । कल्पकाक्षावात् । सोत्रनिर्देशस्यान्यथोपपत्तेः । अतिशयाभावाच्च । अंतस्तद्धर्मेत्यादावपि तथानिर्देशापाताच्च । य एषोऽन्तरादित्ये , य एषोऽन्तरक्षणी त्येवंरूपवाक्ययोरेव तत्र परैरुदाहृतत्वात् अत एेवेतिवदित्युक्तं । एतेनांतर इत्येव श्रुतावपि विच्छेदमुपेत्य क्रियाभावपरत्वेन व्याख्यायताम् । किमात्मशब्दार्थनिर्देशपरतयेत्यपि प्रत्युक्तं ध्येयं । सर्वत्र तथाऽपत्तेः । अन्यथोपपत्तौ वृथा क्लेशायोगाच्चेत्यलम् । क्विबित्युपलक्षणम् । ददातेराकारलोपः तकारादेशश्चेति ज्ञेयं । पूर्वान्तवत्स्वरः संघौ इत्यादिना यतिभंगदोषस्याऽऽनन्दमयनये अभेदेपि विशेषेणैवान्य इत्यत्रैव परिहृत्वान्नात्र यतिभंगः शंक्यः ॥ आदेयशब्दस्य पदद्वयसमाहाररूपत्वाद्वा
नात्र यतिभंगचोद्यावकाशः । परमतमाशंक्य निराह सुखसंबन्धेति ॥  
?R लघु चैवमिति । न च सुखिशब्दसुखविशिष्टशब्दयोः पर्यायत्वेन पर्यायेषु न लाघवगौरवचिन्तेति परिभाषायाः सत्त्वाल्लघु चैवं सतीति कथं संगच्छत इति वाच्यम् । रूढया पर्यायेषु लाघवगौरवचिंता न कार्येति परिभाषाभिप्रायात् । प्रकृते च सुखिशब्दस्य रूढ्या सुखसंबन्धबोधकत्वेन सुखविशिष्टशब्दस्य तथाऽबोधकत्वात् , किन्तु योगेनैवेति चोद्यानवसर इति भावः ॥ श्रुताविति । श्रुत्युक्तस्यैव सूत्रे वक्तव्यत्वादिति भावः ॥ अन्यत्रापीति । जीवेऽपीत्यर्थ । श्रेष्टसुखसिद्धिः कथमित्यत आह । सुखेनेति ॥ कडारा इति । बहुवचनमाद्यर्थे । कडारादयः शब्दाः कर्मधारयसमासे पूर्वस्मिन् परस्मिन्वा प्रयोज्या इत्यर्थः । विशिष्टशब्दस्यापि कडारादिशब्दमध्ये ग्राह्यत्वादिति भावः । मुख्यामुख्ययोरिति । एतेन छान्दोग्यभाष्यदिशा ब्रह्मशब्दस्य विष्णुरूपधर्मिपरत्वेपि न दोष इति सूचितम् ॥  
?R नचाऽधिकारिकमितीति । ज्ञानार्थिनाऽधिकारिविशेषप्राप्यब्रह्मादिपदं नाकांक्ष्यम् । तथात्वेऽनर्थप्राप्तेरिति ज्ञानपदेन चाऽऽधिकारिकमपि पतनानुमानात्तदयोगादिति षष्टेऽधिकरणे कथनेन नियमनादितत्तद्व्यापारस्य तत्तत्स्वभावत्वावगमादिति भावः । स्वभावत्वे युक्तिमाह मोक्षेऽपीति । मोक्षेप्यनुवृत्तौ प्रत्यक्षोपदेशादिति चेन्नाधिकारिकमंडलस्थोक्तेरि ति  
?Rचतुर्थाध्यायचतुर्थपादीयसूत्रसिद्धान्तांशे प्रमाणयति आधिकारिकेति । मुक्तानां जगद्व्यापारवर्जमित्युक्तम्‌ । ता यो वेद स वेद ब्रह्म सर्वेऽस्मै देवा बलिमावहंती ति प्रत्यक्षं स्पष्टं मुक्तस्य सर्वदेवपूज्यत्वव्यपदेशात् मुक्तानां जगदैश्वर्यमस्तीति चेन्न । अधिकारे विनियुक्तानां देवानां मंडले स्थितस्य मुक्तविरिंचस्यैव तत्रोक्तेर्नाशेषमुक्तानां जगद्विषयैश्वर्यमित्युक्त्या मुक्तावनुवृत्तेरवगमादिति भावः । कथमनादिस्वभावस्य नियम्यत्वमित्यत आह अंगीकृतं चेति । विवृतमेतद्गायत्रीनयचन्द्रिकायां ।अनादीनां गुणादीनां यथा गुण्यादितंत्रते त्यादिग्रन्थेन ।  
?R अर्थान्तरमुक्तमित्येतद्व्यनक्ति मध्य इति । ईश्वरस्यादित्यानां च मध्य इत्यर्थः । ईश्वरष्चेत्यादिकं सूत्रस्य वृत्त्यन्तरोक्तिपरतया योजितं इदानीं अन्योन्यनियमे तस्मादनवस्थित्यसंभवौ इत्युक्तसूत्रार्थोपपादकतया सूत्रतात्पर्योक्तिपरतया योजयति ॥ अथवेति ॥ 1 । 2 ॥  
?R     ?R?0 इति अन्तराधिकरण्  
?R?0 ?R?0ॐ अन्तर्याम्यधिदैवादिषु तद्धर्मव्यपदेशात् ॐ ॥ अधइकराशंकोक्तेर्बीजं दर्शयति ननवित्यादिना । अलग्रकत्वेपि । मनसो व्याकुलत्वम् । श्रुतिलिंगप्रकरणैर्विपक्षबाधकहेतुभ्यां च व्याहतमपि सेत्स्यतीत्यत आह न चेति ॥ उक्तेति । पूर्वाधिकरण इत्यादिनोक्तयोर्व्याप्तिपक्षधर्मतयोरित्यर्थः । भगवान् न रमणयुक्तः , विक्षेपयुक्तत्वात् संमतवत् । नचासिद्धिः भगवान् विक्षेपयुक्तः , अतिप्रयत्नवत्त्वात् संमतवत् । न चात्राप्यसिद्धिः । भगवानतिप्रय्तनत्वात् , विश्वनियमनरूपमहाव्यापारवत्त्वात् संमतवत् । न चात्राप्यसिद्धिः । पूर्वाधिकरण एव तादृशव्यापारवत्त्वसिद्धेरित्येवमुक्तव्याप्तिपधर्मतयोर्निश्चयाय विक्षेपपादेवेत्येवशब्दः प्रयुक्तः इत्यर्थः ॥ तैलदानमिवेति । पिण्याकयाचककर्तृकतैलदानमिवेत्यर्थः । पिण्यादिकं याचमानं केनचिद्हेतुना निर्बध्य तैलं दत्वा याहीत्युक्ते सति तैलदानं तस्य यथा प्रसक्तं तथेदं जातमित्यर्थः । पूर्वं व्यतिरेकदृष्टान्तपरतया योजितम् , इदानीं दार्ष्टान्तिकपरतयैव योजयति ॥ अथवेति । तावता कथं गतार्थतानिरास इत्यतोऽधिकरणार्थं निष्कृष्य दर्शयति न राजादिवदिति ॥ 1-2-5 ॥  
?R   ॥ ?R?0इति अन्तर्याम्यधिकरणम्   ॥  
?R ॐ अदृश्यत्वादिगुणको धर्मोक्तेः ॐ ॥ उक्तरीत्येति । जन्माधइकरणे अत्तेत्यधिकरणे चोक्तरित्येत्यर्थः ॥ परिहृतत्वादिति । जन्मादिनये अत्तेति नये चेति भावः ।. इह हीति । अद्रेश्यमिति श्रुतावित्यर्थः । द्रेश्यमित्यस्य दृश्यमित्यर्थमुपेत्य दृश्यादित्यनुवादः कृतः ॥ असामर्थ्येनेति । अदृश्यत्वादीत्यत्र नञो निषेधार्थकत्वे क्रियान्वयनियमेनोत्तरपदेनाकांक्षाविरहात् दृस्यत्वाभावादिगुणक इत्यादि स्यात् नत्वदृश्यत्वादीति निर्देश इति भावः ॥ दृश्यादिविरोधित्वमिति । अत्र तु असुरा अविद्येत्यादा विव न समासानुपपत्तिरिति भावः ॥  
?R न विद्यते गोत्रादिकमिति । निषेधार्थकनञस्तत्पुरुषस्य निषेधेऽपि न बहुव्रीहेरिति भावः ॥ अशेषश्रुतीति ॥ अद्रेश्यमग्राह्यमगोत्रमित्यादिश्रुतिस्थाशेषपदव्याख्यानं सूत्रकृता कृतं स्यात् । अन्योन्याभावमात्रस्योक्तौ तु तेन न सर्वपदव्याख्यानं लभ्यत इति भावः । नष्टस्य कथमभावधर्मित्वमित्यत इतीरिते (भावाभावविभागेन द्विधैवाचेतनं मतम् ) इत्यभावस्य तत्त्वान्तरत्वमभिधाय भावाभावस्वरूपत्वान्नान्योन्याभावता पृथगि त्यन्योन्याभावस्य धर्मिस्वरूपतामाहेत्यर्थः ॥  
?R अक्रौर्यमिति । शान्त्यभआवाभाव इत्यर्थः ॥ अनेनेति । निष्प्रतियोगिकसप्रतियोगिकरूपे गुणदोषाबावावभिन्ने बहुस्थले व्यभिचारकथनेनेत्यर्थः ॥  
?R अन्ययोरिति । परस्परविरहव्याप्ययोरित्यर्थः ।. अवच्छिन्नयोरिति । घटघटाभावपटपटाभावेत्येवंरूपयोरित्यर्थः ॥ एतत्सर्वं तृतीय इति । अभावधर्माणां भेदाभेदचिन्तानादिकं तृतीयेऽध्याये उभयव्यपदेशात्तु अहिकुण्डलवदि ति गुणगुणिभेदाभेदचिन्तापरभक्तिपादीयाधिकरणे संगतम् । तथाऽप्यन्योन्याभावस्य धर्मितः पार्थक्यस्य उत्कृष्टदोषतया पृथक्पार्थक्येन दूषितमित्यर्थः । यद्वा अन्योन्याभावस्य स्वरूपत्वपक्षे विरोधादिबहुबाधकसत्त्वेन भेदपक्षस्योल्बणतयेत्यर्थः । केचित्तु आद्यपक्षदूषणं तृतीयपक्षदूषणे अन्तर्भवतीत्यर्थ इत्याहुः । अन्योन्याभावस्य स्वरूपत्वे सर्ववाद्यभ्युपगमे विपक्षे बाधकद्वयं च प्रमाणयति ॥ भेदो हीति । भेदस्य स्वरूपत्वेप्यन्योन्याबावस्य किमायातमित्यत आह अन्योन्याभावश्चेति ॥  
?R परेणैव व्युत्पादितत्वादिति । अथ मतमित्यादिग्रन्थेनेति भावः । क्रियावत्त्वमूर्तत्वेत्यादि । तेषामन्योन्यमविनाभावाभ्युपगमादिति भावः ॥ अपर्यायप्रयोगे सतीति । परेण सहप्रयोगे निर्णीते सतीत्यर्थः । घटादिव्यवहारेऽपीति । घटकरीरकलशादिव्यवहारेऽप्यसहप्रयोगस्य प्रयोजनान्तरप्रसंगादित्यर्थः ॥ न चैतदिति ॥ अपर्यायप्रयोगस्य प्रयोजनान्तरं क्वचित्प्रमितत्वं च नास्तीत्यर्थः ।  
?R असहप्रयोगस्यान्यथाकल्पनं समूलमिति शंकते अथ मतमिति ॥ यदिति । यस्मादित्यर्थः । पाणिनीयसूत्रबलाच्च पृथक्त्वान्योन्याभावयोर्भेदः सिध्यतीत्याह किंचेति । ननु अन्यारादितरर्ते दिक्शब्दाञ्चूत्तरपदाजाहियुक्ते , इति सूत्र अन्य आरात् इतरऋते दिक्शब्द अलूत्तरपद अच् आहीत्येवंरूपशब्दयोगे पंचमी भवतीत्येवोच्यते । न च पृतक्त्ववाचिशब्दयोग इति तत्राह अन्य इतीति ॥ वचनादिति । वृत्तिकारस्येति योज्यम् ॥ आभ्यां विवेक इति । पृथक्त्वान्योन्याभावाभ्यां पार्थक्यमित्यर्थः ।  
?R किञ्चेत्यादिकं च निराह ॥ पंचमीप्रयोगेत्यादिना ॥ अन्यशब्दोपपदे । अन्यशब्द एव समभिव्याहते पंचमी विधीयते न तु तदर्थकभिन्नार्थांतरादिपदयोगे सतीत्यर्थः । स्वं रूपं शब्दस्याशब्दसंज्ञे ति सूत्रेणाग्रेर्ढगित्यादावग्न्यादिशब्दस्वरूपस्येवान्यशब्दस्वरूपग्रहणस्यैव प्राप्तत्वात् । अर्थग्रहणव्याख्याने ज्ञापकाभावाच्च मैत्रो भिन्नश्चैत्रादित्याद्युदाहरणनिर्वाहस्यान्यथैव वक्ष्यमाणत्वात्। पदमञ्जर्यामपि वृत्तिकारव्याख्यानेनैवार्थग्रहणं ज्ञेयमित्युक्तत्वाच्च । प्रत्युतार्थग्रहणे इतरशब्दवैयर्थ्याच्च । न च चैत्रमैत्रयोः प्रकृतयोरयं चैत्रः शूर नेतर इति निर्देश्यमानप्रतियोगिपदार्थं इतरशब्देनोच्यत इति वृत्तावुक्तत्वात् , न इतरशब्दवैयर्थ्यमिति वाच्यं एवंरूपेतरशब्दार्थस्य , अन्यपदार्थान्तर्भावोस्ति नवेति चिन्त्यमिति द्वितीयाध्यायतृतीयपादे अन्यारादितरेतिसूत्र एव मंजर्यामुक्तत्वेनान्यपदार्थमध्य एावास्याप्यर्थस्य ग्रहणसंभवेन तद्वैयर्थ्यानिस्तारादिति भावः ।  
?R अन्य इत्यर्थग्रहणाभावे बाधकमाशंक्य प्रतिबन्दीमाह कथं तर्हीति । तर्ह्यन्यशब्दोपपद एव पंचमीति पक्ष इत्यर्थः ॥ विलक्षण इति । अन्येत्यर्थग्रहणपक्षेऽपि अन्योन्याभावपृथक्त्वस्वरूपभेदानां त्रयाणामेव भेदत्वोपगमेन तेषामेवान्यपदार्थत्वाद्वैलक्षणस्यान्यशब्दार्थत्वाभावादिति भावः । अन्योन्याभावरूपे भेदस्थले पंचम्यभावाद्वैलक्षण्यं पृथक्त्वान्तर्भूतमित्युपेत्यैव पंचमी समर्थनीया । न चैतद्युक्तमित्याह । नहीति । सद्भावात् । वैलक्षण्यस्येति योज्यम् ॥ कथंचिदिति । निरूपणावधित्वमात्रेणेत्यर्थः । तथा चापादाने पंचमीत्यनेनैव पंचमी भविष्यतीति भावः ॥  
?R स्वयमेव व्युत्पादितमिति । विशिष्टत्वादिमति गुणादिपंचके पृथक्त्वाभआवस्योक्ततया व्युत्पादितप्रायमित्यर्थः ॥  
?R इत्थमिति । अन्य इत्यर्थग्रहणमित्यर्थः ॥ अप्राप्तेऽपीति । प्रथमचरमतयाल्पार्थकतिपयनेमाश्च , विभाषोर्णोः , विबाषोपयनये अनुपसर्गाद्वेत्यादिविकल्पानां न वेति विभाषा इति सूत्रे महाभाष्ये अनेकेषां प्रदर्शितत्वादिति भावः ।  
?R यत्पृथक्त्वमवधिनिरूप्यमित्याद्युक्तं च निराह प्रतियोगीति ॥ वक्ष्याम इति । समयपादे नासतो दृष्टत्वादि ति शून्यवादिनिरासप्रस्तावे स्वरूपं वस्तुनो भेद इत्यादिव्याख्याऽवसर इति भावः । विधिरूपत्वनिषेधरूपत्वाभ्यां स्वरपभेदान्योन्याभावयोर्भेद इत्यत आह विधिरूपत्वे चेति । अतद्भाव इत्यादावुक्तन्यायेनेत्यर्थः ॥ अत एवेति । विधिनिषेधरूपयोरतद्भाव इत्यादौ उक्तन्यायेन व्यभिचारितया भेदासाधकत्वाद्विधिरूपत्वनिषेधरूपत्वाभ्यां पृथक्त्वान्योन्याभावयोर्भेद इत्यपि निरस्तमित्यर्थः ॥ विवेचकत्वमिति । विधिरूपत्वनिषेधरूपत्वयोरिति योज्यम् । पृथक्त्वस्य निषेधरूपतां चाह किंचेति ॥ कथमिति । पृथक्त्वान्योन्याभावयोरेकत्वे घटः पदात्पृतगित्यत्रेव घटो न भवति पट इत्यत्रापि पंचमी स्यादिति वादिनस्तव मतेऽन्योन्याभावयोगे पंचम्ययोगादिति भावः ।  
?R समानार्थत्वादिति । समानार्थप्रदर्शकवाक्यरूपत्वाद्विग्रहस्येति भावः । अत एव च समर्थः पदविधिरि ति द्वितीयाध्यायाद्यपादे प्राक् कडारात्समास इत्यादिसमासप्रकरणे ऽव्ययं विभक्ती त्यादिभिः पंचभिः सूत्रैर्नित्यसमासं विधाय विभाषा अपपरिबहिरंचवः पंचम्ये त्यादिना विकल्पेन बहवः समासा उक्तास्सूत्रकृता । विग्रहसमासयोर्भिन्नार्थत्वे च नित्यसमासपक्षेऽपि राजपुरुष इति समासेन राज्ञः पुरुष इति विग्रहवाक्यस्य निवर्तनाप्रसक्तेस्तन्निवृत्तिर्माभूद्विग्रवाक्यस्यापि कदाचित्प्रयोगः स्यात् इत्येतदर्थं षष्टीतत्पुरुषादिसमाससूत्रेषु विभाषापदानुवर्तनेन विकल्पेन समासं न विदध्यात् तेन समासविग्रहयोरेकार्थत्वस्यैवागमादिति भावः । यत्तु समर्थसूत्रव्याख्यानावसरे वावचनानर्थक्यं च । स्वभावसिद्धत्वादि त्यादिवार्तिकभाष्यकैयटपदमञ्जरूषु समासविग्रहयोर्भिन्नार्थत्वं व्युत्पाद्य सूत्रकारीयविभाषाग्रहमस्यानर्थक्यमुक्तं तदपेशलम् । विग्रहसमासयोरेकार्थत्वानुभवात् । राजुपुरुषमानय राज्ञः पुरुषमानयेत्यादौ कार्यैक्यदर्शनाच्च ।  
?R एतावान्भेदः । समासे पदद्वयमनन्यापेक्षस्वार्थं सत् राजविशिष्टपुरुषमभिधत्ते । विग्रहे त्वर्थान्तरापेक्षां सहते । ऋद्दस्य राज्ञः पुरुष इति । न चैतावताऽर्थभेदः । प्रतिपाद्यैक्यत्वात् । एतावन्मात्रभेदेनसमासो विग्रहस्यानिवर्तकः तर्हि विभाषावचनात्प्राग्विहित्नोपकुम्भादिसमासेनापि कुम्भस्योपेतिविग्रहवाक्यं न(नि)वर्तेत । तथा उपपदसमासेनापि कुम्भकारादिशब्देन तद्विग्रहवाक्यं न निवर्तेतेति । अत एव दसमस्याष्टमपादीयाद्यनये मीमांसकैरपि विग्रहसमासयोरेकार्थत्वमेवोपेत्य नानुयाजेष्वित्यत्र पर्युदासः सिद्धान्तित इति ।  
?R अनित्यतादिकमिति । कृतकत्वादिहेतुनेति भावः । ननु दूष्यपक्षाभावेऽपि स्थाप्यपक्षभावात्कथंमवादितेत्यत आह तदभाव इति । दूष्यपक्षाभाव इत्यर्थः ॥ द्वितीयस्यापीति । दोषोन्नायकत्वपक्षस्यापीत्यर्थः ।  
?R अथ बाधकसद्भावादन्योन्याभावस्य न धर्मिस्वरूपत्वमिति प्राग्विकल्पिततृतीयपक्षं विवृण्वन्नेव निराह अन्योन्याभावस्येति ॥ प्रागुक्तमेवेति । जन्मादिसूत्रोक्तमेवेत्यर्थः ॥ बाधोपपन्नेति । उपपन्ना बाधेत्यर्थः । श्रुतीनामिति । एकधैवानुद्रष्टव्यम् । एकमेवाद्वितीयम् । एवं धर्मान्पृथक्पश्यन् । नेह नानास्ति किंचन । इत्यादिगुणगुण्यभेदश्रुतीनामित्यर्थः । तत्वं भावेनेति । तत्वं समवायस्यैकत्वं भावेन सप्तया व्याख्यातमिति गौतमसूत्रस्यार्थो वैशेषिकनये सुधायां व्यक्तः ॥ भेदेति । भेदसमवाययोः कल्पनयेत्यर्थः ॥ समवायस्य संबन्ध इति । एकत्वेन सहेति योज्यम् । न वांगीक्रियत इति पक्षं निराह अत एव न तृतीय इति । एकत्वेन सह समवायस्य संबन्धाभावेनेत्यर्थः । समवायानन्तरं वेति पक्षं निराह न द्वितीय इति । इत्यस्यानुपपत्तेरिति । समवायानेकत्वस्य प्राप्तेरिति भावः ।  
?R का कथन्ता इत्यत आह न ह्यवयवेति ॥ संबन्धः । समवायेन सहेति योज्यम् । संयोगादेरभावेऽपि समवाय एव समवायेनावयवादिवस्तुना संबन्धोऽस्त्विति चेत् । स किं अन्यः उतानन्योऽपि स्वनिर्वाहकः । आद्यो नेति भावेन तत्र हेतुमाह यत इति । अन्त्ये आह स्वनिर्वाहकत्वे तूक्तमिति । स्वनिर्वाहकत्वे पुन रित्यादिना निरन्तरग्रन्थ एवोक्तमुत्तरमित्यर्थः । स्वभावभेदास्वभावविशेषादित्यर्थः ॥ भेद इति । भेदाभेदयोर्वस्तुना सहात्यन्तभेदेंऽगीकृते सतीत्यर्थः । नन्वेवं कथं सिद्धान्ते उपादानोपादेयगुणगुण्यादौ भेदाभेदांगीकार इत्यत आह यथा चेति ॥ वक्ष्याम इति । इतरव्यपदेशादि त्यधिकरणे  
?Rअंशिनोऽपि पटाद्या ये भिन्नैरिव परस्परम् । अंशैरंशिन उच्यन्ते इति संग्रहेणोक्तविस्तृतिपरस्य अंशिनोंशैरभेदोयमंशेन तु भिदाभिदेतिवैशेषिकनयानुव्याख्यानावसरे वक्ष्याम इत्यर्थः ।  
?R पूर्वोक्तेः । जन्मादिसूत्रोक्तेत्यर्थः । असावित्यस्मैतादृशबुद्धिस्थपरामर्शित्वरूपमर्थान्तरमाह यद्वेति ॥ व्याख्यातचरमिदमिति । जन्मादिसूत्रे सत्यज्ञानादिकेऽप्येवमित्यादिव्याख्यानावसर इति भावः ॥ 1 ।2 ।6 ।  
?R ॐ वैश्वानरः साधारणशब्दविशेषात् ॐ ।. पादान्तर्बावस्यानुक्त्वा पादार्थोपसंहारो न युक्तः । तथापि पादद्वयार्थोपसंहारो व्यर्थ एवेत्यत प्रागुक्तं शंकापूर्वं विवृण्वन्स्मारयति ॥ अस्येत्यादिना ।  
?R  समन्वयासिद्धिप्रसंगादिति । ननु कथमेतत् वैश्वानरनाम्नो देवतार्थत्वे अन्तर्नयन्यायेन , जडरूपभूतार्थत्वे , आकाशनयन्यायेन न समन्वयसिद्धेरिति चेत्तत्राहुः । वैश्वानरनाम्नः समन्वयासिद्दीति नार्थोऽस्य वाक्यमपि तु आनन्दमयनयमारभ्यादृश्यत्वनयपर्यन्तमुक्तरूढयोगिकाशेषशब्दसमन्वयासिद्धिप्रसंगादित्यर्थः । सर्वशब्दानां ब्रह्मणि समन्वये लोके संव्यवहारविरोधेनान्यत्र प्रसिद्धनामेनो रूढस्य योगिकस्य वा कस्यापि विष्णौ समन्वयायोगादिति सर्वापेक्षसमाधानस्य साक्षादप्यविरोधमितिसूत्रेणात्रैव समाधानम् । अत एव समन्वयासिद्धीत्येवोक्तं न तु प्रतियोगिविशेष उपात्त इति ॥ समर्थइत इति । एतत्पादीयाद्यनये विषयमालोक्तिप्रस्तावे समर्थित इत्यर्थः ॥ इति ज्ञापयितुं पादद्वयार्थं तावदुपसंहरतीति । एतेन वैश्वानरनयतात्पर्यमुक्त्वा पश्चादेवोपसंहारो युक्त इति चोद्यं निरस्तम् । पादान्तर्भावस्याप्यनेन ज्ञापिततया अस्य पूर्वसंगतत्वात् । सन्न्यायरत्नावली-नयचन्द्रिकयोस्तु वैश्वानरनयतात्पर्योक्तिपरतयैव बहुलिंगेत्यादि सर्वं योजितम् ॥ आनन्दमयेति । शब्दप्रवृत्तिहेतूनां तस्मिन्मुख्यसमन्वयादित्यादि नोक्तशब्दप्रवृत्तिहेतुपौष्कल्यान्यगस्वातन्त्र्यादिन्यायैः श्रुतिस्मृतिभिश्च सिद्धां प्राज्ञरूढिं न बाधत इत्यर्थः ॥ 1 । 2 । 7 ॥  
?R    इति श्रीमन्न्यायसुधापरिमले सुधीन्द्रगुरुपादशिष्यराघवेन्द्रयतिकृते   
?R       ॥ प्रथमाध्यायस्य द्वितीयः पादः ॥ 
  हरिः ॐ ॥ भिन्नवाक्यत्वादिति । पूर्वोत्तरपादैरस्य पादस्येति योज्यम् । स्वस्मिन्नेकवाक्यत्वसिद्धिः आदिपदार्थः ॥ तयोरर्थभेदाभेदनिमित्तत्वस्य अन्तरधिकरणे अर्थैकत्वादेकं वाक्यम् इति जैमिनिसूत्रोदाहरणेन व्यक्तीकृतत्वादिति भावः । अन्यत्रेत्यस्य प्रतियोगिसापेक्षत्वादाह अन्यत्र तस्मादिति । तावता कथमर्थभेद इत्यत्र आह पूर्वत्रेति । पूर्वपादद्वय ित्यर्थः । उत्तरपादे तु वक्ष्यामः , इति भावः । मूले समन्वयापेक्षयैव पुनःशब्दो नोभयत्रप्रसिद्धशब्दसमन्वयापेक्षयेति भावः । शब्दवृत्तिरेव नास्ति किमिति प्रश्नस्योत्तरं न नास्ती ति । तावता कथं व्यर्थतापरिहारः पूर्वपादद्वयादर्थभेदश्च , भगवदेकनिष्टत्वोक्तेरुभयत्र साम्यादित्यतो व्यनक्ति एतदुक्तमिति ॥ अन्यत्र तात्पर्ये प्राप्त इति । वेदवाक्येष्विव त्यनुषङ्गः । पूर्वपक्षन्यायैरिति भावः ।. भगवत्येव शक्तितात्पर्ये इति ।. द्युब्वाद्यायतनं तत्त्वित्यादिसावधारणप्रतिज्ञाशेन शक्तेः , हेत्वंशेन तात्पर्यस्य , लाभात् , हेत्वंशेन बाधाभावे सति शक्तेरपि लाभाद्वेति भावः ।. उत्तरेति । प्रथमाधिकरणे लिङ्गस्य भूमादिनयेषु  
?Rनाम्नः समन्वयादुत्तरप्रतिपादनेत्युक्तम् ।     
?R अत्र मूले अतच्छब्दात् इति सूत्रांशस्य वृत्त्यन्तरोक्त्या भाष्योक्तेवृत्तिर्दुष्टेतिभ्रान्तिनिरासाय प्रस्तावपूर्वमनुपपत्त्युद्गाटनेन समाधिमाह द्युभ्याद्यायतनमित्यादिना । सूत्रमितिजात्येकवचनम् । तच्छब्देति । भस्मधरोग्रत्वसंसारित्वादिशब्दाभावादिति व्याख्यातमित्यर्थः ॥ असामर्थ्येनेति । अतच्छब्दादित्यत्र नञोऽर्थद्वयं संभवति । श्राद्धं न भुङ्क्त इत्यश्राद्धभोजनादाविव प्रसज्यप्रतिषेधार्थत्वम् । घटादन्योऽघट इत्यादाविव पर्युदासार्थत्वमिति । तत्र प्रसज्यप्रतिषेधोऽयं क्रियया सह यत्र नञ् । पर्युदासस्य विज्ञेयो यत्रोत्तरपदेन नञ् इत्युक्तत्वात् । आद्यार्थे तच्छब्दो नास्ति इति अतच्छब्दः तस्मात् इति वक्तव्यम् । तत्र क्रियाऽन्वितस्य नञ उत्तरपदेन तच्छब्देनाऽकाङ्क्षाविरहात् तेन सह साकाङ्क्षात्वरूपं सामर्थ्यं नास्ति । नञ् इति सूत्रेण च नञ्पदं समर्थं समर्थेनोत्तरपदेन समस्यत इति साकाङ्क्षत्वरूपसमर्थयोरेव पदयोः समासो विहितः । ततश्चेहासामर्थ्येन समासानुपपत्तेरित्यर्थः ।  
?R छन्दोवदिति । छन्दोविषये दृष्टानिविधिः छन्दसी त्यसामर्थ्येपि समास इति भावः । यद्यपीदं न सूत्रं नापि वार्तिकं नापि न्यायः तथापि वृद्धिरादैजि ति सूत्रे ऐजित्यत्र चोःकुरिति कुत्वमाशंक्य छन्दोवत्सूत्राणि भवन्तीति भाष्यकारेष्टेरपि निर्णायकत्वात् तस्योपन्यासः ।  
?R  अकर्तरि चेति । तृतीयाध्यायस्य तृतीयपादे प्रास्यन्ति तमि ति प्रास इत्यादिरूपसिद्ध्यर्तं अकर्तरि च कारके संज्ञायामिति सूत्रे कर्त्रन्यकारके संज्ञायां च विषये धातोर्घञिति घ़ञ् प्रत्ययविधायके अकर्तरीति किंपर्युदासः प्रसज्यप्रतिषेधो वेति विचारे , पर्युदासपक्षे , नञिव युक्तन्यायेन कर्तभिन्नस्य कर्तृसदृशस्य कारकस्यैव ग्रहणसंभवात् कारकपदं व्यर्थम् । क्रियते च तत् , तेन ज्ञायते अकर्तरीति न पर्युदासः किन्तु प्रसज्यप्रतिषेध इति । तथा च प्रसज्यप्रतिषेधेऽपि समासोष़स्तीति ज्ञापनाय कारकपदमिति । यद्यपि भाष्ये अकर्तरीति पर्युदासमेवाश्रित्य कारकपदं प्रत्याख्यातम् । तथापि वृत्तौ तथोक्तत्वादिति ज्ञापकादित्युक्तम् । भाष्यकारमते तु समर्थः पदविधिरिति सूत्रव्याख्याऽवसरे सुडनपुंसकस्येति नञःप्रसज्यप्रतिषेधार्थकत्वमुपेत्य असूर्यपश्यानि मुखानी त्यादिनर्वाहस्य दर्शितत्वात्तत्सूत्रमुदाहार्यम् ।  
?R यद्वा भाष्यकारीयोक्तिरेव अयुक्ता । अनपुंसकस्ये त्यस्य पर्युदासत्वेपि दोषाभावेन कारकग्रहणज्ञापकेनैवासूर्यपश्यानि मुखानीत्यादि निर्वाह्यमिति भावेनाकर्तरीत्युक्तम् ॥ अर्थाभाव इति । अव्ययं विभक्तिसमीपसमृद्धिवृद्द्यर्थाभावे त्यादि द्वितीयाध्यायाद्यपादीयसूत्रेार्थाभावे वर्तमानं यदव्ययं तदुत्तरपदेन समस्यते । स समासो अव्ययीभाव इत्यव्ययीभावविधानात् । इह च तच्छब्दस्याभावो अतच्छब्दमिति अभावार्थकस्य नञः उत्तरपदेन सहाव्ययीभावविधानात् । माक्षिकाणाबावो निर्मक्षिकम् । विवादस्याभावोऽविवादमित्यादिवदित्यर्थः । ननु अव्ययीभावश्चेति सूत्रेण अव्ययत्वे सति अव्ययादाप्सुप इति समासादुत्पन्नसुपो लुकि प्राप्ते नाव्ययीभावादतोम्त्वपञ्चम्या इतिसूत्रेणामादेशेऽविवादमित्यादाविव अम् प्राप्नोतीति चोद्यं तु अपञ्चम्या इत्युक्तत्वादम् न भवतीति चन्द्रिकायां समाहितं ध्येयम् । एतेन अतद्धर्माभिलापादि त्येतदपि त्रेधा समाहितं ध्येयम् । अतदित्यनुवादो ब्रह्मेति व्याख्या ।  
?R नन्वेवं व्याख्याने स्वशब्दादित्यनेन पौनरुक्त्यमित्यर्थः सत्यमेवं तथापि प्रयोजनवशात् पौनरुक्त्यं सह्यमिति भावेन प्रयोजनोक्तिपरतया मूलस्य तातपर्यमाह अथवेति ॥ इत्येतत्प्रदर्शयितुमाह । यद्यपि अदृश्यत्वनये विशेषणभेदव्यपदेशाभ्यां च नेतरा विति चशब्दोक्त्यैव एतत्प्रदर्शितम् । अन्यथा तस्य वैयर्थ्यात् । अत एवं तत्र टीकायामर्थान्निराकृतमपि विशेषयुक्त्या पराकुर्वत्सूत्रमित्यवतारितम् । तथापि साक्षात्प्रदर्शयितुं तदित्यर्थः ॥ ब्रह्मपरामर्श इति । पूर्वसूत्रे साध्यार्पकतया समन्वयसूत्रादनुवृत्तं तत्त्विति तच्छब्दनिर्दिष्टब्रह्मपरामर्श इत्यर्थः ॥ अनेकार्थत्व इति । आत्मशब्दस्येति योज्यम् । तच्छब्दः तस्य ब्रह्मणः शब्दः आत्मशब्दः । अन्यार्थः प्रधानाद्यर्थोपि इत्यर्थः । अत इति । तच्छब्दाद्ब्रह्मवाचकात्मशब्दादित्युक्तौ प्रधानादिवाचकोपि संभवतीति प्रधानादिरपि किं नेति शंकानिवृत्त्यर्थमित्यर्थः ॥ तस्यैवेति । ब्रह्मण एवेत्यर्थः ॥ इत्युक्तमिति । तदित्यनेन संनिहितानुमानिकपदनिर्दिष्टशिवादिभ्योऽन्यदतद् अतत्-ब्रह्मेति । शिवाद्यन्यशब्दादित्युक्तौ शिवादिशब्दो नेति लाभात्तेन ब्रह्ममात्रसाधारणशब्दादिति प्राप्तत्वा(भावा)दिति भावः ॥1।3।1 ॥  
?R ॐ भूमा संप्रसादात् ॐ ॥ कश्चिदिति । रामानुजः । अपरो मायावादी ॥ प्रसीदत्यनेनति । प्रपूर्वात् षद्लृविशरणगत्यवसादनेष्वि त्यतो अकर्तरि च कारक इति करणे घञिति भावः । प्रसिद्धसुखपदत्यागेन यौगिकसंप्रसादपदोक्तिकृत्यं चन्द्रिकायां व्यक्तम् । सुखाधिक इत्यस्य हेतुत्वलाभाय पदद्वयमध्याहरति (यतस्तस्मा)यस्मात्तस्मादिति ॥1 ।3 ।2 ॥  
?R ॥ ॐ अक्षरमंबरांतधृतेः ॐ ॥ अत्रेति । अक्षरं ब्रह्मैवेत्युक्तेः अर्थ इत्यर्थः ॥ हेत्वंतरेति । प्राकृतस्थौल्यादिराहित्यरूपहेत्वंतरेत्यर्थः । वौशेषिकनये अणुत्वं च महत्त्वं च यतो वस्तुव्यपेक्षये त्यादिना वक्ष्यमाणेन गतार्थत्वमाशंक्य निराह न चैकपरिमाणेति । उत्कृष्टापकृष्टपरिमाणद्रव्यांतराभावाच्चेति । ब्रह्मण इति योज्यं । तथैव वैशेषिकनये वक्ष्यमाणत्वादिति भावः ॥ इत्युक्तविरोध इति । सर्वत्रेतिनये सर्वत्र सत्त्वस्य । अत्तेतिनये क्रियायाः । अदृश्यत्वनये रूपेतिगुणसूत्रे रुग्मवर्णमिति दिव्यविग्रहस्य गुणस्य चोक्तत्वात्तद्विरोध इत्यर्थः ॥ उक्तोभयविधेति । स्थूलत्वादिविपरीतमणुत्वादीति स्थूलत्वादिनिवृत्तिमात्रे चोक्तोभयविधेत्यर्थः । विरुद्धैलक्षणैर्युतमित्येतत् पूर्वं हेतुतया योजितमिदानीं व्याख्यानप्रकारार्पकतया योजयति यतोंबरांतेत्यादिना ॥ विरुद्धवदितीति । विरुद्धवदित्यादित्रिपादीत्यर्थः ॥ विरुद्धैरितीति । ब्रह्मैवेत्यंतमित्यर्थः । तावतोक्तशंकानिरासः कथमित्यत आह एतदुक्तमिति ॥ श्रुत्यादीति । योसौ विरुद्धोऽविरुद्धः यस्मिन्विरुद्धगतयोऽप्यनिशं पतंती त्यादिसिद्धत्वादित्यर्थः ॥ सर्वधर्मेति वक्ष्यामाणश्रुत्यादिसिद्धत्वादित्यर्थः  
?R एतदभिप्रेतमित्युक्तं व्यनक्ति तानीति । तान्यस्थूलादिकानीति मूलपदयोरन्वयेन अनुवादः । अणुत्वमहत्त्वादिकानीति व्याख्या । मूलस्थचशब्दार्थमाह न मुनरित्यादि । यशोदाप्रत्यक्षमिति । तच्च , पीतप्रायस्य जननी सुतस्य रुचिरं स्मितं । मुखं लालयती राजन् जृम्भतो ददृशो इदं । खं रोदसी इत्यादिना भागवते प्रसिद्धमिति भावः । आदिपदादर्जुनादेः विश्वरूपादिग्राहकप्रत्यक्षग्रहः । उभयकार्येति । गोपिकोलूखले दाम्ना बबंध प्राकृतं यथा । तद्दाम बध्यमानस्य स्वार्भकस्य कृतागमः । द्व्यंगुलोनमभूदि त्यादिना सिद्धस्य यशोदयोलूखले बद्दुमनेकदामभिरुद्योगेपि तैर्दामभिरबद्दत्वरूपकार्यस्यांते अत्यल्पदाम्ना बद्दत्वरूपकार्यस्य च दर्शनेन विष्णुरणुः अल्पदामबद्दत्वात् वत्सादिवत् विष्णु) महान् अनेकदामभिरप्यबद्दत्वात् पर्वतादिवत् इत्यनुमानस्येत्यर्थः ॥ तत्रेति । अणुत्वमहत्‌तवादौ । विष्णुः न स्थौल्यादिपरणामद्वयवान् द्रव्यत्वात् इत्याद्यनुमानमेव विपरीतप्रमाणमित्यत आह द्रव्यत्वादेरिति ॥  
?R व्यभिचारं च द्रव्यत्वादेः वक्तुमाकाशेप्यणुत्वमहत्त्वे महतोप्लत्वम् अपि तु व्योमवत्प्राह वेदवित् इत्यादिवैशेषिकनयानुव्याख्यानं हृदि कृत्वा उपपादयति किंचेत्यादिना ॥ आद्योंत्य इति । आकाश एवेति विकल्पदोषेण दुष्टो भविष्यतीति भावः ॥ अभ्युपगमविरुद्ध इति । अपसिद्धांत इत्यर्थः ॥ आत्माश्रयादिकमिति । उपाधिखंडनाद्युक्तदिशेति भावः ॥ आकाशेणुरपीति । संयोगस्य स्वाभाविकप्रदेशवृत्तित्वात् प्रदेशस्याणुत्वात् प्रदेशप्रदेशिनेर्भेदाभावात् आकाशो अणुरित्युक्तं । अथ परस्परं विरोध इति कल्पं निराह न द्वितीय इति ॥  
?R अन्यधर्मस्यान्यवृत्तित्वेऽतिप्रसंगाच्चेति । प्रदेशपक्षेपि न्यायमते प्रदेशिनोः भेदादिति भावः । ननु घाटादावप्यन्यत्र अदृष्टविरुद्धधर्मा अंगीकार्या । वस्तुस्वभावस्य तादृशत्वेन विरोधपरिहारसंभवादित्याशंक्य निराह न चैवमिति । एवं सतीति । वस्तुस्वभावत्वेनैव विरोधपरिहारे सतीत्यर्थः ॥ वाक्यव्यवस्थेति । सगुणनिर्गुणवाक्य निष्क्रियसक्रियवाक्यजगत्सत्यत्वासत्यत्वादिवाक्यानां भिन्नविषयत्वादिना व्यवस्था न स्यात् । एकविषयत्वेऽपि वस्तुस्वभावस्यैव तादृशत्वादिति विरोषपरिहारस्य सुवचत्वादिति भावः । प्रमाणस्वरूपेति । अस्य प्रमाणस्यैतदेव तातपर्यं नान्यदिति निर्धारणे सत्येव वस्तुस्वभावानुसरणमित्यर्थः ॥ अत एवेति । प्रमाणस्वरूपावधारणार्थत्वादेव इत्यर्थः ॥  
?R सूत्रमिति । पूर्ववच्चशब्दार्थोऽयमिति भावः । अत्रेत्यनुवादः परमेश्वरस्य सस्वभावत्व इति व्याख्या । सूत्रे चब्दसंगृहीतं व्याख्यानं विधिरूपतवात् स्वशब्देन कर्तुमुचितम् इत्यनौचित्यमाशंक्य निराह बहुपदेति । इदं स्थौल्‌यादिराहित्यार्थत्वरूपं व्याख्यानं श्रुतिगतास्थूलादिसर्वपदविषयत्वात् अन्यभावव्यावृत्तेरिति वा चशब्देन कृतमित्यर्थः ॥ कतिपयेति । अस्थूलादिपदचतुष्टयेत्यर्थः ॥ 1 । 3 । 3 ॥  
?R तदुभयेति । भाष्ये स्पष्टव्याख्यानं पुनर्व्याख्यानप्रतिज्ञेत्युभयसिद्ध्यर्थमित्यर्थः ॥ यद्वा अवक्तव्यत्वप्रतिज्ञातत्वोभयसिद्ध्यर्थमित्यर्थः ।. विषयेति । विषयान् पूर्वपक्षन्यायात्सिद्धान्तन्यायांश्चेत्यर्थः ॥ तत्रैवावगन्तव्यमिति । तदस्माभिः किञ्चिदत्र विव्रियते । द्युभ्वादी त्यत्र सर्वाधारत्वं लिंगं , भूमाक्षर नययोर्भूमाक्षरनामनी , ईक्षती त्यत्र सृष्टिस्थानं , दहर इत्यत्र हृत्पद्मस्थत्वलिंगं अनुकृते रित्यत्रानुकूल्येन गृह्यमाणत्वलिंगं पुनरपि शब्दादेव प्रमितः कल्पनात् ज्योतिः आकाश इति चतुर्षु नयेषु क्रमेण ईशान वज्र ज्योतिः आकाशशब्दाः , सुषुप्ती त्यत्र स्वाप्नादिद्रष्टृत्वं लिंगम् , पत्यादी त्यत्र ब्राह्मणशब्दश्चेहपादे विचार्यन्त इत्यर्थः । विचार्यपदं यथायोगं विपरिणामेन सर्वत्रान्वेति । अत्र लिंगवचनविपरिणामेन सर्वविशेषणेन साधारणशब्देन सर्वेषामुभयत्र प्रसिद्धिः , द्विस्थिता इत्यनेक तु पूर्वोत्तरपक्षहेतुमत्तोक्तेति भेद इति चन्द्रिका । साधारणपदस्य विपरिणामेन सर्वत्रान्वयद्योतनाय अन्तेपि द्विस्थिता इत्युक्तमिति न्यायविवरणटीका ।  
?Rबाहुल्यं लिंगशब्दानामिति रुद्रादिप्रापकश्रुतिलिंगबाहुल्यम् । भूमे त्यत्र प्राणाद्भूयसोऽनुक्तिः । चशब्देनोत्क्रमणलिंगं समुच्चीयते , अक्षर नये अत्तेत्युक्त्वा न तदश्नाति किञ्चने ति विरुद्धता , आक्षति नये अन्यस्यान्यथाभावादृष्टिः , दहर न वाक्यान्वयाभावः अनुकृति नये कथं नु तदि ति तच्छब्दश्रुतिर्ज्ञानिसुखपरामर्श इति भ्रमः , शब्दादेवे त्यत्र प्राणापाननेतृत्वादिलिंगस्यान्यत्र विष्णोरनवकाशभ्रमः , कम्पनादि त्यत्र वज्रश्रुत्यद्यतत्वरूप निरवकाशश्रुतिलिंगाख्यद्वयं , ज्योतिर्नये बहूनां जीवप्रापकाणां तादृक्तवं निरवकाशत्वं , आकाश नये उक्तस्य योगिकार्थस्य विष्णोः स्वीकारे वैनामेति निपातविरोधः , सुषुप्ति नये जीवेशाभेदेनेश्वरोक्तावप्यर्थाज्जीव एवोच्यत इत्यर्थात् तथागतिः , पत्यादि नये निरवकाशश्रुतिद्वयेन विरिञ्चब्रह्मणोरैक्यमिति समस्तमेतदिति , क्रमादुक्तद्वादशनयानां अत्र पादे पूर्वपक्षयुक्तय इत्यर्थः । एतेन मुक्तोपसृप्यते त्याद्यपि स्पष्टम् ।  
?R इत्युक्तमिति । प्रदर्शिताः प्रकर्षेण दर्शिताः न तु सूचिता इत्यर्थप्रतीतेरिति भावः । भेदस्योपजीव्यप्रमाणतेत्येतद्घटयति उपजीव्यं प्रमाणमिति । जीवांशे प्रत्यक्षं ईश्वरांशे च श्रुतिवाक्यमित्यर्थः । भेदबोधकं प्रमाणमैक्यस्योपजीव्यमिति यावत् । सर्वैश्वर्यादिकाद्या इत्यनन्तरम् इति शब्दमध्याहृत्य ता इत्यस्यार्थमाह इति सिद्धान्तयुक्तय इति ॥  
?R प्रसंगेत्यादि । स्मृतस्योपेक्षानर्हत्वं प्रसंगः । यथा द्वितीये उत्क्रान्तिगत्यागतीनाम् इति नये जीवाणुत्वे हेतूकृतोत्क्रान्तिगत्यागतीनां स्वात्मना योत्तरयोरि ति सूत्रे भगवदधईनत्वचिन्तनं प्रासंगिकम् । प्रकृतप्रमेयोपयुक्तचिन्तनमुपोद्घातः । यथा जिज्ञासासूत्रे जिज्ञासाकर्तव्यत्वचिन्तनं संगतिरिति । वक्तव्यस्य सर्वस्योक्त्यनन्तरं प्राप्तिरवसरप्राप्तिः । यथा पञ्चाधिकरणीतः पश्चादध्यायस्य आरभ्यत्वम् । कारणकार्यत्वेति कारणत्वकार्यत्वेनेत्यर्थः । वक्ष्यमाणं प्रति कारणत्वमेका संगतिः । यथा समन्वयसूत्रमीक्षतिनयस्य मुख्यवृत्त्या समन्वयस्योक्तावेव तत्साधनायोत्तरस्योत्थानात् । यथा वा आद्यद्वितीयाध्याययोः समन्वयोक्तावेव तत्राविरोधसाधनस्योत्थानात् कार्यत्वसंगतिः । यथा गुहां प्रविष्टावित्यस्य अत्तेतिनयकार्यकरत्वम् । यथा समन्वयसूत्रं शास्त्रयोनिसूत्रेण पूर्वेण सह जगत्कार्णत्वं विष्ण्वेकनिष्टमिति निर्णयं करोति । जिज्ञासासूत्रं चोत्तरेण जन्मादिसूत्रेण सह जिज्ञासाकर्तव्यत्वनिर्णयरूपमेकं कार्यं करोतीत्यादि ध्येयम् । अवरुद्धत्वात् । प्रतिरुद्धत्वादित्यर्थः ॥ प्रसंग इति । स्मृतत्वरूपः । उपोद्बलितः प्रबलितः इत्यर्थः । इत्युक्तोपपन्नत्वादिकमिति । देवानामनधइकारे देवा उपासत इत्यस्य अप्रामाण्यापातेन तदुपास्यत्वं ब्रह्मणः अनुपपन्नं अधिकारे सत्युपपद्यत इति भावः । आदिपदेन मनुष्याधिकारत्वादित्यस्य सामान्यपरस्य पर्युदस्तेतरपरतया प्रमाणाविरुद्धत्वं ग्राह्यम् । एतेन देवोपास्यत्वलिंगस्य फलतः समन्वयसिद्धेः फलतोन्तर्भावसंगतिरपि सूचिता ।  
?R का कथन्तेत्यत आह विप्रतिरोध इति । विप्रतिषेधे विरोधे सति परम्पश्चात्तनसूत्रोक्तमेव कार्यं कर्तव्यमिति परप्राबल्यन्यायेनेह पूर्वनिर्दिष्टपुल्लिंगापेक्षया परनिर्दिष्टस्त्रीलिंगेन भाव्यमित्यर्थः । पुमांस्त्रियेत्येतन्नपुंस्त्वस्त्रीत्वजात्याक्रान्तविषयम् । विशेष्यविभक्तिकस्वतन्त्रस्त्रीपुंसपरश्चेति भावः ।  
?R अननुष्टितसाधनं चेति बहुव्रीहिः । अनुष्टितस्यासिसाधयिषितत्वात् । सिसाधयिषितस्यैव च फलत्वादिति भावः । एतच्च मोक्षस्याफलत्वायोक्तम् । तत्साधनज्ञानस्य देवैः संपादितत्वादिति भावः ॥ अत एवेति । स्वयोग्यफलस्य वसुत्वादेर्ज्ञानस्य च प्राप्तत्वेन तत्सलकविद्याविशेषेप्यधिकारासंभवादेव क्वचिद्विद्यायामधिकार इति कल्पोपि नेत्यर्थः ॥ एवमिति । अधिकारो नेति मन्यत इत्यर्थः ॥ छ ॥ पदापेरिति । वसुत्वादिपदमवान्तरफलम् आदिपदोपात्तज्ञानं परमफलमिति ज्ञेयम् । तत्प्रतिविधानार्थं -तन्निषेधार्थम् ॥ इत्यादिश्रुतीति । स एतदेवामृतं वेद वसूनामेवैको भूत्वाग्रिनैव मुखेनैतदेवामृतं दृष्ट्वा तृप्यती त्यादिश्रुतिसिद्धमित्यर्थः ॥ इति योज्यमिति । विद्याधिराजस्य फलान्तरार्थसिद्धेर्थे विधिरिति मतमिति योज्यमित्यर्थः ।  
?R सर्वदेत्येतद्वाक्यभेदेन योजयति यच्चेति । तेनेत्यनुवादः । तदुभयार्थमिति व्याख्या अप्रकाशितगुणविशेषप्रकाशार्थं कदाचित्प्रकाशितस्य तिरोहितस्य पुनःप्रकाशार्थमिति वा । मोक्षे सुखविशेषार्थमप्रकाशितप्रकाशार्थमिति वार्थः ॥ यस्मादित्यर्थं इति । तेन इत्यतः पूर्ववाक्येन तस्यान्वय इति भावः । परब्रह्मातिरिक्ताशेषेति । आलोचने सतीति योज्यम् । सर्वविषयत्वयोग्याभिप्रायं वा । न चेदं मुक्तब्रह्मपरम् । साधकप्रस्तावात् ॥ अत्राप्येवेतीति । अवधारणार्थः तुशब्दो ब्रह्मान्याशेषविषयमेवेति संबध्यत इत्यर्थः । तद्व्यवच्छेदमाह नन्वित्यादि । पूर्णपदोक्तासंकुचितसर्वार्थविषयकत्वनिरतिशयस्पष्टत्ववृद्धिक्षयापेतत्वविशेषणयुक्तमित्यर्थः ॥ एतेनेति । मोक्ष इत्यादिना  
?Rअन्यार्थमित्यादिग्रन्थेनेति वार्थः ॥ अत्र चेति । सुखविशेषादिसत्त्वे चेत्यर्थः ।  
?R  मोक्ष इत्युक्तेति । मोक्ष इत्याद्युक्तेरित्यर्थः । हृदीत्यनुवादः । वर्तन्त इति शेषोक्तिः ॥ अस्यापीति । इत्यादयो विशेषाः हृदि वर्तन्त इत्येतदुपपादनाय न केवलमितरेषां तादृशज्ञानमसंभावितमिति प्रदर्शनार्थमित्यपेरर्थः । न च विष्णुज्ञानस्य तादृशत्वे विद्यापतेः सूत्रकारस्य किमागतमिति शंक्यम् । अस्य विष्ण्ववतारत्वस्य तमेव शास्त्रप्रभवमिति ग्रन्थादावेवोक्तत्वादिति भावः । अविरोधस्तयोस्तत इत्युक्तत्वात्पुनरुक्तिरित्यत आह विद्येशेत्युपसंहार इति । अयं न्याय इति । अत्रेव तत्र तत्र प्रस्तुतभिन्नविषयत्वाद्यविरोधव्युत्पादनन्यायः ॥ अन्यत्र । चरणादिति चेन्न तदुपलक्षणार्थेति कार्ष्णाजनिः सुकृतदुष्कृते एवेति तु बादरि रित्यत्र । तथा शेषत्वात्पुरुषार्थवादो यथान्येष्वि ति जैमिनि , अधिकोपदेशात्तु बादरायणस्यैव तद्दर्शनादि त्यत्र । तथा परामर्शं जैमिनिरचोदनाचापवदतिहि अनुष्टेयं बादरायणस्साम्यश्रुतेः इत्यत्र । तथा स्वामिनः फलश्रुतेरित्यात्रेयः , आर्त्विज्यमित्यौडुलम्बनान्नयतीति बादरायण इत्युपाततो विरोधस्थलेऽनुसन्धेय इति ज्ञापयितुमित्यर्थः । तथा व्यक्तमेतद्भाष्य एव तत्र तत्रेति भावः ॥ इति चोक्तमिति । आदिपदयुक्ततया , बहुवचनान्ततयोक्तम् । अन्यथा जैमिनेरेवात्र प्रस्तुतत्वादेकवचनान्ततया स एवोच्यतेति भावः ॥ 1 । 3 । 8 ॥  
?R ?R?0 ॥ इति श्रीराघवेन्द्रयतिकृतश्रीमन्न्यासुधाटिपण्यां प्रथमाध्यायस्य तृतीयः पादः ॥      
?R   प्रथमाध्यायस्य चतुर्थः पादः  
?R भाष्यादिति । श्रुतिलिंगादिभिरन्यत्रैव प्रसिद्धाना मित्यादिभाष्यादित्यर्थः ॥ उपपादित इति । श्रुतिलिंगादिभिरित्युक्त्या उपपादित इत्यर्थः । तथा च तट्टीकायां बलवदिति विशेषणदानेन विवृतो़ऽयं विवेक इति न न्यूनताऽऽशंकेति भावः ॥ ॐ आनुमानिकमप्येकेषां ॐ ॥ अव्यक्तशब्दमिति । अव्यक्तमितिशब्दो यस्य तदिति बहुव्रीहिः ॥ सकलश्रुत्यादीति । सर्वश्रुतिश्रौतस्मृतियुक्तीनामितरासाधारणनिरतिशयसद्धर्मपुरस्कारेणैव ईश्वरपरत्वस्य, सर्वे वेदा युक्तयः सुप्रमाणा इत्यादिप्रमाणसिद्धत्वादिति भावः । तत्परिहारार्थम् - अवरत्वपरिहारेण तादृशशब्दार्थत्वं परेर्व्युत्पादयितुमित्यर्थः । साध्यमध्याहृत्य तत्र हेतुत्वेन मूलं योजयति नाव्यक्तादीत्यादिना । तुशब्दो अप्यर्थ इति मत्वतस्य स्वस्मिन्नवरत्वाद्यभावेपीत्येकमर्थमुक्त्वा अन्यमर्थमाह इत्याद्या अपीति । न केवलं गुणवाचकाऽनन्दमयादिशब्दा इत्यर्थः । एवं कल्पनं निर्बीजमित्यत आह एतदुक्तमिति ।  
?R तद्दितान्तेष्विति । मत्वर्थकतद्धितसंज्ञकप्रत्ययांतेष्वित्यर्थः ॥ कर्मत्वमिति । तयोरेव कृत्यक्तखलर्था इतिभावकर्मणोः क्तप्रत्ययविधानात् बधधातोश्च सकर्मकत्वादिति भावः ॥ प्रमाणाभावादिति । सूत्रे तयोरेवे त्यस्य भआवत्वकर्मत्ववतोरित्यर्थः । तत्र च संबन्धसामान्येनैव कर्मत्ववत्त्वं प्रतीयते । स्वाम्यसंबन्धेन कर्मत्वमत्त्वं च हरेरपीति तत्र बद्धशब्दवृत्तौ नानुपपत्तिरिति संबंधमात्रपक्षे अतिप्रसंगभंगस्तु चन्द्रिकायां व्यक्तः । ननु भवत्वेवं कृदंतेषु । योनिमन्ये प्रपद्यन्त इति तिङतेषु कथमित्यत आह एवं कारकान्तरेति । बंधं प्रतीत्यनुषंगः । योनिप्रतिपत्तिरूपबंधं प्रति कर्तृत्वं हि प्रपद्यन्त इति तिङ्प्रत्ययप्रवृत्तिनिमित्तम् । लः कर्मणि च भावे चाकर्मकेभ्य इति सूत्रे चकारात्कर्तरि लकारा भवन्तीत्युक्तत्वात् । कर्तृत्वं च यस्यास्ति तत्र हि प्रत्यया भवंति । यस्यास्तीति च संबन्धमात्रम् । समवायरूपविशेषे मानाभावात् । स्वाम्यसंबंधेन च कर्तृत्वं हरेरप्यस्तीति योनिप्रतिपत्तिरूपसंबन्धकर्तृत्वनियंतृत्वेन हरौ योनिमन्ये प्रपद्यन्ते रमणीयां योनिमापद्यन्त इत्यादितिङन्तशब्दवृत्तौ काऽनुपपत्तिरिति । तथा त्वं बन्धदो मुक्तिदोऽतो मतो नः इत्यादौ यत्र बन्धं प्रति संप्रदानकारकवाचिचतुर्थ्यन्तं पदमधिकरणादिकारकवाचिसप्तम्यंतादिकं वा तत्र सर्वत्रापि तादृशपदवाच्यत्वमेवं द्रष्टव्यमित्यर्थः ॥ एवमेवेति । अवरत्वं यस्यास्ति तत्र शब्दो वर्तते । स्वाम्यसंबन्धेन तद्हरेरप्यस्तीति तत्र शब्द इत्येवं योज्यमित्यर्थः । प्रातिपदिकाद्धात्वर्थ इतीति । तृतीयाद्यपादे सत्याप-पाश रूप वीणा-तूल-लोक-सेना-लोम त्वच-वर्म-वर्ण-चूर्ण-चुरादिभ्यो णिचि त्यत्र उक्तचुरादिगणमध्ये प्रातिपदिकाद्धात्वर्थे बहुलमिष्टवच्चे ति पठितस्य गणसूत्रस्यायमर्थः । प्रातिपदिकात्करोतीत्यादिधात्वर्थे विवक्षिते बहुलं णिच् भवति । णिचि परे इष्टन्प्रत्यये परतो यत्कार्यं तत्कार्यं भवतीति । तथा च अवरं करोति बन्धं करोती त्यर्थे णिचिकृते णिचि इष्टवदित्युक्त्या ठेरिति सूत्रेण इष्टेमेयस्सु परतः ठेर्लोपो भवतीत्युक्तटिलोपे च ण्यंतादवरादिशब्दात्सनाद्यन्ता धातव इति धातुसंज्ञायां नंदिग्रहपचादिभ्यो ल्युणिन्यत्र इत्यत्र पचादेराकृतिगणत्वस्य यङोऽचि चे त्यत्राज्ग्रहणेन ज्ञापितत्वात्पचाद्यचि कृते णेरनिटि ति णिलोपे स्वाद्युत्पत्तौ अवरो बद्ध इत्यादिशब्दप्रवृत्तिर्हरौ सुलभैवेत्यर्थः । स बद्धः स दुःखी स बंधयति स दुःखयती त्यादिकौषारवश्रुतेरिति भावः ॥ अर्थादिति । अन्यथानुपपत्तितः । अविनाभावबलादिति यावत् । अव्यक्तादिति पंचम्युक्तं यद(परा)वधित्वमवरत्वेन विनानुपपन्नं सत्स्वव्यापकमवरत्वं स्वाधिकरणे आक्षिपतीत्यार्थादवरत्वादिप्राप्तिरित्युक्तम् । उपपत्तिरिति । व्याप्यव्यापकरूपोर्थ इत्यर्थः । अनुपपत्तिरूपेति वार्थः ॥ परंगत त्विति। अन्यगर्त तु परत्वावधित्वं येन स्वामिना नियमितं तस्य स्वामिनः परत्वावधित्वसमानाधिकरणावरत्वादिकं प्रतीत्यर्थः ।  
?R प्रयोगानुसारित्वात्कृत्तद्दितसमासानामिति । अकर्तरि च कारक इति सूत्रे अभिधानलक्षणा हि कृत्तद्धितसमासा इति भाष्योक्तेरिति भावः ।. अत एवेति । प्रवृत्तिनिमित्ताश्रय एव प्रयोगदर्शनादेवेत्यर्थः ॥ इतिकरण इति . क्रियत इति करणः । कृत्यल्युटो बहुलमिति बहुलग्रहमात्कर्मणि ल्युट् । इतिश्चासौ करणश्च इतिकरणः इतिशब्दः इत्यर्थः । नवेतिविभाषे ति सूत्रे अयमितिकरण इतिभाष्योक्तस्यैवमेव कैयटे व्याख्यानात् . विवक्षितार्थ इति । तदस्मिन्नास्ती त्येवंरूपविवक्षितार्थ इत्यर्थः ।  
?R परगतेष्विति । विषयसप्तमीयम् ॥ अनुशासनेति । तदस्यास्त्यस्मिन्निति मतुप् । अत इनिटानावि त्यत्रास्मिन्नितिवदस्‌यापीत्यनुशासनस्य राजा पराजयीति प्रयोगस्य च सत्त्वात् उभयत्र तदाश्रये तत्स्वामिनि च साम्यादित्यर्थः ॥ उक्तार्थापत्तीति . निरनिष्टो निरवद्यः नामानि सर्वाणि इतिश्रुतिद्वयान्यथानुपपत्तिरूपप्रागुक्तार्थापत्तिबलादित्यर्थः ।  
?R निमित्तसाम्यादिति । तदाश्रय इव तत्स्वामिन्यपि तदस्यास्तीति सूत्रेऽस्मिन्नित्यस्येवास्यापीत्युक्तस्वामित्‌वरूपनिमित्तस्य सत्त्वादिति भावः ॥ वैपरीत्यस्येति । स्वामिन्येव मुख्यप्रयोगः । आश्रये लाक्षणिक इत्यस्येत्यर्थः । व्याप्त्यर्थमिति । स्वातन्त्र्येण निमित्तेन शब्दप्रयोगस्योदाहरणान्तरप्रदर्शनार्थं स्वातन्त्र्यनिमित्तत्वाव्यभिचारार्थमित्यर्थः ।  
?R क्रियाविशेषणे इति । प्रयुज्यत इति क्रियाविशेषणे इत्यर्थः । शब्दविशेषणत्वे यावानित्यादि स्यादिति भावः ॥ अज्ञातमुख्येति । अज्ञातो मुख्यो मुक्यार्थो येषां शब्दानां ते च ते लाक्षणिकाश्च तादृशशब्दानां प्रयोगेष्वित्यर्थः ॥ अनेनेति । न हीति श्लोकेन प्रयोगप्राचुर्याभावस्यासिद्धिरुच्यत इत्यर्थः । मुख्याज्ञाननिमित्तत्वादिनोति । अज्ञाननिमित्तकप्रयोगमूलकत्वभ्रान्तिमूलकत्वादिरादिपदार्थः । व्यभिचारो वेति । म़ञ्चाःक्रोशन्ती त्यादिरूढलक्षणाप्रयोगेषु सत्यपि प्रयोगप्राचुर्ये मुख्यत्वाभावात्तत्प्राचुर्यं मुख्यत्वव्यभिचारीति वा नूतनयौगिकप्रयोगेषु प्रयोगाप्राचुर्येऽपि मुख्यत्वसत्त्वाभावात्तत्प्रयोगममुख्यत्वव्यभिचारीति वा व्यभिचारो वक्तुं शक्यत इत्यर्थः ॥ जगद्वाचित्वादितीति । अत्रैव पादे समाकर्षादि त्यधिकरणे शब्दानां महायोगविद्वद्रूढिभ्यां भगवति मुख्यानामेवान्यत्र जगति व्यवहार इति समाकर्षादितिसूत्रेणोक्ते सति कथं तर्हि जगति प्रसिद्धिरिति शंकायां शब्दानां जगद्वाचित्वाज्जगद्वाचित्वज्ञानाज्जगर्येव व्युत्पत्तिग्रहादिति यावत् । जगति प्रसिद्दिः मुख्यार्थभगवदज्ञानमूलेति तत्रार्थस्य भाष्यादिदिशा व्यक्तत्वादिति भावः ॥ स्वातन्त्र्यमेवेति । यथेष्टविनियोगकर्तृत्वरूपस्वातन्त्र्यमेवेत्यर्थः । नन्वेवं स्वातन्त्र्यस्य मुख्यत्वोपपादनं मूलारूढं न प्राप्तमित्यनुशयादाह अथवेति । न कश्चिदिति । प्रयोगप्राचुर्यस्य व्यभिचारदोषो वा मूले मुख्यत्वानुपपादनदोषो वा नेत्यर्थः । ननु नहीति श्लोके स्वातन्त्र्यं शब्दवत्तौ मुख्यं निमित्तम् । प्रचुरप्रयोगहेतुत्वाद्रूढिनिमित्तजातिवदित्युक्ते मञ्चाः क्रोशन्तीत्यादिरूढलक्षणाप्रयोगहेतौ क्रोशत्पुरुषमञ्चसंबन्धे व्यभिचारः कथं परिहार्यः । अभिधानवृत्ताववाभिधाननिमित्तयोस्तद्गतत्वस्वातन्त्र्ययोर्मध्ये तद्गतत्वापेक्षया स्वातन्त्र्यं मुख्यम् । तद्गतत्वापेक्षयास्य प्रचुरप्रयोगहेतुत्वाद्यौगिकरूढशब्दनिमित्तयोरवयवार्थजात्येर्मध्ये गोगापेक्षया जातिवदित्यभिधानवृत्तिमात्रज्ञापकशब्दस्य नहीति श्लोकेऽभावादित्यत आह प्रकरणममवशादिति . प्रकरणप्राप्तविशेषणबलादित्यर्थः । तथा च यो यच्छब्दवाच्यत्वे सति प्रचुरप्रयोगविषयः स तच्छब्दवाच्येषु मुख्य इति व्याप्तिलाभान्न कोपि दोष इति भावः ॥ प्रकरणवशादिति । दुःखिबद्धावराद्यास्तु शब्दा इत्यादिपूर्वोत्तरवाक्येषु जीवादिवाचिनोऽप्येते ब्रह्मणि वर्तन्त इत्याद्युक्तिपर्यालोचनया अस्मिन्प्रकरणे अभिधावृत्तेरेव प्रस्तुतत्वप्रतीत्या अभिधावृत्तिप्रकरणवशादेव अभिधावृत्तौ स्वातन्त्र्यं तद्गतत्वापेक्षया मुख्यं निमित्तम् । प्रचुरप्रयोगहेतुत्वादित्वस्य लाभेन रूढलाक्षणिकादिप्रयोगे व्यभिचारशंकाऽनवकाशेन  
?Rतत्परिहारादित्यर्थः ।  
?R यदपि सन्न्यायरत्नावल्यां प्रयोगे सति निमित्तानुसरणं न तु निमित्तमस्तीति प्रयोग इति तदप्यनूद्य निराह नचवाच्यमिति । तत्र हीति । अमुख्यप्रयोगे । निमित्तं मुक्यार्थसादृश्यं वा । तदेकदेश इत्युक्तं सामग्र्येकदेशत्वं निमित्तमेव सामग्रीत्युक्तं च व्यनक्ति नहीति । सिंहशब्दस्य चैत्रे प्रयोगः शार्दूले अप्रयोगोस्ति । मुख्यार्तसाधऋशस्य सामग्रीत्वे शर्दूलेपि प्रयोगः स्यात् । स नास्तीति सामग्र्येकदेशत्वमेव तस्य । तथा औपगवशब्दस्य उपगोरपत्यत्वं निमित्तं तस्यापत्यमित्यणप्रत्ययविधानात् । एवं चोपग्वपत्यत्वरूपमुख्यप्रयोगनिमित्तस्य सामग्रीत्वाभावे उपगोरपत्येपि क्वचिदौपगवशब्दाप्रयोगः स्यात् शार्दूले सिंहशब्दप्रयोगाभाववत् । नचैवमतो मुख्यप्रयोगे निमित्तं सामग्र्येवेति भावः । प्रयोगमूलं शब्दशक्तिमूलम् । व्याकरणकोशोपमानादेः शब्दशक्तिमूलत्वात् ॥ प्रसंगस्येति । राज्ञिबद्दादिशब्दप्रयोगः स्यादिति प्रसंगस्येत्यर्थः । राज्ञिबद्दादिशब्दशक्तेः सत्त्वादिति भावः ॥ विपर्ययेति । नास्ति च प्रयोग इत्यस्य वेत्यर्थः । अकारणत्वादिति । न प्रयुज्यत इत्यन्वयः । व्युत्पन्नस्य स्वातन्त्र्यमपि निमित्तमपि जानतः ।  
?R यथोक्तमिति । लणितिसूत्रे महाभाष्ये उक्तमित्यर्थः । अलक्षणम्
असूत्रमित्यर्थः । तत्र हि प्रत्याहारसूत्रेषु अइउण् लणिति णकारानुबन्धं द्विःकथमुपात्तवान् सूत्रकारः । तथात्वे अणुदित्सवर्णस्य चाप्रत्यय इत्येवमादावणित्ययं किंपूर्वेण णकारेण गृहीतप्रत्याहारस्य निर्देशोऽथ परेणेति सदेहावस्कन्दनादित्याशंक्य व्याख्यानतो विशेषप्रतिपत्तिः न हि संदेहादलक्षणमितिपरिभाषाज्ञापनाय द्विरुपात्तो णकारानुबन्ध इत्युक्त्वा अणुदित्सवर्णस्येत्येकं विनान्यत्र सर्वत्र न परेणेति व्याख्यास्यामः । न हि संदेहमात्रादलक्षणं भवतीत्युक्तम् ।  
?R तर्कानुमानो इति । यदि स्वाम्यं प्रवृत्तिनिमित्तं स्यात्तर्हि राज्ञिं बद्द इत्यादिप्रयोगः स्यादिति प्रागुक्ततर्कं, न स्वाम्यं शब्दप्रवृत्तिनिमित्तं तस्य राज्ञि बद्दादिशब्दप्रयोगाहेतुत्वादिति तर्कस्य विपर्ययपर्यवसानेन लब्धमनुमानं च दूषयितुं शक्नोतीतिसिद्धान्तिना न वाच्यमित्यर्थः । वादिनोऽपि सिद्धान्तिनोऽपि । समन्वयेति शक्तितात्पर्येत्यर्थः । यत्रेति श्रवणात्तत्रेत्यध्याहृत्यार्थमाह तत्र तर्हीति । नन्वस्ति तावदित्यादिना कृतचोद्यस्य किमुत्तरमनेन लब्धमित्यतो भावमाह प्राप्ताप्राप्तेति । राज्ञि बद्दादिश्बाप्रयोगे प्रयोजकतयेदं प्राप्तमिदमप्राप्तमिति विमर्शनेत्यर्थः । स्वाम्येन निमित्तेन शब्दाप्रयोगे प्रतिबन्ध एव प्रयोजकतया प्राप्तः न तु स्वाम्यस्य शब्दप्रवृत्त्यनिमित्तत्वं प्रतिबन्धाभावे शब्दप्रयोगदर्शनात् । अन्यथा स्वाम्यस्य शब्दप्रवृत्त्यनिमित्तत्वस्‌यैव दोषवाचिश्बदाप्रयोगप्रयोजकत्वे, गुणवाचिशब्दप्रयोगेऽपि न स्यात् । अस्ति च सः तेन ज्ञायते प्रतिबन्धकरूपानर्थशंकैवाप्रयोगे कारणं न त्वन्यदिति निश्चीयत इत्यर्थः । यदपि मुख्यप्रयोगे तु निमित्तं सामग्रीति निमित्ते सति स्यादेवावश्यं प्रयोग इति प्रागुक्तं यदपि सन्न्यायरत्नावल्यामुक्तस्य खण्डनं तदुभयमसदिति भावेनाह न चायं नियमोऽस्तीति ॥ न च तेषां प्रयोगो दृश्यत इति । एतच्च विवृतं चन्द्रिकायाम् धेनुशब्दप्रवृत्तिनिमित्तस्य घेट इच्चेति व्याकरणोक्तस्य धानकर्मत्वस्य महिव्यादौ सत्त्वेऽपि तत्र तदप्रयोगः । यथा च निमित्ते सत्यपि कुशाले कुम्भकाश्शब्दस्येवोंदञ्चनकारादिशब्दानामप्रयोगः तथा राज्ञि सत्यपि निमित्ते बद्दादिशब्दाप्रयोगोऽस्तु । किं च त्वामतिक्रान्तानामित्याद्यर्थेऽतित्वाकं अतित्वयेत्यादयः मामतिक्रान्तानामित्याद्यर्थे अतिमाकमतिमयेत्यादयश्च लक्षणतो व्युत्पादिताः । न च तेषां प्रयोगोस्ति तद्वदिहाप्यस्तु इत्यादिग्रन्थेन ॥ तदेवमिति । कुतो राज्ञिजयोन्यथा इति न हि भृत्यस्ये त्यादिना चोक्तप्रकारेणेत्यर्थः।  
?R उभयार्थेति । दोषवत्त्वतत्प्रतिस्वातन्त्र्यरूपोभयार्थप्रतीतिजनकत्वमित्यर्थः । विष्वाविति वाच्ये विष्णवीति कथमित्यत आह स्वस्य परमवैदिकतेति । मदे सुतस्य विष्मवी ति वेदे श्रुतो वैदिकः प्रयोगः ।  
?R विष्णौत्विति तुशब्दस्यान्वयेनानुवादोऽन्यत्रत्विति । मूले श्रुतित्वादेव ईदूदेद्द्विवचनमिति प्रगृह्य संज्ञानाश्रितेति भावः ।  
?R  उभयस्यापि देवदत्तो संभवेनेति । बहुभुक्तनिन्द्यत्वरूपोभयस्येत्यर्थः ॥ दार्ष्टान्तिकमाहेति । बहुभुक्तं यथेत्यव्यवधानेनोक्तदृष्टान्तस्य दार्ष्टान्तिकमाह वासुदेवश्रुतिरित्यर्थः ॥ प्रथमधृष्टान्तस्यापीति । राज्ञि बद्दमृतादिशब्दप्रयोगे दोषो यथा एवं हरौ बद्दमृतादिशब्दाः । स्वातन्त्र्यापेक्षया प्रयुंज्यते चेन्न दोष इत्येतदध्याहार्यमित्यर्थः । यद्वा बहुभुक्तत्वमित्यादिदृष्टान्तद्वयम् । बहुभुक्त्वं यथा नृषु दोषस्तथा राज्ञि बद्दादिश्बदप्रयोगो दोष इति दार्ष्टान्तिकमद्याहार्यमित्यर्थः । रहौ यथा न दोष इति द्वितीयदृष्टान्तस्यैवमित्यादिदार्ष्टान्तिकमित्यर्थः ॥ दुःखत्वादीति । असद्ब्रह्मेति चेद्वेद इत्यादिनोक्त दुःखित्वादिवेदनमित्यर्थः । जीवान्यत् ब्रह्म असत् दुःखिजीवात्मकमेव ब्रह्म इति वेदनस्य दुःखित्ववेदनरूपत्वादिति भावः । अतो दोषातिदूरत्वात् इति भाष्टकृतोपसंहृतत्वाह श्रुतिः स्वोक्तार्थमिति । अधिकरणार्थमुपसंहरति अत इति ॥  
?R ॐ ज्योतिरूपक्रमात्तु.... ॐ ।ज्योतिरादिपदनिरुक्तेः संगत्यर्थं तद्व्यावर्त्यं चोद्यं विवृण्वानो विषसंशयपूर्वपक्षमाह ज्योतिष्टोमेनेति । भाष्ये ज्योतिःशब्दनिरुक्तावप्यस्योतिक्तिरत्र पूर्वोत्तरपादविभागस्य स्फुटत्वाद्वक्ष्यमाणाक्षेपस्य सुबोधत्वाय वा ज्योतिःशब्दोपिज्योतिष्टोमपर्याय इति द्योतनाय वा । कालविधिपरे कर्मकर्तव्यत्वाप्रतीतेस्तत्प्रतीतये वा (एव) प्रधानवाक्ये तद्गुणविधिवाक्ये च सर्वत्र संदेह इति द्योतनाय वा निष्फलयूपादिबोधकवाक्यानां फलवज्ज्योतिष्टोोमकर्तव्यतापर्यवसानस्य सुज्ञानत्वाय वा ज्योतिष्टोमवाक्यस्याप्युक्तिः ॥ समन्वयेति । शक्तितात्पर्यवद्भवति न वेत्यर्थः । भाष्ये समाकर्षनयस्थवाक्यान्वयादितिगुणसूत्रार्थस्याप्यत्राग्ने अंगीकृतेऽपि इत्यादिनावक्ष्यमाणत्वात्तद्व्यावर्त्यकोटिः किमत्र वाक्यार्थो ब्रह्मेति । ज्योतिष्टोमकर्तव्यतादेः ज्योतिष्टोमेष्टसाधनत्वादेः । ज्योतिर्नयव्यावर्त्यपूर्वपक्षमाह न द्वितीय इत्यादिना । अक्षादिशब्दानामिव न दोष इत्यत आह न हीति । आद्यसूत्रव्यावर्त्यमुक्त्वा कल्पनेतिसूत्रव्यावर्त्यमाह योगेचेति । एतच्च चोद्यं तेषु तेषु पदार्थेषु रूढिः इत्यादिना निरस्यते । प्रकृत्यादीत्यादिपदेन प्रत्ययग्रहः । सामर्थ्याभआवादिति । भगवन्मात्रवाचकपदयोरन्योन्याकांक्षारूपसामर्थ्याभआवादित्यर्थः । किञ्चेति । एतदपि सर्वस्य संबुद्द्यन्ततेक्त्या निरस्यते ॥ कर्‌्मानुष्टानविलोपश्चेति । एतदपि तेषु तेषु पदार्थेषु इत्यादिना निरस्यते । ननु कर्तृकरणत्वादिकारकत्वसिद्धये विभक्तिसाफल्यमस्त्वित्यत आह क्रियेति । क्रियां कुर्वद्भि कारकमपि क्रियोपाधिकरूपत्वादित्यर्थः । कर्मानुष्टानविलोपः कुत इत्यत आह अनुष्टापकेति ॥ अयुक्तं समन्वयसूत्रमिति । तत्राशेषशब्दसमन्वयस्य प्रतिज्ञानादिति भावः ।  
?R अवतेः क्तिन्निति । तथाच ज्वरत्वरस्रिव्यविमवामुपधायाश्चेत्यकारवकारयोरूढिसवर्णदीर्घे च बहुलग्रहणागाङ्पूर्वकत्वेन वा गुणे सति ओतिरितिरूपमित्यर्थः ॥ प्राण आत्मेति । अस्यार्थोऽग्रे व्यक्तः ।  
?R ननुसवचिस्वपियजादीनां कितीति संप्रसारणे सति इज इति स्यादित्यत आह संप्रसारणेति ।  
?R वर्णागम इति । वर्णागमो वर्णविर्ण्ययश्च द्वौ चापरौ वर्णविकारनाशौ । धातोस्तदर्थातिशयेन योगस्तदुच्यते पञ्चविधं निरुक्तम् । इति पृषोदरादिसूत्रोक्तकार्यसंग्रहश्लोकेन वृत्त्युक्तेन पूर्वपदस्य नकारागम इत्यर्थः । उदाहरणानि तु कौ जीर्यत इति कुञ्जर इत्यत्रोकारस्य मकारागमः । हिनस्तीति सिंह इत्यत्राद्यन्तयोर्विपर्ययो व्यत्यासः । षोडन्निति षकारस्योवर्णरूपापत्तिर्विकारः । पृषोदरमित्यादौ तकारादेर्लोपो वर्णविनाशः । यस्य धातोर्योर्थः प्रसिद्दस्तस्मादर्थान्तरेण योगतस्तदर्थातिशयेन योग इति । यदेतत्पञ्चविधं निरुक्तं  
?Rनिर्वचनकारः शब्दानां तदनेन सूत्रेणोच्यत इति मञ्जर्यामुक्तानि ॥ द्विरुक्तिरिति । वसन्ते वसन्त इति द्विरुक्तिरित्यर्थः ।  
?R गमेश्छेदेश्चेति ष गम्लृगतौ छदिरावरण आभ्यां सप्तम्यां जनेर्ड इति जप्रकरणेऽन्यत्रापि दृश्यत इति सूत्रेण ड इत्यर्थः ।  
?R पृषोदरादिरयमिति ॥ पृषोदरादीनि यथोपदिष्टमि ति षष्टतृतीयपादे सूत्रम् । तत्रादिशब्दः प्रकारवचनः । यथोपदिष्टमिति वीप्सायामव्ययीभावः । येषु वर्णामलोपविकाराः शास्त्रेणाविहिता लोके च दृश्यन्ते तानि पृषोदरप्रकाराणि यथोपदिष्टं शिष्टैः प्रयुक्तानि सर्वाण्यपि साधून्येव मन्तव्यानि षष्टतृतीयपादे वृत्त्यादावुक्तत्वात्पृषोदरादिरयमुत्युक्तम् । साधूनीत्युक्तत्वादये शब्दाः वर्णागमविकारलोपादियुततया व्यवहृतास्ते तथैव साधवः पृषोदरादिगणे द्रष्टव्या इत्युक्तत्वादयमपि तथैव निर्वाह्य इत्यर्थः ।  
?R जुहोतेरिति । हु दानादानयोरित्यस्मादित्यर्थः । कृदिति । कृदन्तं मकारान्त मेजन्तं च शब्दरूपमव्ययं भवतीति सूत्रार्थः ।  
?R इतिवचनादिति । अन्तर्यमिब्रह्मणे बृहद्भाष्योक्तवचनादित्यर्थः ।  
?R ननु कथ्यत इत्यस्य कर्मणि निष्पन्नत्वात्, तत्र च विष्णौ वर्तमानवौषट्शब्दोक्तषड्गुणानामिव कथनक्रियां प्रति कर्मत्वेन तेषां च बहुत्वात् कथं कथ्यत इति भाष्यमिति शंकते तर्हि कथ्यत इति कथमिति । भावे कथ्यत इत्यस्य निष्पन्नत्वाद्भावस्य चैकत्वादेकवचनं युक्तमित्याशयेन परिहरति भाव इति । इत्येव कथनमित्यर्थ इति भावः ।  
?R हरतेरिति । हृञ्हरण इत्यतः ओहाक् त्याग इत्यतो वेत्यर्थः । जुहोतेरिति पाठे हुदानादनयोरित्यत इत्यर्थः ॥ स चासावश्चेतीति । स्वाह अ इत्यनयोः सवर्णदीर्घे स्वाद्युत्पत्तौ सु इति स्थितौ अन्तादिवच्च इति सवर्णदीर्घस्य पूर्वान्तवद्भावेन हृस्वत्वे एङ़् हृस्वात्सम्बुद्धेरि ति सलोपः ।  
?R ननु नमन्त्यस्मिन्गुणा यस्मादिति निरुक्त्यनन्तरं प्रथमया निर्देष्टव्यत्वान्नमा इति भाव्यमित्यत आह नपुंसकेति । आत्यन्तिकेति । यावद्द्रव्यभआवित्वं वा तादात्म्यसंबन्धेन वेत्यर्थः । तेन कथं गुणानां प्रह्वीभाव इति निरस्तम् ।  
?R न विभक्त्यर्थानुपपत्तिरिति । सर्वस्य संबुद्द्यन्तत्वेन संबोधनार्थत्वात्कर्मकरणादि कारकविभक्तेश्चास्यां दशायामभावादिति भावः ॥ शब्दान्तरन्योयेनेति । अयं न्यायः आनन्दमयनये विवृतः । मुख्य इत्यनुवादः । योगवृत्त्येति व्याख्या ॥ श्वित्रीति । कुष्टदेहवानित्यर्थः ॥ धावतीति । धावु शौच इति धातुः । श्वा इति इति विच्छिद्यार्थमाह इत इत्यादिना ॥ उपपादयिष्याम इति । कः छन्दसामि त्यनेन एतमेव तथा संतमि त्यादिना चेति भावः । लेशत इति । योदमात्रोक्त्या महायोगरूढयुक्तिपरस्य उपक्रमात् इत्यस्य लेशतः अस्य हि इति हिशब्दोक्त्या तथा ह्यधीयत एके इत्यंशस्य च लेशतस्तात्पर्‌्यमुक्तमित्यर्थः । इतिसूत्रस्येति । समाकर्षादितिनयगुणसूत्रस्य ।  
?R यूपेति । खादिरो यूपो भवति । यूपं छिनत्ति । यूपं तक्षति यूपमष्टाश्रीकरोती त्यादियूपवाक्यानि । वसन्ते ब्राह्मणोऽग्नीनादधीत दिवा आहवनीयं नक्तं गार्हपत्यमि त्याहवनयादिवाक्यानि ॥ निष्फल इति । फलाश्रयणात् । अध्याहारकल्पकाभावात् । फलवत्कर्मसन्निधिप्रतिबन्धाच्चेति भावः । ज्योतिष्टोमा(दीति)दिकर्तव्यतेति । ज्योतिष्टोमादेः झ्योतिष्टोमेन स्वर्गकामो यजेते तिवाक्यावगतः ज्योतिष्टोमेष्टसाधनतापराणीत्यर्थः । फलवत्सन्निधावफलं तदंगम् इतिन्यायादिति भावः ॥ ब्रह्मज्ञानार्थमेवेति । पर्यवसतीत्यनुषंगः । सर्वापेक्षा च यज्ञादिश्रुतेरश्ववत् इतिवक्ष्यामाणसूत्रं हृदि कृत्वाऽऽह विविदिषन्तीति ।  
?Rप्रपञ्चयिष्यत इति । अन्वयः सर्वशब्दानामि त्यादिनेति भावः ॥ सूत्राणामिति । समाकर्षनयस्थानां अन्यार्थं तु जैमिनिः प्रश्नव्याख्यानाभ्याम् अपिस्थितेरिति काशकृत्स्नः इति चतुर्णां सूत्राणामित्यर्थः । तदर्थो भाष्यादौ व्यक्तः संगहीतश्चास्माभिस्तन्त्रदीपिकायामिति नात्रोच्यते ।  
?R  (वाक्यार्थद्वयेति) ॥ अर्थद्वयेति । कोपि न जानाति , ब्रह्मैव तु जानातीति वाक्यार्थद्वयेत्यर्थः । पूर्वमितिश्रुतेरि त्येतत्पूर्वशेषतया योजितम् उत्तरान्विततया व्याप्तत्वस्फोरणाय इति श्रुतेरित्यनन्तरं अयमर्थ इति इति शेष इत्याह अयमस्याः श्रुतेरर्थ इति शेष इति ॥ किंवृत्तस्य चेति । किंप्रातिपदिकोपेतशब्दस्येत्यर्थः । कि(मो)मावृतं किंवृत्तम् । वृतु वर्तने अधिकरणे क्तः । किंप्रातिपदिकं यत्र वर्तते तत्किंवृत्तम् । तच्च कः किं केनेत्यादिविभक्त्यन्तं, किन्तरां किन्तमां कुतः कुतस्तरां कुतस्तमां किमोीयं कीदृशमित्यादिकं सर्वं भवतीति तस्य सर्वस्य परिग्रहाय किंवृत्तस्येत्युक्तम् । अष्टमस्याऽद्यपादे किंवृत्तं च चिदुत्तरमि ति सूत्रे वृत्तिमञ्जर्यां यद्वृत्तान्नित्यमिति भआष्यकैयटयोरेवमेवोक्तेः । शंकते ननु कथमेतदिति । सकृदुक्तस्यार्थद्वयं कथमित्यर्थः । तल्त्रेति । सकृदुच्चरितमनेकोपकारकं तल्त्रम् । तस्यानेकोपकारकत्वरूपो यो धर्‌मस्तस्माद्वेत्यर्थः । नन्वावृत्त्यादिना अनेकार्थत्वं प्रमाणाधीनमित्यत आह प्रमाणं चात्रेति । एतमेव तथा संतमि त्यादिवक्ष्यामाणदिशा ब्रह्मणि सर्वशब्दानां योगादिवृत्तेः । अन्वयः सर्वशब्दानाम् इति वक्ष्यमाणन्यायेन सर्वाधिकारिकत्वस्य चावगमेन तदुभयान्यथाऽनुपपत्तिरेव एतच्छ्रुतेरर्थद्वये प्रमाणमित्यर्थः ।  
?R औत्पत्तिकस्त्विति । जिज्ञासासूत्रेऽस्य सूत्रस्यार्थ उक्तः ॥ यो ब्रह्माणमिति । यो ब्रह्माणं विदधाति पूर्वं यो वै वेदांश्च प्रहिणोति तस्मै इत्येवंजातीयका ऋग्भाष्याद्युक्तेत्यर्थः । अत्र विवक्षितार्थस्यास्फुटत्वादेवञ्जातीयकेत्युक्तम् । पुरुषान्तरेति । वामदेवादिपुरुषान्तरस्य । तद्वैतत्पश्यन्नृषिर्वामदेवः प्रतिपेदे । अहं मनुरभवं सूर्यश्च इत्यादिना आदौ मनुसूर्यादिकतिपयशब्दानाम् अवबोधसूर्यनियमनादिभिः सर्वनामा भवति इति ऐतरेयभाष्योक्तयोगेनान्तर्यामिणि वृत्तिपरिज्ञानसंवादाच्चेत्यर्थः ॥ इत्यादिकेति । जन्मान्तेर श्रुतास्तास्तु वासुदेवप्रसादतः । मुनीनां प्रतिभास्यन्ति भागेनैव न सर्वशः इति तत्वनिर्णयोक्ता । अत एवेति । यतः ब्रह्मणः एव वासुदेवप्रसादेन सुप्तप्रबुद्ध इव सर्वप्रमातृत्वमन्येषां एकदेशज्ञातृत्वं तस्मादेव कःछन्दसामिति श्रुतिः आ सम्यक् ब्रह्मैव वेद नान्यः किंत्वल्पमेव वेदेत्याहेत्यर्थः ॥ एतेनेति । एकैकजेशेन योगवृत्तिपरिज्ञानस्य वामदेवादिमुनिषु सत्त्वेन पदसमन्वयरूपेण विष्णुप्रतिपादकं वेदरूपशास्त्रमेकाधइकारिकं नोपपद्यत इति निरस्तम् । ब्रह्मणः सर्वशब्दयोगार्थपरिज्ञाने वामदेवादिमुनीनां एकदेशे योगार्थज्ञानेऽधिकारित्वेनानेकाधिकारिकत्वलाभादिति भावः ॥  
?R  ?R?0 ॐ प्रकृतिश्च प्रतिज्ञादृष्टान्तानुपरोधात् ॐ  
?R प्रतिज्ञेति । व्याख्यां करोम्यन्वपि चाहमेव इत्युक्तप्रतिज्ञा व्याहन्येतेत्यर्थः । पूर्वं विचारधर्मिस्वरूपोक्तिपरतया व्याख्यातम् , इदानीमधिकरणे समन्वीयमाना एवंजातीयका इत्येवंरूपक्रोडीकारकैकधर्माक्रान्ततया तत्ततधिकरणसमन्वेतव्यशब्दराशिप्रदर्शनपरतया व्याचष्टे यद्वेति ॥ परमेति । परमैश्वर्यविरोध्यर्थकाः दुःखिवद्धावरादिशब्दा इति आद्यनये ॥ सर्वेति ज्योतिर्नयोपाधिः । उक्तेति । पूर्वत्रावरादिशब्दानामुत्तरत्र पञ्चजनादिशब्दानां येन वाक्यरूपेम विचार्यता न तेन रूपेण द्वितीये ज्योतिर्नये विचार्यता किन्तु पदवर्णस्वरादिरूपेणेति उक्तवक्ष्‌्‌यमाणप्रकारातिरिक्तप्रकारकसर्वशब्दत्वमुपाधिरित्यर्थः । अन्यथोक्तवक्ष्यमाणातिरिक्तसर्वविषयत्वस्य सर्वाधिकरणसाधारण्याद्विशिष्योक्तिर्नस्यादित्युक्तं चन्द्रिकायाम् । बाहुल्येति । न संख्योपसंग्रहात् इत्यस्योपाधिः पञ्चप़ञ्चजना इत्येवमादिबाहुल्यविशिष्टार्थवाचिनः ।कारणत्वेन चे त्यस्योपाधिः कारणेति । कार्यत्वे सति कारणमवान्तरकारणं तद्वाचिनः । आत्मन आकाशः संभूत इत्यादयः  
?Rष स्त्रीलिङ्गा इति प्रकृतिश्चेति षष्टस्योपाधिः । एतेन सर्व इतिसप्तमनयस्योपाधिर्निषेध इत्यादि । एतानीत्यस्य व्याख्या एतत्पादगतानीति । पूर्वार्धस्यार्थानुवादः एषां शब्दानामिति । समन्वयार्थानीत्यस्यार्थः समन्वयप्रयोजनानीति । बहुव्रीहिरयम् ।  
?R नन्वत्र पादे सप्ताधिकरणानि भाष्यटीकायां प्रतीयन्ते । अत्र च षडुपाधय एव कथमुक्ता इत्यत आह सर्वे इत्यनेनैवेति ॥ ज्योतिरधिकरणार्थाक्षेपपरिहारार्थत्वादिति । तत्र हि कल्पनोपदेशादितिगुणसूत्रेण निगमनिधण्टुव्याकरणादिसिद्धरूढ्यादिवृत्तेर्लोके , महायोग(व) तोन्यत्रापीत्यर्थद्वयाङ्गीकारेण कर्मक्रमादिलोपो लोके व्यत्पत्त्ययोगो वा नेत्युक्तिरयुक्ता । तथात्वे अक्षादिशब्दानामेकार्थेष्विव सर्वशब्दानां ब्रह्मण्यन्यत्र च तुल्या वृत्तिः स्यात् । एवं च समन्वयसूत्रस्थावधारणायोगः । अतोन्यत्र रूढ्याद्युक्तिः कल्पनासूत्रीया न युक्तेत्याक्षेपे सति , हरावधिका वृत्तिरन्यत्र हीनेति परिहारार्थत्वादित्यर्थः । चन्द्रीकायां समाकर्षादिति पञ्चमस्योपाध्यनुक्तिस्तु पञ्चमस्यापि द्वितीयवत्सर्वविषयत्वेन तदुपाधितः पृथगुपाध्यभावात्केवलन्यायभेदमात्रेणाधिकरणभेद इत्युक्तम् ॥ सर्वेति । आनुमानिकनये सर्वमानविरोधः पूर्वपक्षस्य युक्तिः । दोषात्यस्पृष्टिनियमः सिद्धान्तस्य । ज्योतिर्ये व्युत्पत्तेरप्यशक्यता । शब्दार्थानेकतावर्णनम् । नसंख्येतिनये परस्परविरोधः । ईशस्य बहुरूपत्वम् । कारणत्वेनेत्यत्रैकस्यैव कार्यकारणभआवविरोधः । व्यक्तयव्यक्तिविशेषता ॥ प्रकृतिश्चेत्यत्र स्त्रीलिङ्गत्वम् । उत्पादनं स्वदेहात् । एतेनेत्यत्र निषिद्दात्मकत्वं दुर्जनाव्यक्तता ।  
?R विवरणाकरणे काऽनुपपत्तिः प्राप्तेत्यतः समाकर्षाधिकरणे तावत्तामाह तथा हीति । ज्योतिरधिकरणे तु तेषु तेष्वित्येतद्गमनिकायां वक्ष्यति प्रागुक्तेति । ज्योतिर्नयोक्तेत्यर्थः ॥ त्रिप्रकारण इति । अल्पास्थिरफलादिपरिकरयुक्तकर्मदेवतादौ वैराग्योत्पादनद्वारा ब्रह्मज्ञानोपयुक्तत्वेन । मुमुक्षोर्ज्ञानहेतुकर्मानुष्टापकत्वेन । सर्वाधारत्वप्रकाकब्रह्मज्ञाने प्रकारभूताधेयकर्मदेवताद्यर्पकत्वेनेत्येवं त्रिप्रकारेण ब्रह्मण्यन्वेतीत्युक्तत्वाद्वाक्यान्वयस्त्रिप्रका उक्त इत्युक्तम् । निराकरणसूत्रेणेति । व्याकरणे लुपि युक्तवद्व्यनक्तिवचने इत्यादिनोक्तमतान्तरस्य स्वानभिमतस्य तदशिष्यं संज्ञाप्रमाणत्वात् इत्यादिसूत्रे निरासदर्शनादिति भावः ॥ आकाशरोमन्थनादाविति । रोमन्थनं चर्वितचवर्णम् । आकाशभक्षणादावित्यर्थः । शक्यानुष्टानसाधनेति बहुव्रीहिगर्भबहुव्रीहिः ष धर्मादीत्यादिपदेनार्थकामौ द्वावेव गृह्यते ॥ तथापीति । मुख्ये पदसमन्वये सत्यपीत्यर्थः ।  
?R नृणामुत्यनुवादः, अल्पाधिकारिणामिति व्याख्या ॥ अवस्थातारतम्यमिति । अमुमुक्षाऽवस्थोपेतं मन्दं प्रत्याद्यं मतम् । ततोऽधिकं मुमुक्षाऽवस्थं प्रति द्वितीयम् । ततोऽप्यधिकं ज्ञानित्वावस्थं प्रति तृतीयं मतमित्येवममुमुक्षामुमुक्षाज्ञानित्वदशारूपावस्थात्रयस्योत्तरोत्तराधिक्यं वदन्नित्यर्थः। प्रपञ्चयिष्यते चैतदिति प्रागुक्तं दर्शयति एतेनेति ॥  
?R प्रागुक्तमप्यनुपपत्तिं व्यवहितत्वात्पुनरनुवदति ज्योतिरित्यादिना । ल्यब्लोपे पञ्चमीत्युपेत्याह तं तमर्थमपरित्यज्येति । उपदेशादीत्यस्यार्थः उपदेशलिंगप्रकरणादिबलेनेति । विवरिष्यते चैतदनुपदं तेषु तेष्वित्यादिसार्धश्लोके । अन्यत्र रूढ्यादिवृत्त्यङ्गीकारे प्रयोजनबहुत्वेनेति यन्नियामकमुक्तं यच्च विष्णौ शक्त्यङ्गीकारे उपदेशादिसामर्थ्यादिति नियामकमुक्तं, तदुभयं व्यर्थम् । अवशिष्टेनैव प्रकृतशङ्कानिरासादिति भआवेनाक्षिपति यद्यप्यत्रैतावदेवेति । एतावदेवेत्युक्तं तन्नियामकद्वयविनाकृतावशिष्टमूलमर्थतोनुवदन्व्यक्ति नैष दोष इत्यादिना तथापीत्यतः प्रागुक्तेन ग्रन्थेन । इतिशब्दस्य इत्येतदावदेव वक्तव्यमिति पूर्वेणान्वयः । इदमुक्तमित्युक्तं नियमकद्वयं व्यनक्ति तथा हीति । चमसवदविशेषादिति सूत्रोपात्तश्रुतिमाह नामनीति । ज्योतिस्सूत्रे तथाद्यधीयत इत्यंशोपात्तमाह तावा इति । आदिपदेन प्रकृतिसूत्रे प्रतिज्ञादृष्टान्तेत्याद्यंशोपात्तग्रहः ॥  
?Rश्रुतीति । अस्तिब्रह्मेति चेत् इत्यादिब्रह्मादिशब्दबलात्कोह्येवान्यात्क इत्युक्तजगच्चेष्टकत्वादिलिङ्गबलात् । आदिपदोक्तमान्त्रवर्णिकादिप्रकरणभृगुनल्ल्यादिसमाख्यादिग्रहः । इतिशब्दस्येतीदमुक्तमिति पूर्वेणान्वयः ॥ अनेनेति । तेषु तेष्वित्यादिसार्धश्लोकेन ।  
?R कथमित्याक्षेपे हेतुमाह उभयोरिति । तुशब्दद्योतितविशेषमाह उभयपरत्वमिति । निश्चिततात्पर्यवाक्यन्तरेति । नामानि सर्वाणी ति प्रागुक्तश्रुतिवाक्यैर्विरोधादित्यर्थः । प्राबल्यद्योतनाय निश्चिततात्पर्येत्युक्तम् । वृद्धसंमतियुक्त्यादिबलेन निश्चितेत्यर्थः । इतिशब्दस्येतिविशेषद्योतनार्थमिति पूर्वेणान्वयः । इत्थंभूतलक्षण इति । वाक्यबोध्यत्वरूपकञ्चित्प्रकारं प्राप्तस्ययर्थान्तरस्य मुख्यवृत्त्या वाक्यबोध्यो भगवान् लक्षणं ज्ञापकः परममुख्यवृत्त्या भगवान्प्रतिपाद्यतयाऽवगतश्चेत् तत्संबन्धादन्योपि ततः किञ्चिद्हीनवृत्त्या प्रतिपाद्य इति ज्ञायत इति भगवत्संबन्धायत्तप्रवृत्तिहेतुत्वादर्थान्तरस्येति भावः । इत्थं भूतस्य मुख्यार्थत्वप्रकारं प्राप्तस्य विष्णोर्लक्षणमर्थान्तरम् । अर्थान्तरे सत्येव योगवृत्त्या भगवतो मुक्यार्थत्वज्ञानादित्येके ॥ उक्तेति । तथा हि । पदार्थान्तरवाचित्वमि त्यादिनोक्तेत्यर्थः।  
?R अस्तु को दोषः इत्यत आह ईक्षतीति । सर्वशब्दावाच्यस्य लक्ष्‌यत्वं न क्वापि दृष्टमितीक्षत्यधिकरणोक्तार्थस्येत्यर्थः । सर्वस्यापि शब्दराशेर्विष्णुवाचित्वेन लोके कस्यापि वाचकस्याभावादिति भावः ।  
?R भगवतोन्यत्र तिस्रो वृत्तय इत्यन्वयमभिप्रेत्य प्रत्येकं त्रित्वमिति भ्रमनिरासायाह गौणीत्यतः परमितिशब्द इति । न्यायविवरणोक्तविभागमाह तत्र परममुख्यवृत्तिर्द्वेधेति । हरितदन्यत्रविद्यमानवृत्तिमध्य इत्यर्थः । ननु लोके योग-रूढि,योगरूढि-रूपमुक्यवृत्तित्रयवत् हरावपि महायोगमहारूढिमहायोगरूढिभेदेन त्रैविध्यं कुतो नोक्तम् । न्यायविवरणे, अत्र लक्षणोक्तिप्रस्तावे च कुतस्तल्लक्षणमपि नोक्तमित्यत आह महारूढिस्त्विति । इत्युक्तत्वादिति । आनन्दमयनयान्ते ब्रह्मणि विद्वद्रूढेर्येगं विनाऽभावस्योक्तत्वादित्यर्थः । वृत्तिसामान्यलक्षणं च शब्दस्यार्थप्रतिपादकत्वमिति भावः । महायोगस्वरूपमाहेति । महायोगो द्विविधः । प्रवृत्तिनिमित्तं प्रति स्वातन्त्र्यरूपः तदाश्रयत्वरूपश्चेति । तत्र द्वितीयं महायोगस्वरूपमाहेत्यर्थः । आद्यानुक्तौ बीजमग्रे व्यक्तम् । निर्वचनेति । अवयवशक्तिलभ्योऽर्थः । तत्समुदायरूपो यौगिकशब्दप्रवृत्तिहेतुरित्यर्थः । तथा च रूढिसाङ्कर्यमिति भावः । अत्रेति । महायोगस्वरूपोक्तिप्रस्तावे वक्तव्यम् । तस्यापि महायोगप्रभेदत्वादिति भावः । ननु तेषु तेषु पदार्थेष्वि त्यादिना प्रवत्तिहेत्वाश्रयत्वरूपयोग इव स्वातन्त्र्यरूपो योगो न प्रस्तुतः इत्यत आह प्रकृतत्वादिति । इतो हि रूढिताऽन्येषामि त्यनेन प्रकृतत्वादित्यर्थः । अन्यतरेति । निरवधिकतदाश्रयत्वरूपमहायोगेनैव विष्णुरेव शब्दार्थो नान्य इति समन्वयसूत्रस्थावधारणार्थकतुशब्दव्यावर्त्यभूतेतरस्य व्यवच्छेदसिद्धेरित्यर्थ ः । यद्वा ननु महायोगे हि प्रवृत्तिहेतुं प्रति स्वातन्त्र्ये सति निरवधिकतदाश्रयत्वम् । तथा च तादृशमहायोगस्वरूपमाहेत्यवतारितेऽस्मिंश्छ्लोके विशेषणांशोऽपि वाच्य एवेति भावेन शंकते । यद्यपीति । अन्यतरेतिमहायोगवृत्तिलक्षणशरीरप्रविष्टदलद्वयमध्ये तदाश्रयत्वदलमात्रेणेतरस्य वृत्त्यन्तरस्य व्यावृत्तिसिद्धेरित्यर्थः । ज्ञेयमित्यस्य नपुंसकताऽनुपपत्तिनिरासायाध्याहारेण योजयति इति ज्ञेयमितीति ॥ शब्दस्यवृत्तिरिति । अर्थप्रतिपादकत्वमित्यर्थः ।  
?R हेत्वाभासःस्यादिति । इतिशब्दस्येतिशङ्कानिरासार्थमिति पूर्वेणान्वयः ॥ समाहाररूपविधाऽन्तरसिद्धय इति । अत एव अग्रे सनिरुक्तिकं विद्वद्रूढि च तत्रगामि इति रूढेर्योगसाहित्यं मूल एव वक्ष्यत इति भावः । न चैवं अवयववृत्तिर्योगोऽखण्डवृत्ती रूढि रित्यादिना वक्ष्यमाणदिशा विरोधाद्वृत्त्यन्तरं न समाहाररूपमिति शङ्क्यम्  
?R। योगरूढयोः पङ्कजाऽदिशब्दे यथाक्रमं पङ्कजनिकर्तृकपद्मत्वरूपभिन्नधर्मनियतयोरपि तद्वद्वारा एकस्मिन्धर्मिणि सैन्धवशब्दवृत्त्योरिव समाहारसंभवदुभयकार्यदर्शनस्य समाहारेणोपपत्तौ वृत्त्यन्तरकल्पने गोरवाच्च् । अत एव प्रागानन्दमयनयान्ते बहुलातिप्रयोगः । रूढिमित्येव साध्यं स्यादि त्यत्र रूढियोदादौ व्यभिचारं मूलोक्तहेतोराशङ्क्‌य तत्र साध्यस्यापि सत्त्वान्न व्यभिचार इत्युक्त्वा समाहारवृत्तयो हि ता इत्युक्तम् । अन्यथा मूलोक्तहेतोर्व्यभिचारोऽपरिहार्यः स्यात् । अत एव सन्न्यायरत्नावल्यां न चावयववृत्त्योरेकस्य शब्दस्यैकस्मिन्नर्थे विरुद्धत्वाद्योगरूढिवृत्तिर्नास्तीति वाच्यम् । तस्याः पङ्कजाऽदिषु शब्देषु दृष्टत्वात् इत्युक्तमपि भावः । असिद्धबाधितसमाहारोऽप्यपरो हेत्वाभासः स्यादित्युक्तमित्याशङ्क्य निराह न चातिप्रसङ्ग इति। वैषम्यादित्युक्तमेवाह अनवधिकेति । अनवधिकप्रवृत्तिनिमित्तपदं अनवधिकप्रवृत्तिहेतुकशब्दवृत्तिपरम् । प्राक् तथैव तात्पर्यवर्णनात् । प्रयोगबाहुल्यपदमपि बहुलातिप्रयोगतः । रूढमित्येव साध्यं स्यादि त्येतदविरोधाय प्रयोगबाहुल्यज्ञाप्याखण्डशब्दवृत्तिपरम् । एवं चावयववृत्तिरूपयोगवृत्तिसापेक्षाखण्डवृत्तिरिह विवक्षिता । न तु अन्योन्यनिरपेक्षयोगरूढिसमाहारः विधाऽन्तरत्वेन विवक्षित इत्यर्थः । यथा योगरूढेन पङ्कजपदेनोद्देस्यभूते पङ्कजनिकर्तृत्वविशिष्टपद्मबोधे जनयितव्ये तत्र योगवृत्तिनिरपेक्षरूढिमात्रमसमर्थमिति योगसापेक्षैव रुढिरुपेया । तथा योगरूढेन नारायणाऽदिशब्देन गुणाऽश्रयत्वाद्यवयवार्थविशिष्टविष्णुत्वादिरूपार्थबोधे उद्देश्यभूते जनयितव्ये नारायणाऽदिपदगतरूढिमात्रमसमर्थमिति योगवृत्तिसापेक्षैव तत्र रूढिः समर्थेति सापेक्षयोर्योगरूढयोः समाहार एव योगरूढिरुपविधाऽन्तरमित्यङ्गीक्रियते । असिद्धबाधसमाहारे तु नैवम् । तत्र दुष्टत्वप्रतीतेरेवोद्द्ेश्यत्वात् तस्यास्चान्योन्यनिरपेक्षेण अन्यतरेणापि संभवाद्वैषम्यमिति भावः ॥ एतदर्थमिति । योगसापेक्षरूढेः योगरुढिरूपविधाऽन्तरत्वसिद्ध्यर्थमित्यर्थः । तत्रेति मूलपदानुवादः । सत्यन्ता व्याख्या ॥ तत्रेति । महायोग इत्यर्थः ।  
?R तदितरेषामिति । इन्द्रादिशब्दानां महायोगः । नारायणादिशब्दानामिव विद्वद्रूढेबावादिति भावः ॥ प्रमितान्वाख्यानमिति । प्रमितस्य लक्षणकथनेन प्रतिपादनमित्यर्थः ॥ इदमुदितमिति । उभयं दृश्यते इत्याद्युदितमित्यर्थः । ननु विष्णौ वृत्तिद्वयं प्रवृत्तिहेतुपौष्कल्यादिकं च प्रमाणैर्दृश्यत इत्युक्तम् । कानि तानि प्रमाणानीत्यत आह प्रमाणानित्विति । एतमेव तथा सन्तमि त्यादिना वक्ष्यन्त इत्यर्थः । हरौ यद्वृत्तिद्वयमुक्तं तल्लोकक्लृप्तयोगरूढिरूपमेवोपेयतां किं ततो वैलक्षण्येनेति शङ्कते नन्विति ॥तस्योक्तत्वादिति । निरवधिकप्रवृत्तिनिमित्तापेक्षत्वे सति अतिबहुलप्रयोगशून्यत्वं महायोगत्वम् । तादृशमहायोगसापेक्षाखण्डवृत्तित्वं महायोगरूढित्वं इत्येवं लोकक्लृप्तयोगयोगरूढिभ्यां भेदकस्य लक्षणस्य प्रवृत्तिहेतोरित्यादिनोक्तत्वात् लोके निरवधिकप्रवृत्तिहेतोरभावादित्यर्थः । मुख्यत्वाभिधानस्येति । एतच्च एतमेव तथा सन्तमित्यादिना प्रमाणमुक्तविषय इत्यन्तेन ग्रन्थेनाग्रे एतमेवेत्यवधारणादिनाऽन्यस्यामुख्यार्थत्वाभिधानस्य ब्रह्मणो मुख्यार्थत्वाभिधानस्योक्त्तत्वाद्व्यक्तमिति भावः ।  
?R शक्त्या प्रतिपादकत्वं मुख्यवृत्त्वमिति सामान्यलक्षणं स्फुटं मत्वा न्यायविवरणोक्तं लौकिकमुख्यवृत्तिविभागमाह मुख्यवृत्तिरपीति ।न्यायविवरणे विभाजितवृत्तीनां लक्षणानुक्तेः अत्र च कासाञ्चित्तदुक्तेः महायोगादिलक्षणोक्त्या योगादेरपि तत्सूचितमिति भावेन तदाह प्रवृत्तिनिमित्तापेक्षेति । निर्वचनलभ्योऽर्थः प्रवृत्तिनिमित्तम् । प्रवृत्तिहेतोरित्यत्र प्राक्तथा व्याख्यानात् । तेन न रूढावतिव्याप्तिः । वृत्तिः अर्थप्रतिपादकत्वम् । एवं च अवयवशक्तिलभ्यमर्थमपेक्ष्यार्थप्रतिपादकत्वं योग इत्यर्थः । प्रवृत्तिहेतोर्बाहुल्यं महायोग इति प्रागुक्तलक्षणे बाहुल्यत्यागे सति लौकिकयोगलक्षणं लभ्यत इति दर्शयितुमेवमुक्तम् । वस्तुतस्तु अवयवशक्तिसापेक्षा वृत्तिर्योग इति फलितोऽर्थः । तेन गौरवचोद्यानवकाशः । कृत्तद्दितसमासानां क्रमेणोदाहरणं  
?Rकुम्भकार इत्यादि . कुम्भं करोतीति कुम्भपदे कर्मण्युपपदे डुकृञ् करण इत्यस्मात् कर्मण्यणि ति सूत्रेणाण्प्रत्यये अचोञ्णिती ति वृद्धौ सुपि सति कुम्भकार इतिि रूपम् । उपगोरपत्यमित्युपगुशब्दादपत्यार्थे तस्यापत्यमि त्यण्प्रत्यये तद्दितेष्वचामादेरित्यादिवृद्दौ ओर्गुण इति गुणे सुपो धात्वि त्यवयवविभक्तिलोपे सुपि सति औपगव इति रूपम् । राज्ञः पुरुष इति विग्रहे षष्टीति सूत्रेण समासे सुपो धात्वि त्यवयवविभक्तिलोपे सति राजपुरुष इति रूपम् । व्युत्पत्तीति। समुदायस्यार्थो सह वाच्यवाचकसंबन्धज्ञापनमात्रार्थमित्यर्थः ॥ (यथोक्तमिति ॥) शब्दार्थविभागस्येति । शब्दविभागस्य अर्थविभागस्यचेत्यर्थः ॥ आवापीति । राजपुरुषपदप्रक्षेपेण कश्चिदर्थः प्रतीयते । राजपदोद्वापे एमात्यपदावापेऽन्योर्थः प्रतीयते । एवं पुरुषपदेपि ध्येयम् । तथा कुम्भपदोद्वापे उदञ्चनपदावापे अन्योर्थ इत्यादि ध्येयम् ।  
?R प्रयोगमात्रबाहुल्यमिति । प्रयोगबाहुल्यज्ञाप्याखण्डवृत्तिरित्यर्थोऽस्य ध्येयः । ज्ञाप्यज्ञापकयोरभेदोपचाराद्बाहुल्यमित्युक्तम् । तेन बहुलातिप्रयोगतः । रूढमित्येव साध्यं स्यादि त्यनेनाविरोधः । यद्वा पूर्वोक्तरीत्याऽखण्डशक्तौ प्रमाणमपि प्परयोगबाहुल्यमसाधारणत्वाल्लक्षणं च भवतीत्यभिप्रेत्यैवमुक्तम् । सादृश्याऽदीत्यादिपदेन संबन्धग्रहः । तथा चावयवार्थमुख्यार्थसाृश्यमुख्यार्थसंबन्धानपेक्षं प्रयोगबाहुल्यं रुढिरित्युक्तं भवति । अवयवार्थानपेक्षत्वाद्युक्तेः क्रमेण कृत्यमाह तेनेति । योगलक्षणागौणीनां च बाहुल्यपदेन निरास इति भावेन त्रयाणामेव ग्रहणं कृतम् । एतच्चाङ्गीकृत्योक्तम् । वस्तुतस्त्वयवयार्थानपेक्षत्वोक्त्या परममुख्यवृत्तितो, योगरूढितश्चेव केवलयोगान्मुक्यार्थसादृश्यसंबन्धानपेक्षत्वोक्यैव रूढोपचारलक्षणोभ्यामिव केवलोपचारकेवललक्षणाभ्यामपि व्यवच्छेदो लिलक्षयिषिताया रूढिवृत्तेर्लभ्यते व्यर्थं बाहुल्यग्रहणमिति भावेनाह बाहुल्यमिति । यदा तु वक्ष्यमाणदिशा एतदेव योगलक्षणसाहित्येन योगरूढिलक्षणं भवति । तदा तु योगरूढिरूपवृत्तिसाधकतया प्रयोजनवच्च भविष्यतीति ध्येयम् । अवयवार्थसादृश्यसंबन्धानपेक्षः प्रयोगो रूढिरितिभावः । प्रवृत्तिहेतोर्बाहुल्यमिति महायोगलक्षणं बाहुल्यपदत्यागेन गृहीत्वा प्रागुक्तरूढिलक्षणं चादाय योगरूढिलक्षणमाह प्रवृत्तिनिमित्तापेक्ष इति । अवयवशक्तिलभ्यार्थसापेक्ष इत्यर्थः । यथापङ्कजादिशब्दानामिति । तेषामवयवसापेक्षसमुदायशक्त्याऽर्थप्रतिपादकत्वं योगरूढिरित्यर्थः । अन्यथा घटत्वादिप्रवृत्तिनिमित्तसापेक्षायां रूढावतिव्याप्तिप्र्सङ्ग इति ध्येयम् । एवमग्रेऽपि प्रवृत्तिनिमित्तपदं अवयववृत्तिपरं ज्ञेयम् । पंकजनिकर्तृत्वरूपावयवार्तमपेक्ष्यैव पद्मे पंकजपदप्रयोगे नान्यथेति भावः । वैकल्यं च व्यनक्ति नचेति । संप्रतिपन्नवृत्त्येति । रूढिमात्रेण योगमात्रेण वेत्यर्थः । अभ्युपेत्यवादेनाह न हि योगरूढ्योस्समाहार इति । अभ्युपेत्यावयव च प्रयोगमात्रबाहुल्यमिति मूलस्य बाहुल्यपदसार्थक्यं फलमिति भावेनोक्तम् ॥ प्रयोगबाहुल्येनेति । प्रयोगबाहुल्यं बाहुल्यमिति प्रागुक्तरूढिलक्षणं प्रवृत्तिहेतोरित्युक्तमहायोगलक्षणैकदेशं च मेलयित्वैव योगरूढेर्लक्षणकथनात् तत्रत्यबाहुल्यग्रहणस्य केवलयोगा(ध्य)पेक्षयाऽन्यैवेयं वृत्तिरिति ज्ञापनं प्रयोजनमुक्तं भवति । अत एव प्रयोगमात्रं रूढिरिति वाच्ये बाहुल्यग्रहणमेतदर्थमेव कृतमिति भावः । यद्वा पंकजनिकर्तृत्वादिधर्मे योगः पद्मत्वादिधर्मे रूढिरिति भिन्नधर्मविषयत्वेनैकस्मिन् शब्दे समाहारेऽप्येकस्मिन्शब्दे न समाहार इत्यर्थः । अन्यथा समाहाररूपविधाऽन्तरसिद्धय इत्यादिपूर्वग्रन्थविरोधः स्यात् । अत एव तर्कताण्डवे योगरूढिसमर्थनवादे अस्य वाक्यस्यैवमेव व्याख्यानं कृतम् ।  
?R एेवं समाहारस्य वृत्त्यनतरत्वमुपेत्य विरोधं निरस्येदानीं पङ्कजनिकर्तृत्वविशिष्टपद्मप्रतीतेः संप्रतिपन्नान्यतरवृत्तिमात्रेमासिद्धेरुद्देश्यप्रतीत्यर्थं योगरूढिरूपवृत्तिरभ्युपेयेति भावेनान्यतरवृत्त्या विवक्षितप्रतीत्यलाभमुपपादयन् प्रागुक्तनैष्फल्यं निराह किञ्च पङ्कजादिशब्दाश्चेति । पद्मत्वाविनाभावबलादस्त्ववयवार्थधीरित्यत आह सप्तम्यामिति । सप्तम्यन्ते उपपदे जनीप्रादुर्भाव इत्यतः कर्तरि  
?Rडप्रत्यय इत्यवयवार्थस्य पाणिनिना व्युत्पादितत्वादित्यर्थः । साधुत्वमात्रपरं व्याकरणमस्त्वित्यत आह अनैनेवेति । भेकादिष्वितीति । मण्डूककुमुदादिष्वपि पङ्कजनिकर्तृत्वसत्त्वादिति भावः । ननु पङ्कजपदं यौगिकमेव । न च भेकादावप्यवयवशक्तिसद्भावात् तत्रापि प्रयोगः स्यात् न पद्म एवेति वाच्यम् । पद्मे प्रसिद्धिवद्भेकादौ पङ्कजपदप्रसिद्ध्‌यभावात् । शक्तिसाम्ये सति कुतः पद्मे प्रसिद्धिर्भेकादावप्रसिद्दिरिति चेत् पूर्वतनानां प्रयोगप्राचुर्याभ्यामिति भावेनाशंकते गवादीति । गोशब्दस्य पशुवाग्वज्रदिङ्नेत्रघृणिभूजलेषु शक्तिसाम्येपि सास्नादिमत्येव प्रसिद्धिरन्यत्राप्रसिद्धिर्यथा तथेत्यर्थः ॥ एषामिति । पङ्कजादिशब्दानामनेकत्र पद्मे भेकादौ च शक्तिरवघृषा । निगमनिघण्ट्वादिभिरित्यर्थः ।  
?R ननु सप्तम्यां जनेर्ड इत्यनेनैवावर्धायत इत्यत आह किञ्च शमिधातोरिति । शमित्येतस्मिन्नव्यये उपपदे धातोरच्प्रत्ययो भवति संज्ञायां विषये । शं करोतीति शङ्करः । शम्भवः । इत्यादिरूपसिद्द्यर्थमज्विधिपरे सुखकरत्वादिरूपावयवार्थातिरेकेण संज्ञायमिति संज्ञात्वरूपमुपाधिं तथा स्तम्बकर्णयो रमिजपो रित्यत्र स्तम्बपदे उपपदे रमतेरच् प्रत्ययो भवति हस्तिनि वाच्ये सति । कर्णपदे चोपपदे जपेर्धातोरच् भवति सूचके अभिधेये सति । स्तम्बेरमो हस्ती । कर्णेजपः सूचकः । तत्पुरुषे कृति बहुलमिति सप्तम्या अलुक् । अत्र सूत्रे स्तम्बशब्दितसस्यवि(सम्यग्विशेषरमणादिरूपावयवार्थातिरेकेण) हस्तित्वसूचकत्वरूपोपाधीन् वदता व्याकरणशास्त्रकारेणैषां योगरूढिरूपा वृत्तिरङ्गीकृतैवेत्यर्थः । यद्यपि स्तम्बकर्णयो रमिजपो रित्येव सूत्रम् । तथैव तृतीयस्य द्वितीयपादे सूत्रदर्शनात् । तथापि हस्तिसूचकयोरितिवक्तव्यमिति वार्तिककृता उक्तत्वात्तदपि सहोक्तमित्यदोषः ॥ इत्यलमिति । प्रपञ्चस्तु तर्कताण्डवे योगरूढिसमर्थनवादे ज्ञेयः ।  
?R अव्यहिताम् । मुख्यार्थव्यवधानं विलैवार्थबोधोपायभूतानामित्यर्थः । व्यवहितामिति । मुख्यार्थव्यवधानेनार्थप्रतीतिहेतुभूताम् । प्रयोगयुक्तसादृश्यमित्यत्रस्थप्रयोगयुक्तपदस्य बुद्ध्या विभागेनान्वयमाह संबन्धः प्रयोगयुक्तेनेति । प्रयोगः शक्तिः तद्युक्तस्तद्विषयः । मुख्योर्थ इति यावत् । तेनेत्यर्थः । अमुख्यत इतीति ॥ विशेषेणमिति । विशेषणप्रकारमेवाह अमुख्याया इति । आद्यादिभ्य उपसंख्यानमि ति षष्ट्यर्थे तसिरिति भावः । नन्वत्रामुख्यवृत्तेर्हेतुरुच्यते । न तु वृत्तिनिरूपणमित्यत आह यस्येति ॥ सामर्थ्यमिति । शक्तिरित्यर्थः । प्रयोगपदस्य शक्तौ व्यवहारः प्रयोगमूलव्याकरणमिति यथेत्यानुमानिकनये दर्शित इति भावः । तस्य शब्दस्य यत्प्रवृत्तिनिमित्तं पङ्कजनिकर्तृत्वादिरूपं पद्मत्वादिरूपं वा तदतिरिक्तं तत्सादृश्यसामर्थ्यविषयार्थसादृश्यं मुख्यार्थसादृश्यमितिि यावत् । अन्यत्र- सामर्थ्यविषयपदार्थादन्यत्र ॥ वृत्तिः - अन्यार्थप्रतिपादकत्वमित्यर्थः । अत्र यस्य शब्दस्य यः शक्योर्थ तस्य तत्सादृश्यनिमित्ता वृत्तिर्गौणीत्येव लक्षणम् ष लक्षणालक्षणे तथैवाग्रेभिधानात् । प्रवृत्तिनिमित्तातिरिक्तमिति स्वरूपसंङ्कीर्तनम् । न च इति व्युत्पत्तिरपि हि सादृश्येनैव गम्यत इति वक्ष्यमाणदिशा शक्तिरपि सादृश्यनिमित्तेति शब्दस्या(प्य)भिधावृत्तौ निमित्तभूतगोत्वादेर्निमित्तताघटकमात्रत्वेन स्वयमेवानिमित्तत्वात् । अन्यथा सिंहश्चैत्र इत्यत्र सिंहसदृश इति धीवद्गौरयमित्यादिमुख्यप्रयोगेऽपि सादृश्यधीप्रसंगात् । अत एव व्युत्पत्तिः सादृश्येनैव गम्यत इत्युक्तिः । पद्मतावपि समयप्रतिपत्तौ सादृश्यमुपधानमि ति । सन्यायरत्नावलीतर्कताण्डवयोरेतावन्मात्रस्यैव लक्षणत्वेनोक्तेश्च ॥ तत्संबन्धमिति । मुख्यार्थसंबन्धमित्यर्थः । एतेन वाशब्दो व्यवस्थितविभाषायामित्येतद्विवृतं भवति ॥ सम्बन्धत्वेनेति । संयोगादिरेव लक्षणाबीजं न तु संबन्ध इति वक्तुमश्क्यत्वेन विशिष्टधीनिर्वागकम् संबन्धमात्रमित्येव वाच्यत्वात् । इदमनेन सदृशमिति विशिष्टबुद्धिनियामकत्वस्य सादृश्यस्यापि सत्त्वादिति भावः ।  
?R प्रतियन्तीति । जानन्तीत्यर्थः । प्रत्युत इमौ सदृशौ न संबद्दाविति सादृश्यं न संबन्ध इत्येव  
?Rप्रतियन्तीति भावः । न्यायविवरणोक्तविवरणाय विभागोदाहरणान्याह तत्रेति । वाहीक इति । बहिषष्टिलोप ईकक्चेति वार्तिके बहिर्भव इत्यर्थे बहिःशब्दादीकक्प्रत्यये किति चेति , आदिवृत्धौ टिलोपे रूपं । अनागरिकः पुमानित्यर्थः ॥ स्वार्थेति । स्यार्थसंबन्धितया वर्तमाना इत्यर्थः ॥ गुणान्तरमिति । लक्ष्यत इत्यन्वेति । लक्षितलक्षणतो भेदाभावस्य पराभ्युपगमात्तं दोषमनुक्त्वा दोषान्तरमाह इति तु नानुभाविकमिति ॥ साधयिष्यमाणत्वादिति । भिन्नाश्च भिन्नधर्माश्च पदार्था अखिला अपी त्यादिनेति भावः ॥ वाहीके वृत्तौ निमित्ताभावाच्चेति । तैश्च गुणी लक्ष्यत इत्युक्तौ चानानुभाविकत्वदोष इति भावः ॥ सदृशगुणाश्रयत्वमिति । तुष्यतु दुर्जन इति भावेन वा गुणसंबन्धौ गौणीतिशब्दार्थव्युत्पादनाय वा गुणेत्युक्तं । वस्तुतस्तु सादृश्यं निमित्तीकत्येत्येवार्थः । सदृशस्य गुणः सादृश्यं तदाश्रयमित्यर्थः ।  
?R ?Rन्यायविवरणोक्तं विवृण्वंस्तत्रोक्तविभागतदुदाहरणान्याह लक्षणापि द्वेधेत्यादिना ॥ राजायंगच्छतीति । शिबिकादावुपविष्टेपि राजनि दृष्टेपि राजवाहकेषु गच्छत्सु राजायं गच्छतीति प्रयोगो लौकिकानामित्यर्थः । गर्वेण भि7ुकादौ राजायं गच्छतीति लौकिकप्रयोगो यथेत्यर्थ इत्येके । ननु क्रोशनसमये ?Rमंचपुरुषाविनाभावोऽस्तीत्यतो दोषान्तरमाह स्याच्चेति । शब्दात् धूमोऽस्तीति शब्दात् । प्रतीतेन-धूमरूपलिंगेनानुमितार्थस्य वह्नेः धूमशब्दो लाक्षणिकः स्यादित्यर्थः ॥ संबंधमात्रमिति । मुख्यार्थेन सह लक्ष्यार्थस्येति योज्यं ॥ एकीभूत इति । राजगतैक्यवाचिना एकीभूतशब्देन तेषां बुद्धीनामैक्यं लक्षित्वा लक्षितमत्यैक्यसंबन्धिन्येव विषयैक्ये लक्षणा न तु मुख्यार्थराजैक्यसंबन्धिनीति भावः ॥ इति यथोक्तमिति ॥ इति यथोक्तमिति । मुख्यार्थसंबंधनिमित्ता वृत्तिर्लक्षणेति यथाचार्योक्तमेवेत्यर्थः ॥  
?R व्यंजनं नामेति । अस्तंगतः सवितेत्युक्ते ब्राह्मणस्य संध्या कार्येति , पांथस्य पुरतो न याहीति , चोरस्य चौर्यकर्मण्युद्योगः कार्यः इत्यादिरर्थः प्रतीयते । तादृशार्थप्रतीतिहेतुर्व्यञ्जना वृत्तिर्नामेत्यर्थः ॥ यथोक्तमिति । कर्मनिर्णये उक्तमित्यर्थः । सा अर्थान्तरधीर्वचनरूपलिंगजन्यानुमितिरूपेत्यर्थः ॥ वक्ष्यतीति । वाचकत्वं हि तात्पर्यं यदर्थमखिला रवा इति ज्ञानपादे । एतच्चोपलक्षणम् । न च वाचनिकार्थ(क)स्तात्पर्यार्थ इति विशेषः तन्मानाभावादि ति कर्मनिर्णये उपपादितं चेति ध्येयम् । अतो न तल्लक्षणानुक्तिर्दोषोयेति भावः ।  
?R यथोक्तमिति । काव्यप्रकाशे हेतुत्रयं लक्षणाबीजमुक्तमित्यर्थः । बाधे तद्योग इति निमित्तार्थे सप्तम्यौ । म़ञ्चाः क्रोशन्तीत्यादौ रूढितः । गङ्गायां घोष इत्यादौ प्रयोजनम् । पावित्र्यसामीप्यादिज्ञापनस्य प्रयोजनत्वात् । यत् यस्माद्व्यापारात् अन्यार्थोऽमुख्यार्थो लक्ष्यते ज्ञायते सा आरोपिता क्रिया स आरोपितः शब्दव्यापारः लक्षणेत्यर्थः । शब्दव्यापारस्यारोपितत्वं च मुख्यार्थव्यवहितार्थनिष्टत्वं ज्ञेयं । गौणवृत्तावुक्तहेतुत्रयसंमतित्वपक्षे तु तद्योग इत्यर्थः । लक्षणेतिपदस्थाने गौणीति पदं च ध्येयम् । अन्यत्समानम् । अत्र श्लोकेऽमुख्यवृत्तौ मुख्यार्थबाधतद्योगप्रयोजनरूपं हेतुत्रयमुक्तं । रूढित इत्यस्य लक्षणाप्रभेदरूपत्वेनाहेतुत्वात्क्वाचित्कत्वाच्च । तत्र तद्योगरूण्हेतुरभिमतः । अन्यौ हेतू दूषणीयौ ।  
?R तत्राद्यं हेतुं तावन्निराह न मुख्यार्थानुपपत्तिरित्यादिना ।. अमुख्यवृत्तेरिति । अमुख्यार्थप्रतिपादकत्वरूपशब्दव्यापारस्येत्यर्थः ।. प्रयोगोत्तरकालीनत्वादिति । एतच्च शब्दो ही त्यादिनाऽग्रे व्यक्तं । किं तस्य सर्वथानुपयोग एवेति प्रश्ने उत्तरमाह किंत्वित्यादिना । कुत एवमित्यतः स किं शब्देन लक्ष्यतीराद्यर्थबोधनेऽपेक्ष्यते अथ प्रयोक्त्रेति द्वयमपि क्रमेण निराह अत एवेति । अमुख्यार्थग्रहणहेतुत्वादेवेत्यर्थः । अपेक्ष्यते तीरादिबोधनार्थमिति योज्यम् । नापि प्रयोक्त्रेति । प्रयोगार्थमपेक्ष्यत इत्यर्थः । किंत्वनेन संबन्धेन गंगादिपदं तीरादिकं बोधयिष्यतीत्यभिप्रेत्यैवं प्रत्युक्तं इति भावः । प्रतिपत्त्रैवामुख्यार्थग्रहणायापेक्ष्यत इत्येतद्व्यनक्ति शब्दो हीति । द्वितीयं च हेतुं निराह प्रयोजनमपीति ॥ न  
?Rवृत्तिहेतुरिति । अमुख्यार्थप्रतिपादनरूपे शब्दव्यापारे हेतुरित्यर्थः । अकस्मात् निर्निमित्तमित्यर्थः । अनुसंधीयते प्रयोजनमित्यनुषंगः ।. अतोऽत्रेति । वृत्तिचिंतायामित्यर्थः ॥ अत्रायोगेति । पूर्वायोगे परग्रह इत्यत्र मुख्यार्थायोगे प्रयोजने च सत्यमुख्यार्थस्य ग्रहणमिति बोध्यमित्यर्थः ।.स्वशब्देनेति । वाचकशब्देनेत्यर्थः ॥ अत एवेति । लक्षितलक्षणायामव्याप्तेरेवेत्यत्यर्थः ।  
?R एवं मुख्यार्थासंभवेऽमुख्यग्रह एवेत्येकमर्थं मूलस्योक्त्या परममुख्यासंभवे मुख्यार्थः स्वीकार्यः । तदसंभवे गौणार्थः । तदसंभवे लाक्षणिकग्रह इति सन्न्यायरत्नावल्युक्त्यमुरोधेन लक्षणादितो गौण्याः ज्यायस्त्वोक्तिपरतयापि मूलं योजयति किञ्च यथेति । मुख्यवृत्तावानंदमयनयांतोक्तदिशा परममुख्यमुख्यवृत्त्योर्यथा तारतम्यम् , यथा च योगरूढिरूढिवत्त्योस्तारतम्यम् यथा रूढियोगयोस्तारतम्यम् तथागौणवृत्तिलक्षणावृत्त्योर्गौण्यामपि रूढारूढयोर्लक्षणायामपि रूढारूढयोस्तारतम्यमित्यर्थः । अर्थप्रतीतिसन्निकर्षविप्रकर्षाब्यामिति । परममुख्यमुख्यवृत्त्योस्सन्निकर्षविप्रकर्षावानन्दमयनयान्ते व्यक्तौ । योगरूढ्यादिवृत्तित्रयस्य सन्निकर्षादिकं तु योगरूढ्यादिमुख्यवृत्तित्रयबलाबलनिर्णयवादे तर्कताण्डवे विशदम् । रूढारूढमुख्यवृत्त्योरर्थप्रतीतिसन्निकर्षविप्रकर्षौ सर्वजनप्रसिद्धौ । गौणलक्षणावृत्त्योस्तु पृथगुपदेशादित्यधिकरणे । अतो भेदवदेवैताः श्रुतयः प्रवदन्ति हि । पौराणानि च वाक्यानि सादृश्याभेदसंश्रयादि त्येतद्व्याख्यानसुधाया मद्वैतवादिभिः खलु तत्त्वपदयोर्विरुद्धस्वार्थैकदेशत्यागेन एकदेशलक्षणया सामानाधिकरण्यमात्रं मुख्यमङ्गीकृतमि त्यादिना किञ्चिद्विशदीक्रियते । स्पष्टीकृतं चैतत्तर्कताण्डवे गौण्यां सादृश्यस्यान्तर्गणिकभेदे सत्यपि सादृश्यरूपेणानुगते तात्पर्यमित्येकार्थपटादिशब्दादिवत् तात्पर्यविषये द्राग्धीः । लक्षणायां तु क्वचित्संबन्धे तात्पर्यम् । क्वचित्तद्वारा पूतत्वे क्वचिच्छीतलत्वादाविति वैरूप्यान्नानार्थादिशब्दादिव विलम्बेन तद्धीरिति लक्षणा जघन्येत्यादिना ग्रन्थेन लक्षणातो गौण्याः प्राबल्यनिर्णयवादे । सादृश्यसंबन्धयोरिति । गङ्गासंबन्धीत्यर्थे सदृश इत्यर्थे च गङ्गादिशब्दा त्तस्येदमि ति सूत्रेण वा तद्दिता इति सूत्रेण वाऽण्प्रत्यये बहुलग्रहणात्तस्य लुपि कृते लुपि युक्तवद्व्यक्तिवचने इति सूत्रेण पूर्ववल्लिङ्गवचनयोः प्राप्तत्वेन गङ्गासंबन्धिनीत्यर्थे गङ्गायामितिशब्देन लक्षणा विनैव गङ्गासंबन्धितीरप्रतीतेर्गोसदृशवाहीकप्रतीतेश्च संभवात् । यथा हरीतक्यादिशब्दात् फलार्थेऽण्प्रत्यये लुप्चेति सूत्रेण तस्य लुपि सति लुपियुक्तवद्व्यक्तिवचन भावेन हरीतकीति रूपं तथेति भावः । हरीतक्यादावेवं प्रत्ययस्य सत्त्वाल्लुबाद्युक्तिर्न स्यादित्यतो वैषम्यमाह न हीति । नियनत्रणं नियमनम् । न स्यादितिशेषोक्त्याऽऽपादनरूपत्वेन योजितमिति विपर्यये पर्यवसानरूपेणापि मूलं योजयति अस्ति चेति । नोभयत्रोक्तविधयाभिधेति । एतदपि सम्यग्व्युत्पादितं लक्षणादेरभइघातो भेदसमर्थनवादे तर्कताण्डवे ।  
?R नन्वत्रेत्यादिना कृतचोद्यं निराह स्यादेवं यदीति । शक्तिपदेनात्र वृत्तिर्ग्राह्या ॥ सर्वमिति । परैरुक्तं सर्वमवदातं शोधितमित्यर्थः ॥ एतेनेति । परममुख्यायोगे मुख्यग्रह इत्यर्थ(इत्येतत्) सूचकेन पूर्वायोगे परग्रह इत्यनेनेत्यर्थः ॥ उक्तत्वेनेति । उभयं दृश्यत इत्यनेनेति भावः ।  
?R विशिष्टयोगस्येति । महायोगस्येत्यर्थः । रूढितः अज्ञरूढितः । तं ब्रह्मादिदेहम् , अभ्यार्चत् प्राप्नोत् ,इदं सर्वं जगत् , मध्यत उदरे ॥ श्रुतिरिति । ऐतरेयोपनिषद्रूपा ।. इत्युक्तत्वादिति । आचक्षते विद्वांस इत्यनेन प्रयोगबाहुल्यस्योक्तत्वात्प्रयोगबाहुल्यस्य प्रयोगमात्रबाहुल्यं रूढिरित्यभिधीयते इत्यनेन रूढित्वेनोक्तत्वादित्यर्थः। शस्प्रत्ययार्थोऽतीति ॥ उक्तेन योगेन तं यच्छतमित्यादिनोक्तयोगेनेत्यर्थः ॥ पदद्वयेति । एतं सन्तमिति पदद्वयसामर्थ्येनेत्यर्थः । तद्व्यनक्ति सन्तमित्यादिना ॥ इति निर्वचनमिति । मूले क्रमेण तावतैवोक्तेराचक्षत इति निर्वचनमित्युक्तम् । तं यच्छतं वर्षाण्यभ्यार्चत् तस्माच्छतर्चिन इत्याचक्षत इति शतर्च्याद्यवयवार्थं सन्तमिति संबध्यत इत्यर्थः ॥ प्रागुक्तेति ।  
?Rज्योतििरादिशब्दव्युत्पत्ति-कर्मानुष्टानसंभव-लोकव्यवहारानुच्छेदरूपप्रयोजनानां प्रयोजनबहुत्वत इत्यत्रोक्तानां व्याघातादित्यर्थः । तावता रूढार्थेभ्यो यौगिकार्थस्याधिक्यमभिहितम् । तथापि रूढितो विशिष्टयोगस्य कथमाधिक्यसिद्धिरित्यत आह रूढार्थेभ्य इति ॥ उक्तं युक्तमिति । उभयं दृस्यते विष्णौ इत्युक्तं , विशिष्टयोगस्य रूढितः प्राबल्यं च युक्तमित्यर्थः ।  
?R इतिश्रुताविति । ऐतरेये । अत्र विसर्गलोपेन निर्देशे कार्ये सविसर्गस्योक्तिकृत्यम् विवृतावपि सर्गःस्यात्संहितायां च यत्र हि । समानोत्तमहीनत्वमुच्यते वस्तुनोञ्जसा इत्यैतरेये भाष्यदिशा ज्ञेयम् । अन्यथेति । ऐक्यपरत्वे अः ब्ह्मेत्येव पूर्तेरिति भावः । लक्षणाश्रयणस्येति । अकारोवै सर्वावाक् अकारव्याख्यानं वै सर्वा वागित्येवं लक्षणाश्रयणस्येत्यर्थः । तावता कुत सर्ववागर्थता ब्रह्मण इत्यत आह न चेति ।  
?R नामवित्कृतकृत्यतेत्येतद्विवृण्वन्नेवातारयति किञ्चेत्यादिना । अस्यां श्रुतौ ऐतरेयश्रुतौ ।  
?R वदन्वेद इति । ऐतरेयवाक्यमित्यर्थः । अनन्तरमिति । णकारो बल मित्यादिवाक्यादनन्तरमित्यर्थः । सर्ववर्णादेरित्यादिपदेन संहिताग्राह्या । अत एवेति । धातुरूपत्वादेव धात्वधिकारविहितोन्प्रत्ययोत्पत्त्युपपत्तिरित्यर्थः । पृषोदरादित्वादत्र यथायोगं वर्णलोपादिः पूर्वोक्तदिशा सुज्ञान इति भावः ।  
?R उपपत्त्यपेक्षा इति । एतद्वाक्यद्वयपर्यालोचनयेति , तदुभयान्यथानुपपत्त्येति , उपसर्गत्वतो वेस्त्वित्‌याद्युक्तोपपत्तिसापेक्षा इत्यर्थः । ता वा एता इति । यास्ताः एताः सर्वा ऋचस्तासामेकमेव(व्याहृतिः) व्याहर्तव्यम् । तच्च प्राण एव । प्राणस्तथेत्यत्रोक्तन्यायेन विष्णुरेव । येच सर्वे वेदास्तेषामपि प्राण एव व्याहृतिर्व्याहर्तव्यः प्रतिपाद्यः किमु ऋचाम् । किञ्च ये समुद्रादिघोषास्तेषामपि मन्त्रशास्त्रप्रसिद्धनादरूपवर्णाभिव्यक्तिद्वारा प्राण एव प्रतिपाद्यः किमु वेदानामित्यर्थः । सर्वे वेदा इति । सर्वे वेदा यत्पदमामनन्ति तपांसि सर्वाणि च यद्वदन्ति । यदिच्छन्तो ब्रह्मचर्यं चरन्ति तत्ते पदं संग्रहेण प्रवक्ष्ये इत्युक्रम्य तद्विष्णोः परमं पदमिति काठके श्रवणाद्विष्मोस्सर्ववेदप्रतिपाद्यत्वसिद्धिः । अन्तेऽग्नियममातरिश्वशब्दश्रवणात् कृत्स्न-ऋच उक्तिः । अस्य वाक्यस्य वामनसूक्तस्थत्वाद्विष्मुपरत्वसिद्धिरिति भावः । इन्द्रमित्यादिश्रुतीनामिन्द्रादिशब्दवाच्यत्वपरत्वमेव न त्विन्द्राद्यैक्यपरत्वमित्यादि तु चन्द्रिकायामन्तर्नये ऐतरेयार्थवणभाष्ययोश्च व्यक्तम् । समन्वयद्वय इति । पदसमन्वये वाक्यसमन्वये चेत्यर्थः । सर्वे वेदा इत्युक्तेः पदविधया वाक्यविधया चेत्येवं परत्वसंभवान्नामधा इत्यादावप्येवमेवोपपत्तेरिति भावः । य इन्द्रमित्यादौ वाक्यान्वयमात्रपरत्वं व्यनक्ति इन्द्रादीति । ननु ता वा इत्यादिश्रुतीनामपि ब्रह्मणि पदसमन्वयानैताभिः सर्वशब्दवाच्यत्वसिद्धिरिति चेन्न । एचासां लोकप्रसिद्धपदार्थसंसर्गाबोधकत्वे तद्बोधाधीनस्य पदसमन्वयस्यैवासिद्धिः । बोधकत्वे तु न पदसमन्वयो येन स्वोपजी(व्यो)व्यं ब्रह्मणः सर्वशब्दवाच्यत्वरूपसंस(र्गो बाध्येत)र्गं बाधेत । स्वाध्यायोऽध्येतव्य इति वाक्यवच्चैतासां विनियोक्तृत्वविनियोज्यत्वे न विरुद्धे इति भावः ।  
?R इत्युपपादितमिति ॥ इति चोक्तमिति । जन्माद्यस्येति सूत्रेण गुणसर्वस्वसिद्धये ब्रह्मणो लक्षणं प्रोक्तं शास्त्रमूलं यतस्ततः । अन्वयः सर्वशब्दानां गुणसर्वस्ववेदक इतयनेन । तथा । एवं शास्त्रावगम्यत्वे विभागेन समन्वयमि त्यादिना ( चा)नन्दमयनये उपपादितमित्युक्तमिति ज्ञेयम् । प्राकरणकेति । तत्प्रकरणस्थशब्दसमन्वय इत्यर्थः ॥ विरोध्यादीति । विरोधिसर्वबाहुल्येति विषयमालाव्याख्यानेन तत्प्राग्विवृतमिति भावः ।  
?R  इत्यादिसूत्राणीत्यतद्गुणसंविज्ञानबहुव्रीहिः । तदधीनत्वसूत्रज्योतिःसूत्रकल्पनासूत्राणीत्यर्थः । आद्यस्य  
?Rदुःखिबद्दावराद्यास्तु इति संक्षेपव्याख्या । स्वातन्त्र्यं तद्गतत्वं चे त्यादिविस्तरः । ज्योतिरित्यत जातमोतमित्यादिः संक्षेपः । एतमेव तथा सन्तमि त्यादिर्विस्तरः । कल्पनोपदेशात् , वाक्यान्वयात् , इत्यनयो स्त्वङ्गीकृतेऽपी त्यादिः संक्षेपः । तेषु तेष्वित्यादिर्विस्तरः । एवमन्येषां यथायोगं संक्षेपविस्तरौ ध्येयौ । यद्वा स्त्रीशब्दाश्चेत्यादिना सर्वाधिकरणानां विषयपूर्वपक्षसिद्धान्तयुक्तीनामुक्त्या आनुमानिकादिसर्वसूत्राणां संक्षेपेण व्याख्या । तत्र कानिचिद्विस्तरेणेत्येवं संक्षेपविस्तराभ्यामित्यस्यार्थो ध्येयः । समन्वयलक्षणे समन्वयाध्याये । विशेषाभावादिति । परमते समन्वयसूत्रे ब्रह्मणि सर्वशब्दसमन्वयस्याप्रतिज्ञातत्वेन प्रधानस्याव्यक्तादिशब्दवाच्यच्वेपि प्रागुक्तकारणत्वाद्यविरोधेन शब्दवाच्यतामात्रनिषेधस्यापि फलस्यासिद्धिरित्यर्थः  
?R नन्वीक्षत्यधिकरणोक्तसमर्थनमेव फलमिति वादिनं प्रत्याह किञ्चेति । वाचस्पतिमतमाह कश्चिदिति ॥ कालविप्रकर्ष इति । अल्पकालसंबन्धो ह्यपरः । बहुकालसंबन्धो हि परः । तथा चार्वाचीनपहत्तत्वापरं बहुकालीनमव्यक्तमित्युक्ते कारणत्वमेव लभ्यत इति भावः । नन्वानुमानिकाधिकरण-नसंख्याधिकरणविषययोः अव्यक्तवाक्य-पञ्चकवाक्ययोः कारणत्वाप्रतीतावपि परमते चमसवदितिसूत्रत्रयात्मकाधिकरणविषये अजामेकां लोहितशुक्लकृष्णां ब(ह्वी)ह्वीः प्र(जां) जाः जनयन्तीम् इति वाक्ये कारणधीरस्तीति शंकते अजामेकामित्यादाविति । तत्किमिति काकुस्वरः । न करिष्यत इत्यर्थः । कोर्तस्तस्येत्यतो दूषणसौकर्याय परोक्तमर्थमाह तेजोऽबन्नेति । तेजःप्रभृतिभूतत्रयाख्यशरीरोपादानरूपसूक्ष्मवस्तुविषयकमित्यर्थः । लौकिकमाभाणकं लोकिकीं गाथाम् । उरणो नाम अविशावकः । द्वितीये त्विति । शब्दवाच्यतैवेति पक्षे प्रकृतानुपयोगादित्युक्तं व्यनक्ति शाब्दत्वे हीति । एवकारार्थो ब्रह्मनिवेशं विनेतििि ।  
?R मूलस्यार्थान्तरमाह किञ्च प्रधानस्येति । अन्यमर्थमाह किञ्च पादेति ।. कारणत्वेनेत्यादाविति । आनुमानिकाद्यधिकरणत्रये प्रधानाशब्दत्वोक्तावपि कारणत्वेनेत्य दिसूत्रद्वयात्मकेऽधिकरणे आत्मन आकाशस्संभूतस्तत्तेजोसृजतेत्यादिश्रुतीनामविरोधस्य , जगद्वाचित्वादित्यादिसूत्रत्रयात्मके चाधिकरणे यस्य चैतत्कर्म स वेदितव्य इति कौषीतकीब्राह्मणैर्वेदितव्यत्वेनोक्तवस्तुनो जीवत्वनिरासेन ब्रह्मत्वस्य , वाक्यान्वयादित्यादिसूत्रचतुष्टयात्मकेऽधिकरणे आत्मा वा अरे द्रष्टव्य इति वाक्यस्थात्मशब्दस्य जीवत्वनिरासेन ब्रह्मत्वस्य , प्रकृतिनये ब्रह्मण उपादानत्वस्य , अन्त्यनये परमाण्वादिककारणत्ववादनिरासस्य , व्युत्पादितत्वादिति भावः । ननु मख्यतः श्रुत्यविरोधाद्युक्त्या ब्रह्मण एव कारणत्वादिना तत्तद्वाक्येषु प्रतिपाद्यत्वोक्त्या प्रधानं न तत्र प्रतिपाद्यमित्यर्थात्सिद्ध्यति । अतो न प्रधानाशब्दत्वस्य पादार्थत्वभह्ग इति शङ्कते तत्रापीति । अतीतपादार्थेऽपि त्रिपाद्यामपि तत्तद्वाक्यप्रतिपाद्यं ब्रह्मेत्युक्ते तदद्वारा प्रधआनं तत्रतत्र वाक्ये प्रतिपाद्यं नेति लाभादिति भावः । तावतैतत्पादार्थः कुतो नेत्यत आह सहीति ॥  
?R स्मृतिप्रसिद्धा इति । साङ्ख्यस्मृतिसिद्धा इत्यर्थः । प्रधानपरमितीतिशब्दस्य इतिव्याख्यातमिति पूर्वेणान्वयः ।. आथवर्णिका इति । द्वात्रिंशदुपनिषदन्मध्यगताथर्वणोपनिषदद्यापकाः अत्रातवर्णिकपदेन गृह्यन्ते . तेन भाष्यकृद्व्याख्यातदशोपनिषद्गताथर्वणेऽस्य वाक्यस्याभावेऽपि न दोषः ॥ भूमिराप इति । भूमिरापोऽनलो वायुः खं मनो बुद्धिरेव च । अहङ्कार इतीयं मे भिन्ना प्रकृतिरष्टधा इति सप्तमस्थगीतावाक्यग्रहणमित्यर्थः ।  
?R प्रकरणात्परिशेषाच्चेतीतिशब्दस्य इति सूत्रकृतैवोक्तमिति पूर्वेणान्वयः । प्रकरणात् शरीरं रथमेव चे तिरथरूपकतया शरीरस्य प्रकृतत्वादित्यर्थः । नन्वात्मानं रथिनं विद्धि शरीरं रथमेव च । बुद्धिं तु सारथिं विद्धि मनः प्रग्रहमेव च । इन्द्रियाणि हयानाहुर्विषयंस्तेषु गोचरान् । आत्मेन्द्रियमनोयुक्तं भोक्तेत्याहुर्मनीषिणः इति पूर्ववाक्ये आत्मबुद्धीन्द्रियादेरपि प्रकृतत्वादव्यक्तशब्देन शरीरस्य ग्रहणं कुत इत्यत उक्तं परिशेषाच्चेति । तेषामिन्द्रियादीतरशब्दैर्गृहीतत्वेन पिरशिष्यमाणशरीरस्याव्यक्तशब्देन ग्रहणमित्यर्थः । दूषयति नैवमित्यादिना ॥  
?Rइत्यवक्ष्यदिति । रूपकविन्यस्तपदस्य शरीरविशेषणत्वेन पूर्वनिपातेन भाव्यत्वादिति भावः । ननु रूपकविन्यस्तमित्येतदेव प्राधान्येन विशेष्यतयोपादीयते । तत्किमित्यपेक्षायां शरीरेत्यस्यान्वयाददोष इत्यत आह अस्तु वा कथ़ञ्चिदिति । शङ्कते परिहृतमेवेत्यादिना यथेत्यन्तेन । सूत्रार्थमाह यद्यपीति । कारणस्य भूतसूक्ष्मस्याव्यक्तत्वे तत्कार्यशरीरस्य किमायातमित्यत आह कार्यकारणेति ॥ गोभिरिति । आधावता सुहस्त्यः शुक्रा गभ्णीत मन्थिना । गोभिः श्रीणीत मत्सरम् (ऋ 9-46-4) इत्यस्यां ऋचि गोभिः गोकार्यैः क्षीरैः मत्सरं सोमरसं श्रीणीत मिश्रीकुर्यादिति गोकार्ये क्षीरे यथा कारणगोपदप्रयोगः तथा तेजोबन्नाव्यक्तकार्ये शरीरेऽव्यक्तशब्दप्रयोगो युक्त इत्यर्थः ॥ अत्रेति । महतः परमव्यक्तमिति श्रुतावित्यर्थः । अपीत्यस्यार्थोऽपि त्विति । वाशब्दं एवार्थमुपेत्याह भूतसूक्ष्ममेवेति । इष्यत इत्यत्र कथमिति प्रकाराकाङ्क्षायां प्रकारद्वयं व्यवस्थयाह प्रथम इति । किं शरीरमेवात्रोच्यत इति पक्षे किं भूतसूक्ष्ममेवेति द्वितीयपक्ष इत्यर्थः । यत्र यदीतिश्रवणात् प्रतिसंबन्धिपदद्वयमध्याहृत्य योजयति तत्र तर्हीति । तदिति शेषोक्तिः । अव्यक्तपदवाच्यमित्यर्थः ॥ परेण त्विति । तत्पूर्वपक्षणा सांख्येन त्वित्यर्थः ॥ प्रतिपक्षभूतमिति । परमित्यनेन प्रतीतकारणत्वरूपब्रह्मलक्षणस्यातिव्याप्त्यापत्तेरिति भावः ॥ कारणत्वाविवक्षायां त्विति । परमित्यस्योत्तमार्थत्वमुपेत्य कारणत्वधीरत्र नास्तीति विवक्षायामित्यर्थः ।  
?R अजामितिमन्त्रार्थोऽग्रे व्यक्तः ॥ भोग्यत्वानुपपत्तेरिति । जुषमाणपदेन भुक्तभोगपदेन चोक्तभोग्यत्वेत्यर्थः ।  
?R चतुर्विधभूतग्रामेति । जरायुजण्डजस्वेदजोद्भिज्ज-रूपचतुर्विधप्राणिसमूहस्येति भामत्युक्तेत्यर्थः ।  
?R यो योनिमिति । यस्यामेव श्वेताश्वरोपनिषदि चतुर्थेऽध्यायेऽजामेक मितिमन्त्रस्तत्रैव पञ्चमेऽध्याये यो योनिमितिवाक्यं श्रुतमिति तद्बलेनेत्यर्थः ।  
?R अत एेवेति । कल्पनायाः प्रयोजनाभावादेव मध्वादिदृष्टान्तार्थः अपरोक्तो निस्तर इत्यर्थः ।  
?R कश्चिदिति । रामानुज इत्यर्थः ॥ प्रथणसूत्रमिति । चमससूत्रमित्यर्थः । नन्वजामेकामिति मन्त्रे अजाशब्देन प्रधानमुच्यत इति प्राप्ते यथोर्ध्वबुध्नादिरूपश्चमसो न निर्णेतुं शक्यते तथा अजाशब्देन स्वतन्त्रप्रधानमुच्यत इति न निर्णेतुं शक्यमिति पक्षनिरासार्थमेतदधिकरणाद्यसूत्रं मन्मत इत्यत आह अनेनैवेति । स्वतन्त्रप्रधानमजाशब्देनोच्यत इति चोद्यस्य ज्योतिरुपक्रमा ब्रह्मकारणिक ब्रह्माधीनेत्युक्तिपरज्योतिःसूत्रेणैव निरासस्य जायमानत्वाद्व्यर्थमित्यर्थः । विस्तरस्तु चन्द्रिकायाम् । पौनरुक्त्यमत्रासाङ्गत्यं चाह किञ्चेति ॥ सांख्येति । रचनानुपपत्तेरित्यारभ्य विप्रतिषेधाच्चेत्यन्तसूत्रसन्दर्भरूपे समयपादस्याद्याधिकरण इत्यर्थः ॥ अवधारणेति । अवधारणार्थकतुशब्दानुपपत्तेरित्यर्थः ।  
?R मूलं योजयति अस्माकन्त्विति । रूढमित्यनुवादः । यस्येत्यादिषु व्याख्या ।. नचोक्तप्रयोजनानुपपत्तिरिति । कर्मदेवतादिवस्त्वन्तरापरिलोपप्रधानादिव्यवहारापिरलोपादिप्रयोजनबहुत्वत इत्यत्रोक्तस्यानुपपत्तिर्नचेत्यर्थः । सिद्धिशब्दोऽधिकरणे व्युत्पन्न इत्याह सिद्ध्यन्त्यस्मिन्निति । योगवृत्तीनां मुख्यो विषय इत्यर्थः ॥ तत्रेति । प्रवृत्तिग्रन्थे । साक्षात् कण्ठतः । परममुख्यमुख्यरूपार्थद्वयं वेदवाक्यानामित्यस्यानुक्तत्वेपीत्यर्थः ।  
?R प्रथमसूत्र इति । जिज्ञासासूत्रे प्रत्यक्षवच्च प्रामाण्यं स्वत एवागमस्य ही त्यादिग्रन्थेनेति भावः॥ कथिताविति । बुद्धावितिश्लोकेनेति योज्यम् ॥ अनेनति । विपरीतेतिश्लोकेनेत्यर्थः ॥ अस्येति । अजावाक्ये श्रुतकारणत्वस्योपादानरूपत्वेनोपपत्तेरित्यर्थः । यद्वा अस्य वाक्यस्य प्रधानार्थत्वोपपत्तेरित्यर्थः ॥ 1।4।1 ॥  
?R पंचसंख्याविषयेति । पंचजना इति समाहारसमासं प्राप्ता या पंचसंख्या तद्विषयकेत्यर्थः ।  
?Rपंचविंशतिरिति । पंचपंचफ(पू)ल्य इत्यत्र यथा पंचविंशतिफ(पू)लास्संपद्यन्ते तथेति भावः । स्मृतिप्रसिद्धानामिति । सांख्यतंत्रप्रसिद्धानामित्यर्थः ॥ इत्यत्रेति । पूर्वपक्ष इत्यर्थः ॥ नैषां पंचशः पंचशः साधारणो धर्मोस्तीति । पंचजनाःपंचेत्युक्ते कादिवर्गपंचकवत् पंचजनवर्गपंचकं प्रतीयते । तत्र पंचसु वर्गेषु पंचशः पंचशः संग्राहकाः पंचसाधारणधर्मा न सन्ति । यथा कादिवर्गेषु कंठ्यत्वतालव्यत्वमूर्धन्यत्वदंत्यत्वौष्ट्यत्ववदित्यर्थः । पंचसंख्या इति । पंचसंख्याकानि तत्त्वानि पंच निविशेरन्नित्यर्थः । सांख्यातंत्रोक्तपंचविंशतिरेव तत्त्वानि नात्र प्रतीयंते यस्मिन्निति निर्दिष्टस्य आत्मन आकाशश्च इति निर्दिष्टस्याकाशस्य चाधिकस्य प्रतीतेः । तथा च कथं सांख्यप्रसिद्धतत्त्वानामप्रत्यभिज्ञानेन शाब्दत्वं प्रधानादीनां मन्यस इति भावेन सूत्रशेषार्थं परोक्तमनुवदति अतिरेकाच्चेति । शाब्दत्वमितीतिशब्दस्य इति व्याचक्षत इति पूर्वेणान्वयः । सदसदात्मकमित्यत्र हेतुत्वेनाविशेषं विशेषवदित्येत्द्योजयति अविशेषत्वादिति । विधेयाप्रतीतेराह प्रकृतिं प्राहुरिति । हेतुद्वयपूर्वं साध्यप्रदर्शनमेतदित्येके । आद्यः कल्पः अप्रामाणिकत्वपक्ष इत्यर्थः । ननु तदभावादित्युक्तदूषणाभावोऽसिद्धः । न संख्येतिसूत्रेण दूषणस्य क्रियमाणत्वादित्यतो नेदं सूत्रं तत्रोक्तस्य दूषणपरं भवितुपर्हतीति भावेनाह न हीति । एतद्वाक्यं तत्परं नेति कल्पं निराह न द्वितीय इति ।  
?R भूतत्वादीनीति । भूतत्वत्नमात्रात्वेंद्रियत्वोक्तविंसत्यत्वादीनामित्यर्थः ॥ श्रुतावपीति । पंचपंचजना इति श्रुतावपि पृथिव्यादिषु भूतत्वस्य शब्दादिषु तन्मात्रत्वस्य घ्राणादिषु बाह्यज्ञानेन्द्रियत्वस्य वागादिषु कर्मेन्द्रियत्वस्य महदहंकारमनःप्रकृतिपुरुषेषु उक्तविंसत्यन्यत्वस्य संभवात् सौत्रा नानाभावादिति हेतुरसिद्ध इति भावः । अंगीकृत्य चेदमुक्तमिति भावेनाह न चायमिति ॥ न ववर्षेति । वृष्टिं न चकारेत्यर्थः । व्रतमिति वाक्यान्तरम् । पातंजलैरीश्वरस्येति । तथा चात्मनः पंचविंशतावन्तर्भावेपि तदन्यस्येश्वरस्य यस्मिन्नित्यधिकरणत्वोक्तिसंभवादिति भावः । नन्वेवमप्याकाशस्य पृथगुक्तिविरोध इत्युक्तमित्यत आह आकाशश्चेति । आकाशाद्याः पंचपंचजनाः पंचविंशतिर्जना यस्मिन्प्रतिष्टिता इति व्याख्यानोपपत्तेरित्यर्थः । चशब्देनेतरत्वसमुच्चय इति वा । आकाशशब्दोऽन्येषां तत्त्वानामुपलक्षणमिति वाऽभिप्रायः ॥  
?R समासत्वे हीति । यद्यपि नन्वित्यादिना शंकिष्यमाणः समाहार एव पराभिमतः तथापि पक्षत्रये दोषोऽस्तीतिभावेन पुल्लिंगबहुवचनान्तत्वात् पंच च ते जनाश्चेति विशेषणसमसासो वा असमास एव वा वाच्यः न समाहार इति भावेन क्रमेण द्वयमपि निराह द्वितीय इत्यादिना ।. पंचशब्देनेति । जनपदविशेषणतया समासं प्राप्तेन पंचशब्देनेत्यर्थः ॥ कथंचिदिति । पंचजनाः कतीत्याकांक्षयामित्यर्थः ।  
?R पराभिमतमाशंकते नन्विति । पुल्लिंगेति । संख्यापूर्वो द्विगुः इति संज्ञायां द्विगुरेकवचनम् इत्येकवद्भावे स नपुंसकम् इति नपुंसकत्वे प्राप्ते अकारान्तोत्तरपदो द्विगुः स्त्रियामिष्यत इति स्त्रीत्वे द्विगोरि ति ङीप्प्रत्ययेन भाव्यत्वादिति भावः ॥ इत्यलमिति । विस्तरस्तु चन्द्रिकायां बोध्यः ॥ 1।4।3॥ स्फुटदूषणमिति । चन्द्रिकायां , व्यक्तत्वान्नास्माभिरपि प्रपंच्यते ॥  
?R उपादानत्वेनेति । उपादानत्वेनापीति निमित्ते(त्वे)नैवेति चार्थो ध्येयः ॥ जनिकर्तुरिति ॥ जायमानस्य प्रकृतिरुपादानकारणमपादानसंज्ञं भवतीत्यपादानसंज्ञायाम् अपादाने पंचमी इति परमते सूत्रार्थः । वृत्तिमञ्जर्यादौ तु प्रकृतिशब्दः कारणमात्रपरो न तु तद्विशेषोपादानपरः । पुत्रात्‌ प्रमोदो जायत इत्याद्यसिद्धिप्रसङ्गादुत्युक्तम् । अन्यत्समम् । अत्र जनेः कर्ता जनिकर्ता तस्य जनिकर्तुरिति षष्टीसमासो यद्यपि कर्तरिचे ति सूत्रेण निषिद्धः तथाप्येतन्निर्देशबलादेव कर्तरिचेति निषेधोऽनित्य इति जनिकर्तुरिति सूत्र एव मञ्जर्यामुक्तत्वाददोष इति ज्ञेयम् । स्यामित्युत्तमपुरुषैकवचनम् ॥ ब्रह्मैवकारणमुपपादयति । तल्लिङ्गादिति न्यायेनाकाशस्य ब्रह्मत्वादिति भावः । यद्यस्मात्प्रभवति तत्तस्योपादानमित्येतत् दृष्टान्तेनोपपाद्य यत् यस्मिंश्च लीयते  
?Rतत्तस्योपादानमित्येतद्व्यतिरेकमुखेनोपपादयति प्रत्यस्तमयश्चेति ।  
?R इत्याहेति । यद्यपीदं न मिथ्यावादिदूषणम् । तथापि भास्करादिना जगत्सत्यत्वमुपेत्य ब्रह्मपरिणामोपगमात्तं प्रतीति ध्येयम् । आभ्यां संबन्ध इति । सदाऽविकारः सदा शुद्धः जडामिश्रः इति संबन्ध इत्यर्थः । नयचन्द्रिकायां तु सदात्मा मुक्तिदशायामपि स्वामीत्युक्तम् । ननु सदाऽविकार इत्यनेन सैकरूपीत्यादि पुनरुक्तमित्यत आह विकारो द्वेधेत्यादि । धर्मिणो यथा मृदादेः घटाद्यापत्तिः धर्मस्य यथा बदरादिफलेषु श्यामत्वरक्तत्वादि । श्रुतिपुराणोक्तेर्न विकारीत्युक्तविकारित्वहेतुत्वायोगादाह इतिगम्यत इतिशेष इति ।  
?R वक्तुमिति । नैव स स्यादि त्यनेनेति योज्यम् । नन्वेवं चातुर्विध्यस्याभिमतत्वे सति पराधीनविशेषावाप्तिरित्यत्र पराधीनविशेषपरिवर्तश्चेति अनिवर्त्योन्यथाभाव इत्यत्र निवर्त्यान्यथाभावश्चेति च कोटिद्वयं वक्तव्यं स्यात् । आद्ये कोटिद्वयं द्वितीयकोटिद्वये चैककोट्युक्तिर्विशेषपरिवर्तकोटेर्निवर्त्याभावकोटेश्चानुक्तिः कुत इत्यत आह अत्रैकैकेति । अन्यथा वाक्यस्येति । यथान्यासं प्रकारद्वयस्यैव विवक्षायां विशेषाप्तिप्रतिद्वन्द्विनो विशेषिपरिवर्तरूपकल्पस्यैव वाच्यत्वेनानिवर्त्यान्यथाभावकल्पो न वाच्यः स्यात् । श्रीरस्य दधिभावरूपानिवर्त्यविशेषिपरिवर्तोदाहरणं चासङ्गतं स्यात् । अनिवर्त्यान्यथाभावप्रतिद्वन्द्विनो निवर्त्यान्यथाभावरूपकल्पस्यैव वाच्यत्वेन विशेषावाप्तिकल्पो न वाच्यः स्यात् । तथा च यथा शब्दो नित्यो गुणः संभवतीति कल्पद्वयपरं वाक्यं नित्योऽनित्यः गुणो द्रव्यं चेति कल्पद्वये सति समञ्जसं अन्यथा न समञ्जसं तथेदमपि मूलवाक्यं विशेषाप्तिर्विशेषिपरिवर्तश्च अनिवर्त्यान्यथाभावो निवर्त्यान्यथाभआवश्चेति कोट्यन्तरद्वये सति समञ्जसम् । अन्यथा तु यथोक्तकल्पयोः परस्परप्रतिद्वन्द्विताऽबावादुक्तरूपेण द्विरूपोक्तिपरं वाक्यमसम़ञ्जसं स्यादित्यर्थः । यद्वा प्रकारान्तरद्वयमेवोक्तवा नैवेति वाक्येन निषेधे प्रकारान्तरस्यानिषेध एव हरौ कृतः स्यात् । तथा च विकारनिषेधार्थं प्रवृत्तोऽयं श्लोकोऽभिमतार्थासाधकत्वेनासमञ्जसः स्यादित्यर्थः । अत एव वक्ष्यति न च पंचमी विधा दृष्टा संभाविता वा इति ।   
?R आदिपदोपात्तोदाहरणत्रयमध्ये अनिर्वर्त्यनिवर्त्यविशेषाप्तिरूपयोर्विकारयोः क्रमेणोदाहरणे , उदाहरणद्वये पराधीनत्वं च दर्शयति तत्रानिवर्त्येत्यादिना । परमित्यव्ययम् । कटकभावः परं जात इत्यर्थः । पराधईनत्वं व्यक्तमाह आतञ्चनेति । तक्रस्थापनादीत्यर्थः । आदिपदोपात्ततृतीयोदाहरणमाह शुल्बस्येति । ताम्रस्य रजतभाव इत्यर्थः । तस्य पराधीनतां व्यनक्ति किंनामेत्यादिना ।  
?R नैव स स्याद्हरेः क्वचित् इत्यत्र मूले युक्तेरनुक्तेस्तामाह अयमाशय इत्यादिना दिगित्यन्तेन ॥ पराधईनतापत्तेश्चेति । ब्रह्मण इत्यनुषङ्गः । तथा च स्वयमेव ब्रह्म परिणमत इति भङ्ग इति भावः ।. भवतीमिति । ब्रह्मजगतोरभेदाभेदेन परिणामवादिनां भास्करप्रभृतीनामित्यर्थः ।  
?R नन्वभेदेऽपि जीवगतदुःखाद्यनुसंधानाभावान्नानर्थप्रसङ्ग इत्यत आह निराकरिष्यते चेति । भक्तिपादे अत एव चोपमा सूर्यकादिवत् इत्यधिकरणे भेदाभेदवादिमतेऽनुसन्धाभावेनेश्वरस्‌यानर्थप्रसङ्गाभावपक्षः अनुसन्धानरहितमैक्यं चेदेकता न तत् इत्यादिनेति भावः ॥ विक्रियेति । उच्चत्वनीचत्वरूपा वा औदासीन्यप्रच्युतिरूपकर्तृत्वादिलक्षणक्रियावेशादिरूपा वेत्यर्थः ॥ स्यादिति । विक्रियेत्यनुषङ्गः ।. श्रुतिश्चेति । बहुस्यामि ति तदात्मानमेवाकुरुते त्यादिः । ननु भवद्भिरपि श्रुतेस्तु शब्दमूलत्वात् इत्यत्र ब्रह्मणः श्रुत्येकसमधिगम्यत्वेन तर्कायोग्यत्वात् , कृत्स्नप्रसक्त्यादितर्कबाध्यत्वं नेति वदद्भिरपि विचारशास्त्रावतारः स्वीक्रियत इत्यतो , निर्विवादप्रमाणप्रमितेऽर्थे तर्क बाधप्रसक्तौ तर्कागोचरत्वेन परिहारोस्माभिरभिधीयते ।  
?Rनचैवं त्वयेतिवैषम्यमाह युक्तश्चेति ॥ उक्तमिति अविकारः सदा शुद्धः इत्यादिना ब्रह्मणे विकारश्रुत्यादिप्रतिषेधस्य दर्शइत्वादिति भावः ।  
?R निवर्त्यविशेषाप्तिरूपं साक्षात् मूलोक्तं विकारविशेषं तावदपाकरोति न तावदप्रच्युतेति । स किं कृत्स्नस्य ब्रह्मणः , अथैकदेशस्यापरिणामेप्यंशान्तरस्य परिणामः । आद्ये आह स्वरूपस्यैवेति ॥ अयमाकारपरिणाम इति । श्यामफलस्य पीताकारपरिणाम इवेति भावः ॥ अस्थूलत्वादिश्रुतीति । अस्थूलमनण्वित्यादिश्रुतीत्यर्थः । प्रप़ञ्चताऽऽपत्तेरौपाधिकत्वाददोष इत्यत आह न हीति । एतेन पराधीनतांशोपि निरस्तः । अनिवर्त्यांश च निराह प्रपंवाकारतायाश्चेति ॥ प्रसयेति । यत्प्रयन्तीत्यादिश्रुतिरित्यर्थः । द्वितीयं प्रत्याह एकदेशेति । भागेन परिणामश्चेदि त्यादि(ना) ।. मूलोक्तश्रीरदृष्टान्तानुरोधेनोपलक्षणतयोपात्तं पराधीनानिवर्त्यविशेषिपरिवर्तनरूपं विकारं निराह नापीति । एवं प्रायुक्तचतुर्विधिविकारेषु मध्ये पराधीनानिवर्त्यविशेषाप्तिरूपविकारस्य पराधीननिवर्त्यविशेषिपरिवर्तरूपविकारस्य च हरावभावमुपपाद्य पराधीननिवर्त्यविशेषाप्तिरूपविकारस्य पराधीननिवर्त्यविशेषिपरिवर्तरूपविकारस्य चाभावप्रकारः उक्तमार्गेणोह्य इति भावेनाह एषा दिगिति । अयं मार्गः पक्षान्तरनिरास इत्यर्थः । तथाहि । आद्ये कुण्डलाद्याकारस्य सुवर्णस्य कटकादित्वस्येव सूक्ष्मरूपस्य ब्रह्मणः स्थूलप्रपंचाद्यात्मकत्वे अस्थूलत्वादिश्रुतिविरोधात् । न हि सूक्ष्मत्वानपगमेन स्थूलत्वप्राप्तिरस्ति । न च स्थूलत्वं कारणान्तरायत्तं परो मन्यते । येन तदस्वाभाविकं स्यात् । न च स्थूलत्वनिवृत्तौ पुनः सूक्ष्मताऽऽपत्तेस्तत्परम् अस्थूलत्वादिवाक्यमिति युक्तम् । तथात्वे स्थूलसूक्ष्मोभयस्वभावत्वापातेन श्रुतौ नित्यास्थूलत्वश्रवणविरोधादित्यादि ध्येयम् । द्वितीये स्थितिसमये ब्रह्माभावप्रसंगादित्यादि ध्येयमिति भावः । यद्वा रज्ज्वाः सूत्रद्वयवन्मायाविशिष्टं ब्रह्म वा मायाशक्तिमदब्रह्म वोपादानम् । निर्विकारत्वास्थूलत्वादिश्रुतिस्तु केवलब्रह्मपरेति विवरणाद्युक्तपक्षदूषणमप्यूह्यमिति भावेनाह एषादिगिति । न्यायामृते ब्रह्मणः उपादानत्वभङ्गे तन्निरासप्रकारो व्यक्तः ।  
?R कश्चिदिति । रामानुजः ।  
?R भास्करागीत्यादिपदेन विवरणकारादिः । ननुसिद्धान्ताविरोधिनः कस्यचिन्मतस्यात्रोद्घाटनेन नात्रोपयोगोऽस्ति । अतोऽस्योपयोगमाह अत्रायमभिसंधिरिति ।  
?R चोवधारण इति । नैवेत्यर्थे वर्तत इत्यर्थः । परोक्तानुवादक इति । या चोर्णनाभ्यादीनां विकारितोक्ता सा नैवेत्येवंरूपेणानुवादक इत्यर्थः । जनिता मन्त्र इतिस्मरणादिति । मन्त्रे वेदविषये जनयितेत्यर्थे जनितेति भवतीति पाणिन्युक्तेरित्यर्थः ॥ योनिष्ट इति । हे इन्द्र ते निषदेऽवस्थानाय योनिः स्थानमकारि कृतमित्यर्थः । निश्चीयत इतीतिशब्द्स्य इत्येतदपि निराकृतमिति पूर्वेणान्वयः ॥ उदाहरिष्यमाणेति । संसर्ज मातापितृवदूर्णनाभिवदेव च इति वचनमित्यर्थः ॥ व्याख्यातमिति ॥ तेनेति पदमनुवर्तते ।  
नन्वेवमपि जडशरीरहीनस्य हरेरूर्णनाभ्यादिदृष्टान्तबलेन जगदुपादानशरीरावलंबनत्वं प्राप्तमित्यतो दृष्टान्तमिष्कर्षमाह एतदुक्तं भवतीति ॥ तच्छरीररूपकेति । भगवच्छरीरवत् तंत्रत्रतवा स्थितं यच्छरीरं तस्य मुख्यशरीरत्वाभावोपपादककुत्सितत्वद्योतनाय रूपकेति कप्रत्ययप्रयोगः । व्यक्तमेतत् शरीररूपकविन्यस्त इत्यत्र । प्रधानतां प्रकृतिरिति व्यवहारविषयतां ।  
?R श्रुतिपुराणयुक्तिरिति । यद्यपि अविकार इत्यादिना श्रुतिपुराणोक्तावपि नैव स स्याद्हरेः क्वचित् इत्येवोक्त्या युक्तिर्नोक्ता मूले तथापि अयमाशय इत्यादिना तदभिमतयुक्तीनां विवृतत्वाद्ययुक्तिरप्युपात्ता । यद्वा पित्रादेरविकारत्वोपपादनायोक्तचेतनत्वयुक्तेः अत्रापि साम्याद्युक्तेरप्युपादानम् । तटस्थकर्तृत्वं मृत्पिण्डशरीरकत्वं  
?Rविना तत्कर्तृत्वमित्यर्थः ॥ अपादानविशेषेति । विश्लेषावधिरूपेत्यर्थः । बाह्येनेति । कुलालवदनन्तर्‌यामितया स्थितरूपेणानुगृह्णन् परिणामयन्नित्यर्थः ॥ अवधिर्भवतीति । आन्तरेण रूपेणेतयनुषङ्गः । सादरमित्युक्तसतात्पर्यकत्वं कथमित्यत आह सादरत्वमिति । अत्रोपपादनेनेति । अत्र श्रुतौ । अविकारस्येति स्वभाव इति रज इति चोपपादनेनेत्यर्थः । पूर्वं भुक्तं भुक्तपूर्वमिति विग्रहं भुक्तपदस्य भुक्तसदृशपरत्वं चोपेत्याह पूर्वकल्प इति । बहुव्रीहिं पूर्वपदस्योपादानरूपकारणपरत्वं चोपेत्याह भुक्तपूर्वं सूक्ष्मावस्थोपादानमिति । पूर्वकल्पसंहृतानि उपचयभागापगमे सति सूक्ष्मरूपतया हरेरुदरे स्थितानि यानि तदुपादानकमित्यर्थः । विवृणमोतीति । प्रधानं परिणाम्येतेन सूक्ष्मावस्थोपादानकत्वस्य स्वदेहा(त्प्रधानादुपादानादित्यत विवरणा) न्निर्विकार इत्युक्त्याचास्वदेहभूतप्रधानस्यैव विकारप्राप्त्या सच्चिदानन्दस्वरूपदेहस्यावधित्वलाभाच्चेति भावः ।. एवश(ब्दोक्त)ब्देनोक्तस्येति । उर्णनाभिदेवेत्येवशब्देन मृदादिवन्नेति यदुक्तं तस्येत्यर्थः ।  
?R उक्तेति । अविकार इत्यादिनोक्तश्रुति स्मृति युक्ति इच्छामात्रादितिश्रुति स्वदेहादित्युक्तब्रह्मतर्करूपैः प्रमाणैरित्यर्थः । न चान्यस्येत्यादिवक्ष्यमाणमप्रमाणैरित्यर्थः ।  
?R ननु अचेतनमपीत्यपिना उत्तरार्धं प्रकारान्तरेण योजयिष्यन् पूर्वार्धं तावत्प्रकारान्तरेण योजयति । अथवेति । दृष्टान्ते साध्यवैकल्यमाशङ्कते ननु घटादयोपीति । किं साक्षाद्ब्रह्मविकाराः असाक्षाद्वेति विकल्पौ हृदि कृत्वा क्रमेण निराह नेत्यादिना । न दृष्टान्तता घटस्येति योज्यम् । व्यभिचार इति । अचेतनत्वादिति हेतोरिति योज्यम् । न्यायमतरीत्या आत्मोपादानकत्वं मत्वा शङ्कते सुखदुःखादिकेष्विति ॥ एतेनेति । दुःखादीनां आत्मोपादानकत्वाभावकथनेनेत्यर्थः । ननु महदादिकं न चेतनविकार इत्यादिप्रयोगो विपक्षे बाधकाभावादप्रयोजकः । चेतनस्योचेतनपरिणामत्वोपगमेपि नास्माकमनिष्टमित्यतः श्लोकतात्पर्यमाह अयमभिसन्धिरिति ॥ इत्यत्रेति । उपासनापादीयाधिकरणे । तदधिकरणस्य परेण चार्वाकमतापाकरणपरत्वोपगमात् । तत्र परभाष्योक्तमनुवदति परस्येत्यादिना । परस्येत्यस्य इति परिहारो व्याहतः स्यात् सूक्ष्मरूपमदशक्तिव्युत्पादनं च व्याहतं स्यादित्यन्वयः ।  
?R यत्तु परभाष्यादौ न विकल्पत्वादय तथात्वं च शब्दात् इत्यत्र ब्रह्मजगतोर्विलक्षणत्वहेतुना उपादानोपादेयभावो नेति पूर्वपक्षयित्वा दृश्यते तु इत्यनेन सिद्धान्तितम् । तन्निरापरतयापीमं श्लोकं व्याचष्टे यद्वेति । पूर्वार्धतात्पर्यमाह केशनखादीनामिति । उत्तरार्धभावमाह गोमयादिति ।  
?R न चान्यस्य इत्यादिवाक्यमवतारयति अनुमानान्तरमिति ।  
?R शङ्कते तर्हीति । तत्र हेतुः सर्वत्रेति । मया परिणामवादिना । निराह तत्किमिति ।  
?R तत्स्वरूपानुगमशून्यत्वादितीतिशब्दस्य प्रमाणविरोध इत्यन्वयः । बाधकदण्डेनात्यन्तभेदः क्वचिदङ्गीकार्यः । तथा च नाप्रसिद्धविशेषणतेति भावेनाह मोक्षाभआवप्रसङ्गादित्यादिना व्यसनितयाभ्युपगन्तव्यः स्यादित्यन्तेन ।  
?R जगद्ब्रह्मणी नान्योन्यविकारविकारिणी अन्योन्यमभेदेनानुपलभ्यमानत्वादिति हेतोः असिद्दिनिरासकत्वेन योजितमेवार्धं ब्रह्मस्वरूपानुगतिशून्यत्वादिति हेत्वसिद्धिनिरासकतयापि योजयितुमाह ब्रह्मस्वरूपानुगतिशून्यत्वादिति ॥ सर्वानुगमाभावेपीति । पिंडाकारत्वाल्पपरिणामत्वादेरनुगत्यभावादिति भावः । यदि जगद्ब्रह्मणोर्तर्हि इतिपदानामध्याहारेण पूर्ववद्योजना सुशकेत्यभेदपदार्थमेवाह अभेदो विकारविकारिभाव इति ।  
?R सत्कार्येति । क्षीरेऽविद्यमानाऽऽलम्बस्य दध्न्यङ्गीकारापत्तेरिति भावः । ननु कथं सत्कार्यवादभङ्गभिया माधुर्यस्य क्षीरस्वभावस्य दध्न्यनुगत्यङ्गीकारे अनुभवविरोधनिरासः । कथं वा क्षीरपरणामे  
?Rक्षीरस्वभावानुगत्यनुपलभ्य इत्यत आह (किञ्च) क्षईरकार्यं दधीति निश्चय इति । ननु क्षीरस्य माधुर्यस्वभआवत्वसर्वानुभवसिद्धमित्यत आह माधुर्यस्येति । ननु क्षीरमेव दध्यासीत् । पयो वा मण्डम्भवती त्यादिलौकिकवैदिकव्यवहारात्पयस एव दधिवि(कार)कारिता वाच्या । अन्यथा मृत्पिण्डघटादावप्येवमेवापत्तेरिति मन्वानं प्रत्याह अपि चागमैरिति । अविकारः सदा शुद्ध इत्यादिप्रागुक्तैरागमैः चेतनत्वाद्यनुमानैश्चेत्यर्थः ॥ एताविति । अभेदः सत्त्वमात्रेण स्यात् स्वर्वस्वर्णयोरपी तिवाक्योक्तौ । यद्यपि यदि जगद्ब्रह्मणोस्सत्त्वमात्रेण विकारविकारिभावः स्यात् , तर्हि स्वर्वस्वर्णयोरपि विकारविकारिभावः स्यादित्यापादनरूपप्रसङ्गः एव तत्रोक्तो न विपर्ययोपि , तथापि न चैवं जगद्ब्रह्मणी न विकारविकारिभाववती इति विपर्ययस्याभिमततयोक्तप्रायत्वादुक्तावियुक्तम् । को विरोध इति । व्यभिचारासिद्ध्यादिविरोधो नास्तीत्यर्थः ॥ एतेनेति । य एवं मन्यते तं प्रत्येतौ प्रसङ्गविपर्ययावित्युक्तत्वेन । यदि जगतप्रधानयोः सत्त्वमात्रेण विकारविकारिभावः तर्हि स्वर्वस्वर्णयोरपि स स्यादित्यापादनरूपो दोषः समान इति निरस्तमित्यर्थः । प्रधानस्य प्रत्युत(स्वरूप)स्वभावस्यैवजगदात्मना परिणामाङ्गीकारादिति भावः ।  
?R भागेनेत्येतदवतारयति अथ मतमित्यादिना ॥ न युक्तीति । वेतनत्वान्नाचेतनात्मना विक्रियत इत्यादिप्रागुक्तयुक्तिविरोधोऽपि नेत्यर्थः । यद्वा जगतस्थितिदशायां ब्रह्माभावापादादित्युक्तिविरोधोपि नेत्यर्थः ।  
?R ननु काऽत्रानुपपत्ति । येन यो भाग इत्येतत् यद्वस्त्विति व्याक्रियत इत्यत आह न हि भागिनं विनेति । भागशब्दितावयवद्वयोपेतमेकं समुदायं विनेत्यर्थः । अस्तु भागी कश्चिदित्यत आह नापि विकारीति । विक्रियमाणाऽविक्रियमाणमोभयावयवी एकः समुदायो नास्तीत्यर्थः ।  
?R अधिकरणान्तमारम्भमाशङ्कते नन्वस्तीति ।  
?R संख्येति सदनन्तानन्दचित्स्वनुगता बहुत्वसंख्या वा सदादीनां संबन्धो वेत्यर्थः ॥ अत्र हीति । तदुपादानमित्यादिपक्षत्रये इत्यर्थः । त्वया ब्रह्मशब्दार्थं प्रत्युपादानतया यावत्स्वीकृतं सदादि तत्र सदंश एव जगदुपादानमित्युक्तमित्याद्यपक्षे ब्रह्म प्रत्युपादानभूतस्य सदंशस्य द्वितीयतृतीयपक्षयोर्ब्रह्मशब्दार्थभूतसंख्यासंयोगलक्षणगुणौ प्रति धर्मिभूतस्य सदंशस्यैव जगदुपादानत्वं प्राप्तमित्यर्थः । ब्रह्मोपादानकतेत्युपलक्षणम् । ब्रह्मस्थितिकता ब्रह्मप्रलयकता चेत्यपि ग्राह्यम् । ननु ब्रह्म प्रत्युपादाने धर्मिभूते वा सदंशे विद्यमानोपादानादिशक्तेः तदुपादानकादिरूपे ब्रह्मण्यपि भावाद्ब्रह्मोपादानकत्वादिकं जगति सेत्स्यतीत्यत आह न ह्युपादानेति । कुत इत्यत आह तदुपादानत्वादेरिति । उपादाननिष्टोपादानत्वस्य तदुपादेयेऽभावात् गुणिनिष्टगुणाश्रयत्वस्य गुणेऽभावादित्यर्थः ।  
?R एतदिति । चेतनत्वात्तदन्नं ही त्यादिननोक्तमनुमानजातमित्यर्थः ।. जनिकर्तुःप्रकृतिरितीति । उपादानरूपायां प्रकृतौ जनिकर्तुः प्रकृतिरि त्यापादनसंज्ञाया मपादाने पञ्चमी ति सूत्रेण पञ्चमी विधीयत इत्यर्थः । परोक्तस्य यथाश्रुतस्यानुवाद्यत्वा ज्जमिकर्तुरि ति पञ्चमी विधीयत इत्युक्तम् । अत एवाह न चेदं सूत्रमुपादाने पञ्चम्या विधायकमिति । अत्र वाक्यद्वयं ध्येयम् । इदं सूत्रं पञ्चमीविधायकं न । कथञ्चित्पञ्चमीविधायकत्वघटनायामप्युपादाने पञ्चमीविधायकं नेति । परंपरया पञ्चमीविधायकत्वाभिप्रायेण आद्यदोषोद्धारमाह । अपादाने तावदिति । द्वितीयदोषमुद्धरति उपादानं चेति । प्रकृतिपदस्योपादानार्थत्वं मत्वाह इतिस्मरणादिति ॥ एवं सतीति । उपादानत्वस्यापादानविशेषत्वे सत्यपि अपादानसामान्ये विहिततया यतो वेत्यादिपञ्चम्या कथितस्यापादानस्य कथं नियमेन तद्विशेषोपादानत्वसिद्धिरिति न वाच्यमित्यर्थः । विशेषेति . जायन्त इत्यादिजनिवाचिपदश्रवणेन जनिकर्तुरिति विशेषस्मृत्युक्तापादानविशेषस्यैव ग्राह्‌यत्वादित्यर्थः । तृतीये चशब्दश्रवणादाह द्वितीयोदाहरणेनेति । अविलोमभ्यो दूर्वेत्यनेनेत्यर्थः । सूत्रे चेति । पाणिनीयसूत्रे चेत्यर्थः ।  
?Rअपायेति । निर्गच्छतो वस्तुनो विश्लेषेऽवधिभूतमित्यर्थः ॥ तत्कारकमिति । तस्य जायमानस्य वस्तुनः कारणभूतमित्यर्थः ।  
?R ननूपादानसंसृष्टभागस्याहेतुत्वेनाकारकत्वात् कथं तत्र पञ्चमीत्यत आह अयमभिप्राय इति ॥ कारकं भवतीति । शरीरजननरूपक्रियां प्रति हेतुर्भवति । क्रियां कुर्वद्भि कारकमि ति प्रसिद्धेरिति भावः । जननक्रियाहेतुत्वमेव व्यनक्ति तस्मिन्नसतीति । अपायावधिभूते तस्मिन् श्रैङ्गकदेशेऽसति एकदेशान्तरस्य श्रृङ्गसारभागस्येत्यर्थः । ननु मुद्गमाषादौ सर्वस्याप्यंकुरात्मना परिणामेनावशिष्टभागाभावात् तत्र पञ्चमी न स्यादिति भावेनाशङ्क्य तत्रापि तुषभागोऽस्तीति समाधत्ते मुद्गेति ॥ इत्यादिप्रयोग इति । ततोऽभवन्महत्तत्त्वमव्यक्तात्कालयोदितात् । महत्तत्त्वाद्विकुर्वाणादहन्तत्त्वमजायते त्यादितृतीयस्कन्धादिस्थस्यार्थतोऽनुवादेन प्रयोगदर्शनमेतत् । प्रयोगमङ्गीकृत्यापि तस्य गतिमाह स गौणो वेति । क्षीराद्दधि जातमिति प्रयोग इत्यर्थः ॥ सूत्रेति । जनिकर्तुरिति सूत्रे प्रकृतिरुपादानमित्येवंरूपार्थकल्पनामूलो वेत्यर्थः ।  
?R कथं तर्हि स्यात्प्रयोग इत्यत आह यदि चेति ॥ तथापीति । उभयथापूत्यर्थः । अत्रेत्यनुवादः । श्रृङ्गादाविति व्याख्या । बाह्यावयवगौरवादित्यस्यार्थमाह अपरिणतेरिति । अर्थान्तरपरतयाप्यवतार्य व्याचष्टे । कथमित्यादिना । श्रृङ्गावयवेभ्य इति भाव्यमिति भावः । तावता श्रृङ्गावयवेभ्य इति वक्तव्यमिति चोद्यं न परिहृतमित्यत आह एतदुक्तं भवतीति ॥ श्रृङ्गान्तरेति । कतिपयतन्तुनाशे खण्डश्रृङ्गान्तरोत्पत्त्येत्यर्थः ।  
?R सूत्रादेरिति । जनिकर्तुः इतिसूत्रस्य श्रृङ्गादित्यादेरुदाहरणस्य चेत्यर्थः ॥ शब्दार्थेति । उपादानापादानशब्दार्थयोरन्योन्यविरोधात् उपादानविशेषत्वायोगादित्यर्थः । तदेवाह उपादीयत इति । उपाङ्पूर्वात् दाञ्दान इत्यतः कृत्यल्युटो बहुलम् इति अकर्तरि ल्युडित्युक्तं भवति । एवमग्रेपि । शाब्दिकसंमत्याप्युक्तमर्थं साधयति किञ्चेति । आद्यस्य चतुर्थपादेऽपादानसंज्ञाप्रकरणे भीत्रार्थानां भयहेतुः पराजेरसोढः, वारणार्थानामीप्सितः अन्तर्धौ येनादर्शनमिच्छति , आख्यातोपयोगे , जनिकर्तुःप्रकृतिः, भुवःप्रभवः इति सप्त सूत्राणि ध्रुवम् इतिसूत्रेण गतार्थतया महाभाष्ये अनारभ्यमाणीति निराकृतानि । तत्रायमपि योगः जनिकर्तुरिति योगः-सूत्रम् अवक्तुं शक्यमिति निराकुर्वाणेनास्मदुक्त एव सूत्रार्थः सूचित इत्यर्थः। तदेव व्यनक्ति यदीति ॥ समादधानैरिति । न्यासमञ्जरीकारादिभिरित्यर्थः । प्रागिति । ध्रवसूत्रे ॥ अत्र त्विति । जनिकर्तुरित्यत्र ।  
?R कुत इति । कस्मात्कार(का)णादियं पञ्चमीत्यर्थः । ननु पञ्चम्यास्तसिल् इति पञ्चम्यन्तात्तसिलो विधानेन पञ्चम्यन्तकारकस्यापादानवत्त्वात् उपादानस्य चापादानविशेषत्वात् उपादान एव यतो वा इमानि इत्यादिपञ्चमीति निश्चीयत इति चेत् । स्यादेवं यद्येवमादिशब्दस्तसिलन्त इति निश्चीयते । न चैवम् । निश्चायकलकाराश्रवणात् । स्वरस्यात्रोपनिषदादावनिर्णयात् । प्रतियोगे पञ्चम्यास्तसिः इत्यत्र आद्यादिभ्य उपसंख्यानम् इति वार्तिके आद्यादिशब्देब्यः सर्वविभक्त्यर्थे तसिप्रत्ययस्य विधानेन यतो वा इत्यादेस्तसिप्रत्ययान्तत्वेनापि संभवेन कर्त्रादिकारकान्तत्वोपपत्त्या , यतो येन कर्त्रा इमानि भूतानि जायन्त इत्यादिसंभवादिति भावेनाह तसेः सार्वविभक्तिकत्वादिति । एकार्थत्वादित्यनन्तरमपादानकारकादियं पञ्चमीति निश्चीयत इति योज्यम् ॥ भुव इति । ?Rभवनं भूः , भुवः भवनस्य कर्तुरिति वर्तते । यस्मिन्व्यापारे सति प्रथमं जनदृष्टिविषयो भवति तादृशव्यापारोऽत्र भवनमुच्यते । तस्य कर्तुरवधिभूतं अपादानसंज्ञं भवतीती सूत्रार्थं हृदि कृत्वाह इतिविशेषेत्यादिना । भुव इत्युक्तेर्विशेषविधानं ध्येयम् ॥ प्रथममुपलभ्यत इत्यर्थ इति । प्रथमोपलम्भानुकूलव्यापारवान्भवतीत्यर्थ इत्यर्थः । तथैव पदमञ्जर्यामुक्तेः । तथा च पञ्चमीबलाद्ब्रह्मणः  
?Rपरिणामिरूपोपादानत्वसिद्धिरिति भावः । ननु आत्मन आकाशस्संभू इत्यत्र संभूतोऽभिव्यक्त इति व्याख्यानमयुक्तम् । तथात्वे आकाशाद्वायुरित्यादावुत्तरत्रापि तदर्थत्वापत्तेः । तत्र विकारविकारिभावो भवतामपि संमत इति चेत् (न) । तत्र जननार्थत्वेपीह निर्विकाररूपबाधकवशेनाभिव्यक्तत्वोररत्तेरित्याद्यभिप्रेत्याह आस्तां विस्तर इति ।  
?R पूर्वं जगतो ब्रह्मोपादानकत्वनिरासानुमानानां बाधनिरासपरत्वेन व्याख्यतमेव सार्धश्लोकद्वयं न चान्यस्यान्यरूपत्वं इत्येतन्मूलोक्तानुमानस्य व्यभिचारनिरासकतयाऽपि व्याचष्टे अथवेति ॥ गूढाभिसन्धिरिति । यस्य भेदेनोपलम्भः न तस्योपादानत्वं किन्त्वन्यस्येत्यभिप्रायमप्रकाश्येत्यर्थः ॥ इत्यभिसन्धिमिति । इत्याशङ्कायाममिसंधिमित्यर्थः । क्वचिदित्यतोऽभिसन्धिमि ति पाठः । मूलं योजयितुं परिष्करोति श्रृङ्गादेरिति । योजयति यद्यप्यत्रेत्यादिना । किंवा श्रृङ्गे विनष्ट इत्यत्रावनिष्ट इति पदच्छेदः । अविनष्टश्रृङ्गेष्विति बहुव्रीहिः ॥ समानदेशतेति । यावद्देशस्थता श्रृङ्गस्य तावद्देशस्थता शरस्य अपि स्यादित्यर्थः ।  
?R समाधानं पूर्ववदिति । श्रृङ्गान्तरोत्पत्त्या श्रृङ्गबुद्धिमात्रोत्पत्त्या वा श्रृङ्गपदप्रयोग इति ध्येयमित्यर्थः । विपक्षदण्डेनापि अनादित्वमित्याह अन्यथेति । जन्ममात्रस्यादृष्टाधईनत्वादिति भावः । ननूत्पत्तिमात्रस्य कर्मायत्तत्वेऽप्यमादित्वं चेतनस्य नोपेयम् । सर्गादावुत्पन्नस्य कर्मानुष्टानसंभवेन तेन कर्मणा पुनरुत्पत्तिसंभवादित्यत आह मध्य इति । मध्ये सर्गकाले स्वोत्पत्यनन्तरकाल इत्यर्थः । (इदानीं क्रियमाण इत्यर्थः ) . तदानीं क्रियमाणकर्मणोऽपि पूर्वकर्माधईनत्वावश्यम्भावात् कथञ्चित्युक्तम् । स्वग्रन्थ इति । न विलक्षणत्वात् इत्यधिकरणभाष्यादावित्यर्थः ।    
?R प्रदृश्यते हि इत्यनुवादः । ततो निर्गतत्वोपलम्भात् इति व्याख्या । हिर्हेताविति भावः तच्छरीरेति । तदेकदेशेनोपादानत्वम् । वृश्चिकशरीरापेक्षयेत्युक्तमित्यर्थः । यदि गोमयादीत्यादिचोद्यनिरासस्य अस्फुटत्वादाह अयमत्र समुदायार्थ इति ।  
?R अनुपपन्नार्थं वाक्यमापद्यते इत्युक्तं व्यनक्ति न हीति । इत्यादीत्यादिपदेन विश्वोत्पत्तिर्न सत्यदादिभवनरूपतयाऽत्राभिमता ततः पूर्वकालीनत्वादिति प्रयोगे ग्राह्यः ।  
?R ब्रह्मैव हि तथोच्यत इत्येतद्व्याकुर्वन्नेवकारव्यावर्त्यमाह जगद्भावं विनेति । कथं तर्हीत्यतः पूर्वतनश्लोकद्वयोक्तस्यानुवादः सत्त्वादिधर्मयोगेनेति । तथेत्यनुवादः सत्त्यदादिकमिति व्याख्या । जगद्गतेन रूपेण इति पादमवतारयति तर्हीति ॥ उपयोगे न ह्यस्तीति । भवतत्पक्षे तयोरनन्यापेक्षत्वादिति भावः । ल्यप् प्रयोगश्च न युक्त इत्याह नापि तत इति । सत्त्वादिधर्मयोगसदादिशब्दवाच्यत्वाभ्यां तदनुप्रविश्ये त्युक्तप्रवेशस्य पूर्वकालीनतापि नास्ति । येन प्रविश्येति ल्यप्प्रत्ययस्योपपन्नता स्यादित्यर्थः । सदा सत्त्वादिधर्मयोगादिभावादिति भावः । तदनुप्रविश्येति संबध्यत इति । तत्प्रकारश्च ततश्चायं श्रुत्यर्थः इत्यग्रे व्यक्तः ।  
?R व्याख्येयपदानि दर्शयन् सत्त्वादित्यादि व्याचष्टे सत्त्वादुत्तमत्वादित्यादिना ॥ ड्यच्प्रत्यय इति ।  
?Rटिलोपे त्यदिति रूपमिति भावः । अशक्यत इति मूलपदं भावप्रधानमित्युपेत्याशक्यत्वत इत्यनूद्यानिरुक्तमिति व्याख्येयं दर्शितम् । निषेधति नेति । तत्र हेतुः प्रकृतेत्यादि । नन्वेवं स्मृतिभिरुक्तं नेत्यनिरुक्तमस्त्वित्यत आह स्मृतीनामपीति । वेदात्मकत्वेन वेदार्थप्रतिपादकत्वेनार्थैक्याद्वेदात्मकत्वेनेत्युक्तम् । यद्वा प्राग्वेदपदेन स्मृतीनामभिप्रेतत्वेनेत्यर्थः ॥ विरोधतादवस्थ्यमिति । वेदेन निरुक्तं वेदेनानिरुक्तमित्युक्तविरोधतादवस्थ्यमित्यर्थः । महिनाधिक्यं चात्र लभ्यत इति । कार्त्स्येनानिरुक्तमिति व्याख्यान इत्यर्थः । निलयनशब्दाज्जगदाश्रयत्वलाभं दर्शयति निश्चितमिति । क्रियाविशेषणमेतत् ।  
?Rनिसित्युपसर्गोऽयम् । न तु लिषेधार्थो निरित्यपसर्ग इति भावः । प्रवर्तते चराचरा इति योज्यम् । ननु निसुपपदस्य , अयगताविति धातोः करणाधिकरणयोश्चेत्यधिकरणे ल्युटि युवोरनाकावित्यनादेशे निसः सकारस्य ससजुषोः रुः इति प्राप्तरुत्वस्यासिद्ध्या उपसर्गस्यायतावि ति लत्व नेति वृत्त्याजावुक्तेर्निरयनमिति स्यीदित्यत आह रोल इति । कृपो रो ल इति सूत्रे रो ल इति पृथग्योगं विभज्य रेफस्य लकारो भवतीष्टविषये इत्यर्थमुपेत्यात्र लत्वं निर्वाह्यमित्यर्थः । अधिकरणे ल्युटि कृत इति । नितरां लीयतेऽस्मिन्नित्यधिकरणे ल्युटि युवोरलाकावित्यनादेशे च सार्वधातुकार्धधातुकयोरिति गुणेकृते अनादेशे रूपमित्यर्थः ॥ जीवज्ञानं जीवकर्तृकं ज्ञानम् । जीवशब्दोऽत्र प्रकृतिं विद्धिमे पराम् । जीवभूतां महाबाहो इत्यत्रेव चेतनार्थः । रमादिचेतनाः यद्विषये सकलविशेषान्न विजानन्ति । तद्विज्ञानमित्यर्थः । ड्विप्रत्यय इति । भाव इति योज्यम् । डित्त्वात् तनुविस्तार इत्यस्य टिलोपे उपदेशेऽजनुनासिक इत् इतीकारापगमे वेरपृक्तस्येति बकारलोपे च त् इति रूपम् । सत् समीचीनं त् व्यापनं यस्येति बहुव्रीहिरित्यर्थः । तर्हि सद्यमिति स्यात् झलां जशोन्त इति जस्त्वप्राप्तेरित्यत आह अयस्मयेति । अयोमयेति भाव्ये सति संज्ञायां आकडारादेका संज्ञा इत्युक्तत्वेन पदसंज्ञायां अभावादुत्वाद्‌यभावेन अयस्मयानि पात्राणीत्यादौ यथा छन्दसि रूपं तथाऽत्रापि सत्त्यमिति रूपमित्यर्थः ॥ वक्ष्यमाणत्वादिति । सदातनं सत्यमिति नित्यमेवोच्यते बुधै रिति वाचारम्भणश्रुतिव्याख्यावसरेष़त्रैव पादे वक्ष्यमाणत्वादित्यर्थः । तथा च तत्रैवतदवयवार्थव्यत्पादनं दर्शयिष्यत इति भावः । सदिति प्रातिपदिकनिर्देशोऽयम् । सदिति पदेन साधुगुणा उच्यन्त इत्यर्थः । इतिवचनादिति । सप्तदशे गीतावचनादित्यर्थः ॥ अभवदिति वचनादिति । श्रुतौ सच्च त्यच्चाभवत् इत्युपक्रमे सत्यमभवदि त्युपसंहारे च श्रवणादित्यर्थः ॥ सत्त्वादिकमिति । उत्तमत्वव्याप्तत्वादिकमित्यर्थः ॥ प्रत्येकं चेति । सदा सत्त्वात् सदा ततेः सदा वैदिकत्वादित्यादिरूपेण संबन्ध्यत इत्यर्थः ।  
?R सृष्टौ सत्यामिति शेषोक्तिः । हीत्यनुवादो यस्मादिति व्याख्या । अत्र चेत्यनुवादानित्येत्यादि व्याख्या । यथोक्तमिति । भारततात्पर्यनिर्णयाऽऽद्यभागे । तनुभृतां ये स्वभावास्तेषामभिव्यक्तये । यद्वा तनुभृतां साधूनां स्वस्य भगवतः भावानां गुणानां संभूतये ज्ञानायेत्यर्थः । भूत्याः श्रियः ।  
?R परैरुपादाननिमित्तयोरैक्योपगमेन विकारिण एव कर्तृत्वाङ्गीकारात् तस्य चात्र निरासात्तदुपसंहारत्वस्फोरणायोद्देश्यविधेयव्यत्यासेनान्वयमाह इति संबन्ध इति ॥ परिणामेति । ब्रह्मणः परिणामानुपपत्तौ नैव स स्यादित्यत्रोक्ता या युक्तिः विकारमात्रस्य पराधीनत्वादस्य चापराधीनत्वादिति युक्तिः , एकः-अद्वितीयः स्वतन्त्र इति यावदित्युक्त्याऽनूद्यत इत्यर्थः । एतच्च यच्चाविकृतमेवैकमि त्यग्रेतनैकपदोक्ताभिप्रायविवरणेन व्यक्तम् । अभिधीयत इत्यनन्तरं शेषमाह इत्यर्थोऽस्येति शेष इति । अस्य अधिकरणस्येत्यर्थः । अनेनैवेति । बहु स्यामिति बहुवचनस्य स्वरूपबहुभावरूपव्याख्यानेनैव प्रकृतिपरवाक्यमपि नियामकस्वरूपबाहुल्यकरणाभिप्रायेण व्याख्यातमित्यर्थः ।  
?R  साक्षाच्चोभयाम्नानादितिसूत्रे कर्तृत्वोपादानत्वयोरुभयोराम्नानमुच्यत इति परोक्तार्थं निराह उभयाम्नानं चेति । नचोर्णनाभिजनितृमातृणामि त्यत्रोक्तेत्यर्थः । योनिश्चेन्येतदिति । योनिश्च हि गीयत इति सूत्रार्थवर्णनमपि प्रागुक्त नचोर्णनाभिजनित्रि त्यत्र ऊर्णनाभिदृष्टान्तोक्त्या निरस्तमित्यर्थः । तत्प्रकारस्तत्रैव सुधायां व्यक्तः ।  
?R अपव्याख्यानान्तरमिति । प्रपञ्चो ब्रह्मपरिणाम इत्येतत्प्रकृत्यधिकरणार्थं इति यद्भास्करादिव्याख्यानं त्प्राङ्निरस्तम् । ब्रह्म प्रपञ्चारोपाधिष्टानमित्येतदत्रोच्यत इति यदपव्याख्यानं तन्निरसितुमित्यर्थः । अविकृतत्वे एकमित्यनेनोक्तार्थद्वयस्य हेतुत्वं व्यनक्ति तथाहीत्यादिना न सिद्धा इत्यन्तेन ॥ तदिति । कालादेरविकारत्वादिति भावः । ननु परमाणुप्रधानशून्यतत्त्वादयस्तादृश दृष्टा इत्यत आह परमाण्वादयस्त्विति  
?R।  
?R असंभवेति । अनिर्वचनीयेनापि प्रमारूपज्ञानेनान्यदन्यात्मना दृष्यत इत्यस्यासंभवात्तत्परिहारायेत्यर्थः । भ्रान्तेरपि याथार्थ्यादिति । भ्रमरूपज्ञानस्य सत्त्यत्वात्तद्विषयतत्कारणादेरपि सत्त्यत्व(स्य)वश्यंबावात् । अन्यथा अर्थसन्निकर्षादिसामग्र्यभावे तदुत्पत्तेरेवायोगादिति भावः । मृषेतीति । भ्रान्तिरप्यसत्येत्यर्थः । स सर्ग इति कथ्यत इत्यस्यार्थान्तरमाह तदेतदित्यादिना । इतिपदपरामृष्टं दर्शयति प्रकृतिश्चेत्यादिना । यद्वा प्रकृतिरिति पदं इतिशब्दात्पूर्वमनुवर्त्य अस्यार्थोक्तिः प्रकृतिश्चेत्यादिनेति ।  
?R नन्वयमर्थः सूत्राक्षरैर्न लभ्यते । नहि प्रकृतिपदमधिष्टानार्थमित्यत आह एतदुक्तमिति ।  
?R तच्च नेति नञोऽनुवृत्तिर्वेति । यच्चेति श्रवणात्तच्चेति लभ्यते । न च प्रकृतिशब्देने त्यतो नञनुवृत्तिर्वेत्यर्थः । अनुवृत्तिज्ञापकश्च यच्चेति चशब्द एवेति भावः । मन्ददृष्टिपदस्य भ्रमतदुपादानभूताज्ञानरूपार्थद्वयस्योक्तत्वात् तदनुरोधेन सेत्स्यस्याप्यर्थद्वयमाह एकस्येति ॥ असत्यानेकरूपेति । असत्यानेकपदार्थात्मनेत्यर्थः । तदुपादानतयेति । असत्यानेकपदार्थतदवभासयोरुपादानतयेत्यर्थः ॥ तदवष्टम्भ इति । यदधिष्टानक इत्यर्थः ।  
?R विवर्तत इति । स्वभ्रान्तिविषयो भवतीत्यर्थः । इत्यपर इति । अज्ञानं मायाऽविद्याभेदेन द्विविधमिति मन्वाना । परव्यामोहनकरी माया । स्वाश्रयव्यामोहकरी अविद्या । मायाऽविद्येति । मायारूपाज्ञाने प्रतिबिंबितमित्यर्थः । प्राचीनस्तु न प्रतिबिंबपक्षः । विशुद्धं अप्रतिबिंबितं । दृष्टिसृष्टिमतमाह जीवा एवेति । प्रपञ्चैकतेति । प्राचीन एव घटः त्वया दृष्ट एव मया दृष्टः , इत्याद्येकत्वाभास इत्यर्थः ॥ स्वरूपेति । सर्वजीवानुगतं यत् ब्रह्मचैतन्यं स्वरूपं तदपेक्षयेत्यर्थः । तत्रावान्तरभेदमिति । ब्रह्मण इत्यत्र किं विवर्ताधिष्टानभूतचिद्रूपशुद्धब्रह्मणः , अथ सार्वज्ञादिविशिष्टबिंबभूतब्रह्मणः । तथा मंददृष्टिरित्यत्र किं माया वा अविद्या वा इत्याद्यवांतरभेदमित्यर्थः । द्वितीयः प्रथमे प्रविशतीति । इतिशब्दो हेतौ । सेत्यस्य भ्रमतदुपादानरूपार्थद्वयस्योक्तत्वात्तथैव व्याचष्टे यदि ब्रह्मणो विश्वभ्रम इत्यादिना ॥ विशेषाज्ञानेति । । विशेषविषयकाज्ञानेत्यर्थः । ननु माऽस्तु ब्रह्मणो विशेषाभावात्तदनवभासनिमित्तको भ्रमः । तथापि स्वस्वरूपानवभासनिमित्तोऽस्तु भ्रम इत्यत आह ॥ स्वरूपं त्विति ॥ द्वितीयस्याद्यमिति । द्वितीयस्तु प्रथमपक्षदोषेणैव निरस्त इति भावः । भ्रांतिरूपैकार्थपरत्वं सा इत्यस्योपेत्य तावद्व्याचष्टे यदि ब्रह्मव्यतिरिक्तेनेति ।  
?R तत्रैवेति । चैतन्यादन्यत्सर्वं चैतन्ये कल्पितं । चैतन्यमेकं स्तयमित्येवंरूपसूत्रार्थ एव भ्रान्तिकल्पितं वस्तु किमस्तीति वक्ष्‌यमाणानुपपत्तिव्युत्पादनात् उत्तममिति नादेह इत्यादिः कल्पितमि त्यंत आरंभ इत्यर्थः । स्वत इत्यास्यार्थमाह कल्पनां विनैवेति । साक्षिवेद्यत्वात् न देहाद्यपेक्षेत्यत आह नहि सुखादिवद्रजतादिवद्वेति । यथा अन्तःकरणवृत्त्युपहितचैतन्यरूपेण वा शुद्धचिद्रूपेण वा साक्षिणा वेद्यं सुखदुःखादिकम् , शुक्त्याद्यवच्छिन्नचैतन्यावरकाऽविद्यावृत्त्युपहितचैतन्यरूपसाक्षिवेद्यं रजतादिकं , तथा घटादि(प्रपञ्च इति )कं प्रपञ्चं परो मन्यत इत्यर्थः । तथात्वे तद्वदैव ज्ञातैकसत्त्वापातादिति भावः ।  
?R जीवानां सकारणकदेहेन्द्रियाणां च कुतो न भ्रान्तिकल्पितत्वमित्यत आह द्रष्टृत्वेनेति । जीवानां द्रष्टृत्वेन, इन्द्रियाणां दर्शनकरणत्वेन, देहस्येन्द्रियाश्रयत्वेन, कारणानां च देहेन्द्रियकारणत्वेनेत्यर्थः । अन्यथाऽन्योन्याश्रयादिति भावः ॥ भ्रान्तेरिति । जीवब्रह्मभेदहेतोर्भ्रान्तेरित्यर्थः ।  
?R चक्रकस्फोरणायोक्तं चक्रकाश्रयप्रकारं व्यनक्ति एतदुक्तं भवतीति ॥ भ्रमेति । भ्रमश्चाज्ञानं च जीवभेदश्चेत्येतेषामित्यर्थः । सा ततोऽन्यगे त्यत्र सेत्यस्य भ्रान्तिरूपैकार्थपरामर्शित्वमुपेत्य तद्दूषणपरतया  
?Rअन्यगा चेत् स्वतोऽन्यते त्यादिग्रन्थो योजितः । अधुना सा इत्यस्याविद्यारूपार्थपरामर्शित्वमुपेत्य जीवगताऽविद्येति पक्षमुक्तादिदेशेन निराह अनेनेति । भेदोपि भ्रमजो यदी त्यादिसपादश्लोकेनेत्यर्थः । मूले भ्रमज इति भ्रांतेरिति भ्रमस्यैवोपपादयन् सहैवायं निरस्तः । जीवाज्ञानवादोऽपीत्यनुवादबलादेव जिज्ञासाधिकरणे निर्विशेषे स्वयं भाते किमज्ञानावृत्तं भवेदि त्यत्र सुधायां तत्कि जीवाश्रयम् उत जडाश्रयं अथवा ब्रह्माश्रयमि ति विकल्प्य नाद्यः प्रकृत्यधिकरणे निराकरिष्यमाणत्वादिति यदुक्तं तद्विवृतं भवतीति ज्ञेयं ॥ इतरेतरेति । सिद्धे चाज्ञाने तदधीनजीवसिद्धिः , सिद्धे च जीवे तदाश्रिताज्ञानसिद्धिरितीतरेतराश्रयेत्यर्थः । आदिपदेन सिद्धे चाज्ञाने तदधीनजीवब्रह्मभेदसिद्धिः, सिद्धे च भेदे आविद्यकभेदभिन्नजीवाश्रितत्वेनाज्ञानसिद्धिरिति चक्रकाश्रयो ग्राह्यः ।  
?R ननु देहेन्द्रियादिकं विनैव , सुखादिवत् साक्षिमात्रसिद्धो भविष्यति सर्गादौ देहादिप्रपञ्च इत्यत आह न ह्ययमिति ष इत्युक्तमिति । पूर्वतनसमीपग्रन्थे । अयं प्रसङ्गः अन्योन्याश्रयादिप्रसङ्गः । भ्रमशब्दो ज्ञाने अर्थे चेति । यथाक्रमं भावकर्मव्युत्पत्तिभ्यामिति भावः ।. प्रथमसूत्र इति ।ष जिज्ञासासूत्रे मिथ्यात्वं यदि दुःखादेस्तद्वाक्यस्याग्रतो भवेदि त्यादिना वर्णित इत्यर्थः । अधिकविवक्षयेति । सा च व्यावहारिकता चाऽस्ये त्यादिना व्यक्ता ।  
?R यथा चैतत्तथोपपादयिष्यत इति । भक्तिपादे सन्ध्ये सृष्टिराह ही ति नय इिति भावः ॥ तस्यागामिन इति । मायामात्रमिति सूत्रस्येत्यर्थः ॥ श्रुतिवशाच्चेति । प्रागुक्तमेव तात्पर्यं ध्येयम् ।  
?R इति शेष इति । अंगीकृतत्वत इत्यनंतरमयं शेषः ।  
?R श्रुत्यादीति । प्रागुक्तमाण्डूकश्रुत्यादीत्यर्थः ।  
?R व्याप्तिभङ्गस्तर्कस्येति । बाध्यं नार्थक्रियाकारी त्यत्रोक्तस्य बाध्यत्वेऽर्थक्रियाकारित्वं न स्यादित्युक्ततर्कस्येत्यर्थः । ज्ञानस्य सत्यत्वे भ्रमत्वं न स्यादित्यत आह भ्रमत्वस्येति ॥  
?R उत्तरवाक्यमवतीरयितुं शंकामाह ननु किमित्यादिना ।  
?R शंकि(तैव के)त्वैवं केनचिदुक्तमुपलक्षणपक्षमनूद्य निराह अत्र कश्चिदित्यादिना तादवस्थ्यितत्यंतेन ॥ वर्तकत्वस्येति । इदं सर्पज्ञानं न तु घटादिज्ञानमिति ज्ञानं प्रति सर्पादेर्व्यावर्तकत्वस्येत्यर्थः । तत्रापीति । सर्पादेर्ज्ञानं प्रति व्यावर्तकत्वमित्यत्रापि व्यावर्तकत्वं न व्यावृत्तिबुद्धिजनकत्वं किनतु व्यावृत्तिबुद्धिजनकज्ञानविषयत्वमित्यभ्युपगमे च ज्ञानमात्रस्य सर्पज्ञानव्यावृत्तिबुद्धिजनकत्वायोगेन सर्पव्याव(र्तकज्ञानज्ञानस्यै)र्त्तिज्ञानस्यैवेति वाच्यत्वाद्व्यावृत्तिबुद्धिजनकत्वं प्रति सर्पादेर्व्यावर्तकत्वं स्यादित्यापादनं प्राप्नोति । तथा च बाध्यस्य सर्पादेर्व्यावृत्तिबुद्धिजनकत्वं व्यावर्तकत्वं स्यादित्यतिप्रसङ्गतावस्थ्यमित्यर्थः । तत्रापि ज्ञानाभ्युपगमेऽनवस्थेति भावः । ननु तादृशमित्युक्तिमात्रेण कथमुक्तशंकानिरास इत्यतः सत्यसर्पज्ञाने विषयोपाधिं विना कृतस्वागतविशेषेणैव व्यावर्तकेन व्यावृत्तत्वं तावत्साधयति सत्यसर्पज्ञानं तावदित्यादिना कार्यमुपजनयतीत्यन्तेन । अत इति । परिशेषादित्यर्थः । एवं परिशेषेण विषयं विना कृतं ज्ञानगतमेव कञ्चिद्व्यावर्तकविशेषं समर्थ्येदानीं सर्पोयमिति जायमानं सत्यसर्पापरोक्षज्ञानं असर्पज्ञानाद्विषयसंबंधमनपेक्ष्य विलक्षणम् तज्जनकसामग्रीविलक्षणसामग्रीजन्यत्वात् परोक्षज्ञानादपरोक्षज्ञानवत् इत्यनुमानेनापि तत्सिद्धिं मन्वानो दृष्टान्ते साध्यसाधनोपपादनपूर्वं दार्ष्टान्तिकमाह किंचेत्यादिना । सामग्रीभेदेन ज्ञानानां स्वतो वैलक्षण्यं प्रसाध्य सत्यसर्पज्ञानमसर्पज्ञानात् स्वतो विशेषवत् तज्जन्यकार्यविलक्षणकार्यकारित्वात् यवबीजात्कलमबीजवदिति कार्यभेदरूपहेतुत्वंतरेणापि तत्सिद्धिं मन्वानो हेतोस्साध्येन विनाऽनुपपत्तिरूपव्याप्तिमुपपादयति अपि चेति । ननु कार्यभेदस्य विलक्षणविषयसंबन्धेनोपपत्तेरप्रयोजको  
?Rहेतुरित्यत उपलक्षणविषयसंबंधेन कार्यभेदेऽतिप्रसङ्गं व्यतिरेकमुखेनाह नहीति । कलमबीजान्तरेति । यज्ञदत्तसंबद्धेति योज्यम् । अन्यथा तदपि तथा कुर्यादिति भावः । एतदुपलक्षणम् ष सामग्रीरूपभेदहेतोरप्येवमप्रयोजकत्वपरिहारो ध्येयः । अन्यथा तदपि तथा न्यायामृते असतः साधकत्वाभावे बाधकोद्धारवादे । नन्वस्त्वेवं सत्यसर्पज्ञाने, रज्जुसर्पज्ञाने तु कथमित्यत आह स चायं विशेष इति । विषयनिरपेक्षो ज्ञानगतो व्यावर्तकरूपोऽतिशय इत्यर्थः । यत्तु यद्येवं सूचकश्च हि श्रुतेराचक्षते च तद्विदः इत्यत्र स्वाप्नपदार्थानां शुभाशुभसूचकत्वेन सत्यत्वसमर्थनं तन्नोपपद्यते (तन्न साध्वापद्यते)स्वाप्नपदार्थानामसत्यत्वेपि तदनवच्छिन्नतज्ज्ञानानामेव शुभाशुभसूचकत्वोपपत्तेरिति, चोद्यं तु तदधिकरण एव भावदीपेऽस्माभिः परिहृतं ध्येयम् । अत्रापि किंचित्स्वस्थान एव वक्ष्यामः ॥ न तर्कमूलव्याप्तेरिति । बाध्यं नार्थकारी त्युक्ततर्केत्यर्थः ।  
?R अर्थक्रियाकारित्वमिति । व्यावहारिकता चास्य स्यादबाध्यत्व एव ही त्यत्रोक्तम् । यद्यर्थक्रियाकारित्वरूपव्यावहारिकत्वं चाङ्गीक्रियते प्रपञ्चस्य,तर्ह्यबाध्योप्यङ्गीक्रियेतेत्यत्रोक्तमापादकमिति योज्यम् । सपक्षान्तरे हेतुसत्त्वमाशंक्य निराह न च ज्ञानस्येति । तुशब्दार्थोऽतिशयेनेति ॥ धूमादेर्विशेषाकारेणेति । पर्वतादिदेशविशेषसल्लग्नत्वादिरूपेणेत्यर्थः ।  
?R दारुयन्त्रस्येवेति । सूत्रेण चेष्टमानदारुप्रतिमाया इवेत्यर्थः ।  
?R कथमनेनोक्तशङ्‌कानिरास इत्यत आह अयमाशय इिति । शङ्‌कते, तत्किमिति । उत्तरमाह अद्देति । बाधकाभावे श्रुतिप्रतीतं सर्वमेव सत्यमित्येतत्सत्यमित्यर्थः । अद्दा प्रत्यक्ष(सत्ययो)सिद्धयो रित्यभिधानात् । परतस्त्वे न च प्रमे त्येतद्योजयति नचेति । तदेव वाक्यमाकाङ्क्षितपदाध्याहारेण प्रकृतोपयोगितया प्रकारान्तरेण योजयति परतस्त्वे च प्रामाण्यस्येत्यादिना ॥ शङ्‌कते सन्तीति । निष्कलं षोडशकलात्मकदेहशून्यम् । तदेव मूलम् अपेक्षितशेषपूर्त्या प्रकारान्तेरण योजयति एवं श्रुतिबलेन पपरतस्त्व इति । तदेव वाक्यं प्रकारान्तरेणापि योजयति किंचाविशेषादिति । नन्वविशेषादित्ययुक्तम् । स इदं सर्वमि त्यादेरनुवादकत्वेन दुर्बलत्वान्निष्फलमित्यादेर्निषेधकत्वेन प्रबल्तवादित्यत आह अन्यदिति । अप्राप्तां भ्रान्तिमापाद्य किं चेशे (वेदो) मानतां व्रजेदि त्यादिना । तथा यदि मायिकं मित्याभूतं कारणत्वं ब्रह्मणो वेदो वदेत् तर्ह्यप्रमाणं स्यादित्यादि मिथ्याधर्मविधातुश्च वेदस्यैवाप्रमाणते त्यनेन । तथा कारणत्वादेर्मिथ्यात्वे शास्त्रवेद्यतैव न स्यादित्यादि च सर्वधर्मोज्झितस्यास्य किं शास्त्रेणाधिगम्यते इत्यादिना । तथा विश्वकर्तृत्वादेर्मिथ्याभूतविश्वसापेक्षत्वेन मिथ्यात्वात् तच्छ्रुतेरेव अमानत्वं युक्तमित्येतन्निराकरणमपि अन्यापेक्षा यदि स्युः इत्यादिना भक्तिपादे वक्ष्याम इत्यर्थः । ननु मया किमपि नाङ्गीक्रियते, ब्रह्मणो विश्वकर्तृत्वादिकं पररीत्यैव, अतः कथं तेनैवाङ्गीकृतम्, इत्यादिचोद्यनिरसनमप्यनुपदं वक्ष्याम इत्यर्थः ।  
?R एवमियता ग्रन्थेन बाध्यं नार्थक्रियाकारीत्येततसमर्थं नेहनानेति श्रुतेर्न सर्वमिथ्यात्वबोधजनकत्वमित्युक्तम् । इदानीमस्त्वबाध्यमेवार्थक्रियाकारि श्रुतिरप्यबाधैवेति शङ्‌कित्वा तदपि निरस्यति नन्विति ॥ प्रागेवेति । व्यवहारसतश्चापि साधकत्वं तु पूर्ववत् इत्यादिना जिज्ञासानय एवेत्यर्थः । ततश्चेति । स्मारणमात्रस्यात्र क्रियमाणत्वादित्यर्थः । अप्रमेति विच्छिद्यार्थमाह यस्मादिति । कुतो नेह नाने ति श्रुतिरप्रमेत्यत आह प्रपञ्चेति ॥ सोपाधिकत्वादिति । प्रतिपन्नोपाधिस्थत्रैकालिकनिषेधप्रतियोगित्व(माव) सदसद्विलक्षणत्वादिरूपत्वान्मिथ्यात्वस्येति भावः ॥ ततोऽस्येति । ब्रह्मस्वरूपत्वायोगेनातिरिक्तत्वस्य वाच्यत्वादस्य ब्रह्मभिन्नस्य मिथ्यात्वस्य बाध्यत्वमावश्यकम् । अन्यथा सदद्वैतङ्गापत्तेरिति भावः । बाध्यार्थमिति बहुव्रीहिः ॥ इति वक्ष्याम इति । प्रामाण्यस्य च मर्यादा
कालतो व्याहता भवेदित्यादिना भक्तिपादे । तथोत्क्रान्तिपादे च दीर्घभ्रान्तिकरी चेत्स्यादि त्यादिना चेति भावः ॥ स्वरूपासिद्धकालातीतयोरपीति । अत्र  
?Rनेह नानेतिश्रुतौ स्वरूपतोऽर्थतश्चासत्यत्वं प्रकृतमिति स्वरूपासिद्धकालातीतयोरित्युक्तम् ॥ तत्रापीति । असिद्धागिहेतुप्रयोगस्थले हेतुस्वरूपारोपस्य विषयारोपस्य च सम्भवादित्यर्थः ।  
?R उत्तरवाक्यमवतारयितुमाह स्यादेतदिति ॥ मयेति । न तत्सत्यमिति वदता मयेति योज्यम् । क्रियाऽऽवेशः क्रियानिष्पत्त्यनुकूलव्यापारवत्त्वम् । साधकत्वं सतस्तेने ति जिज्ञासानयोक्त्या पौनरुक्त्यनिरासायाभ्यधिकाशङ्‌का वक्तुमाह न च वाच्यमिति । अन्यथेति । बाह्यप्रपञ्चस्यापि साक्षिविषयत्वोपगम इत्यर्थः । अन्धादेरपि साक्षिणा हि रूपत्वपदार्थादिधीसंभवादिति भावः ॥ स एव चेति । बाह्यप्रपञ्च एव । अत्र प्रकृतिनये । ब्रह्म विश्वात्मना मृषा इत्यादिना प्रकृत इत्यर्थः । नाप्यसत्यमिति । युष्माभिरुपन्यस्तं प्रमाणमित्यन्वेति । न त्वधिकरणसिद्धान्तत्वेनेति । कस्मिंश्चिदर्थे सिद्ध्यति, अर्थात्सिद्धं ह्यधिकरणसिद्धान्तत्वेन सिद्धम् । यथा क्षित्यादिकं सकर्तृकमिति कार्यत्वहेतुना क्षित्यादिकर्तृसिद्धौ सार्वज्ञमर्थात्तस्य सिध्यति । एवमर्थसिद्धत्वेन संप्रतिपन्नं नेत्यर्थः । ज्ञाततयेत्यादि । वृत्तिरूपज्ञानविषयतया भावरूपाज्ञानविषयतया चेत्यर्थः ॥ तथा च वक्ष्यत इति । अत्रोपलक्षणतया गृहीते सति सत्यत्वं गगनादेश्च इत्यादिनाऽअत्रैवाग्रे तद्विविच्य वक्ष्यत इत्यर्थः । शङ्‌कते भवत्कल्पितेति । सत्येनैव प्रमाणेन प्रमेयसिद्धिरिति भवत्कल्पितव्यवस्थयैव भवद्व्यवस्था न साध्वीति ब्रूमः । कुत व्याहतत्वात् । मां प्रति सत्त्वासत्त्वौदासीन्येन प्रमाणेनैव प्रमेयसिद्धिरित्युपेत्यैव प्रपञ्चसत्यादिसाधनस्य कार्यत्वेन व्याघातादित्यर्थः । यद्वा किमप्यनङ्गीकुर्वाणं मां प्रति साक्षिणस्साधकत्वं त्वयाङ्गीकृतमित्युक्ते व्याहतत्वात्सत्येनैवव मानेन प्रमेयसिद्धिरिति भवद्व्यवस्थया प्रपञ्चसत्यत्वत्वादिरूपभवद्व्यवस्था न साध्वीति ब्रूम इत्यर्थः ॥ यदिति । प्रप़ञ्चसत्यत्वादिकं स्वाभ्युपगतप्रपञ्चमिथ्यात्वाव्यवस्थाविरुद्धमित्यर्थः । इत्यस्यापीति । एतद्वाक्यरूपप्रमाणस्येत्यर्थः । अस्मादिति । यत् स्वाभ्युपगतव्यवस्थाविरुद्धं तदसाधु उत्युक्तरूपवाक्यादित्यर्थः । प्रामाण्यादीत्यादिपदेन प्रमाणभूतवाक्यार्थावबोधाद्यनङ्गीकर्तृत्वमिति गृह्यते ॥ प्रमितिकरणत्वादिनेति । प्रमितिकरणत्वेनोपादानं प्रामाण्याङ्गीकारित्वं, तज्जन्यज्ञानत्वेनोपादानं प्रमित्यङ्गीकारित्वं, तद्विषयत्वेनोपादानं ह्यर्थस्याङ्गीकारित्वमित्यर्थः ॥ प्रागेव निरस्तमिति । अनङ्गीकुर्वतां विश्वसत्यतां तन्न वादिते ति जिज्ञासानयानुव्याख्यासुधायां खण्डनोक्तनिरासप्रस्तावे सत्त्वासत्त्वे विहाय प्रमाणस्वरूपस्य बुद्धावारोपितुमशक्यत्वेने त्यादिना निरस्तमित्यर्थः ॥  
?R विश्वं सत्यम् इत्यादिना विश्वं सत्यं मघवाना युवोरिदापश्चन प्रमिनन्ति व्रत वाम् यच्चिकेत सत्यमित्तन्न मोघं वसुस्पार्हमुत जेतोत दाता, प्र घा न्वस्य महतो महानि सत्या सत्यस्य करणानि वोचमि ति श्रुतीनामुपादानस्य स्पष्टत्वात् । कविर्मनीषी परिभूः स्वयंभूर्याथातथ्यतोऽर्थान्व्यदधाच्छाश्वतीभ्यः समाभ्य इति श्रुतौ यथार्थत इतिपदाभावेन तच्छ्रुत्यापादानस्यास्फुटत्वादाह यथार्थत इत्यनेनेति । एतासामर्थस्य तत्त्वोद्योतादौ स्पष्टमुक्तत्वात् सन्न्यायरत्नावल्यामर्थस्योक्तत्वाच्चार्थमनुक्त्वा तासाममुख्यसत्यतापरत्वेन वा सत्यत्वरूपे स्वार्थे तात्पर्याभावेन वा विश्वस्य परमार्थसत्त्वा(त्त्व)निर्णायकत्वमाशङ्‌क्य प्रतिबन्द्या निराह व्यावहारिकेति । इति चेन्ने त्यनन्तरं कल्पकाभावादन्यथे ति पदद्वयमध्याहार्यम् । कल्पकामाशङ्‌कते श्रुत्यन्तरेति । नेहनानेत्यादि श्रुत्यन्तरेत्यर्थः ॥ अत्रापीति । ब्रह्मसत्यत्वेपीत्यर्थः । अपुरुषार्थत्वादित्यत्र नञोऽभावार्थमुपेत्य विश्वसत्यत्वाज्ञानस्य पुमर्थाहेतुत्वात् न एतासां श्रुतीनां तत्र तात्पर्यमुच्यते, अथ पुमर्थविरुद्धत्वात् । आद्ये आह सत्येति । अन्त्यमाशङ्‌कते निष्प्रपञ्चेति ॥ इति वक्ष्याम इति । उपासनापादे विद्यैव तु निर्धारणादित्यधिकरणाद्यसूत्रव्यावर्त्यसाधनान्तरनिरासप्रस्तावे न चाप्येकत्वविज्ञानादुक्तन्यायेन मुच्यते इति निष्प्रपञ्चात्मैक्यज्ञानं मुक्तिसाधनमित्येतत् । तथा उक्रान्तिपादे निर्विशेषं स्वयंभातम् इत्यादिना
  
?Rशून्यवाद्यभिमतमोक्षमुक्त्वा इत्येवं मायितश्चाहुरि त्यादिनाऽद्वितीययाऽऽपत्तिरूपमोक्ष इत्येतच्च प्रमाणाननुगुणमिति वक्ष्याम इत्यर्थः ॥ प्रागुक्ततर्केति । व्यावहारिकता चास्य स्यादबाध्यत एव ही त्युक्ततर्कस्य बाध्यं नार्थक्रियाकारी त्यादिना तत्सदेवार्थकारकमि त्यन्तेन यद्व्यप्त्यादिमत्त्वेनोपपादनं कृतं तेनैवास्यानुमानस्योपपादितत्वादित्यर्थः । सन्न्यायरत्नावल्यां तु व्यावहारिकतेत्यादिना युक्त्या, विश्वं सत्यमित्यादिना श्रुत्या,सत्यमित्यादिना प्रत्यक्षेण सत्यत्वोपपादनमित्युक्तम् ।  
?R किंचेति चार्थमभिप्रेत्याह चशब्द इति । यथाश्रुतान्वयमुपेत्याह न केवलमिति । मिथ्यात्वमपि बन्धस्य न प्रत्यक्षविरोधत इत्यादिना जिज्ञासानये । यत् आन्तरसुखादेः साक्षिणा सत्यत्वमुक्तं तेन साकं समुच्चय इति भावः ॥ तत्रापीति । बाह्यवस्तुष्वपीत्यर्थः । आदिपदेन दिग्विशेषाः प्राच्यादयो ग्राह्याः ॥ वक्ष्यमाणेनेति । एवमक्षजमानत्वसिद्धमि त्यादिनाऽत्रैवोत्तरत्र अर्थसत्त्वघटितप्रत्यक्षादिप्रामाण्यव्यवस्थापनप्रकारेणेत्यर्थः ॥ प्रकृतत्वादिति । विश्वसत्यत्वावाचिका इति पूर्वप्रकृतत्वाद्विभागपरिणामाभ्‌यां विश्वस्येत्यनुवर्तिष्यते ॥ किमनेनेति । गगनादेरिति कथनेन किमित्यर्थः । तावता कथमुक्तशङ्‌कानिरास इत्यत आह तथा च वक्ष्यत इति । युक्तिपादे । प्राकृतं शुद्धचैतन्यंमक्षं तु द्विविधं मतमि त्यादौ न विलक्षणत्वनयानुव्याख्याने साक्षिणः प्रत्यक्षप्रमाणत्वं वक्ष्यत इत्यर्थः । साक्षीत्युक्तेः कृत्यमाह प्रत्यक्षेत्येवोक्तेः इत्यादिना । गगनादेरित्यादिपदेनैन्द्रियकानैन्द्रियकरूपराशिद्वयस्य ग्रहणं कृत्वा प्रत्यक्षसाधितमित्युक्ते प्रसिद्धत्वेन बाह्यप्रत्यक्षस्यैव प्रत्यक्षपदेन ग्रहणाऽरपत्त्या गगनादिरूपाऽतीन्द्रियार्थसत्यत्वे प्रमाणं नोक्तं स्यादित्यर्थः । नन्वेवं साक्षिपदे दत्तेऽपि बाह्यप्रत्यक्षादिप्रमाणवेद्यार्थसत्यतायां प्रमाणं नोक्तं स्यादिति चेन्न । तत्प्रमाणप्रामाण्यव्यवस्थापनद्वारा तत्तत्प्रमाणवेद्यार्थसत्यत्वस्यापि साक्षिणैव व्यवस्थाप्यतया साक्षिप्रत्यक्षेत्युक्त्यैव ऐन्द्रियकानैन्द्रियकसर्वपदार्थसत्यत्वे प्रमाणमुक्तं भवत्येवेत्याशयेन साक्षिप्रत्यक्षेत्युक्तमिति भआवेनाह न च साक्षिणा विनेति । ऐन्द्रियकाणामपीत्यपिपदस्य न केवलमानुमानिकादीनामित्यर्थः । साधकत्वं तु सत्यस्ये त्यादित्रिपाद्यास्तात्पर्यमनुवदति उभयवादीत्यादिना । अस्यार्थस्य सत्यत्वरूपार्थस्य । तर्हि पुनरत्र तदुपन्यासो व्यर्थ इत्यत आह तथाऽपीति ।  
?R साक्षीत्युक्तेर्मतान्तरनिरासोऽपि फलमिति भावेनाह केचिदिति । इहेत्युरलक्षणम् । इदानीमित्यपि ग्राह्यम् । आकाशादेरित्यस्याकाशकालयोरित्यर्थः । आस्थिषतेति लुङ्गात्मनेपदबहुवचनम् । अङ्गीकृतवन्त इत्यर्थः । चाक्षुषतासामग्रीति । महत्त्वसमानाधिकरणोद्भूतरूपवत्त्वरूपसामग्रीत्यर्थः । कथं ज्ञानान्तरसिद्धत्वेपि चाक्षुषज्ञाने भानमित्यत आह दृष्टो हीति । सौर(भे)भ्येणेति योज्यम् । कस्मिंश्चिच्चन्दनखण्डे घ्राणेन सौर(भे)भ्येऽवगते सति तत्र वा तत्सजातीयेऽन्यत्र वा चक्षुषा सुरभिश्चन्दनखण्डोयमिति ज्ञानोदयस्यानुभवादित्यर्थः ॥ परेषां चेति । अनुपलब्धिरूपषष्टप्रमाणवेद्योऽभाव इति मतेऽभावस्याचाक्षुषत्वेपि इह भूतले घटाभाव इति विशिष्टचाक्षुषप्रत्ययो दृष्ट इत्यर्थः ।  
?R  अयमिति । इह विहङ्गमः पततीति प्रत्यय इत्यर्थः । तार्किकाणां तथा प्रतीत्यभिमानसत्त्वादाह लौकिकानामिति ॥ त इति । लौकिका इत्यर्थः ॥ नेहेति । इहेत्युक्ताधिकरणस्य आलोकावयवत्वे तदाश्रितस्य तत्र निषेधप्रत्ययायोगादिति भावः । इहालोकत्र्यणुकमितीति । त्र्‌यणुकावयवानां द्व्यणुकत्वेनातीन्द्रियतया इहेति प्रत्ययायोगादिति भावः । द्वितीयप्रत्ययोपपत्तिं शङ्‌कते प्रमाणान्तरेति । यद्वा अन्धकारावृतदेशे न इहालोक इति प्रत्यये इहेति आलोकपरमाणव एवाधिकरणतया निर्दिश्यन्त इति भावेन नेहालोक इति प्रत्ययो दुःसंवाद इत्युक्तम् । एवं च प्रत्ययद्वयेऽप्युपपत्तिं शङ्‌कते प्रमाणान्तरेतीत्यवतरणीयम् ।  
?R सामान्यपरिशेषरूपानुमानाभ्यां गगनादिसिद्धिनिरासोऽपि साक्षिप्रत्यक्षपदप्रयोगफलमिति भावेन   
?Rतन्मतमाशङ्‌कते।अथ मतमित्यादिना ॥ आश्रयासिद्धिशङ्‌कानिरासायाह शब्दस्तावत्प्परत्यक्षसिद्ध इति । गुण इति साध्यनिर्देशः । हेतौ (तोर्ग्रा)ग्राह्यत्वमात्रस्य गगनादौ व्यभिचारादिन्द्रियेति विशेषणम् । घटादावव्यभिचाराय एकेन्द्रियेति । जीवात्मन्यव्यभिचाराय बाह्येति । योगिबाह्येन्द्रियग्राह्यात्माकाशादावव्यभइचाराय अस्मदादीति । शब्दत्वादावव्यभिचाराय सत्यन्तम् । अयं च प्रयोगो वक्ष्यमाणगुणत्वहेतोरसिद्धिनिरासाय । परोक्तप्रतिज्ञादिक्रमनियमभञ्जनाय हेतुपूर्वकं गगनसाधकसामान्यानुमानप्रयोगमाह गुणत्वाद्द्रव्याश्रित इति । शब्द इति धर्मिवाचिपदमनुवर्त्यम् । सामान्यतो द्रव्ये सिद्ध इत्यस्य परिशेषादित्यादिना वक्ष्यमाणेनान्वयः । गगनरूपविशेषद्रव्यसिद्ध्यै परिशेषं वक्तुं प्रसक्तं निराह शब्द इत्यादिना । स्पर्शवतः पृथिव्यादिचतुष्टयस्य गुणो नेत्यर्थः । कर्मजसंयोगादौ हेतोरव्यभिचाराय साध्ये विशेषपदम् । कारणगुणपूर्वकत्वं नाम स्वसमवायिकारणमात्रसमवेतगुणासमवायिकारणकत्वम् । यथा घटगतरूपस्य स्वाश्रयसमवायिकारणमृत्पिण्डगतरूपासमवायिकारणकत्वं । तदभावः, अकारणगुणपूर्वकत्वं । तस्मादिति हेत्वंशस्यार्थः । शब्दशचोक्तरूरकारणगुणपूर्वको नेति नासिद्धिः । परमाणुरूपपूर्वकत्वं । तस्मादिति हेत्वंशस्यार्थः । शब्दश्चोक्तरूपकारणगुणपूर्वको नेति नासिद्धिः । परमाणुरूपादावव्यभिचाराय प्रत्यक्षत्वे सतीति विशेषणम् । तन्तुरूपजन्ये पटरूपे(घटगतपूर्वरूपादाव)व्यभिचाराय विशेष्यम् ॥ अयावद्द्रव्यभावित्वादिति । अत्रापि प्रत्यक्षत्वे सतीत्यनुवर्तनीयम् । तेन पाकजे पार्थिवपरमाणुरूपादौ व्यभिचारः । हेतोरप्रयोजकत्वनिरासाय विपक्षे बाधकतर्कमाह स्पर्शवद्गुणत्व इत्यादिना तदिति । शब्दानुपलम्भप्परसङ्गः इत्यर्थः । तत्कथमित्यतो व्यनक्ति शब्दो हीत्यादिना द्रव्यं वाऽस्तीत्यन्तेन ॥ गुणस्य स्वाश्रय इति । स्वाश्रये वर्तमानं गुणं प्रति वा स्वाश्रयाश्रिते विद्यमानं गुणं प्रति गुणस्यासमवायिकारणत्वादित्यर्थः । आद्यं यथा । आत्मगतमनःसंयोगस्य आत्मगतज्ञानादिगुणासमवायिकारणत्वम् । द्वितीयं तु तन्तुरूपस्य पटगतरूपं प्रत्यसमवायिकारणत्वम् । न चैवं स्पर्शवद्गुणत्वे सम्भवतीति भावः । कथं तर्हि तदुलम्भ इत्यत आह तस्मादिति । वीचीतरङ्गेति । सूक्ष्मस्थूलत्वाभ्यां वीचीतरङ्गयोर्भेदः । यथा तटाकादिमध्ये पाषाणादिप्रक्षेपे सति वलयाकारेण दशदिक्संबद्धा काचिद्वीची जायते । तदनन्तरं तथैव कश्चच्चरङ्गः पुनर्वीची पुनस्तरङ्ग इत्येवं तीरपर्यन्तं वीचीतरङ्गपरम्परया तीरप्राप्तिः । तथा शंखादिशब्दस्यापि परम्परया कर्णशष्कुलीयुक्तदेशप्राप्तिरित्यर्थः । नाप्यात्मगुण इति । शंखशब्दं कुर्वन्य आत्मा तद्गुण इत्यर्थः । शब्द इति वर्तते । अहंकारेण विविक्तस्येति । अहं सुखीत्यादिवत् अहमर्थसंसृष्टत्वभावेनाऽहमर्थाऽसंसृष्टस्येत्यर्थः । न दिक्कालमनसामिति । गुणः शब्दः इत्यनुकर्षः ॥ प्रसक्तेति । आश्रयत्वेन प्रसक्तपृथिव्याद्यष्टद्रव्याणामाश्रयत्वप्रतिषेध इत्यर्थः । रूपवदितीतिशब्दस्य अथ मतमिति पूर्वेणान्वयः ॥ तदिदमिति । उक्तदिशा शब्दलिङ्गकत्वमित्यर्थः । जातिबधिराणामिति । न च तेषामपि जन्मान्तरीयव्याप्त्यनुसंधानादाकाशप्रतिभास इति वाच्यम् । अन्यथोपपत्तौ तत्कल्पकाभावात् । अन्यथाऽतिप्रसङ्गादिति भावः । मूर्तावकाशेनेति । कुम्भकुसुलादिमूर्तपदार्थानामस्थानप्रतिहत्यभावेनेत्यर्थः । आकाशसिद्धिं शङ्‌कते मूर्ताभावस्याप्यधिकरणेति । स्तम्भकुम्भादिमूर्ताभावः साधिकरणे मूर्ताभावत्वात् घटाद्यधिकरणपटाद्यभाववत् इत्यनेन जातिबधिराणामाकाशप्रतिभास इति भावः । तस्येति । पक्षतयोपात्तमूर्ताभावस्येत्यर्थः ॥ साधिकरणस्यैवेति । अधिकरणप्रतियोगिघटितत्वेनैवाभावप्रतीतिनियमात् सद्भ्यामधिकरणप्रतियोगिभ्यामभावो निरूप्यत इत्यङ्गीकारादिति भावः ।

?R एवमाकाशस्य शब्दलिङ्गकविश्वजनीनाकाशप्रतिभासायोगमुक्त्वा इदानीं सामान्यतः आकाशद्रव्यसाधकानुमानं निरसितुमाह किञ्चेति । शब्दः क्वचिदाश्रितो गुणत्वादिति प्रयोगे शब्दपदार्थं पृच्छति शब्द इति ॥ न चोक्तेति । शब्दो गुणः सामान्यवत्त्वे सत्यस्मदादिबाह्यैकेन्द्रियग्राह्यत्वादित्वादित्युक्तेत्यर्थः ॥ विरोधाभावादिति । तथा चाप्रयोजकोऽयं हेतुरिति भावः । ननु विपक्षे हेतूच्छित्तिरूपो विरोधोऽस्त्यतो नाप्रयोजकत्वमिति भावेन शङ् कते यदीति ॥ प्रतिबन्धादिति । व्याप्तत्वादित्यर्थः ॥ निरवयवस्यापीति । आत्मरूपद्रव्यस्येति योज्यम् । ध्वनिरूपो वेति पक्षे सामान्यद्रव्यसिद्धावपि न परिशेषसिद्धिरिति दोषमाह द्वितीये त्विति ॥ पिठरपाकेति । तार्किकमते ह्येकत्र घटादीन्मेलयित्वा कुलालेन तृणादिना तेषां पाके समारब्धे तेजोभिघातादिना घटादवयेषु क्रियोत्पत्तौ अयवयसंयोगनाशेनायवयिनाश इत्येवं क्रमेण परमाणुपर्यन्तनाशे सति पुनर्भोजकादृष्टवशेन परमाणुक्रियोत्पत्तौ तत्संयोगे द्व्यणुकादिक्रमेण घटादिरूपान्त्यावयविन उत्पत्तिरिति पीलुपाकप्रक्रिया । परमाणुपर्यन्तमवयवयिनो नाशं विनैव तथैव घटादीनां पाकः पिठरपाकप्रक्रिया । इति प्रक्रियाद्वयमङ्गीकृतम् । तत्र पीलुपाकप्रक्रियायां कारणगुणपूर्वकत्वादिसत्त्वेन हेत्वभावेपि पिठरपाकक्रियायां घटादौ तेजस्संयोगेनैव रूपान्तरादेर्जातत्वेन तत्रोक्तहेतुद्वयसत्त्वात्साध्याभावाच्च व्यभिचार इत्यर्थः । प्रमितत्वादिति चेदिति । स्पर्शवद्गुणत्वस्य प्रमितत्वादित्यर्थः ॥ विशेषणमिति । यः प्रत्यक्षत्वे सत्यश्रावणत्वे सत्यकारणगुणपूर्वक इति वा श्रवणेतरप्रत्यक्षत्वे सत्यकारणगुणपूर्वकः स स्पर्शवद्गुणो नेति वा विशेषणमुपादेयमित्यर्थः । तथाच शब्दस्यापि व्यावर्तिततया स्पर्शवद्गुणत्वेपि नानुमानविरोध इति भावः । यद्यपि सिद्धान्ते ध्वनिराकाशगुण एव । यदाहुर्भगवत्पादाः । आकाशगुणे शब्दे व्यज्यमाना वर्णा इत्यादि तत्त्वनिर्णये । तथापि कस्यचिन्मतरीत्या परस्येत्थमापादनमात्रमपि ध्येयम् । यद्वा सर्वस्यापि पञ्चीकरणप्रक्रियायामाकाशाद्यमुस्यूतत्वात् एवं स्पर्शवद्गुणत्वप्रतिपादनमिति ज्ञेयम् । ननु तत्र तदनुपलम्भप्रसङ्गो बाधक इति तत्राह अनुपलब्धिस्त्विति ॥ चक्षुष इव तैजसात्तु विकुर्वाणादिन्द्रियाणि दशाभवन् इत्यादिस्मृत्या सर्वेषामपीन्द्रियाणां चक्षुष इव तैजसत्वादिति भावः । नन्वेवं संदेह एव भवेत् न तु श्रोत्रस्य गतिनिश्चय इत्यत्र आह संशयादपीति ॥ महीयानिति । बहुल इत्यर्थः । एतद्दिग्भवोयं शब्द इति निश्चय एव बहुलः संशयात्तु क्वाचित्कः प्रतिहत्यादिदोषनिमित्तकः । एवञ्च बहुतरदिङ्निश्चयबलाद्गत्वाग्रहणमेव निश्चीयत इति भावः । यद्वा संशयानुगुण्यापेक्षया निश्चयानुगुण्येन श्रोत्रस्य गतिरेव कल्प्या निश्चयस्य संशयादपि श्रेष्टत्वादित्यर्थः ॥ न चोक्तदोष इति । नापि शङ्खाद्यागमनेन श्रोत्रप्रत्यासत्तिः तदनुपलम्भादि त्युक्तदोषो नास्ति । यथा कस्तूरिकाद्यवयवानामेव घ्राणदेशपर्यन्तमागमने कस्तूरिकागन्धस्य घ्राणेन सह संयुक्तसमवायसंबन्धमुपेत्य ग्रहणमुपेयते तद्वदत्राप्युपपत्तेः । सूक्ष्यतया अवयवागमनानुपलम्भस्योभयत्र साम्यात् । नचैवं शङ्खावयवापगमे शङ्खस्य ह्रासः स्यादिति शंक्यम् । कस्तूर्यादावपि साम्यात् । अवयवान्तरप्रवेशेन पूर्वसाम्यस्यात्रापि तुल्यत्वादिति भावः ।
  
?R हेतुद्वयमसिद्धमिति । शब्दो न स्पर्शवद्विशेषगुण इत्यत्र यद्हेतुद्वयमुक्तं तेन पृथिव्यादिगुणत्वाभावसिद्धावपि न वायुगुणत्वाभावसिद्धिः । शब्दस्य वायुगुणत्वेन वायुगतस्पर्शस्येव प्रत्यक्षत्वे सति कारणगुणपूर्वकत्वस्य यावद्द्रव्यभावित्वस्य च संभवेन हेत्वोः स्वरूपसिद्धत्वेन वायुगुणत्वाभावसाधकत्वात् । वायुगुणत्वपक्षे प्रागुक्तस्तदनुपलम्भप्रसङ्गरूपस्तर्कश्चायुक्तः । तत्पक्षे वायुना सह श्रोत्रदेशप्राप्तिसंभवेनोपलम्भोपपत्तेरिति भावः । शंकते न चैवं युक्तमिति । कुत इत्यतः श्रोत्रस्यापि वायवीयत्वप्रसङ्गरूपबाधकसद्भावादित्याह श्रोत्रस्येति ॥ प्रतिनियतेति । अस्यार्थोग्रे व्यक्तः ॥ वायवीयत्वे श्रोत्रस्यापि तथात्वप्रसङ्गादिति । न चेष्टापत्तिः । तथात्वे त्विगिन्द्रियवत्स्पर्शस्यापि ग्रहणप्रसङ्गात् । त्वचोपि  
?Rशब्दग्राहकत्वप्रसङ्गादिति भावः ॥ स्नेहेति । जसगुणचिक्कणताग्राहक इत्यर्थः । ननु रूपादिषु पञ्चसु मध्य इति विशेषणान्न दोष इत्याशयादाह श्रोत्रस्येति । ननु श्रोत्रस्पर्शनयोर्द्वयोरपि वायवीयत्वे शब्दमात्रग्राहकत्वं स्पर्शमात्रग्राहकत्वमिति नियमभङ्ग एव बाधक इत्यत आह सामग्रीभेदेनेति । वायुविकारत्वस्योभयत्र साम्येपि श्रोत्रादिजनकेतरकारणकलापवैचित्र्येण श्रोत्रत्वचोर्वैचित्र्यात् प्रतिनियतार्थग्राहकत्वोपपत्तेरित्यर्थः । यद्वा ग्रहणे सहकारिसंपत्तिरूपसामग्रीभेदेनेत्यर्थः । बाधकान्तरमाशंकते घ्राणादीनामिति । एकप्रकृतित्वं एकभूतोपादानकत्वमित्यर्थः । अस्त्वित्यङ्गीकारः । ननु बाधके सति कथमित्यत आह बाधकसद्भाव इति । तत एव बाधकादेवेत्यर्थः । वायवीयत्वेऽनुमानविरोधं बाधकमाशंकते शब्द इति । वायुगतसंख्यापरिमाणादावव्यभिचाराय हेतौ सत्यन्तम् । स्पर्शे व्यभिचारवारणाय विशेष्यम् ।  
?R ननूक्तमात्मगुणत्वाभावे बाह्येन्द्रियप्रत्यक्षत्वादिहेतुचतुष्टयमित्यतः सर्वं क्रमेण निरस्यन्नाद्यं निराह धर्मादीनामप्रत्यक्षत्वेऽपीत्यादिना ॥ तत्सिद्धाविति । अष्टगद्रव्यातिरिक्तद्रव्यसिद्धौ शब्दगुणकत्वेनैव तस्य सिद्ध्या धर्मिग्राहकमानबाधः, शब्दो नाष्टद्रव्यातिरिक्तद्रव्यगुणः प्रत्यक्षत्वात् तदीयपरमाणवत् इत्यनुमानस्य ।  
?Rतादृशद्रव्यसिद्धावप्रसिद्धविशेषणतेति शंकार्थः ॥ परिशेषेति । तदयं प्रमाणार्थं इत्यादिना प्रागुक्तपिरशेषेत्यर्थः । साम्यादिति । तत्सिद्धौ सिद्धसाधनं असिद्धावप्रसिद्धविशेषणतेति दोषसाम्यादित्यर्थः । आत्मान्तरग्राह्यत्वादितिद्वितीयहेतुं निराह आत्मान्तरेति । संदिग्धासिद्धेरिति । एकेन श्रुत एव शब्दोऽन्येनापि श्रुत इति निश्चयासंभवात् । स्तम्भकुम्भादिवत् स्थायित्वे तत्स्यात् । न चैवम् । तस्य आशुतरविनाशित्वेन वीचीतरङ्गन्यायेन शब्दान्तराण्युत्पाद्य पूर्वपूर्वशब्दानां नष्टत्वेन अन्ययान्यशब्दानामेव पुरुषान्तरैर्ज्ञातत्वसंभवादिति भावः । ननु पुरुषान्तरैरन्यान्यशब्दश्रवणेऽपि तज्जनकशब्दपरम्परया मूलशब्दज्ञानमस्तीति मूलभूतशब्दप्रतिपत्तिः सर्वसाधारणीति शंकते सन्तानेति ॥ प्रत्यभिज्ञानादिति । शङ्खशब्द एव मयापि श्रुत इति ज्ञानादित्यर्थः ॥ सुखादीनामप्यनुमानेनेति । मुखप्रसादादिना चैत्रादिगतसुखस्यानेकैरनुमानं शक्यत्वादिति भावः ॥ आत्मसमवेतस्यैवेति । आत्मनोऽपि विभुत्वादिति भावः । एतेन तृतीयहेतुरप्यप्रयोजकत्वेन निरस्तो ध्येयः ।  
?R ग्राहकस्थत्वेनेति । श्रोतृपुरुषस्थत्वेनेत्यर्थः ॥ तस्याप्यसिद्धत्वादिति । एतेन तृतीयहेतोरप्यप्रसिद्धिरुक्ता ध्येया । व्यभिचारादिति । एतेन चतुर्थहेतुरपि व्यभिचारेण निरस्तो ध्येयः । नन्वहंकारेण वि(वि)भक्तस्य ग्रहणादित्यत्र ग्रहणादित्यस्य प्रतीयमानत्वादित्यर्थः । पादे मे सुखमिति भ्रमः अतो न दोष इति शंकते ग्रहणमिति ॥ संदिग्घेति । आत्मगुणत्वाभावस्याद्याप्यसिद्ध्या अहंकारविविक्तत्वेन शब्दग्रहणमिदं भ्रान्तिः, उत प्रमितिरिति संदेहास्कंदनादिति भावः । यदपि दिक्कालमनसां गुणत्वाभावे प्रत्यक्षत्वाद्विशेषगुणत्वाच्चेति हेतुद्वयम् । तत्राद्यमाशंक्य निराह प्रत्यक्षत्वादितीति । द्वितीयं निराह कालादीनामिति । अन्यथा तत्सिद्धेरिति । आनुमानिकत्वप्रकारापेक्षया प्रकारांतरेण साक्षिणैव सिद्धेरनुपदमग्रे वक्ष्यमाणत्वादित्यर्थः । येन धर्मिग्राहकमानबाध इति भावः ।  
?R किञ्चात्र सर्वत्रेति । शब्दस्य आत्माद्यष्टद्रव्यगुणत्वाभावे ये प्रयोगा अभिहिताः तत्र सर्वत्र व्याप्तिग्रहणसमये यत्र शब्दान्यत्वे सति बाह्यप्रत्यक्षत्वादिकं तत्रात्मादिगुणत्वाभाव इत्यादिरूपेण सहचारदर्शनं संकोचनीयमित्यर्थः । एतत्संकोचस्यैव लघुतमत्वादिति भावः । ननु प्रामाणिकत्वान्न द्रव्यान्तरकल्पनं दोषायेत्यत आह परिशेषेति ॥ असाधारणता स्यादिति । अष्टद्रव्यवृत्तौ बाधकोपपन्नत्वे सति गुणत्वादिति हेतोरिति बोध्यम् । इतरेभ्यो भिद्यत इति । पृथिव्याद्यष्टद्रव्यप्रतियोगिकभेदवानित्यर्थः । ननु समुदितानामेवास्तु साधनम् । न चैकाधिकर(णा)ण्यावच्छेदकावच्छिन्नानामेतेषां क्वाप्यप्रसिद्धत्वेन अप्रिसद्धविशेषणत्वं शंक्यम् ।  
?Rअसिद्धविशेषणत्वस्य साध्याप्रसिद्धौ तन्निरूपितव्याप्तिज्ञानायोगेन व्याप्तिग्रहप्रतिबन्धकत्वेन दोषत्वात् । इह च साध्यसाधनव्यतिरेकयोरेव व्याप्त्यंगीकारेणन्वयव्याप्तेरनभ्युपगमात् अबावसाध्यकव्यतिरेकिप्रयोगे च साध्यत्वेनाभिमतेतरान्योन्याभावानां समुदितानां व्यतिरेकस्य इतरत्वरूपभावपदार्थत्वेनान्योन्याभावरूपसाध्यज्ञानं विनैव यत्रेतरत्वं तत्र शब्दाश्रयत्वाभाव इति पृथिव्यादौ व्यतिरेकव्याप्तिग्रहसंभवेन अभावसाध्यकव्यतिरेकिणि साध्याप्रसि(द्धे)द्ध्यादेरदोषत्वादिति भावेन शंकते अभावस्येति ॥ न दोष इिति । अप्रसिद्धविशेषणत्वमिति योज्यम् ॥ तथापीति । साध्यभूताभावव्यतिरेकस्य भावत्वेपि साध्याभावरूपेण प्रतिषेधमुखेन साध्यभूताभावव्यतिरेकज्ञानमावश्यकम् । साध्याभावव्यापकाभावप्रतियोगित्वस्य व्यतिरेकहेतौ गमकताप्रयोजकरूपम् । तच्च न स्वरूपसत्तया । व्यतिरेक्याभासोच्छेदापत्तेः । किंतु ज्ञातमेव तत् । ज्ञानं च न वस्तुगत्या साध्याभावव्यापकाभावप्रतियोगिज्ञानतया । यत्र पटादौ घटाभावाभावत्वमारोप्य तद्व्यापकतया लोष्टत्वादिकं गृहीतं तत्र लोष्टत्वाद्यभावेन घटाभावाननुमानाऽपातात् । तत्र पटस्य वस्तुतः साध्यभूतघटाभावाभावत्वाभावात् । किन्तु साध्याबावत्वेन ज्ञायमानाभावव्यापकाभावप्रतियोगिज्ञानत्वेनैव वाच्यमित्यप्रसिद्धिर्दोषः एवेति भावः ॥ सर्वप्रतियोगिकैकेति । पृथिव्यादित्रयोदशपदार्थपरः सर्वशब्दः ।  
?R ननु सत्यत्वंगगनादेश्च साक्षिप्रत्यक्षसाधितमि त्यत्र गगनस्य साक्षिसिद्धत्वं प्रसक्तप्रतिषेधेन परिशेषतः साधितम् । आदिपदोपात्तकालदिगादेरानुमानिकत्वस्य परैंरगीकारात् तन्निरासेन साक्षिसिद्धत्वं कुतो नोपपद्यत इत्यत आह अन्यदिति । तत्तत्प्रस्तावकालैऽत्रैवोत्तरत्र वक्ष्याम इत्यर्थः ।  
?R औत्सर्गिकम् । कारणगतसहजशक्तिलब्धम् । दोषेति । ज्ञानजनकेषु दोषाहितागन्तुकशक्तिहलात् इत्यर्थः । एवमेव निष्कारणमेव ॥ उक्तत्वादिति । निर्विशेषे स्वयंभाते किमज्ञाना इत्यादिना जिज्ञासानये , सा मन्ददृष्टिस्तयैव ब्रह्मणः किं इत्यादिना अत्रैव पूर्वग्रन्थे विषयस्य आश्रयस्य च अभावेन अनुपपत्तेः उक्तत्वात् इत्यर्थः ॥ भवन्मते अस्ति खलु अविद्या, इत्यतः आह अस्माभिरिति ॥ कार्यान्तरस्येति । एतच्च स्वभावाज्ञानवादस्य निर्दोषत्वान्न तद्भवेत् इत्यत्रैव व्यक्तम् ।  
?R साक्षिण एव साक्षिप्रामाण्यग्राहकत्वस्य वक्ष्यमाणत्वादिति । यदि साक्षी स्वयंभातो न मा(त्वं)नं केन गम्यते ।  
?Rअक्षजादेश्च मान(त्वन्तत एवा)त्वमनवस्थाऽन्यथा भवेदि त्यादिना वैशेषिकाधिकरणादौ वक्ष्यमाणत्वादित्यर्थः ॥ त्रैकालिकबाध्यार्थगोचरत्वस्य वक्ष्यमाणत्वादिति । एवमेव हि सर्वकालेष्वपि स्थैर्यादि त्युत्तरग्रन्थ इति भावः ।  
?R किन्तु तदेवेति । अनुभूयेत्यन्वयः । तदातनः सुषुप्तिकालीनः ॥ इदमुपतिष्टत इति । अतीतानागतावित्यादिकमित्यर्थः । इति समाकृष्यत इति । द्विवचनान्ततया विपरिणाम्यानुवर्तिष्यत इत्यर्थः ।  
?R स्मृतिगोचरमिति । गोचरशब्दस्य क्लीबतानिर्वाहौ यदि तत्स्यादगोचरमि त्यत्र ईक्षतिनये व्यक्तः ॥ न पुना रूपमित्येवेति । न पुनः पदार्थ इत्येवेत्यर्थः । एतत्वादिकमिति । एतत्त्वं तत्त्वं चेत्यर्थः । हिशब्दार्थं व्यनक्ति । सिद्धसाधने को दोष इत्यत आह परेषामिति ।    
?R इत्युक्तमिति । रुपरहितद्रव्यत्वेन चाक्षुषतासामग्रीवैकल्यादित्युक्तं सत्यत्वं गगनादेश्चे त्येतद्व्याख्यावसरे इत्यर्थः ।  
?R प्रकारान्तरेणापि व्याख्यातुं तदेव वाक्यमन्यथाऽप्यवतारयति एवमिति । परेषाम् - तार्किकाणाम् । स्थविरे - वृद्धे ॥ प्रत्यया इति । सन्तीति शेषः । कथमिति प्रश्नस्योत्तरं स्थविरादीत्यादि ॥ न हि द्रव्यादिकमिति । स्थविरागिपिण्डरूपद्रव्यं यत्तद्गतगुणकर्मादिकं तन्न विषय इत्यर्थः । एतन्निरासकतया मूलं  
?Rयोजयतितुमाह तथा हीति । अनुभवत्वादिविशेषस्य प्रकृतेऽनुपयोगात् तदेतदिति दृश्यं वा स्मृतिगोचरम् इत्यस्य परस्परमिति प्रतीयमानं युगपदागतावित्यादिरूपेण प्रतीयमानमित्यर्थं असंगतमिति । सिद्धसाधकोऽसङ्गत इत्युक्तेर्विरोधासङ्गतिरूपार्थदोषमध्ये असङ्गतिरूपदोषान्तर्भावात् असङ्गताख्यदूषणमस्मन्मते बोध्यमित्यर्थः ॥  
?R साक्षिसिद्धकालविशिष्टप्रत्ययेति । सुरभि चन्दनमिति चाक्षुषप्रत्ययवदिति भावः ॥ वलीपलितेति । वली लम्बमानचर्मवत्त्वमुच्यते । पलितेति शुक्लकेशत्वं । कार्कश्यं चालम्बमानचर्मोपेतसर्वावयवदेहकत्वम् । यौवनावस्थेत्यर्थः । कार्कश्यादिना तत्कारण(त्वेन)कालसंबन्धेऽनुमिते सति लिङ्गषट्कोक्तिपरभाष्यं व्यर्थमापद्येतेत्यत आह विप्रतिपन्न प्रतीति । स्वार्थानुमानेन स्वस्य कालसंबन्धज्ञाने सत्यपि यस्तु कालसंबन्धे विप्रतिपद्यते तादृश्यवादिनं प्रति परत्वादिप्रत्ययाः किञ्चिन्निमित्तकाः कार्यत्वाद्घटादिवदि ति कार्यत्वेन हेतुना परापरादिप्रत्ययनिमित्तस्य कस्यचिद्वस्तुनोऽनुमानार्थं परार्थानुमानषट्कप्रदर्शनपरं परापरव्यतिरेकेत्यादिप्रागुक्तभाष्यमित्यर्थः । परिशेषात्स कालसंबन्ध एव सेत्स्यतीति भावः । एके तु कालसंबन्धस्य परापरागिप्रत्ययनिमित्तत्वे विप्रतिपन्नं प्रति तन्निमित्तत्वानुमानार्थमित्यर्थ इति व्याचक्षते । तन्नित्यसिद्धेरित्यादि योजयति तन्नित्यसिद्धेरिति । कालसंबन्धेऽनुमिते इत्यत्र कालसंबन्धमात्रं बहुकालसंबन्धो वा । आद्ये आह किञ्चेति । नित्यपदस्यार्थद्वयमुपेत्याह नित्यं सर्वदेति . नित्ये परमाणाविति । बाधितविषयत्वेन वलीपलितादिदेहावस्थारहितेपि देहे स्वतःकालसंबन्धस्यान्वयव्यभिचारेण देहावस्थाकारणात्वस्य बाधेन कारणत्वेन कालसंबन्धमानुमानं बाधितविषयमित्यर्थः । द्वितीयं शंकते अथ बहुकालेति ॥ तत्सम्बन्धस्यापीति । न्यायमते बहुत्वस्यौपाधिकत्वेनोपाधीनां युगपद्बाहुल्यसंभवेन कालबहुत्वस्यारपि संभवादौपाधिकबहुकालसंबन्धस्य वलीपलितादिवैदुर्यदशायामपि सिद्धत्वेन व्यभिचारितया वलीपलितादिकारणत्वेन तदनुमानं बाधितविषयमिति भावः । यद्वा काले परमाणूनामिव युगपद्बहुत्वाभावमभ्युपेत्य दोषोक्तिरियम् । अथवा सिद्धान्ते क्षणलवादेरप्यतन्तांशोपेतत्वात्तेषां च भिन्नाभिन्नत्वादेकक्षणादिसंबन्धदशायामेव बहुकालसंबन्धोऽस्तीत्येवमुक्तिः । नित्यतयेति । ननु औपाधिकानां कालानां पौर्वापर्यमस्त्येवेति चेन्न । उपाधीनां कारकत्वस्याग्रे समयपादे निरसिष्यमाणत्वात् । ज्ञापकत्वे च स्वत एव पूर्वापरीभावापन्नकालविशेषाणां प्राप्त्या अपसिद्धान्तापत्तेरिति भावः । यत्किञ्चिद्द्रव्यसंबन्धो वेति पक्षं निराह न द्वितीय इति ॥ तस्येति । पृथिव्यादिरूपयत्किञ्चिद्द्रव्यसंबन्धस्य शरीरे नित्यं सिद्धेरित्यर्थः । परिशेषावधारणेति । पूर्वत्राकाशे परिशेषावधारणोक्त्या तत्तुल्यन्यायतया वा काल एवाग्रे वक्ष्यमाणपरिशेषानुपपत्तितुल्यन्यायतया वा द्रव्यान्तरकल्पनापेक्षया पृथिव्याद्यष्टग्रव्येष्वेव परापरव्यतिकरादिप्रत्ययनिर्वाह कल्पनौचित्येन वा
अष्टद्रव्यातिरिक्तकालाख्यनवमद्रव्यपरिशेषावधारणायोगादित्यर्थः ।

?R बहुतराणीति । यस्य जन्मान्तरं सूर्यमण्डलगतगमनक्रियारूपपरिस्पन्दाः बहवोऽतीताः तद्वत्त्वं पिण्डे परत्वं सूर्यमण्डलगतातीतबहुपरिस्पन्दविशेषणकत्वं पिण्डे परत्वमित्यर्थः । एवमग्रेपि । सूरेति ष सूर्यशब्दपर्यायः सूरशब्दः । सूरसूर्यार्यमादित्ये त्यमरकोशात् । सौरेति पाठे सूरशब्दात्तस्येदमित्यण्प्रत्यये रूपम् ॥ एकेति । चैत्रमैत्रौ युगपदागतावित्यत्र चैत्रमैत्रागत्योर्योगपद्ये नाम यस्मिस्तपनपरिस्पन्दे चैत्रागतिस्तस्मिन्नेकस्मिन्नेव परिस्पन्दे मैत्रस्यागतिश्चेत् तदा  
?Rएकपरिस्पन्दविशेषणयुक्तत्वमागतिमतोः पिण्डयोर्यौगपद्यमित्यर्थः ॥ अनेकेति । यस्मिन्प्रचारे चैत्रः आगतः  
?Rततोऽन्यस्मिन्परिस्पन्दे मैत्र आगतश्चेदयौगपद्यमित्यर्थः ॥ तत्प्रत्ययैरिति । रविबिम्बगतबहुतरपरिस्पन्दविशेषणकपिण्डविशेष्यकप्रत्ययरूपपरत्वप्रत्ययेन 1 अल्पतरतत्संचापविशेषणकपिण्डविशेष्यकप्रत्ययरूपापरत्वप्रत्ययेन 2 रविम्ण्डलगतैकक्रियाविशेषणकाऽनेकवस्तुविशेष्यकप्रत्ययरूपयौगपद्यप्रत्ययेन 3 अनेकतद्विशेषणकानेकविशेष्यकप्रत्ययरूपायौगपद्यप्रत्ययेन 4 रविमण्डलगतबहुक्रियाविशेषणकवस्तुविशेष्यकप्रत्ययरूपचिरत्वप्रत्ययेन 5 अल्पतत्क्रियाविशेषणकवस्तुविशेष्यकप्रत्ययरूपाचिरत्वप्रत्ययेन चेत्यर्थः 6 । कथमेतैः कालानुमानमित्यतो रविबिम्बगतक्रियाणामवनिगतपिण्डविशेष्यकोक्तरूपशड्विधप्रत्ययेषु विशेषणतया उपनायकप्रत्यासत्तित्वेन कालस्यानुमानमिति भावेनाह तरणिपरिस्पन्दा हीति ।. पदार्थसार्थ इति । पदार्थसमूहविशेष्यकस्वविशेषणकप्रत्ययरूपविशिष्टप्रत्ययोत्पत्तावित्यर्थः ।. स्वप्रत्यासत्तिमिति । स्वात्मना पदार्थैः सह प्रत्यासत्तिं साक्षात्परम्परासाधारणं सम्बन्धमात्रमित्यर्थः ।. स्वरसत इति । दण्ड्यादौ दण्डादेरिव संयोगेन, गुणादेर्गुण्यादिनेव समवायेन, ज्ञानादेर्ज्ञेयादिनेव स्वरूपसम्बन्धेन वेत्यर्थः ॥ चन्दनसौरभवदिति । सुरभिचन्दनमिति चाक्षुषप्रत्यविषयचन्दनविशेषणसौरभवदित्यर्थः ॥ तत्र संस्कारो ज्ञानं वा प्रत्यासत्तिरिति भावः । हेतौ सत्यन्तमात्रोक्तौ घटत्वपटत्वादौ व्यभिचारः । घटत्वपटत्वयोरन्योन्यं तादृशत्वेपि प्रत्यासत्त्यपेक्षाभावात् अतो विशेष्योक्तिः । तावन्मात्रस्य घटादिस्थगुणक्रियादौ व्यभिचारात्सत्यन्तम् । सा च प्रत्यासत्तिः साक्षाच्चेत् कालसिद्धिर्नेति भावेनाह परस्परासम्बन्धिनश्चेति । परिस्पन्दा इति प्राक्तनपक्षनिर्देशस्यानुषङ्गः । न केवलं प्रत्यासन्ना इति चार्थः ॥ पटेति । कर्दमादिलिप्तपटसंयुक्तकर्दमादिद्रव्यसमवेतनीलिमगुणवदित्यर्थः ॥ अत इति । परम्परासम्बन्धरूपप्रत्यासत्तेः प्रमितत्वादित्यर्थः । पिण्डेति । भूम्यादिगतपिण्डस्य गगनगततपनपरिस्पन्दस्य चेत्यर्थः ॥ संयुक्तसंयोगीति । भूम्यादिस्थपिण्डसंयुक्तं किञ्चिद्द्रव्यं तत्संयोगोपेतं तपनमण्डलं तत्समवायात्मनीत्यर्थः । रविबिम्बसमवेतानां परिस्पन्दानां रविबिम्बस्य भूमिस्थपिण्डस्य च मध्ये तन्तुवत् उभाभ्यां संयुक्तं महदद्रव्यं किञ्चित्सिद्ध्यति स काल इत्यर्थः ।  
?R अत्रेति । भूम्यादिस्थपिण्डरविबिम्बक्रिययोरित्यर्थः । परोक्तानुमानस्य किं दूषणमुक्तं स्यादित्यत आह तदनेनति । स्वभावसम्बन्धकथनेनेत्यर्थः ॥ अनैकान्त्यमुक्तमिति । भूतलनिष्टघटाभावादौ ।  
?R विशिष्टप्रत्ययदर्शनादिति । घटविशेषणकज्ञानविशेष्यकप्रत्ययेत्यर्थः ॥ परपक्षे किमपि न पश्याम इति । सामीप्यशब्दितसान्निध्यस्य संयोगादिसंबन्धहेतुकत्वात् । सिद्ध्यति भूतलाभावयोः संयोगागीकारेण तत्संभवेपि परपक्षे तदभावादिति भावः ॥ क्रियोपनायकत्वेति । अन्यगतक्रियायाणामन्यत्रोपसंक्रामकत्वोपपत्तेरित्यर्थः ॥ संशय इति । सूक्ष्मद्रव्याणि मध्ये सन्ति, अथानुपलमभान्न संतिवेति संशये सति कालाख्यापूर्वद्रव्यपरिशेषनिश्चयायोगादित्यर्थः ॥ धर्मकल्पनस्येति । क्लृप्तद्रव्येष्वेव क्रियोपनायकत्वरूपधर्मकल्पनस्येत्यर्थः ॥ विशेषगुणवत्त्वादिति । आकाशो नोपसंक्रामक इति प्रतिज्ञा ध्येया । गुणोपसंक्रामकत्वोपलंभेपि क्रियोपसंक्रामकत्वं विशेषगुणवतो नोपलब्धमित्यतोऽप्रयोजकोयं विशेषगुणवत्त्वहेतुः क्रियोपनायकत्वाभावे इति वक्तुं साध्यप्रविष्टं सूर्यगत्युपनायकत्वं विकल्प्य निराह सूर्यगत्युपनायकत्वं चेति । उपनायकत्वप्रयोजकत्वं च किमित्यर्थः । व्यापकत्वस्य प्रयोजकतायां इत्यग्रे व्यवहारात् ॥ व्यापकत्वं वेति । सकलमूर्तद्रव्यसंयोगित्वरूपं विभुत्वमित्यर्थः ।  
?R अन्यथेति । विशेषगुणरहितस्यैवोपनायकत्वतन्त्रत्व इत्यर्थः । तद्व्यापकताऽभावस्येति । आत्मनो  
?Rव्यापकत्वाभावस्य द्वितीये उत्क्रांतिगत्यागतीनामि त्यत्र वक्ष्यमाणत्वादित्यर्थः । व्यापकत्वेंगीकृतेपि नानिष्ट इत्याह व्यापकत्वेऽपीति । आत्मन इत्यनुषङ्गः । आकाशवदात्मनोपि, गत्युपनायकत्वप्रसंग इत्यतो नैषोऽनिष्ट इत्याह क्रियेति । न  
?Rचात्मनोऽनेकत्वाद्विनिगमनाभावात् अनेकेषामुपनायकत्वं स्यादित्यतो नैतदप्यनिष्टमित्याह अनेकेषामिति । आत्माकाशपृथिव्यादीनामितिवाऽर्थः ।  
?R तत्सिद्ध्यसिद्धिभ्यामिति । कालस्य सिद्धौ न कल्पनागौरवप्रसंगस्यावसरः । प्रमितत्वात् । असिद्धौ त्वनाश्रयत्वात् न कल्पनागौरवप्रसंगस्यावसरः अतोऽनवसरदुःस्थत्वानैव का(ले)लस्य समानः प्रसंग इत्यर्थः । विशिष्टप्रत्यदर्शनेति । अयं परोऽयमपर इत्यादितपनक्रियाविशिष्टज्ञानानुभवानंतरमित्यर्थः ॥ अन्यतमद्वेति । अन्यतमं वेति पाठः साधुः । अन्यतमदिति  
?Rलेखकदोषमूलम् । अद्ङ्डतरादिभ्यः पंचभ्य इति सूत्रे डतर-डतम-इतर अन्य-अन्यतरेतिपंचानामेव ग्रहणेनान्यतमशब्दस्य अग्रहणात् । न चायं डतमप्रत्ययांत एवेति शंक्यम् । अन्यशब्दे डतमो विधानाभावात् । अन्यतरान्यतमशब्दावव्युत्पन्नादि ति कैयटोक्तेश्च । आचारार्थात्क्विबन्तादन्यतमशब्दाच्छतृप्रत्ययेऽन्यतमदितिरूपं भविष्यतीत्येके समादधुः । सर्वत्र च बाधकानीति । स्वरसंबन्धेऽसान्निध्यं बाधकम् । साक्षात्संबन्धे तदनुपलंभनम् । प्रसिद्धेष्वाकाशादिरूपमन्यतममिति पक्षे सर्वसंक्रामकत्वमिति बाधकानीत्यर्थः ॥ तदिति । सर्वसंक्रान्तत्वरूपं बाधकत्वमित्यर्थः । तत्स्वाभा(विकत्वे)व्येन- क्रियामात्रोपसंक्रामकत्वस्वाभाविकत्वेन । ननु यदि कालः स्वसंबन्धेनान्यगतं धर्ममन्यत्रोपनयेत् तदा सर्वं सर्वत्र संक्रामयेदविशेषात् इत्युक्तप्रसङ्गस्य कालस्य सिद्ध्यसिद्धिभ्यामनवसरदुःस्थत्वे परेण चोदिते सति परसिद्धत्वात्कालस्य परिसिद्धेन कालेन परस्यापादनात् न दोष इत्येव परिहारः सुवचः । स एवात्र कुतो नोक्त इत्यत आह परसिद्धत्वेनेति ॥ प्रसङ्गस्येति । कालेपि समान इत्युक्तप्रसंगस्येत्यर्थः ॥ अयमेवेति । विशिष्टप्रत्ययेत्यादिनोक्त एवेत्यर्थः ।  
?R यद्याकाशः स्वसंबन्धेनेत्यादिनोक्तप्रसंगं व्यव्याहत्या निरस्य व्याप्तिहीनत्वरूपप्रकारान्तरेणापि निराह किंचायमिति । किमाकाशस्येत्यत्र किंशब्द आक्षेपार्थः ॥ अन्यथेति । असाधुप्रसंगस्यापि परबाधनक्षमत्वे सिद्धमपि दूषणासमर्थमुत्तरं जातिरित्यसाधुत्वेनोक्तजात्युत्तरस्यापि परबाधकत्वसंभवेन जात्युत्तरं सदुत्तरं नेति निराकरणं न स्यादित्यर्थः । असाधुप्रसङ्गस्यास्मदुक्तदिशा निरासाभावे सिद्धमपि दूषणासमर्थमुत्तरं जातिरिति व्याहत्यादिनाऽसाधुत्वेनोक्तजात्युत्तरस्यापि निराकरणं न स्यादित्यर्थः । त्वदुक्तप्रसंगस्यापि व्याहतियुक्ताङ्गहीनत्वरूपसाधारणासाधारणासामर्थ्ये(र्थ्योपे)तत्वेन जात्युत्तरत्वादिति भावः ॥ संयोगोपनायकत्वेनेति । दूरस्थे पिण्डे परत्वप्रत्ययः समीपस्थे चापरत्वप्रत्ययश्च यौ जायेते तौ च दूरदेशसंयोगसमीपदेशसंयोगविशेषकपिण्डविशेष्यकौ भवत इति कालकृतपरत्वापरत्वविपरीतपरत्वापरत्वप्रत्यये विशेषणीभूतसंयोगोपनायकत्वेनेत्यर्थः । ननु समीपस्थेऽपरत्वं दूरस्थे च परत्वं चाव्यवस्थितम् । कालकृतं तु व्यवस्थितम् । समीपस्थो युवा चेदपरः स्थविरश्चेत्परः । एवं दूरस्थोपि । तथाच कथं दिश एव व्यवस्थिताव्यवस्थितपरत्वापरत्वप्रत्ययजनकतेत्यत आह सहकारीति । संयोगपरिस्पन्दरूपगुणक्रियालक्षणसहकारिभेदेनेत्यर्थः । व्यवस्थिताव्यवस्थितेत्यस्यान्योन्यं विपरीतेत्यर्थः ॥ अयन्था कालेऽपीति । कालेऽपि सहकारिभेदेन विचित्रप्रतीतिजनकत्वानङ्गीकारे एकस्मिन्नेव पुरुषे स्थविरापेक्षयाऽपरत्वेन प्रतीतेऽपि ततो न्यूनवयस्कपुरुषापेक्षया परत्वप्रतीतेः स्थविरे ततोपि स्थविरापेक्षयाऽपरत्वप्रतीतेश्च जायमानत्वेन कालस्यापि व्यवस्थिताऽव्यवस्थितपरत्वापरत्वप्रतीतिजनकत्वात् तत्रापि कालेऽवान्तपभेदः कल्प्येतेत्यर्थः । अस्तु वेत्यादिनोक्तमपि मूलारूढं दर्शयति तदिदमिति ।  
?R निमित्तकारणेति । स्थविरे परत्वगुणोत्पत्तौ युवापेक्षाबुद्धिः यूनि अपरत्वोप्तत्तौ स्थविरापेक्षाबुद्धिः निमित्तकारणमिति निमित्तकारणापेक्षाबुद्धीत्युक्तम् । उक्तन्यायेनेति । तस्य असमवायिकारणसंयोगाश्रयत्वस्य अपेक्षाबुद्धिसंपादनस्य च नित्यत्वेन प्रसिद्धेनाकाशादिना द्रव्येण सिद्धेर्न कालस्यानुमावसरो भवेदित्युक्तन्यायेन निरस्तमित्यर्थः ।  
?R क्वचित्साक्षिणेति । सुषुप्त्यादावित्यर्थः । अन्यथा बहुकालं अहमस्वाप्समल्पकालमहं सुप्तिमानभूवमित्याद्यौत्तरीयकस्मृतिर्न स्यादिति भावः । क्वचिज्जाग्रत्कालीनपदार्थेषु सूर्योदयास्तमयादिलिङ्गेन मोक्षभाक्त्वश्रुत्यन्यथानुपपत्त्यादिरूपजीवादिनित्यत्वसाधकयुक्त्या च बहुत्वादिज्ञानम् । ब्रह्मादौ नित्यं सर्वगतं सुसूक्ष्मं इदमग्र आसीत् । अथ मर्त्योऽमृतो भवति इत्यादिश्रुत्या । आकाशवत्सर्वगतश्च, नित्यः इत्याद्यागमेन च कालनित्यत्वं ज्ञेयम् । क्षीयन्ते चास्य कर्मणी त्यागमेन च कालाल्पत्वं ज्ञायत इत्यर्थः । किञ्चेत्यादिनोक्तमपि मूलारूढमित्याह एतदपीति । मूले साक्षिसिद्धेनेत्युपलक्षणम् । कालेनेत्यस्य बह्वल्पकालेनेत्यर्थः । तदेतच्छब्दयोः परापरेत्यर्थखत्वं च प्रागुक्तदिशा ध्येयमिति भावः ।  
?R विवादेति । वक्ष्यमाणसाध्यकत्वतदभावाभ्यां विमतं क्षित्यादिकार्यमित्यर्थः ॥ बहुवचनेति । विशेषगुणरहितद्रव्येभ्य इति प्रक्षेपे दिक्कालयोरिव विशेषगुणरहितद्रव्यान्तरसिद्ध्यापत्तेरित्यर्थः । ननु द्वयोरेव मनसोः संयोगो न बहूनामित्यत आह न चेति । द्वयेति । द्वयमात्रसंयोग इत्यर्थः । मनो मनसेत्येकवचनं विवक्षितं तेनेष्टसिद्धिरिति भावः ॥ आकालिक इति । यस्यादिः अन्तश्चैककालीनौ तदाकालिकमुच्यते । तथाच पूर्वतन्त्रेऽर्थवादनये आकालिकेप्सेति गुणसूत्रे प्रयोगः । आकालिकडाद्यन्तवचन इति पाणिनीयसूत्रे आकालशब्दस्य इकट्प्रत्ययान्तत्वनिपातनात्साधुत्वं ध्येयम् ।  
?R द्रव्यचतुष्टयेति । अनेकाकाशकालदिगात्मद्रव्यचतुष्टयसिद्धिरिति भावः ।. अणुत्ववदिति । अणुत्वस्य  
?Rपार्थिवपरमाण्वादिचतुष्टयवृत्तित्वादिति भावः । किमत्राविप्रतिपन्नात्माकाशयोः परिमाणं पक्षीक्रियते । अथ विप्रतिपन्नदिक्कालयोः । तत्राद्यं निराह अत्र यदीति । द्वितीयं निराह अत एवेति । बाधादेवेत्यर्थः । परममहत्परिमाणसामान्यमिति । परममहत्परिमाणनिष्टजातिरित्यर्थः ॥ विशेषेति । विशेषगुणशून्ये च ते द्रव्ये च विशेषगुणशून्यद्रव्ये अधिकरणे ययोस्ते, ते च ते अनेकव्यक्ती च, तद्वृत्तीत्यर्थः । अनेनोक्तजात्यधिकरण परिमाणद्वयाश्रयविशेषगुणहीनद्रव्यद्वयसिद्धौ दिक्कालयोः सिद्धिः । आत्माकाशयोर्विशेषगुणवत्त्वादिति भावः । क्वचिद्विशेषगुणशून्यद्रव्यत्वाधिकरणानेकव्यक्तिवृत्तीति पाठः ॥ परिमाणतारतम्येति । विश्रान्तिविषयपरिमाण निष्टजातित्वादित्यर्थः । अणुपरिमाणपरममहत्परिमाणयोः पश्चात् परतोन्यूनाधिकपरिमाणान्तराभावादिति भावः ॥ मनःसिद्ध्यापीति । मनसामनेकत्वेन तन्निष्टपरिमाणस्याप्यनेकव्यक्तित्वात् मनसो विशेषगुणशून्यद्रव्यत्वाच्चेति भावः ॥ निराकरिष्यमाणत्वेनेति । वैशेषिकनये नरत्वादिरमप्येवं तत्तद्धर्मतयेयते । न सर्वधर्म एकोऽस्ति समुदायमृते वैशेषिकनये । महत्त्वं च परमाणावणावपी त्यादिनेति भावः । व्याप्यजातिमभ्युपेत्याह वर्णसिद्ध्येति । वर्णानामनेकत्वाद्विशेषगुणशून्यद्रव्यत्वात् परममहत्परिमाणाश्रयत्वाच्चेति भावः । वर्णानां द्रव्यत्वे विप्रतिपन्नं प्रत्याह अनेकेति । दिक्कालयोर्बहुत्वस्य तादृशद्रव्यान्तरस्य वा सिद्धिप्रसङ्ग इत्यर्थः । ननु द्रव्यान्तरसिद्धौ बाधात्कल्पनागौरवाच्च दिक्कालयोरेव बहुत्वेन साध्यपर्यवसानं भविष्यतीति तटस्थशंकामनूद्य निराह अस्त्विति ॥ आत्मवदिति । आत्मत्वेन यथासंग्रहः पूर्वमुक्तः तथेहापि दिक्कालादीनां भविष्यतीत्यर्थः ॥ हेतुदृष्टान्तयोश्चानुपपत्तिरिति । असिद्धिसाध्यसाधनवैकल्यरूपेत्यर्थः । न महत्त्वस्यापि विश्रमः । दृश्यतेऽनन्त इत्येव तथाऽऽनन्त्यमणावपि इत्यादिना वैशेषिकनये परिमाणतारतम्यविश्रान्तेः जातेरनेकवृत्तित्वाभावस्य(च) वक्ष्यमामत्वादिति भावः ।   
?Rप्रामाण्यप्रग्रहणादिनेति । स्वविषये साक्षात्‌ इति आदिपदम्‌ ॥  
?Rननु स्वविविषयमात्रग्राहिभिः प्रमाणैः कथं विषयसत्यत्वसिद्धिः । प्रामाण्यग्रहकेण वा कथं तत्सिद्धिरित्यत आह - अयमात्राभिप्राय इति ॥ पौनरुक्त्याद्वयाघाताच्चेति । घट इत्यनेनैव घटसत्त्वप्राप्तेः पुनरस्तति पौनरुक्त्यं नास्तीति च व्याहतमित्यर्थः । घट इत्यनेन त्रैकालिकनिषेधाप्रतियोगित्वरूपसत्त्वलाभेऽपि देशकालविशषसम्बन्धित्वालाभातत तदथर्मस्त्यासीदित्यादिप्रयोग इत्यादिभावेन परिहारति - घटोऽस्तीति । विपरीतेति । घट इत्युक्तौ नास्तीति विपरीताकांक्षापि भवतीति तन्निरासार्थनस्तीत्याद्युक्तिरित्यर्थः । ननु यदुक्तं घटोऽस्तीत्यत्र घटपदेन सत्त्वमात्रप्राप्तावपि गृहादिदेशविशेषे वर्तमानादिकालविशेषे सत्त्वमसत्त्वं वा वक्तुमस्तीत्याद्युक्तिरतो न पौनरुक्त्यादीति । तन्न । सत्त्वे सर्वत्र सत्त्वस्यैव प्राप्तेः । उक्तं हि वाचस्पत्ये । यत्सत्तत्सदा सर्वत्र सदेव । न हि रूपं कदाचित्‌ कुत्रचित्‌ गन्धो भवतीत्यत आह - न हीति ॥ एवं साक्ष्यादेः स्वविषये साक्षात्सत्वावगाहित्वमुक्त्वा साक्षिणः प्रत्यक्षादिप्रामाण्यग्रहणद्वाराऽपि सर्वसत्वावगाहित्वामाह - ज्ञानगतं चेति । अर्थसत्वलाभायेक्तं यार्थ्यलक्षणमिति ॥ स्वदेशेत्यादि । भूतलादिस्वदेशे वर्तमानादिस्वकाले घटत्वादिस्वधर्मेण कपालादिरूप स्वसमवायिलक्षणोपाधावित्यर्थः । यद्वा स्वयं यद्देशे यत्कालेऽस्ति तादृशदेशकाललक्षणे उपाधौ आश्रय इत्यर्थः । इत्यस्येतीतिशब्दस्यायमत्राभिप्राय इति पूर्वेणान्वयः ॥  
?Rकिमनोनोक्तशंकानिरास इत्यतो "?Rदोषाभावे प्रमाणत्वम्‌' इति ज्ञानपादीयानुव्याख्याहृदि कृत्वाह अयमर्थ इति । अर्थित्वेनेति । पुरुषस्याकांक्षावत्त्वेन, निर्दिधारयिषितं = ?Rनिर्धारयितुमिष्यं इत्यर्थः । दोषदर्शने त्वप्रामाण्यमिति । अवधारयतीत्यनुषङ्गः । प्रामाण्यमनुमेयमिति तत्त्वनिर्णयटीकाद्यनुरोधोऽत्र विषये तर्कताण्डवे प्रामाण्यानुमित्यसम्भववादे व्यक्तः । इति वक्ष्याम इति । "?Rयत्क्वचिद्वयभिचारि स्याद्दर्शनं मानसं हि तत्‌' इत्यादौ ज्ञानपादीयानुव्याख्यानसुधायामिति भावः॥  
?Rखथमनेनोक्तशंकानिरास इत्यतो "?Rन परीक्षानवस्था स्यात्‌ साक्षिसिद्धे त्वसंशयात्‌' इत्यादिज्ञानपादीयानुव्याख्यां हृदि कृत्वाह एतदुक्तं भवतीति । सन्देहबीजमाह पुरुषवचसामिति । व्याप्त्यादिग्राहिणामिति च संशयाभावे हेतुः । सुखादौ तदभावे चेति । सुखदुःखाद्यभावे चेत्यर्थः ननु सुखादावपि साधारणधर्मदर्शनात्स्यादेव सन्देह इत्यत आह - न च प्रतीतत्वेति ॥ साक्षिप्रतीतत्वेत्यर्थः । विशेषनिष्ठस्येति । साक्षिप्रतीतरूपविशेषनिष्ठस्य साक्षिप्रतीतत्वस्येत्यर्थः । यद्वा प्रतीतिविशेषनिष्ठसाक्षित्वरूपधर्मस्येत्यर्थः । न्यायमतेऽनुव्यवसायत्वस्येवेति भावः । ननु न साक्षित्वमपि स्वयं संशयनिवर्तकम्‌ । अतिप्रसङ्गात्‌ । नापि येन केनचिद्रुपेण ज्ञातं अतिप्रसङ्गादेव । किं तु प्रामाण्यादिव्याप्यत्वेन ज्ञातमेव । व्याप्यत्वेन ज्ञातं चान्येनेत्यनवस्थेति युक्तम्‌ । साक्षिणः स्वप्रकाशत्वेन स्वेनैव तज्ज्ञासम्भवादिति भावः । यद्वा सुखत्वादिविशेषविषयकत्वस्येत्यर्थः । अन्यथेति । सत्यपि विशेषदर्शने साधारणधर्ममात्रेण सन्देह इत्यर्थः । अत एवेति । साक्षिणि णः सन्देहानुत्पादादेवेत्यर्थः ॥  
?Rननु साक्षिणः स्वप्रामाण्यविषये यथा न परीक्षापेक्षा तथा सर्वत्राप्यस्तु प्रमारत्वाविशेषात्‌, किपरीक्षाव्य(वसायेने)सनेनेत्यत आह - एतावानिति । द्वयीं याथार्थाऽयाथार्थ्यरूपाम्‌ । दोषाभावस्य साक्षिणैव निश्चितत्पमिति निश्चितत्पमिति ज्ञानपादीयानुव्याख्यानानुरोधादाह - दोषाभावं चेति ॥ परीक्षायां चेति । सजातीयज्ञानान्तरसंवादिरूपायामित्यर्थः । पूर्वेति । अस्त्य पुरतः पानीयमित्यादिनोक्तरीतय्त्यर्थः । परीक्षान्तरं सजातीयज्ञानान्तरसंवादादिरूपम्‌ । स्वविषय इत्यादौ स्वपदेन साक्षी गृह्यते । बुद्धिदोषनिरासमात्रकारणत्वाद्युक्तीनामिति तत्त्वनिर्णयोक्तमाह - परीक्षाया इति ॥ ननु साक्षिणो ग्रहणशक्तेर्ज्ञान इव प्रामाण्येपि सहजत्वे विलम्बो न युक्तोऽतों नैवमित्याह - साक्षी हीति ॥ ज्ञानग्रहणशक्तिप्रामाण्यग्रहणशक्त्योभर्ेदमुपेत्येक्तं प्राग्राण्यग्रहणशक्तिः प्रतिबद्धेति । तेन तत्पतिबन्धे ज्ञानमपि न गृह्येतेति न शंक्यम्‌ । द्वयोर्भेदेपि (सजातीयत्व)सहजत्वमात्रेण प्रामाण्ये स्वतस्त्वोपपत्तेरिति भावः । शक्त्यक्यपक्षे तु प्रामाण्यांशग्रहशक्तिरिति व्याख्येयम्‌ । अन्यथा कारणत्वं व्याहन्येति । अनवस्थानिवृत्त्यर्थं क्वचिदनपेक्षायामित्यर्थः । कारणत्वमेवेति । प्रतीम इत्यन्वयः । अन्यथासिद्धं - प्रतिबन्धकनिरासोपक्षीणम्‌ । सार्वत्रिकत्वं परीक्षायाः साक्षिणोऽप्रामाण्यग्रहण इति योज्यम्‌ । निषेधति नेति । एवं सतीति । उभयत्र व्यापारे सतीत्यथर्ः । प्रामाणिकत्वाद्गौरवं न दोष एवेति भावेनाह विशेषेति । प्रतिबन्धकनिवृत्तावेव न्यायानुसन्धानरूपपरीणक्षाया उपयोगो नाप्रामाण्यग्रह इति विशेषावधारणायां कतर्व्यायामशक्यत्वं तादृशनिर्धारणस्य कर्तुमशक्यत्वं यत्तस्यैवेत्यर्थ; । उभयत्राप्यन्वयव्यतिरेकाभावादिति भावः । तथापीति । विशेषवधारणस्याशक्यत्वेपीत्यर्थः । तथात्वमिति । अन्यथासिद्धत्वमित्यर्थः । ननु स्वत एव ज्ञानानां प्रमाण्यं गृह्यते न साक्षिणा । नापि परीक्षाधीनम्‌ । सर्वज्ञानानां स्वप्रकाशत्वाद्यथार्थत्वाच्च । तथा च न वैरूप्यम्‌ ।  
?Rपरीक्षाऽनवस्थाप्रसङ्गश्च नास्ति । किं च ज्ञानं प्रामाण्यं वा न साक्षिवेद्यम्‌ । किन्तूभयमप्यनुमेयमेवेत्यादिचोद्यं हृदि निधायाह - विस्तररित्वति ॥ "?Rन परीक्षाऽनवस्था स्यात्‌' इत्याना ज्ञानपादे वक्ष्यत इत्यर्थः ॥  
?Rप्रपञ्चरोपाद्यन्यथानुपपत्तेरित्यत्र आदिपदेन प्रपञ्चे बाधग्रहः । कुतस्तयोरनुपपत्तिरित्यतो निरधिष्ठानस्येत्यादि । उक्तद्विरूपभ्रमस्यादर्शनान्निरवधिकबाधस्य चादर्शनादित्यर्थः । विनिवृत्तिरिति । आत्यन्तिकप्रामाण्याभावेत्यर्थः । किमनेनेक्तचोद्यस्योत्तरं दत्तमित्यत आह एतदुक्तं भवतीति । नियामकं वाच्यमितीतिशब्दस्य इतिवक्तव्य इति पूर्वेणान्वयः । उक्तोत्तरत्वादित्येतद्वयनक्ति अस्या इति । यदीत्यस्य "?Rविनिवृत्तिश्च किं विश्ऱ्वस्य न शंक्यते' इति पूर्ववाक्येन किंशब्दं विनाकृतेनान्य इति भावेनाह - यदि ब्रह्मणो निवृत्तिर्न शंक्यत इति सम्बन्ध इति । विश्ऱ्वस्येत्यस्य ब्रह्मण इति पूर्वव्याख्‌यानात्‌ ब्रह्मण इत्युक्तम्‌ । अस्फुटत्वादाह - अयमाशय इति । करणव्युत्पत्तिमुपेत्याह - संसृतेरविद्याया इति ॥ व्यभिचारः स्यादिति । इतः पूर्वं तथाभावादित्युक्तहेतोरित्यर्थः । विरुद्धता चेति । प्रागनिवृत्तत्वहतोरिति योज्यम्‌ ।  
?Rशिप्यमनस्सामाधानाय प्रतिजानीति - अन्यथेत्यादीति ॥ श्रुतिस्मअतीति । यत्प्रयन्त्यभिसंविशन्ति' । "?Rयप्येति भुवनं सांपराये' । "?Rतस्याभिध्यानाद्योजनात्‌' इत्यादिश्रुतिः । "?Rयतो जगत्स्थाननिधसम्भवः' । "?Rप्रकृतिस्तूदरूपेण सवर्मावृत्य तिष्ठति । प्रलयेऽतो लयं प्राहुः सर्वतः सप्लुनोदकम्‌' इति स्मृतिः । "?Rअहं कृत्स्नस्य जगतः प्रभवः प्रलयस्तथा' इत्यादीतिहासः । "?Rस्राष्या पाता च संहर्ता स एको हरिरीश्ऱ्वर' इत्यादिपुराणमिति भावः । तात्पर्यं पूर्ववदिति । एतदुक्तं भवतीत्यादिना पूर्वमुक्तं यत्तात्पर्यं तद्वदेवेत्यर्थः । तथाहि । किमात्यन्तिकप्रामाण्यग्रहणे साक्षिणः शक्तिरस्त्युत नास्ति । अद्ये कथं प्रपञ्चविषयाणां प्रत्यक्षादीनां प्रामाण्यमात्यन्तिकं न गृह्णयात्‌ । द्वितीये ईश्ऱ्वरेच्छया विश्ऱ्वलय इति बोधकश्रुत्यादीनामपि नात्यन्तिकं प्रामाण्यं गृह्णीयात्‌ । अथ क्वचिच्छक्तिः क्वचिन्नेति ब्रूयात्‌ तदा नियामकं वाच्यमित्येवं ध्यायमिति । इत्यत)उक्तं)आहेति । इतःपूर्वं तथाऽभावात्‌ यद्यकस्माद्विनिवृत्तिर्विश्ऱ्वस्य न शंक्यते तर्हि न संसृतेर्गतिः स्यादित्येवं पूर्ववाक्यान्वयादिना इत इत्यादिमूलस्य पूर्वव्याख्याऽवसरोक्तदिशा समग्रत्वे सत्युक्तशंका तन्निरासश्‌च लभ्यत इति भावः । तर्हि नो संसृतेर्गतिः स्यादिति परिहारोक्तिपरांशं पक्षत्रयनिरासपरतया योजयितुं त्रेधा विकल्पयति किमत्रेति । ननु कथमत्र तृतीयकल्पस्योत्थितिः । मूले निर्हेतुकस्याभावात्‌ यदीत्यापादकानुवादाभावात्‌ । "?Rइतःपूर्व तथाभावाद्यदीत्यानुवादेन तु पूर्वकल्पत्येतदुपपादनायेत्यर्थः । यदि निर्हेतुकं भविष्यति तर्हि पूर्वमपि तथा स्यात्‌ । न चासीत्तथा । अतो नोत्तरत्रापीत्येवमुपपादनायेति भावः । (यद्वा इतःपूर्वं निवृत्त्यभावाभावादुत्तरत्रापि विश्ऱ्वस्य ब्रह्मणो न निवृत्तिर्न शंक्यत इति इतःपूर्वं र्नितुकविनाशस्योत्तरस्मादिति ब्रूषे इति कल्पत्रयोपपादनाय पूर्वोक्तिरित्यर्थः । यद्वा इतःपूर्वं तथाऽभावाद्विश्ऱ्वस्य ब्रह्मणो न निवृत्तिरिति पूर्वोक्तदृष्यान्तव्याप्त्युपपादनायेत्यर्थः । संसारानिवृत्तिप्रसङ्गादित्यत्र संसारशब्देन तत्त्वज्ञानरूपसंसार उच्यते । संसारनिवृत्तिहेतुरित्यत्र सुखदुःखादिबन्धः । अविद्यात्मकत्वात्‌ । अविद्यापरिणामात्मकत्वात्‌ । मूलं योजयति तथा चेति ॥ अविद्यामात्रेति । अविद्य(तत्कार्यरू)मात्रारोपसर्वविरोधित्वादित्यर्थः । अत एवेति । विद्याख्यसंसृतेरिव विश्ऱ्वस्यापि स्वेनैव निवृत्तिरिति शंकोदयसम्भवादेवेत्यर्थः ॥  
?Rव्याख्यानमेकमेलनया(हेलयाकरिष्यश्र गमनिकान्तरमाह - अथवेति ॥ तदसिद्धयाचेति । यत्पूर्वं नाभूदित्यादिप्रागुक्तपक्षप्रविष्यो यो हेतुः तस्य श्रुत्यादिसिद्धिरहितं तदिति विशेषणादिति वा तदनुवादतया प्राप्तस्य इतः पूर्वं तथाऽभावादिति हेतो(र्वे)रित्यर्थः । उक्तव्यभिचारस्थले अविद्यानिवृत्त्यादौ च विशेषणाभावप्रयुक्तस्य विशिष्यहेत्वभावस्यैव सत्त्वेनाव्यभिचारादिति भावः ॥  
?Rयथाशब्दस्यात्रोत्तरत्र चेति । एवमेव हीत्येतत्प्रतियोगितयाऽत्र श्ऱ्लोके । एवमक्षजमानत्वेत्युत्तरश्ऱ्लोकस्थैवंशब्दप्रतिद्वंद्वितयोत्तरश्ऱ्लोके चेत्यर्थः । तत्प्रमाण्यमित्यत्र तच्छब्दार्थमाह - तस्येत्यादि ॥ चशब्दो निराकृत्यैवेत्येवकारार्थः । अपिशब्दार्थो न केवलमित्यादि । इति शब्दाध्याहारेण लब्धयोजनामाह - सर्वेति ॥  
?Rएवमिति दार्ष्यान्तिकोक्तिरिति । यद्यपि पूर्वश्ऱ्लोकस्य प्रागुक्तयोजनात्रयमध्ये प्रथमयोजनायां यथाशब्दान्वितदृष्यान्तस्य दार्ष्यान्तिकोक्तिरेवमेव हीत्यादौ पूर्वत्रैवास्ति । तथापि द्वितीयतृतीययोजः येः पूवर्ोतरार्धोक्तार्थस्य दृष्यान्तत्वमस्तीति तदपेक्षया "?Rएवमक्षज...' इत्यादौ दार्ष्यान्तिकोक्तिरित्यर्थः । आद्यकल्पेपि दृष्यान्तदार्ष्यान्तिकभावेन पूर्वोत्तरार्धयोजने कृतेऽपि तदर्थस्य दृष्यान्तत्वसम्भवाच्च दृष्यान्ततया पूर्वश्ऱ्लोकोक्तं सर्वमनुवदति यदीति । तर्हीयनन्तरं यथेतिपदं यदीत्यादिव्यवस्थापयेदित्यन्तं वाक्यं च यदिशब्दं हित्वा योज्यम्‌ । तेन यथाशब्दयस्योत्तरेणान्वय इति प्रागुक्तं स्पष्यीकृतं ध्येयम्‌ ॥ समुदायेति । पादन्यूनपूर्वोत्तरश्ऱ्लोकद्वयार्थ इत्यर्थः ॥  
?Rतस्य तथात्वमिति । साक्षिण आत्यन्तिकप्रामाण्यमित्यर्थः । यद्वा अक्षजादिज्ञानप्रामाण्यस्येत्यर्थः ॥  
?Rअन्यथा श्रुतियुक्त्यादीत्यादिश्ऱ्लोकचतुष्ययस्य तात्पर्यान्तरमाह - अथवा किं साक्षीत्यादिना ॥ अर्थो योजना च प्रागुक्तदिशैवेति भावः । (एतावन्भेदः पूर्वत्र निर्दोषज्ञानेत्यनेन साक्षिग्रहः उत्तरपक्षद्वये तदग्राह्यजन्यज्ञानग्रह इति ।)  
?Rउत्तरवाक्यमवतारयति - स्यादेतदिति ॥ शुक्तिरजतादिज्ञानवदिति । तन्मते शुक्तिकारूपाधिष्ठानावच्छिन्नचैतन्यगताज्ञानमेव दुष्यचक्षुरादिसम्प्रयोगजन्यशुक्तिकाद्याकारान्तःकरणवृविक्षुभतं सत्‌ रजतादिरूपेण भ्रान्तिज्ञानरूपेण च द्वेधा परिणमत इत्यङ्गीकाराच्छुक्तिरजतादावविद्याकृतत्वमस्तीति भावः । नन्वविद्यायाः "?Rनिर्विशे स्वयं भाते' इत्यादिना आद्यसूत्रे चिन्मात्राश्रितत्वपक्षस्य "?Rमा मन्ददृष्यिस्तस्यैव ब्रह्मणः किं ततोन्यगः' इत्यादिनाऽत्रैव पूर्वत्र सर्वज्ञब्रह्माश्रितत्वपक्षस्य जीवाश्रितत्वपक्षस्यापि चायोगेन निरस्तत्वात्पुनः कथमियमाशंकेति भावेन सिद्धान्ती शंकते नन्वविद्येति । स्वतोऽन्यते(ती)ति । "?Rअन्यगा चेत्स्वतोन्यता' इति ग्रन्थे जीवगतेतिपक्षे जीवब्रह्मभेदः स्वाभाविकः स्यात्तथा चापसिद्धान्त इत्युक्तमित्यर्थः । नन्वस्मिन्नपि पक्षे "?Rनाज्ञानकल्पकं किञ्चिदन्योन्याश्रयता यत' इत्यनेनैव दोष उक्तः तमाशंक्य निराह - न चेति ॥ भेदेऽविद्यापेक्षा, अविद्यायां च जीवापेक्षा, जीवश्च भेदापेक्ष इति चक्रकेयत्यर्थः । भिन्नजीवापेक्षमज्ञानमज्ञानाधीनो ब्रह्मभिन्नो जीव इति विवक्षयाऽन्योन्याश्रय आदिपदेन ग्राह्यः । श्रुत्यादीति । "?Rअनादिमायया सुप्तो यदा जीव' इत्यादिसिद्धत्वादित्यर्थः । यद्यप्येषा अभ्यधिकाशंका न भूले भाति । तथाऽपि "?Rवाक्याऽनुमादितश्चेत्स्यात्‌' इप्रिकरणबलाद्वा "?Rप्रपञ्चो यदि' इति श्रुतेरग्रे प्रथमव्याख्यानबलाद्वा लभ्यत इति भावः । यद्वा मृषापदव्यावर्त्योक्तिरियमिति ध्येयम्‌ । ननु "?Rनादेहयोगिनो दृष्यिः' इति किं भ्रान्तिकल्पितं तत्र' इति ग्रन्थेन पूर्वत्रैव कल्प्याभावस्योक्तत्वात्‌ जीवाश्रिताज्ञानवादोक्तिरयुक्तेति भावेनाशंक्य निराह - न चेति ॥ आत्माश्रयनिरासायोक्तम्‌ तदतिरिक्तेति । कल्पकजीवातिरिक्तेत्यर्थः । अभ्यधिकाशंकया प्रातिस्वियकरूपेणैतत्पक्ष)स्यात्रो)स्योत्तरत्रोत्थानमुपेत्य दूषणोक्तौ किं बीजमित्यत आह - एकजीवेति ॥ यच्चेति चशब्दः यच्चाविकृतमेवकमित्युक्तेन समुच्चयार्थ इति भावेनाह - ब्रह्मविवर्तवादिभिरिति ॥ ज्ञानेत्युपलक्षणं मत्वेक्तं ज्ञानेच्छाप्रयत्नैरिति ॥  
?Rसत्यत्वदृष्येर्बाध्यत्वाददोष इत्यत आह - न हि त्वदज्ञानेति ॥ बलवत्प्रमाणेति । श्रुत्यादि तु न दृष्यितो बलवत्‌ निरसिष्यते चेति भावः । तदभावेऽप्यस्तीत्यत आह - न हीति ॥  
?Rद्वितीयतृतीयावित्युक्तकल्पद्वयं व्यञ्जयन्नेव व्याचष्ये - यदि पर इत्यादिना ॥ अन्यथेति । अपश्यन्नास्तीति पश्यन्वा यदि वदेतदेत्यर्थः । प्रतियोग्यभाव इति । प्रतिभटस्याभाव इत्यर्थः ॥  
"?Rमिथ्यत्वं यदि दुःखादेस्तद्वाक्यस्याग्रतो भवेत्‌' इत्यादिजिज्ञासासूत्रानुभाष्येण "?Rभ्रमत्वे त्वियमुक्तिश्च तदन्तः पतनान्न हि' इत्यादिना अत्रत्यपूर्वानुभाष्येण च पौनरुक्त्यनिगसायाह - प्राक्‌ प्रपञ्चेति ॥ बाह्याभ्यन्तरप्रपञ्चेत्यर्थः । सर्वश्रुतीति । सर्वासां मिथ्यात्वश्रुतीनामित्यर्थः । वाक्यद्वयमिति । अनेन प्रपञ्चो यदीत्यादिवाक्यद्वयं नास्त्येव माण्हके गौडपादेन कल्पितमिति केषाञ्चिद्वचनमसाम्प्रदायिकत्वादुपेक्ष्यमिति सूचितम्‌ । श्रुतीनामिति । वाचारम्भणमित्यादीनामित्यर्थः । अस्यां चेति । व्याक्रियमाणप्रपञ्च इत्यादिश्रुतावित्यर्थः । उक्तत्वादिति । पूर्वतनमन्त्रे एकवचनेनैकजीववादस्योक्तत्वादित्यर्थः । उभयानुगुण्यादिति । प्रक्‌प्रकृतप्रपञ्चमिथ्यात्वानन्तरप्रकृतैकामानकल्पितत्वरूपोभयानुगुण्यादित्यर्थः । चशब्दस्यान्वयोक्तिः लिङ्‌प्रयोगद्वयं चेति । यद्याद्यास्त्विति । यदिशब्दप्रभृतिशब्दास्त्वित्यर्थः ॥  
?Rअसाङ्गत्यनिरासायाह - परकीयमिति ॥ विद्येतेत्यन्तरं पूर्वस्मात्‌ इतिपदमनुषज्यमिति भावेन व्याचष्ये - इत्येतच्छब्दरूपमिति ॥ विद्येतेत्यनुवादात्पकृतिप्रत्यययोर्द्वयोरप्युत्पत्तिरर्थ इति भ्रमं निराह - प्रकृत्यर्थेति ॥ धातोरित्यस्य विशेषणतया तस्येति पदं अस्मादित्यस्य विशेष्यतया व्याख्यानादिति पदं चाध्याहार्यमितिभावेनाह - तस्य व्याख्यानादिति शेष इति ॥ अस्माकं व्यभिचारित्वादिति । यदि सत्‌ स्यान्निवर्तेतेत्युक्तौ नित्यपदार्थे व्यभिचारित्वात्सत्त्वहेतोरित्यर्थः । विरुद्धत्वादिति । सत्त्वहेतोः ब्रह्मणि निवर्त्यवाभावं वै सम्बन्धाद्विरुद्धहेत्वाभासादित्यर्थः । उत्पत्तिरेव निवृत्तिव्याप्तिक्त सत्ता तु प्राय इति प्रतीतेः कथमेवं व्याख्येत्यत आह - उत्पत्तिरित ॥ बाहुल्यं बहुल इति स्वार्थे ष्यञ्‌ । एतेनेति । सत्तार्थत्वेऽनुपपत्तिकथनेन इवा उत्पत्त्यर्थत्वेन वा उपपत्तिकथनेनेत्यर्थः । वक्ष्यमाणत्वादिति । वैशेषिकनये "?Rन सर्वधर्म एकोऽस्ति' इत्यादिनेति भावः। इत्यादाविति । वैशिषिकाधिकरणम्‌ ॥  
?Rवाशब्देनेति । यद्यपि वृत्तौ पञ्चशब्दे दशशबदश्च(डत्प्रडतिप्रत्ययान्तो निपातयते वर्गेऽभिधेये । तदस्य परिमाणम्‌' इत्येतस्मिन्विषये वाशब्दात्‌ संख्याया अतिशब्दन्तयाः कन्नित्यतोऽनुवर्तमानकन्प्रत्ययश्च भवति । पञ्चारिमाणमस्य वर्गस्य  
?Rपञ्चद्वर्ग पञ्चको वर्गः दशद्वर्गः दशको वर्ग इत्येवोक्तं पञ्चमाद्यपादे । न तु डप्रत्ययान्तोपि निपात इति । तथापि श्रौतप्रयोगानुपारात्सोऽप्यङ्गीकार्य इति भावेन वाशब्देनेत्याद्युक्तम्‌ । नित्यस्वरूपभूतोऽनादिनित्य एवेति । "?Rयस्माद्वस्तुविनाशे तु तद्भेदो नास्ति कुत्रचित्‌' इत्यादितैत्तिरीयभाष्योक्तेरिति भावः । विनाशेपि घटादेर्धर्मरपो भेदः परवाद्यभ्युपगतघटत्वादिजातिवन्नित्योऽभ्युपगन्तव्यः । वस्त्वन्तरताऽऽपत्त्वभावात्‌ कालत्रयेऽपीति सन्न्यायरत्नावल्युक्तं विवृण्वन्नेतदभिप्रायमाह - टीकाकारास्त्विति ॥ अन्येपीति । तार्किका इत्यर्थः । नित्ये च त्रयाणामन्योन्याभावैधर्म्यभेदस्वरपभेदानां सिद्धिरित्यर्थ इत्येके । अन्येऽपि सिद्धान्त्येकदेशिनो नित्यवर्गे जीवभेदेश्ऱ्वरभेदजडभेदानां त्रयाणां नित्यातासिद्धिरित्याहुरित्यन्ये व्याचक्षते ॥  
?Rपरोक्तेति ॥ अस्मिन्नपि व्याख्यान इत्यादिना परोक्तेत्यर्थः । च शब्दा इति । त्रय इत्यथर्ः । यच्छब्ददश्रवणादाकांक्षां पूरयन्योजयति एष भेदपञ्चक इति । अत्रापीति । प्रागुदाहृताद्यमन्त्रेऽपि भेदपञ्चकोनादिर्भवितुमर्हतीति । सत्यो भवितुमर्हतीति प्रतिज्ञानद्वयं मन्त्राद्बहिरेव कर्तव्यमित्यर्थः । मायामात्रमित्युत्तरार्धे तत्सत्यत्वस्यपि साधनादिति भावः। प्रथमश्ऱ्लोकस्य = ?Rप्रथममन्त्रस्य । ऊहनीयमिति । भेदप्रपञ्चोऽसत्यश्चेद्वात्येनतेत्याद्युत्यूहनीयमित्यर्थः । तेनेति । उपसंहारपरार्धेत अज्ञाते द्वैतं न विद्यत' इत्येतद्वयाख्यातमित्यर्थः । श्रुत्यन्तरेणेति । इतिश्रुरित्युदाहृतश्रुत्यन्तरेणेत्यर्थः । कप्रत्यय इति । लशक्वतद्धिते' इति ककारव्यञ्जनस्यापगमे "?Rआदे च उपदेशाऽशिति' इत्यैकारस्यात्वे "?Rआतो लोप इटि च' इत्यकारलोपे रूपमिति भावः । ननु धातोरित्यधिकारसूत्रे एकवचनेन धातोनिर्देशाद्धातुद्वयात्कथं प्रत्ययोत्पत्तिरित्यत आह धातुद्वयादिति ।  
?Rइत्येतदिति । द्वितीयमन्त्रस्य पूर्वार्धमित्यर्थः । अप्रकृतोपपादनपरत्वं मन्त्रयोनिर्रस्यन्मन्त्रद्वयार्थं व्यनक्ति इयमत्र योजनेत्यादिना दुर्वाद इत्यन्तेन । मायाशब्दो जडप्रकृत्यादिसूक्ष्मनाह - तयैवेति ॥ परमेश्ऱ्वरेच्छयैवेत्यर्थः । "?Rअद्वैतं बुध्यते तदा' इत्यत्रत्यबोधशब्दार्थोऽपरोक्षज्ञानमिति ॥  
?Rलबधमिति । अजमितीश्ऱ्वरस्य, अनादीत्युक्त्या जडप्रकृत्यादेः, तदावृतत्वोक्त्या जीवानां चानादित्वोक्त्याऽर्थात्तद्भेदानामपि लब्धमित्यर्थः । उक्तरीत्येति । "?Rमितं त्रातं मायाख्यहरिविद्यये' इत्युक्तरीत्येत्यर्थः । ततश्च किमित्याकांक्षायामध्याहारेण पूरयति तत्सत्यमिति । तत्तस्माद्भगवता मितत्वात्त्रातत्वाच्चेत्यर्थ; । अत एव प्राक्‌ यस्मादित्युक्तम्‌ । क्रमेण हेतुद्वयस्याप्रयोजकत्वं निराह - न हीति ॥ द्वैतपदेन पूर्वार्धोक्तभेदपञ्चकलाभप्रकारं दर्शयति - अत्र द्वयोरिति ॥ द्वितेति । भेद इत्यर्थः । सामान्येति । नपुसंकं पुल्लिङ्गस्त्रीलिङ्गयोरनुगतं सामान्यमेव न तु लिङ्गान्तरमिति शाब्दिकमर्यादया सामान्ये विवक्षिते पुल्लिङ्गेऽपि वगर्ेऽर्थे नपुंसकं युक्तमित्यर्थः । नन्वेतावता पदार्थद्वयसंन्धिभेदवर्ग एव लभ्यते पञ्चवर्गः कथं लभ्यत इत्यत आह - पञ्चसम्बन्ध इति ॥ बाधकं चेति । न केवलं मायामात्रमित्यनेनोक्तं प्रमाणमात्रमिति चशब्दार्थः । तत्त्वे ज्ञात इत्यत्र अज्ञात इति विभागः । प्रपञ्चो यदीति श्रुत्यर्थः ॥  
?Rपरिणामिवादिकृतं व्याख्यानं श्रीभाष्याद्युक्तं श्रुतिवाक्योदाहरणपूर्वमनुवदति उत तमित्यादिना विवर्तवादीत्यतः प्राकत्नग्रन्थेन । उपदेक्ष्यन्निति । "?Rएवमेव खलु सोम्येमाः प्रजाः सन्मूलाः' इत्यादिना ब्रह्मानन्यत्वोपदेशं करिष्यन्नित्यर्थः । उदाहृतश्रुतिवाक्यार्थमाह - यथैकमृत्पिण्डादीति ॥ मृत्पिण्डलोहमणिनखनिकृन्तनपरिणामानामित्यर्थः । घटादीनां घटलोहमयकाष्णर्ायसानामित्यर्थः । दृष्यान्त यगतवाक्यशेषत्रयमवतारयति - अनन्यत्व इति ॥ मृत्पिण्डादिभिर्घटादीनामन्यत्व इत्यर्थः । व्यवहारार्थमिति । अयं घटः घटेन जलमाहरेत्याद्यभिज्ञानभिलपनादिव्यवहारसिद्धयर्थमित्यर्थः । षष्ठयर्थ इति । वाचः वाग्व्यवहारस्येत्यर्थे तृतीयेत्यर्थः । समस्तेन्द्रिय(व्यापा)व्यवहारेति । अभिज्ञा = ?Rप्रत्यभिमा । हानोपादानादिरूपज्ञानेन्द्रियमात्रजन्यव्यापारस्येत्युपलक्ष्यत सन्‌ स्पृश्यमानवाची । तथाच घटेनोदकमाहेरेत्यादिव्यवहारार्थं घटादिविकरो घटादिनामधेयं वाचारम्भणमालभ्यमानं मृदादिद्रव्येर स्पश्यत इत्यर्थः । व्यवहारसिद्धयर्थं मृदादिकारणमेवावस्‌थान्तरनामान्तरभाग्भवतीति यावत्‌ । अत्र सुधायां लोखकदोषाकिञ्चिद्वाक्यं पतितं न समग्रमित्याहुः । मृत्तिकेत्येव सत्यमिति योजयितुं पूर्वभागलब्धार्तमाह - इति कुम्भादेरित्यादिना ॥ स्वरूपेति । पृथुबुध्यनोराद्याकारभेदजलाहरणादिकार्यभेदघटादिव्यपदेशाभिज्ञादिभेदादित्यर्थः । परस्परमिति वाच्यानां घटपटादीनां घटपटादिशब्दरूपवाचक्नं च परस्परं भेद इत्यर्थः । पूवर्पक्षमिति । अनन्यत्वे कथं कार्यत्वमिति शंकितपक्षं निषेद्धुं प्रत्यभिज्ञाप्रमाणं श्रुतिशेषो ब्रूत इत्यर्थः । प्रतिज्ञायेति । "?Rयेनाश्रुतं श्रुतम्‌' इति वाक्येनेति भावः । यथा सोम्येतीति । प्रागुक्तवाक्यत्रयमित्यर्थः । पूर्वोक्तपपादकतया वाक्यशेषार्थमाह - यत इति । नामधेयमात्रं  
?Rह्येतदित्यस्य फलितार्थमाह - अनृतमिति ॥  
?Rरामानुजभाष्याद्युक्तमाशंक्य निराह - न च कृत्यशल्यट इति ॥ स्ववचनेति । षष्ठे छान्दोग्यभाष्ये कर्मार्थकल्युडन्तत्वप्रत्याख्यानपरस्ववचनेन वाचाऽऽरब्धत्वमिति कर्मार्थकत्वोक्तेर्विरोदाच्चेत्यर्थः । तृतीयाया अलुगिति । छान्दसेऽलुगिति भावः । टापं चेति । "?Rवृष्यि भागुरिल्लापमवाप्योरुपसर्गयोः' इति पूर्वाधर्गतेन वष्यीति क्रियापदने भागुरिरिति कर्तृवाचकपदेन च टापञ्चेति द्वितीयान्तस्यान्वयः । इति वचनादिति । शाब्दिकानां वचनादित्यर्थः । उत्तरत्रेति । नामैवेति सम्बध्यत इत्यथर्ः । अवयवार्थेति । वाचेति शब्दारम्भणशब्दरूपावयवार्थकथनं त्वित्यर्थः । वैद्यार्थं = ?Rशब्दार्थस्पष्यतार्थमित्यर्थः । नोक्तार्थतेति । चक्षुःप्रातिपदिकेन चक्षुषा पश्यतीति वाक्यस्य न गतार्थतेत्यर्थः ॥  
?Rकर्मणि घञिति । "?Rअकर्तरि च कारके संज्ञायम्‌' इत्येनेनेति भावः । अर्थान्तरं चेति । विक्रियत इति कर्मणि घञन्तत्वेन प्राप्तार्थादर्थान्तरं चेत्यर्थः । नन्ववं बहुत्वस्य प्रकारविशेषणत्वाद्बहुप्रकारमिति वक्तव्ये विकृतं बह्विति कथं विकृतविशेषणत्वेनोक्तिरित्यत आह - प्रकारेति ॥  
?Rनिष्कृ(ष्य)ष्यश्रुत्यर्थमाह - ततश्चैवं योजनेति ॥ बहुव्रीहिभूतस्य वाचारम्भणशब्दस्य विकारविशेषणत्वं मत्वा नपुंसकत्वायोगं शंकते न च वाचेति ॥ निघ्नत्वादिति । अधीनत्वादित्यर्थः । "?Rअधीनो निघ्न आयत्त' इत्युक्तेः । "?Rअतोऽन्यनामधेयं तु वाचारम्भणहेतुतः । सांकेत्येन विकारः स्यात्‌' इति छान्दोग्यभोयोक्तं प्रमाणं हृदि कृत्वाह वाचा यस्येत्यादि । तत्त्वनिर्णयन्छान्दोग्यभाष्यबृहदारण्यकभाष्येषूक्तमाह - वाचा नाम्नामित्यादि ॥ लिङ्गव्यत्यासशंकैव नेति । पक्षद्वयेऽप्यबहुव्रीहित्वेन भावार्थल्युडन्ततया नित्यनपुंसकत्वादिति भावः ॥  
?Rअस्माकमिवेति । अद्वैतवादिनामिवेत्यर्थः । व्यक्तमेतद्यतो वाचारम्भणमित्यादिपूर्वगन्थे । ननु, यथा सोम्य संस्कृतेन विज्ञातेन सर्वं सांकेतिकं विज्ञातं स्यादिति दृष्यान्तत्वद्योतकपदानामभावात्‌ कथं दृष्यान्तान्तरतयोपयुज्यत इत्यत आह - यथेति ॥ प्रकृतेति । प्रकरणप्राप्तेत्यर्थः । फलापेक्षयेदमितीत । संस्कृतज्ञानेन सांकेतिकं ज्ञातं भवतीत्येतदित्यर्थः । यद्वा प्रधानज्ञानादप्रधानं ज्ञातं भवतीत्येतदित्यर्थः । उक्तानुसारेण शेषो ज्ञातव्य इति । अप्रधानदेवताकर्माद्यज्ञोऽपि तत्तज्ज्ञानफलं समस्तं लभत इति शेषो ध्येय इत्यर्थः ॥  
?Rननु सर्वशब्द्य दकारादौ प्रत्यये परतः सादेशो विकल्पेन विहितः सदा सर्वदेति रूपसिद्धयर्थम्‌ । तत्कथमिहास्य सदाशब्दस्य विकल्पेन सादेशो भवति । स्थाननिमित्तयोरभावादित्यत आह - योगविभागादिति । सोऽन्यतरस्यामित्येवो योगः । सादेशो विकल्पेन भवतीष्यविषय इति तदर्थो ध्येय इति भावः । अव्ययात्त्यबिति चतुर्थाव्यायद्वितीयपादीयसूत्रे "?Rअमेहक्वतसित्रेभ्यः' इति त्यपो वार्तिककारादिभिः नियमितत्वात्‌ योगविभागस्य क्लिष्यत्वाच्च पक्षान्तरमाह सदाशब्दादिति । तद्धिता इतीति । यद्यपि चतुथर्ाद्यपादे तिद्धिता इति सूत्रं तत्‌ आपञ्चमाध्यायपरिसमाप्ति अधिकारार्थम्‌ । तथापि "?Rप्रत्ययः, परश्च' इत्यादाविव तद्धित इत्येव वक्तव्ये बहुवचनमनुक्ततद्धितपरिग्रहार्थमिति वृत्त्यादावुक्तत्वात्‌ ड्यप्रत्यय इत्युक्तम्‌ । डित्वाट्यिलोप इति भावः ॥  
?Rशंकते ब्रह्मण इति । हेतुत्वे हि यत्सत्यं तज्जरादिहीनमित्यन्वयव्याप्त्या वा यज्जरादिमनन तत्सत्यमिति व्यतिरेकव्याप्त्या वा भाव्यम्‌ । न तद्‌ द्वयमपीति क्रमेण निराह - त्वयेत्यादिना ॥  
?Rउक्तमिति भावे निष्ठाप्रत्यय इति भावेनाह - उक्तमुक्तिः शब्द इति यावदिति । इति द्वितीय इति । योगमाश्रित्येति पक्ष इत्यर्थः । किमयं भावे ल्युडन्तः? अथ कर्मणि । आद्ये आह - कृद्योग इति ॥ आरम्भणशब्दस्य ल्युडन्तत्वात्‌ ल्युटश्च कृदतिङितिसूत्रेण कृत्संज्ञत्वेन तद्योगे "?Rकर्तअकर्मणोः कृति' इति सूत्रेण षष्ठयां प्राप्तयामित्यर्थः । अस्माकं सांकेतिकनाम्न एव तद्योगेन "?Rवाचेत्यस्य' इति नायं दोष इति भावः । अन्त्य आह - ल्युटः कर्मणि विधानाभावाच्चेति ॥ न च कृत्यल्युटो बहुलमिति बहुलग्रहणात्कर्म्रयपि ल्युड्‌भवतीति शक्यम्‌ । अस्य पक्षस्य वाचारब्दं त्वित्येतद्वयाख्यावसरे प्रागेव निरस्तत्वात्‌ । एतच्चोपलक्षणम्‌ । वाचारभ्यस्यारम्भरमिति युज्यते शब्द इति प्रागुदाहृतछान्दोग्यभाष्योक्तनपुंसकानुपपत्तिदोश्च ध्येयः । ब्रह्मणोपीति । त्वत्पक्षे वाचेत्यस्य शब्दपरत्वाच्छब्देनारभ्यते व्यवह्रियते इत्यस्य ब्रह्मण्यपि भावात्‌ । वागिन्द्रियपरत्वे वाचा वागिन्द्रियेण व्यवह्रियमारत्वरूपारम्भणस्य ब्रह्मणोऽपि सत्त्वादिति भावः। उक्त इत्येतत्कर्मणि निष्ठान्तमुपेत्याधुनार्थमाह - श्रुत्या वाचारम्भणमित्येवोक्त इति ॥  
?Rननु कथं विकारशब्देनैव शब्दार्थयोर्द्वयोरपि ग्रहणमित्यत आह - तन्नामरूपाभ्यमिति । तत्‌ = ?Rतेजोबन्नम्‌ ॥  
?Rक्वचित्पदार्थविपर्यासकृदिति । व्यक्तमेज्जिज्ञासासूत्रे "?Rइतिशब्दोन्नये' इत्येतद्वयाख्यानसुधायाम्‌ । क्वचिद्धेताविति । एतच्च गन्थ  
?Rएव तत्र तत्र व्यक्तम्‌ । एवमित्यर्थ इति । "?Rविकारशब्दान्नेति चेत्‌' इत्यादौ । आदिशब्दार्थ इति । "?Rय इमे ग्राम इष्यापूर्ते दत्तमित्युपासते' इत्यादौ । तदीयं व्याख्यातं प्राक्प्रदर्शितम्‌ ॥  
?Rइतिशब्दसार्थक्यमाशंक्य निराह - नन्वित्यादिना निरर्थकतैवेतीत्यन्तेन । साध्याविशिष्यतैवेति । उपादानोपादेयाभेदरूपसाध्याविशिष्यतेत्यर्थः ॥  
?Rपदसमुच्चय इति । उक्तानुक्तपदानां समुच्चय इत्यर्थः । तद्वयनक्ति - त्रयाणामित्यादिना ॥ विवर्तपक्षोऽयं दृष्यान्तोऽत्यन्तायुक्त इत्याह - आरोपितत्वं त्विति ॥ विवर्तवादी शंकते युक्त्येति । ननु युक्त्या साधिते सति लौकिकपरीक्षकाणां तत्र बुद्धिसाम्यं स्यात्‌ । अन्यथा तत्साधकयुक्तेः का गतिः स्यादिति भावेन पृच्छति किं त्विति । उत्तरयति घटादीनामिति । वक्ष्यते समयपदे "?Rसमुदाय उभयहेतुकेऽपीतिनये । "?Rनैकस्मिन्सर्वमिति' इतिशब्दो हेतौ । येनाश्रुतं श्रुतमित्यादिप्रतिज्ञावाक्ये अर्थविशेषविवक्षार्तमेकादिपदं सार्थकमित्याशंक्य तर्हि तत्रैवैकादिपदं प्रयोज्यम्‌ । न तु दृष्यान्तेषु । तत्र तु प्रयोगे व्यर्थ एवेति निराह - नन्वेकेत्यादिना ॥  
?Rसर्वविज्ञानस्येति ॥ इतिशब्दस्येति विशिनष्यीति पूर्वेणान्वयः । अन्यत्रेति । "?Rसादृश्याच्चैकस्त्रीज्ञानादन्यस्त्रीज्ञानम्‌' इति तत्त्वनिणर्ये व्युत्पादितमत्रानुसन्धेयमित्यर्थः । अवान्तरभेदोऽपीति । "?Rयथा मृत्पिण्डविज्ञानात्सादृश्यादेव मृण्मयाः । विज्ञायन्ते तथा विष्णोः सादृश्याज्जगदेव च । यथा स्वर्णस्य विज्ञानात्सर्वे लोहमयास्तथा । प्राधान्याद्विष्णुविज्ञानाद्विज्ञातं स्याज्जगत्सदा । अत्यल्पेऽपि हि विज्ञाते सदृशे तादृशं बहु । ज्ञायते नखकृन्तन्या यथा सर्वमयोमयम्‌ । किमु विष्णोर्बहोज्ञर्ानादत्यल्पं जगदीदृशम्‌ । अनन्याधीनविज्ञानादन्याधीनं तथैव च । मृदयोलोहनाम्ना ज्ञानात्सांकेतिकं यथा' इति छान्दोग्यभाष्योक्तोऽत्रानुसन्धेय इत्यर्थः । बृहद्भाष्ये तु "?Rसादृश्य एव नखनिकृन्तनदृष्यान्तः । अभ्यासस्तात्पर्यार्थ इत्युक्तम्‌ ॥  
?Rजीवरूपेणेति । "?Rअनेन जवेनात्मनानुप्रिविश्य' इतिवाक्योक्तजीवशब्दितानिरुद्धरूपेर प्रवेशनमित्यर्थः । अधिष्ठानमध्यस्तमिति । अधिष्ठानं कर्तृ अध्यस्तं कर्म प्रेक्षापूर्वं करोतीत्यनुषङ्गः । एष चेत्यन्वितश्चशब्दोऽनुक्तसमुच्चय इति भावेनाह - तेनेति ॥ "?Rयदग्ने रोहितं रूपं तेसस्तदूपं यच्छुक्लं तदपां यत्कृष्णं तदन्नस्य अपागादग्नेरग्नित्वं वाचारम्भणं विकारो नामधेयं त्रीणि रूपाणीत्येव सत्यमित्याद्यग्न्यादित्यादेरग्न्यादित्वाद्यभावकथनमित्यर्थः । तथाचोक्त भाष्य इति । "?Rअतो यल्लोहितं रूपं श्रियस्तद्रूपसम्भवम्‌' इत्यादिना । "?Rएक एवाद्वितीयोऽसावतः सर्वोत्तमत्वतः' इत्यन्तेन षष्ठे छान्दोग्यभाष्ये उक्तमित्यर्थः ॥  
?Rएतेनेति । तदुक्तरीत्या सूत्रार्थस्याग्राह्यत्वफलकथनेनेत्यर्थः । अन्यथाऽत्रोक्तसूत्रार्तस्य निःशंकं परिग्रहानापत्तेरिति भावः ॥  
?Rअन्तर्याम्यधिकरण इति । "?Rरमणं नातियत्नस्य विक्षेपादेव युज्यते' इत्यादिना "?Rकथमात्मप्रतीपकम्‌' इत्यन्तेन श्रमाभाव इत्येतदुक्तमित्यर्थः । अश्रम इत्युक्तेरर्थवत्त्याय हेतुगर्भविशेषणमुपेत्याह - यद्वेति ॥ इत्यादिनेति । इतरव्यपदेशादिति युक्तिपादीयाधिकरणगुणसूत्रादिनेत्यर्थः । जन्मादिसूत्रोदितेति । एतच्चोपलक्षणम्‌ । जिज्ञासासूत्रस्थब्रह्मपदोक्तप्रधानलक्षणमित्यपि ध्येयम्‌ । तेन सकलश्रुतिसमन्वयः फलमिति युक्तम्‌ । यद्वा "?Rजन्माद्यस्येति सूत्रेण गुणसर्वस्वसिद्धये । ब्रह्मणो लक्षणं प्रोक्तम्‌' इत्यानन्दमयनयानुव्याख्यानोक्त्या जन्मादिहेतुत्वलीणसिद्धया प्रधानलक्षणं फलतः सिद्धयतीति भावेन जन्मादिसूत्रेत्येवेक्तम्‌ । मूले गुणपदेन स्रष्यृत्वादीनां तदाक्षिप्तज्ञानानन्ददीनां अज्ञान्दुःखद्वेषादिदोषाभावानां च ग्रहः । जन्मादीतिपदेन जन्मसूत्रमादिसूत्रं च ग्राह्यमित्येके । मूलेऽशेषगुणेति जन्मादिसूत्रोक्तगुणाष्यकस्यैव ग्रहः । अतो जन्मादिसूत्रेति युक्तमित्यन्ये । अशेषपदेनापौनरुक्त्यायाह - पूर्णाः प्रत्येकं निरवधिका इति ॥  
?Rइति श्रीमत्सुधीन्द्रतीर्थपूज्यपादशिष्यश्रीराघवेन्द्रयतिकृते श्रीमन्न्यायसुधापरिमले प्रथमाध्यायस्य चतुर्थः पादः ॥  

?R श्रीगुरुभ्यो नमः । हरिः ॐ ॥  
?R भवापदो विनश्यन्ति यत्पादस्मृतिमात्रतः । तं वन्दे कुमतध्वान्तभास्करं नृहरिं सदा ॥ करिष्यमाणैतदद्यायार्थप्रतिपादनमेवंविधभगवदुपासनरूपमिति भावेनाध्यायादौ मंगलमाचरति यत्पदमिति । यस्य स्वरूपम् । अथवा यत्पदं यस्य परमात्मनः पदं पादम् । कटाक्षेणापीत्यादेस्तद्विषयमल्पमपि ज्ञानं संपादयितुमशक्ता इत्यर्थः । विमतयो विरुद्धमतियुक्ताः ॥ एतवाक्यतासिद्धय इति । पादचतुष्टयात्मकेऽस्मिन्निति योज्यम् । एकवाक्यतादीति क्वचित्पाठः । तत्रादिपदेन पूर्वोत्तरभेदसिद्धये चेत्यपि ग्राह्यम् । द्वितीयाध्यायार्थं विवक्षुरित्यन्वयः । अर्थैकत्वादेकं वाक्यमि त्युक्तं जिज्ञासानयसुधायाम् । कथं विवक्षुरित्यतः प्रथमाध्यायार्थसंगतत्वेनेति । ततो विष्णुरिच्छापूर्वकमश्रमः । करोति पितृवद्विधं पूर्णाशेषगुणात्मकं इति पूर्वपादान्तोक्तं विभक्तिविपरिणामेन अनुषज्य योजयति जगज्जन्मादीति । जन्माऽदिहेतुत्वेन लब्धं ब्रह्मपदेनोक्तमाह सार्वज्ञ्येत्यादि । अत एवाविद्याद्यवद्यगन्धविधुर इति । ननु सकलगुणपूर्णत्वस्य प्रथमाध्ययार्थत्वात्तदनुवादस्यैव कर्तव्यत्वेनाविद्यावद्यगन्धविधुर इत्यस्य द्वितीयाध्यायार्थत्वेन कथं तदनुवाद इति चेन्न । अर्थात्सिद्धस्यापि तदर्थत्वात् । प्रकृते च यस्मिन्यस्मिन्नधिकरणे यो यो गुण उच्यते तद्विरोधिदोषपराहित्यस्यार्थाल्लब्धत्वात्तदर्थत्वेनानुवादो युक्त एव । अत एव सार्वज्ञ्यसर्वैश्वर्याद्यनन्तगुणपरिपूर्ण इत्युक्त्या सार्वज्ञ्यादिविरोध्यविद्यादिदोषराहित्यमेवानूदितवानिति भावः । गुणपूर्णत्वं निर्दोषत्वं च सूत्रादिस्थब्रह्मपदलब्धमिति भावेनोक्तम् ब्रह्मणीति । तच्च ब्रह्म जन्मादिहेतुत्वलक्षणबलाच्चिद्विलक्षणमेव न जीवादिरूपम् । येन ततः सार्वज्ञ्यादिगुणपूर्त्यादेरलाभः स्यादिति भावेनोक्तम् पर इति । साक्षादित्यनुवादः । परमेत्यादि व्याख्या ॥ पारर्थ्येनेति । धर्मादिशेषत्वेनेत्यर्थः । पौनरुक्त्यमाशंक्य निराह यद्यपीति । समन्वयशब्दस्थसंशब्देनेत्यर्थः । इत्यर्थो लभ्यत इति । साक्षात्पदस्य यः परममुख्यत्वरूपोऽर्थ उक्तः स लभ्यत इत्यर्थः । तथैव समन्वयसूत्रादावुक्तेरिति भावः ॥ परकीयेति । अमुख्यवृत्तिरूपेत्यर्थः । तद्व्याख्यानं संशब्दव्याख्यानम् ॥ उपादान्तवादीति । प्रकृतिश्चेत्यादिसूत्रैः (ब्रह्मणः) उपादानत्वप्रतिपादकवाक्यमुपादानपरत्वेन ब्रह्मणोऽप्युपादानत्वात्तत्परं इति परंपरया समन्वयप्रतिपादनेन चेत्यर्थः । परंपरयेति । प्रधानादिस्वरूपस्यैव निरासे ब्रह्मण उपादानत्वे च साधिते सति सदेव सोम्येत्यादेः निरर्थकत्वायोगेनार्थादीश्वरार्थत्वं सेत्स्यतीत्येवं न भवति किन्तु प्रधानादिस्वरूपं सत्यपि क्वचिच्वाक्ये तस्य प्रतिपाद्यत्वेपि परममुख्यवृत्त्या साक्षादेवेत्यर्थः ।  
?R अत्रे त्यनुवादेनार्थद्वयोक्तिः उक्तेऽर्थे द्वितीयेऽध्याये इति च । प्रथमाध्यायेन प्रकृतत्वादस्तूक्तेऽर्थे इत्येनदर्थकत्वं अत्रे त्यस्य । द्वितीयेऽध्याये इत्येनदर्थकत्वं कथम् । तस्याप्रकृत्वादित्यत आह व्याचिख्यासिततयेति ॥ अनेनेति । द्वितीयपादेन । सन्न्यायरत्नावल्युक्तां तावदादौ व्यनक्ति सकलेति । तां , उपलक्षणं मत्त्वा विरोधहीनस्य स्यात्समन्वयता यत इति तार्तीयानुव्याख्योक्तां चाह अथवेति । यथोक्तमिति । तार्किकैः ॥ विमृश्येति । संदेहमुत्पाद्येत्यर्थः । विचार्येति स्वपक्षसाधनादिना विना जायमाने करस्थितामलकनिर्णये नाव्याप्तिरिति ध्येयम् ॥ तत्रतत्रैवेति । विकारशब्दान्नेति चेन्न प्राचुर्यात् उपदेशभेदान्नेति चेन्नेभयस्मिन्नप्यविरोधादि त्यादिनेति भावः ॥ प्रतिवक्ष्यतीति । विरोधस्सर्ववैशिष्ट्ये यो द्वितीये निरस्यते । नारायणस्य त्वध्याये तदन्ये तत्रतत्रगाः इत्यादिना श्रुतेस्तु शब्दमूलत्वादि त्यधिकरणान्ते प्रतिवक्ष्यतीत्यर्थः ।  
?R निर्धारणे षष्टीति । गुणक्रियाजातिभिः यतः पृथक्करणं तत्र यतश्च निर्धारणं इति सूत्रेण षष्टीत्यर्थः । अस्मिन्पक्षे यौक्त इत्यस्य घटनामाह चतुर्विधस्येति । युक्तेः प्राधान्ये हेत्विति । युक्तिपुरस्कारेणेति ॥ ननु कथमिति । अभावस्य स्वतो विधाऽसंभवादिति भावः ।  
?R इत्यनौचित्यशंकासूचनार्थं वेति । तत्सूचने सत्येव तस्याष्चतुःस्वरूपत्वादि ति परिहारो युक्तः स्यादिति भावः ॥ न घटत इति । तस्याः विरोधकत्वेनाविरोधोपपादकत्वाभावादिति भावः । अत एव न संख्योपसंग्रहादि ति सूत्रे पूर्वस्मादिविरोधपदाकर्षे सति संख्योरसंग्रहादपीति पंचम्या अविरोधपदेनान्वयास्वारस्यात् । पूर्वस्मात् बुद्द्या विभागेन विरोधपदमात्रमाकृष्यत इति भावेन पृथक् नञुपात्त इति भावः । ननु स्मृतेरित्यस्य नञार्थेन संबन्धाभावेपि विरोध इत्यनेन संबंधो भविष्यतीत्यत आह विरोधश्चेति । समासे नञ्समासे । गुणभूतः क्रियासापेक्षत्वेनेति शेषः । तेन विरोध इत्यनेन ।  
?R तावता कथमसंगतिनिरास इत्यत आह एतदुक्तं भवतीति । अपवादत्वं सर्वथैवापवादत्वं नेत्येतत् द्वयमपि व्यनक्ति समयादीति ।  
?R विवक्षाभेदेन सामंजस्यादित्येतद्व्यनक्ति यदा प्रथम इति ।  
?R उक्तमेवति । प्रथमादांते । वर्णमागमादि त्यत्र आ आगमादिति पदच्छेदभ्रान्तिं निराचष्टे अत्रागमादित्याङ्द्वयस्येति ।  
?Rतथा च आ आ आगमादिति पदविभागः कार्यं इति भावः । आगमादित्यनेनाभिविध्यर्थकाङ्संबन्धमकृत्वा आगमादिति बृहत्तंत्रादेरिति व्याख्यातमिति ध्येयम् । (प्रथम)प्रथमपादांतोक्तमनुवदति न केवलमिति ॥ बृहत्तंत्रादेरिति । तथैव प्रागुक्तेरिति भावः ।  
?R आप्ततेत्यादिनेति । आप्ततेत्यादियुक्तिमालाया न्यायविवरण एव विवृतत्वादत्राव्याख्यामिति पूर्वाध्याय एव व्यक्तम् । आद्यनये आप्तता ॥ 1 ॥ न विलक्षमत्वादित्यत्र समता ॥ 2 ॥ अभिमानीत्यत्रादृष्टिः ॥ 3 ॥ असदितिचेदित्यत्र श्रुतिसाम्यम् ॥ 4 ॥ भोक्त्रापत्तेरित्यत्र बलोद्भवः ॥ 5 ॥ तदनन्यत्वनये सर्वानुसारः ॥ 6 ॥ इतरव्यपदेशादित्यत्र लघुता ॥ 7 ॥ अधिकं त्वित्यत्र विशेषादर्शनं ॥ 8 ॥ न प्रयोजनेत्यत्राफलं ॥ 9 ॥ वैषम्येत्यत्रेष्टासिद्धिः ॥ 10 ॥ सर्वधर्मेत्यत्र नियम इति विवेकः ॥ 11 ॥  
?R ॐ स्मृत्यनवाकशदोषप्रसंग... ॐ । आप्तैरित्यादिभाष्यमवतारयितुमुपोद्धातमाह उक्तार्थमित्यादि । पूर्वाध्यायोक्तमित्यर्थः । एवमग्रेपि ज्ञेयम् । तद्विवृण्वन्सूत्रार्थमाह । यदुक्तमित्यादिना भाष्याद्युक्तादयमन्योर्थ इति ध्येयम् । कथं श्रुतिर्वारयेदित्येतद्व्यावर्त्यमाह श्रुतीति ॥ अस्यार्थस्येति । यदुक्तं परस्ये त्यादिनोक्तार्थस्येत्यर्थः । प्रत्यक्षतो दृष्ट्वे त्येतद्व्यावर्त्यमाह श्रुतिविरुद्धानां चेति । प्रोक्तमित्यत्र प्रशब्दव्यावर्त्यमाह श्रुतिसमन्वयन्यायेनेति । सममित्यस्य मया सहितमित्यर्थमुपेत्य तद्व्यावर्त्यमाह पराभिधित्सितमिति । परस्याभिधातुमिष्टमित्यर्थः । अवबुद्द्येत्यनन्तरं कृत इति योज्यम् । तेन ल्यबन्तोपपत्तिः । हरिपूर्वकाः । किं नाशेषविद इत्येतद्व्यावर्त्यमाह किञ्च पञ्चरात्रादीति । प्राणाण्यस्य गुणजत्न्यवमुपेत्याह वैपरीत्याच्चेति । तदेव व्यनक्ति वाक्येति ।  
?R औदुम्बरीमिति । यजमानसम्मितौदुम्बरी भवती त्युक्तोदुम्बरवृक्षविकारः यजमानसमपरिमाणस्थाणुविशेषः सदसि नैर्ऋत्य(ति)भागे स्थापितः तं स्पृष्‍टोद्गातोद्गायेदित्यर्थः ॥ वेष्टयितत्वेति । वस्त्रेण स्थाणुः सर्वोपि वेष्टनेनाच्छादनीय इत्यर्थः । यदि सर्ववेष्टनं तदौदुम्बरीस्पर्शनं न लभ्यते । यदि स्पर्शनं तदा न सर्ववेष्टनम् । त्रिचतुरंगुलमात्रस्य स्पर्शनस्थलस्य वेष्टनेन विना स्थाप्यत्वात् परस्परविरोधो ध्येयः ॥ अप्रामाण्यमिति । (गुरुमता)प्राभाकरमताभिप्रायेण । भट्टमते सर्ववेष्टनस्मृतेः संकोचः प्रामाण्यं च ध्येयम् । निराह न स्यादिति । श्रुतिमूलतयाभिमता हीति । पूर्वतन्त्रे आद्याध्यायतृतीयपादीयाद्यनये धर्मस्य शब्दमूलत्वादशब्दमनपेक्षं स्यादित्यत्र तथोक्तेरिति भावः ॥ यथाऽऽहेति । तत्रैव द्वितीयेऽधिकरणे । सर्ववेष्टनादिस्मृतीनां प्रत्यक्षश्रुतिविरोधे तु सति तादृशस्मृतिजातं प्रमाणत्वेनापेक्षं स्यात् आदरणीयं स्यात् । ननु पूर्वतनस्मृत्यधिकरणन्यायेन मूलश्रुत्यमुमापकतया प्रमाणं किं नेति चेत् । न । हि यस्मादसति श्रुतिविरोधे अनुमानं मूलश्रुत्यमुमापकं तस्मादमपेक्षमेवमादिस्मृतिजातमिति सूत्रार्थः ॥ अलौकितशाब्दलक्षणविषया इति । प्रयोदयात् अगृभ्णत् रुद्रेभिः ब्राह्मणास इत्यादीनामलौकिकानि यानि शब्दसम्बन्धिलक्षणानि तद्वषयत्वात् । यद्वा अलौकिकानि शब्दसम्बन्धिलक्षणानि अौलौकिकाः शब्दसम्बन्धिविषयाश्च यासामिति बहुव्रीहिः , तानि च न व्यवस्थानि । क्वचित्प्रयोदयेत् अगृह्मन् ब्राह्मण इत्यादिप्रयोगस्यापि दर्शनात् ॥ अनन्तेनेति । अनन्ता वै वेदा इति श्रुतेरिति भावः ॥ अपरिपूर्णेति । इषेत्वोर्जेत्वे त्येवमादेरपि दर्शनादपि भावः ।किंत्वित्यादि । यद्यप्येषा संका उपक्रमादिभिरेव वेदार्थो ग्राह्यः । न पाशुपतादिभिरित्यर्थसाधकसमन्वयसूत्र एव निरस्ता । तथाप्युपक्रमादयोपि तदनुसारेण नेतव्या इत्येवमत्राभिप्रेतमिति चन्द्रिकोक्तं ध्येयम् ।  
?R आप्तत्वेति । विवक्षितार्थतत्त्वज्ञानाविप्रलिप्साकरणपाटवविवक्षारूपधर्मचतुष्टयवत्त्वोपलक्षणमित्यर्थः ॥ अन्यस्येति । आप्तशब्दार्थप्रविष्टाविप्रलिप्सादिधर्मस्येत्यर्थः ॥ मोहाभावेनेति । मिथ्याज्ञानकार्यत्वाद्रागद्वेषयोरिति भावः ॥ विप्रलिप्सा निवर्तत इति । रागादिमूलत्वात्तस्या इति भावः । ज्ञानेति । विवक्षितवाक्यार्थज्ञानम् । इच्छा वाक्यप्रयोगेच्छा । प्रयत्नः प्रयोगानुकूलो व्यापारः । अकुहविसर्जनीयानां कण्टः इचुयशानां तालु इत्यादिनोक्तकण्टताल्वादिस्थानरूपकरणपाटवमित्येतानीत्यर्थः । पाटवपदं प्रयत्नेप्यन्वेति । तथा च विवृतमूष्माणां स्वराणां च स्पष्टं प्रयतनं स्पर्शानामित्याद्युक्तविवृतादिप्रयत्नपाटवमित्यर्थ इत्येके । ज्ञानयाथार्थ्यानिश्चयप्रकारं हेतुदृष्टां(ताभ्यां)तोक्त्या व्यनक्ति तत्रेत्यादिना । अविप्रलिप्सां च दृष्टान्तेन व्यनक्ति विप्रलिप्सा चेति । अरण्यवासिषु म्लेञ्छेषु पान्थविषयकविप्रलिप्सा चेत्यर्थः । हेतौ सति हेतुज्ञाने सतीत्यर्थः । प्रतिष्टमानेषु गच्छत्स्वित्यर्थः । समवप्रविभ्यःस्थ इति प्रपूर्वस्य तिष्टतेरात्मनेपदम् । द्रव्यापहार एवोपकार इत्यत आह स्वस्येति । द्रव्यस्येत्यर्थः । तदीयं शरीरं अस्ति खल्वित्यत आह शरीरस्य चेति ॥ अनभ्यासेति । म्लेञ्छानामिति योज्यम् । रुद्रादय इतीतिपदस्य तत एवान्यस्य सिद्धेरिति पूर्वेणान्वयः ॥ छ ॥  
?R सिद्धान्तः ॥ छ ॥ दृश्यन्त इति । भाष्यकारैः तत्रतत्र बहुधोदाहृतत्वात्तासामिति भावः । आप्तत्वोपलक्षणमित्येतदुपलक्षणम् । पूर्वोक्तदिशा तत एव अन्यस्य लाभो वेत्यपि ध्येयम् । हरिकारणका इति भ्रमं निराह हरिमनुप्रभृतय इति ॥ अनवकाशत्वं चेति । पञ्चरात्रादिस्मृतीनामिति योज्यम् । एतेन श्रुतिपरित्यागो न सिद्धान्ते युक्त इति पूर्वकृततचोद्यं निरस्तं ध्येयम् ।  
?R प्रमाणे इति । प्रमामत्वेन प्रतीते इत्यर्थः ॥ शुक्तीति
शुक्तिज्ञानतदध्यस्तरजतज्ञानयोरित्यर्थः ॥ तदभावेति । बाध्यबाधकभावदृष्टेरिति भावः ।. समे इति । बाध्यबाधकभावशून्ये इत्यर्थः ॥ मूलप्रमाणेनति । विष्णाद्याप्तिरूपमूलप्रमाणेनेत्यर्थः । श्रुतिरूपमूलप्रमाणेन चेत्यर्थः । उभयत्र समं भवेदि त्यस्यार्थान्तरमाह तथोभयत्रेति ॥ संवादिप्रमाणान्तरेति । श्रुतिरूपेत्यर्थः ॥ नोक्तेति । ननु ये विरुद्धे इत्यादिनोक्तदोष इत्यर्थः । वक्ष्येते हीति । उत्तराधिकरणे । श्रुतिमूलत्वं श्रुतितोर्थमुपलभ्य रचितत्वम् ।  
?R उक्तत्वादिति । आद्याध्यायतृतीयपादान्ते । ननूक्तं श्रुतीतिहासपुराणप्रसिद्धं शिवादेः सार्वज्ञ्यमिति । तत्राह श्रुत्यादीनां चेति । विवक्षितार्थतत्त्वज्ञानं शिवादीनामस्तीति शंकते नन्वस्तीति ॥ उपायोपेयेति । साधनसाध्यविषयमित्यर्थः । तावता आप्तिमूलत्वं न प्राप्तमेवेति निराह सत्यमित्यादिना । व्यभिचारशब्दार्थं वदन्नेवाह अतिव्याप्तेरित्याहेति । निश्चय इतीतिशब्दस्य अथोच्येतेति पूर्वेणान्वयः ।  
?R तीर्थकराः ष शास्त्रकराः । वस्तुविकल्पप्रसंगादिति । शइवादिरूपं वस्तु जगत्कारणं भवति न भवति चेति विकल्पस्यायोगादिति भावः । ननु शिव आप्तः रागद्वेषविदूरत्वे सति तत्त्वज्ञानित्वादिति वा विप्रलम्भहेतुप्रयोजनशून्यत्वे सतीति वा हेतुविशेषणान्न व्यभिचार इत्यत आह अथेति । आदिपदेन सन्दिग्धव्यभिचारग्रहः । पक्षे हेतुसन्देहस्येव विपक्षेपि तत्सन्देहस्यावर्जनादिति भावः ।  
?R उपदेशविशेषणे चेति । अपटुकरणकोपदेशविलक्षणो(पटुकरणको) पदेशत्वादित्यादिरूपेणोपदेशविशेषणे सन्दिग्धासिद्ध्यादिदोष इत्यर्थः ॥ विनेयेति । शिष्यवचनपरम्परया रुद्रादीनामुपदिष्टेऽभ्यासपाटवावधारणमित्यर्थः । साध्यस्यापि सत्त्वान्न व्यभिचार इत्याशंक्य निराह न चेति । ज्ञानयाथार्थ्यं निरस्येच्छायाथार्थ्यं च निराह इच्छेति । नियमे चेति । बुद्धादिष्वपि अविप्रलम्भनियमे च तदभिमतं वस्तु न जगत्कारणम् , किन्तु शिवादिरेवेत्यादिस्वोक्तिः व्याहन्येतेत्यर्थः ॥ हेतुदर्शनेति । स्वोपकारादिरूपहेतुदर्शनाभावस्येत्यर्थः । तत्र हेतोरेवाभावान्न व्यभिचार इत्यतस्तत्र हेतुसत्त्वं व्यनक्ति न हीति । पिशितनयनैर्मांसचक्षुष्करिति बहुव्रीहिः । ननु शिवादीच्छा न विप्रलिप्सारूपा केनापि प्रमाणेनानुपलभ्यमानविप्रलम्भनहेतुकत्वादिति साध्यते अतो न दोष इति शंकते केनापीति । हेतुस्वरूपं वदन्नेव तस्य सन्दिग्धत्वं निरसितुं निश्चितत्वं शंकते प्रयोजनेति । अतत्साधनत्वादिति । पुरुषार्थासाधनत्वाच्चेत्यर्थः ॥ व्यभिचारादित्यादिहेति । प्रयोजनाभावहेतोरविप्रलम्भं प्रति व्यभिचारादित्याहेत्यर्थः ॥ यद्वा अपुरुषार्छत्वादिति हेतोर्व्यभिचारादित्याहेत्यर्थः ॥ विभ्रम्येति । भ्रांत्वेत्यर्थः । अत्र विभ्रम्येति पाठः साधुः । न तु विभ्राम्येति । ल्यपो झलादित्वाभावेन अनुनासिकस्य क्विब्झलोः क्ङिती तिदीर्घप्राप्तेरभावात् । न च स्थानिवद्भावः । तत्र अनल्विधावित्युक्तेः । अस्य च झलादावित्यल्विधित्वात् । न च समासाद्यपेक्षितबहिरंगल्यबपेक्षया क्त्वाप्रत्यनिमित्तान्तरंगदीर्घत्वमेव ल्यबादेशात्पूर्वं भवत्विति शंक्यम् । अन्तरंगानपि विधीन्बहिरंगो ल्यप् बाधत इत्युक्त्या ल्यप एव पूर्वं प्राप्तेः ष। णिजन्तत्वं त्वत्राशक्यशंकम् । तस्मिन्नपि पक्षे मितां हृस्वः इति हृस्वेन भाव्यतया ल्यपि लघुपूर्वादि त्ययादेशे विभ्रमय्येति भाव्यत्वाच्च । विभ्राम्यन्निति क्वचित्पाठः । तदा तु न क्लेशः ॥ असाविति । सम्प्रतिपन्नविप्रलम्भक इत्यर्थः । तथाचापुरुषार्थत्वहेतुस्तत्र नेति न व्यभिचार इति भावः ।  
?R विप्रतिपन्नार्थस्येति । जगत्कारणत्वालौकिकश्रेयःसाधनत्वादिरूपार्थस्येत्यर्थः ॥ अनुमानं चेदिति । लोकहितैषिभिरुपदिष्टत्वादाप्तोपदिष्टत्वादित्यादिरूपमित्यर्थः । निवारयिष्याम इति । पत्युरसामञ्जस्यादि त्यत्र । यद्वा अधिकारो हि सुलभः इत्यादिना फलव्यभिचारस्य कर्त्रागिवैगुण्येन समाधातुमशक्यत्वस्य वक्ष्यमाणत्वेन तदभिप्रायेण निवारयिष्याम इत्युक्तम् ॥ आगम इति । प्रमाणान्तरमित्यनुकर्षः । तद्विरुद्धं पाशुपतादिविरुद्धम् ॥ व्यभिचारत इतीति । व्यभिचारोऽत्र विरोधो ध्येयः । तेपीति । न केवलं बुद्धादयः किं तु बुद्धादियूथ्यपुरुषा अपीत्यर्थः ॥ प्रकृतेष्वपीति । पशुपतिप्रभृतिष्वपीत्यर्थः ।  
?R व्यभिचारत इत्यस्यर्थः इन्द्रियाणान्तादृगर्थाविषयत्वादिति ॥विप्रतिपन्नेनेति । स्वयूथ्यानां वचनरूपेण्त्यर्थः ।  
?R तत एवेति । एकांशे आप्तोक्तत्वादेव तद्दृष्टान्तत एवेति वार्थः ।  
?R तदनेनेति । न चाप्तिनिश्चयस्तत्र शक्यते व्यभिचारतः इत्यनेनेत्यर्थः । सूत्रद्वयार्थस्तन्त्रदीपिकायां व्यक्तमुक्तः । परोक्तार्थं निराह यच्चेत्यादिना ॥ उक्तत्वादिति । पञ्चभिः पञ्चभिर्ब्रह्म चतुर्भिर्दशभिस्तथे त्यादिना पूर्वपाद एवेक्तात्वादित्यर्थः ।  
?R तदेव वाक्यं आवृत्त्या शेषोक्तिपूर्वं योजयति यत इति ॥ फलव्यभइचारे हेताविति । फलव्यभिचारित्वरूपे हेतौ वर्तमान इत्यन्वयः । क्वचिदित्यनुवादः । दृष्टार्थायामिति व्याख्या । सम्पदादिदृष्टफलसाधनबोधकस्मृतिभाग इत्यर्थः । अस्या इत्यनुवादः । अदृष्टार्थाया इति व्याख्या । एवमग्रेपि ॥ कारणाभावादिति । फलव्यभिचाररूपकारणस्य तद्भागेऽदृष्टेरिति भावः ।  
?R व्याप्त्याभावादिति । अदृष्टार्थकत्वाशेपि पञ्चरात्रस्मृतिः फलव्यभिचाराप्रामाण्याभ्यामुपेता । दृष्टार्थकत्वांशे ताभ्यामुपेतत्वादित्यत्र यथाऽमुक इति सम्प्रतिपन्नदृष्टान्ताभावात् । यत्किञ्चिदंशे तदुभयोपेतं तदंशान्तरेपि तदुभयोपेतमिति सामान्यव्याप्तेश्च देवदत्तादिवाक्येषु व्यभिचारादिति भावः । नारायणवाक्यत्वादेर्व्यभिचारादिति कुत इत्यत आह मा हि भूदिति । नारायणवाक्यं सकलमप्यप्रमाणं हि यस्मान्माभूत् न भवति अत इत्यर्थः । अन्यथा तद्वाक्यं सकलमप्यप्रमाणं प्रसज्येतेति भावः । उत्तरवाक्यमवतारयितुं योजनाऽन्तरमाह दृष्टार्थायामिति ॥ स्वातन्त्र्येणेति । पाशुपतादेरप्रामाण्यादिकं फलसंवादयुक्तिमूलतेत्यर्थः ॥ स्वत इति । फलसंवादापेक्षां विनैवेत्यर्थः । इत्युक्तमिति । हरिपूर्वकाः । किं नाशेषविदः इत्यनेनोक्तमित्यर्थः । एवं तर्हि निर्दोषवाक्यमूलत्वादिति किमर्थमुक्तमित्यतस्तदुपयोगं व्यनक्ति तदवधारणमित्यादिना ॥ व्यवस्थापितमिति । प्रत्यक्षवच्च प्रामाण्यं स्वत एवागमस्य हि इत्यत्र जिज्ञासानये ॥ वाक्यत्वादिति । आकांक्षायोग्यतासन्निधिमत्पदकदम्बकत्वरूपत्वादित्यर्थः ॥ वक्ष्याम इति । उत्तराधिकरणे । अस्यां दशायामिति । निष्कंपप्रामाण्य(ण्यावधारण)दशायामित्यर्थः ॥ न चैवमितरेतराश्रयत्वमिति । स्मृत्यनुरोधेन श्रुत्यर्थनिर्णये सति स्मृतेः श्रुत्यविरुद्धत्वेनोपायत्वनिश्चयः तत्सिद्धौ च स्मृत्यनुसारेण श्रुत्य(र्थनिर्णयः)र्थे निश्चिते सत्यविरुद्धत्वं अविरुद्धत्वे सति तदनुरोधेन श्रुत्यर्थनिर्णयः इतीतरेतराश्रयत्वमित्यर्थः ॥ स्मृतिसंवादैकनिबन्धनत्वाभावादिति । उपक्रमादिभिरेव श्रुत्यर्थनिर्णय इति समन्वयसूत्रे व्यवस्थापित्तवात् उपक्रमादिसिद्धेर्थे स्मृत्यादिकमभ्युच्चयत्वेनेष्यत इति वक्ष्यमाणत्वादिति भावः ।  
?R स्मृत्यादिप्रसंगे वेदमात्रग्रहणसंगतमित्यत आह वैदिकेति ॥ स्मृत्युक्तस्यापि वैदिकत्वादिति भावः ॥ पञ्चरात्रादयोपीति । भारतं पञ्चरात्रं च वेदा इत्येव शब्दिता इति नविलक्षणत्वनयभाष्योक्तस्मृतेरिति भावः । न च तद्युक्तिमूलते त्यनेनान्वय इति अर्थतस्तदनुवादेन दर्शयति तस्मात्फलसंवादेनेत्यादिना ।. तात्पर्यस्यास्फुटत्वादाह एतदुक्तमिति ॥ प्रमितमिति । लिंगप्रमितावेव तात्पर्यं न तु लिंगकरणतायाम् । परामर्शकरणताया एव तर्कताण्डवे समर्थनात् । तस्य चेति । हेतोरित्यर्थः ॥ काकतालीयताया इति । काकागमनसमय एव तालफलपतनं यथा तथेत्यर्थः । उपमानाच्छ इति छ प्रत्ययः । काकागमनतालफलपतनयोर्यथा यादृच्छिकत्वं तथात्वस्येह शंकनादित्यर्थः ॥ कारणसामग्रीति । कारणानां मेलनमित्यर्थः ॥ अयातयामत्वादिकं वार्यवत्त्वादिकमित्यर्थः । प्रवृत्तिसामर्थ्येनेतीतिशब्दस्यैतदुक्तं भवतीतिपूर्वेणान्वयः ।  
?R अन्यागमेष्विति विषयसप्तमीमुपेत्य तावद्योजनमाह अन्यागमेषु पाशुपतादिष्विति । अधिकरणसप्तमीमभ्युपेत्य योजनान्तरमाह यस्मादित्यादिना । तथा कथितः अधिकारः सुलभः कथित इत्यर्थः । तुशब्दस्य व्युत्क्रमेणान्वयमुपेत्य वेदोक्त इत्यादेरर्थमाह वेदोक्तस्त्विति । बिशब्दार्थप्रसिद्धमेवेति ।  
?R गाधिराजपुत्रस्य जन्मान्तरेण विनैव विप्रत्वस्य पुराणेषु श्रवणादाह महता तपस विना वेति । अलभ्यमिति पदच्छेदः । क्वचिन्न लभ्यमिति पाठः । प्रत्यापत्तिः । प्रतिप्रसवः । पुनर्विप्रत्वप्राप्तिरिति यावत् ॥ चण्डालेषु जन्मेति । सप्तमी शौण्डैरि त्यत्र योगविभागात्समास इति भावः ।  
?R तदुक्तमिति कर्मणि निष्टेति भावेनाह यस्माच्च तदुक्तं साधनमिति । भावे निष्टेत्युपेत्यार्थान्तरमाह तदुक्तं सा पाशुपताद्युक्तिरिति । शंकते दुर्लभत्वेति । तदुक्तं त्विति संबन्ध इति । पाशुपताद्युक्तिस्त्वित्यर्थः ॥ 2 । 1 । 1 । छ ॥  
?R ॥ ॐ न विलक्षणत्वादस्य च तथात्वं च शब्दात् ॐ ॥ भाष्यमवतारयितुमुपोद्घातमाह परिहृतः स्मृतिविरोध इत्यादिना । नित्यत्वादित्यादित्रिपादीव्यावर्त्यार्थं विवृण्वन्वेदो प्रामाण्यवादिनो बौद्धत्वात्तन्मतरीत्योदाहरणोपनयरूपावयवद्वयात्मकप्रयोगमाह यद्धीति । पक्षधर्मतां व्यनक्ति पुत्रेति । हेतोरप्रयोजकत्वनिरासाय विपक्षे बाधकमाह अन्यथेति । तावता न सर्वाप्रामाण्यसिद्धिरित्यत आह एकदेशे चेति । पुत्रकामेष्ट्यादिबोधकवाक्ये चेत्यर्थः ॥ सुलभमिति ष ज्योतिष्टोमादिबोधकवाक्यम् अप्रमाणं वेदत्वात्  
?Rपुत्रकामेष्ट्यादिवाक्यवदितिप्रयोगस्मभवादिति भावः । पिपीलिकालिपिष्चापी त्यादिवाक्यव्यावर्त्यमाह किञ्चेति । व्यावर्त्यान्तरं चाह अपि चेति । तल्मूलत्वादित्यादेर्व्यावर्त्यमाह यदा वेदस्येति ॥ फलेति । फलव्यभिचार आप्तोक्तत्वादिराहित्यादिना । झर्झराणाम् अदृढानामित्यर्थः । ननु नित्यत्वमात्रेण कथं पुरुषोद्भवदोषहीनत्वमित्यतो नित्यत्वादित्यमूद्य व्याचष्टे अपौरुषेयत्वादिति । स्वतन्त्रपुरुषकृतत्वाभावादित्यर्थः ॥ अन्यथासिद्धानन्यथासिद्धयोरिति । फलव्यभिचारप्रामाण्ययोरिति योज्यम् । फलव्यभिचारस्य सामग्रीवैकल्यादिनाप्युपपन्नत्वेनान्यथासिद्धत्वात् बोधकत्वे सत्यपौरुषेयत्वस्य च प्रामाण्यं विनाऽसम्भवेनान्यथासिद्धत्वात् अन्यथासिद्धानन्यथासिद्धयोश्चान्यथासिद्धस्य बलवत्त्वाद्वेदस्य प्रामाण्यमेवाभ्युपेयमित्यर्थः ॥ चरकाद्युक्तेति । चरकेति वैद्यग्रन्थविशेषस्य नामधेयम् ।  
?R प्रागुक्तेति नहि धर्मादिसिद्धस्स्यान्नित्यवाक्यं विना क्वचिदि त्यादिजिज्ञासानयानुव्याख्याव्याख्यानावसरे धर्मादिकं सप्रमाणं वस्तुत्वात् घटवत् । तच्च प्रमाणं न प्रत्यक्षादीत्युक्तसामान्यसिद्दिपरिशेषाभ्यामित्यर्थः । स्वयूथ्याः वैशेषिकादयः । एतेन पुनरुक्तिर्निरस्ता । तस्मा इत्यादिश्रुत्योरर्थोत्भाष्यटीकायामुक्तत्वादत्र नोक्तः ॥ व्याख्यानान्तरेति । बहुकालीनत्वरूपव्याख्यानान्तरेत्यर्थः । सदेत्यस्यार्थः सदाविद्यमानयेति ।. पौरुषेयतामपीति । ऋचः सामानि जज्ञिरे इतिश्रुतौ पुरुषाज्जातमगादीनामुच्यते ।    
?R बोधकत्वसमुच्चये वेति । पिपीलिकालिपिश्च बोधिकेत्यर्थः ॥ अपि चैवं सतीति । पिपीलिकालिपेः सर्वथैवाबोधकत्वे सतीत्यर्थः । लिपीनां वर्णस्मृतिजनकत्वेन प्रामाण्यं स्वाभिमतं स्फुटीकर्तुं पराभिप्रेतमनूद्य निराह स्यादेतदित्यादिना ॥ लेखकबुद्धिस्थेत्यादि । इयं लिपिः कर्तृबुद्धिस्थशब्दपूर्विका तदवगतार्थपूर्विका वा लिपित्वाच्चैत्रलिखितलिपिवदित्येवमिति भावः ॥ एडमूकलिपेरिति । प्राज्ञलिखितलिपिं दृष्ट्वा लिखत्येडमूक इति नाश्रयासिद्धिरिति भावः ॥ किमपि विशेषणमिति । अनेडमूकलिपित्वादित्यादिरूपविशेषणमित्यर्थः ॥ संदिग्धासिद्धीति । पक्षीकृतलिपिरेडमूकलिपिर्वा तदन्यावेति सन्देहावस्कन्दनेन तदन्यैवेति निर्णयासम्भवादिति भावः ॥ मूललेखकेति । यदीयलिपिं दृष्ट्वा एडमूको लिखितवान् तद्हुद्धिस्थेत्यर्थः । न कोऽपि दोष इति विभागः । ननु स्मरणहेतुत्वेऽपि स्मृतेरप्रमितित्वेन लिपेरप्रामाण्यमेवेत्यत आह स्मृतेश्चेति । अनुभूतिः प्रमाणं चेत्केन स्मृतिरपोद्यते । पूर्वानुभूते किं मानमित्युक्ते स्यात्किमुत्तरम् । इति उत्तरत्रैतदधिकरण एव वक्ष्याम इत्यर्थः ।  
?R इति सिद्धान्त इति । मानसप्रत्यक्षा स्मृतिरि ति प्रमाणलक्षणाद्युक्तेरिति भावः । सामानाधिकरण्यं न स्यादिति । पिपीलिकालिपिः प्रमितिरित्यभेदस्य बाधादिति भावः । इति भवितव्यमिति । आयुर्घृतमि त्यादिवत्तत्साधने तद्व्यपदेशो गौण इत्यर्थः ।  
?R पिपीलिकालिपाबावादिति । तथाच श्रुतिप्रमाणं अबुद्धिपूर्वकत्वात्पिपीलिकालिपिवदिति प्रागुक्तप्रयोगे दृष्टान्तसिद्धिरिति भावः ॥ परेणेति । अप्रामाण्यवादिना बौद्धेन तार्किकादिनेति वार्थः ॥ मयेति । स्वमतिप्रभवं जगदस्य यतः इत्युक्तेरिति भावः ॥ अत्रेति । तृतीयचतुर्थपक्षयोरत्यर्थः ॥ असाविति । प्रत्यक्षे व्यभिचारः ज्ञातकरणजातीयत्वविशेषणदानेन शक्यपरिहार इत्यर्थः ॥ सुवचोऽपीति । व्यभिचार इत्यनुकर्षः ॥ शाकुनमात्र इति । लौकिकाऽगमिकसाधारण शाकुनमात्र इत्यर्थः ॥ आगमिकत्वेनेति । भारतसिद्धत्वेनेत्यर्थः । तथाचोक्तं भारततात्पर्यनिर्णयेऽष्टाविंशेध्याये नाऽगान्निद्रा निशीथे च ध्यांक्षान्न्यग्रोधवासिनः । हतान्सुबहुसाहस्रानेकेनातिबलेन तु । कौशिकेन निरीक्ष्यैव प्राह तौ कृपसात्वतौ । निदर्शनेन ह्येतेन प्रेरितः परमात्मना । यामि पांडुसुतान्हन्तुमित्युक्त्वाऽऽरुरुहे रथमि त्यादि ॥ अस्तेरिति । असभुवीतिधातोरार्धधातुके परतो भूरित्ययमादेशो भवतीति पाणिनीयसूत्रार्थः । तथा च बभूवेति स्यादिति भावः ॥ इति वचनादिति । चादयोऽसत्त्वे इत्यत्र चादिगणपाठमध्ये उपसर्गविभक्तितरप्रतिरूपकाश्च निपाताः इति पाठादिति भावः । शंकते विभक्तिप्रतिरूपकमित्युच्यत इत्यादि । केवलस्यासेति तिङ्विभक्त्यन्तस्याभावेऽपि कारयामासेत्यादिप्रयोगेषु आम्प्रत्ययान्तादव्ययानुप्रयुज्यमानं त्वासेति विभक्त्यन्तमस्त्येवेति भावेन समाधत्ते न नास्तीति । कृञ्चानुप्रयुज्यते लिटा ति सूत्रेण कृभ्यस्तीनामामन्तादनुप्रयोगस्योक्तत्वादिति भावः ।  
?R नन्वेवं तर्हीति । अबुद्धिपूर्वकत्वात्पिपीलिकालिपिवच्छ्रुतिरप्रमाणमिति प्राक्तनप्रयोगे सम्यगनुभवसाधनं न भवतीति विपक्षायामपि हेतुविकल्पेनोलूकव्यापारे व्यभिचारेण दूषणपक्षे एवं वक्ष्यमाणदिशोलूकव्यापारे व्यभिचाराभावाय द्वेधा प्रयोग उच्यत इत्यर्थः ॥ आद्यस्यापीति । शब्दत्वे सतीत्यादिहेतोरित्यर्थः । न केवलं प्राग्विकल्पितानादित्वादिहेतोरित्यपेरर्थः ॥ उक्तहेतुभ्यामितीति । केवलाबुद्धिपूर्वकत्वहेतुना । शब्दत्वविशेषणयुक्तेन चेत्यर्थः ॥ अत एव सोपाधिकत्वादेव  
?Rआप्ताप्रणीतवाक्यत्वादुन्मत्तवाक्यवत् वेदस्याप्रामाण्यमिति पूर्वपक्षदशोक्तप्रयोगस्थहेतुरपीत्यर्थः । अननुभूतेति । अननुभूतार्थविषयकत्वस्य श्रुतावुभयसम्मतत्वादित्यर्थः ।. तृतीयेति । आप्ताप्रणीतत्वादुन्मत्तवाक्यवद्वेदस्याप्रामाण्यमिति प्रयोगेपि अप्रामाण्यं न तावदबाधकत्वेन बोधकत्वस्योभयवादिसम्मतेः । किंत्वयथार्थत्वेनेत्ययं निष्कर्षः कर्तव्य इत्यर्थः । निष्कर्षमकृत्वा यथाश्रुत(वाक्य ए)साध्य एव सोपाधिकत्वमाह यद्वेति । प्रथमसाध्य इति । सम्यगनुभवसाधनत्वाभावरूपे अनागमत्वरूपे द्वितीये साध्ये अप्रामाण्यरूपे तृतीयः इत्यर्थः । घटादौ साध्याव्यापकत्वनिरासाय सर्वत्रावच्छेदकोक्तिः । साध्यत्रयेपि निष्कृष्टार्थानुवादः यदयथार्थमिति ।  
?R वक्ष्यमाणत्वेनेति। साध्यव्यापकवैलोम्यमव्याप्तिः साधनस्य च इत्यत्राग्रेऽत्रैव नये वक्ष्यमाणत्वेनेत्यर्थः । उपाधिप्रतिरूपं हि साधनं नापरमि ति चतुर्थाध्याये द्वितीयपादे साक्षाद्वक्ष्यमाणत्वेनेति वार्थः । घटादावव्यभिचाराय बोधकत्वे सतीती अनुभवसाधनत्वे सतीति वाक्यत्वे सतीति च हेतुविशेषणानि ॥ एवं वाक्यत्वेत्यादि । यत्र वाक्यत्वे सत्यप्रामाण्यं तत्रानाप्तप्रणीतत्वमिति साध्यव्यापकत्वस्य, साधनवति पक्षे अभावेन साधनाव्यापकत्वस्य च सम्भवात् । वेदो यथार्थः वाक्यत्वे सत्यनाप्तप्रणीतत्वशून्यत्वात् । आप्तवाक्यवदिति प्रतिपक्षोऽभिधेय इत्यर्थः ।  
?R तमनुस्मृत्येति । वेदार्थं स्वरूपप्रज्ञयावगत्येर्थः । वेदसंवादित्वमिति फलितार्थः । प्रमाणमूलत्वादित्यस्यार्थः प्रमाणसंवादित्वादिति । वेदेतरेति । पंचरात्रादिस्मृतिराप्तप्रणीता वेदेतरवाक्यत्वे सति प्रमाणसंवादित्वात्संमतवाक्यवदिति पक्ष एवोपाधेः साधने साधनाव्यापकत्वाभावेनानुपाधित्वादिति भावः ॥ असिद्धिप्रसंगादिति । विरोधभावहेतोरिति भावः ।  
?R प्रकृतसंबधार्थं इत्येतद्व्यञ्जयन् योजयति विरोधादेवेत्यादिना । उत्तरत्रेति । श्रुतेस्तुशब्दमूलत्वादि त्यत्र निराकरिष्यतीत्यर्थः ॥ वक्ष्यामो ह्यत्रेति । श्रुतेस्त्विति नये । इतिशब्दो हेतोरित्यर्थः । वेद एवैक इति हेतोरित्यर्थः ।  
?R कथमनेनोक्तशंकानिरासः । क्वचिदागमार्थस्य युक्त्या बाधे सर्वत्र सद्बाधस्यावर्जनादित्यत आह एतदुक्तमिति ॥ धर्म्यादीति । पक्षलिंगादीत्यर्थः । सिध्यतीतीतिशब्दो हेत्यर्थः । विरोधेन इति । अनुमानस्येति योज्यम् । अभिधित्सतः अभिधातुमिष्टः ॥ आगमबाधयेति । आगमस्य प्रतीतार्थबाधयेत्यर्थः ।  
?R कैमुत्यन्यायेनाप्यागमस्यानुमानविरोधोऽकिंचित्कार इत्याह अपि चेति ॥ उपजीव्यत्वादिनेति । निरवकाशत्वादिरादिपदार्थः । प्राबल्ये सत्येवेत्येतदुपपादयति दुर्बलयोरिति । वेदेति । वेदं प्रत्युपजीव्यत्वादिकं चेत्यर्थः ॥ क्वचिदेवेति । एतच्च प्राणा वा अणवः इत्याद्यागमस्थल इत्यग्रे व्यक्तम् ॥ पुरुषत्वादिति । ईश्वरो न सर्वज्ञः पुरुषत्वाद्यज्ञदत्तवदिति प्रागुक्तयुक्तेरित्यर्थः । इतिशब्दोध्याहार्य इति । स च हेत्वर्थः । प्रायः प्रत्यक्षमुपजीव्यं स्यादिति हेतोः पुरुषत्वयुक्तेस्तदभावात्तद्विरोधो वेदस्याकिंचित्कर इति योज्यमिति भावः
॥ इत्यादिवेदस्येति । प्रत्यक्षसिद्धं जीवं त्वमित्युद्दिश्य तदसीति ब्रह्मभेदस्य वाच्यत्वादिति भावः ॥ यथा प्राणा वा अणव इति । रूपाद्युपलब्धयः करणसाध्याः क्रियात्वात् छिदिक्रियावदित्यादियुक्तिसिद्धानि प्रमाणसिद्धेन्द्रियाप्युद्दिश्य अणुत्वस्य विधेयत्वादिति भावः ॥ जनितेति । जनयिता विषेणोरित्यर्थः । न प्रकृतेति । पुरुषत्वादियुक्तेरित्यर्थः ॥  
?R न हि सर्वत्रेति । जिज्ञासासूत्रादौ । जिज्ञासा न कार्येति विरोधिश्रुतेरभावादिति भावः ।  
?R परिहृतेति । आगमेनागमस्यैवे त्यत्रेति भावः ॥ दर्शयितुं । प्रत्यक्षागममूला तु युक्तिस्तत्र बलीयसी त्यत्र ॥ धर्मादीति । यस्याः युक्तेः साध्यो धर्मः प्रत्यक्षयोग्यः सैका विधेत्येवंरूपेण द्रष्टव्यमिति भावः । क्वचिद्धर्म्यादीति पाठः ॥ एतच्च स्पष्टयिष्याम इति । प्रत्यक्षमागमो वापि भवेद्यत्र नियामकः । सैवं व्याप्तिर्भवेन्मानं नान्या संदिग्धमूलत इति वैशेषिकनयानुव्याख्यानावसरे धूमाग्न्योः प्रत्यक्षावगता व्याप्तिः । ब्राह्मणो न हन्तव्यं इत्यत्रागमगृहीता व्याप्तिः । जीवच्छरीरं सात्मकं प्राणादिमत्त्वादित्यादिकेवलव्यतिरेकण्यनुमानगृहीतव्याप्तिरिति स्पष्टयिष्याम इत्यर्थः । अत्रैव प्रकरणे व्याप्तिरेव तु स्मृते त्येतद्व्याख्यावसरे च स्पष्टयिष्याम इत्यर्थः । तत्र व्यतिरेकिणि व्याप्त्यनुमानप्रकारस्य विवरिष्यमामत्वात् ।  
?R अनवस्था चेति । युक्तिमूलयुक्तेः युक्त्यन्तरमूलतयाऽनवस्थेत्यर्थः ॥ साम्येऽपीति । प्रत्यक्षादिप्रमाणत्रयमूलकयुक्तित्रयस्येतियोज्यम् । बहुसंविधानेति । अनेकमेलनेत्यर्थः ॥ तदपेक्षेति । प्रत्यक्षागमान्यतरमूलकयुक्तिसापेक्षयुक्तेरित्यर्थः ॥ प्रबलयोरिति । प्रत्यक्षागममूलयोः ॥ ईदृशी दशा वैदिकेऽर्थे प्रवेशाभावेन तदबाधकत्वतद्बाध्यत्वावस्थेत्यर्थः ।  
?R स्वरूपसंख्येत्यादि । अनुभूतिरेव मानं नान्यत् । प्रमाकरणमेव मानं नान्यत् इत्यादिः स्वरूपगोचरो विवादः । प्रत्यक्षमेकमेव प्रमाममित्यादिः संख्यागोचरः । धर्माद्यभाव प्रत्यक्षविषयः कासाकाशवाक्यार्थादिः अनुमानविषयः  
?Rआत्मसुखदुःखादिः मनोविषय इत्यादिर्विषयगोचरः संभावनैवानुमा(ना)गमकालं न तु प्रमितिः हानादिबुद्धयः प्रत्यक्षफलमित्यादिः फलगोचरो, विवादो ध्येयः ।. यथा पूर्वमीमांसाभाष्यकारेणेति । प्रथमपादे । अथातो धर्मजिज्ञासेति प्रथमसूत्रे निर्दिष्टो धर्मः क इति जिज्ञासायां चोदनालक्षणोऽर्थो धर्म इति द्वितीयसूत्रेण चोदनैकप्रमाणकोर्थरूपो धर्म िति धर्मस्य विध्येकप्रमामकत्वं लक्षणमभिधाय तस्य निमित्तपरीष्टिरि ति तृतीयसूत्रे धर्मे प्रमाणपरीक्षा कार्येत्युक्त्वा तत्संयोगे पुरुषस्येंद्रियाणां बुद्धिजन्मतत्प्रत्यक्षमनिमित्तं विद्यमानोपलंभनत्वादिति चतुर्थसूत्रे प्रत्यक्षस्य एकस्य लक्षणमुक्तवा धर्मस्य प्रत्यक्षागोचरत्वमुक्तं तदुपलक्षणं मत्वा शाबरभाष्ये अनुमानोपमानादेर्लक्षणादिप्रपंचनं कृतं यथा तथेत्यर्थः । अत एवेत्युक्तं व्यनक्ति ॥ एकीकृत्येति । विक्षिष्य तत्र तत्र निरूपितं सर्वमेकत्रोपसंहृत्य कथनस्येत्यर्थः ।  
?R तन्निर्धारणोपायो लक्षणं चेत्तर्हि विशेषलक्षणमेवादौ वाच्यमित्यत आह न च सामान्येति ।  
?R कश्चिदिति । खण्डनकारादिर्लक्षणोक्तिविषये दूषणमाहेत्यर्थः । यद्वाऽत्रोच्यत इत्यतः प्राक्तनेनाशक्यत्वादितीतिशब्दान्तेन आहेत्यस्य इत्याहेत्यन्वयो ध्येयः ॥ व्यवच्छिन्नेति । व्यावृत्तेत्यर्थः । विशेषलक्षणोक्तिखण्डनाभिप्रायेणोक्तं प्रमाणत्वादीत्यादिपदम् । प्रत्यक्षत्वादिस्तदर्थः । यद्वा गवादिसामान्यलक्षणदूषणाभिप्रायेणोक्तं प्रमाणत्वादीत्यादिपदम् गोत्वादिरादिपदार्थः ॥ तच्चिह्नेति । तज्ज्ञापकेत्यर्थः ॥ इदमिति । याथार्थ्यादिलक्षणोपदर्शनमित्यर्थः । व्यवहारार्थमिति । इदं प्रमाणं इयं गौरित्यादिव्यवहारार्थं लक्षणमुच्यत इत्यन्वयः । अवधारणार्थमिति । याथार्थ्यादिलक्षणरूपं यत्तदेव प्रमाणादिशब्दानां प्रवृत्तिनिमित्तमित्यवधारणार्थमित्यर्थः ।  
?R व्यवच्छेदेति । (खेति) स्वनिष्टो यो व्यवच्छेदः तं प्रत्यवधेः निरूपकीभूतात् प्रमाणत्वादिना सजातीयात् प्रमाणान्तरादितः , अव्यावृत्त्तवेन त्र विद्यमानत्वेन लक्षणस्येति योज्यम् । व्यावृत्तत्वस्वीकारे तत्राप्यविद्यमानत्वांगीकारे चेत्यर्थः ॥ अव्यापकत्वादिति । लक्ष्यैकदेशे वर्तमानत्वाभावादिति भावः । शंकते लक्ष्यस्येति ॥ एवं तर्हीति । संबन्धस्य भेदघटितत्वे सतीत्यर्थः ॥ प्रकृतानुपयोगिनेति । लक्ष्यासंग्राहकत्वादिति भावः । अस्त्वेवं तावता लक्षणफलस्येतरभेदस्य लक्ष्येऽसिद्ध्याभावेन लक्षणवैयर्थ्यानापत्तेरित्यत आह यदेति । एवं लक्षणोक्तिकृत्यं इतरव्यवच्छेदरूपं निरस्येदानीं अशक्यं च लक्षणेन तत्प्रयोजनसंपादनमित्याह अपि चेति । यद्यप्येतत्खण्डनं विकल्पितप्रयोजनपञ्चकनिरासानन्तरं प्रदर्शनीयम् । सर्वलक्षणसाधारणत्वात् । तथाप्येतदतिदेशेन द्वितीयादिपक्षनिराससौकर्यायात्रानूदितमित्यदोषः ॥ अतिप्रसंगादिति । गवादिलक्षणाज्ञानिनोप्यगोव्यावृत्तिबुद्धिप्रसंगादित्यर्थः । अप्रत्यक्षविशेषणत्वादिति बहुव्रीहिः । दोषाभावादिरूपायोग्योपाधिघटितत्वादित्यर्थः ॥ कार्येणेति । अर्थाविसंवादिरेखादिगोचरविशिष्टव्यवहारादिकार्येणेत्यन्वयः । अर्थापत्तेः पृथक् प्रमाणत्वमुपेत्याह तदनुपपत्त्या वेति । ताभ्यां लिंगानुपपत्तिभ्याम् ॥ अनुगतेति । सर्वलक्ष्यनिष्टधर्मासिद्धावित्यर्थः । शंकते कार्यस्येति । निर्दोषाक्षोद्भवप्रमितिजन्यव्यवहारविशेषस्येत्यर्थः ॥ व्यवच्छेदप्रतिपत्तिरिति । निर्दोषाक्षजन्यप्रमिताविति योज्यम् । पारंपर्येति । कार्यगतैकरूप्येण तत्कारणीभूतलक्षणेऽप्यैकरूप्यमनुमाप्य तेन लक्ष्याभिमते सजातीयप्रतीतिरूपपारम्पर्यकुसृष्ट्येत्यर्थः । उक्तदूषणस्यासंगतत्वमाशंक्य समाधत्ते नन्वित्यादिना । तावताऽर्थदोषो न प्राप्त इत्यत आह सर्वसाधन इति ।  
?R प्रमाणत्वादिप्रतीतये लक्षणमुच्यत इति कल्पं निराह एतेनेति । अपिचेत्यादिनोक्तदोषेणेत्यर्थः । ननु प्रमाणत्वादिनैव याथार्थ्यादिरूपलक्षणावगमोऽस्त्वित्यत आह प्रमाणत्वादीति । आदिपदेन प्रत्यक्षत्वादिग्रहः । विशेषलक्षणाभिप्रायेणादिपदोक्तिः । नन्वविसंवादिप्रवृत्तिहेतुकत्वादिकमेव लिंग चेन्नोक्तदोष इत्यत आह अस्तु वेति ॥ सन्निहितप्रतिपत्तिकत्वादिति । अन्यदनपेक्ष्योपस्थितत्वादित्यर्थः । ननु तदेव लक्षणमुपन्यस्यतामित्ययुक्तम् । तस्य ल(क्ष्याव्यापक)क्ष्‌यव्याप्यत्वात् । लक्षणस्य च लक्ष्यव्यापकत्वावंश्यभावादिति भावेन शंकते न तदवश्यमिति । लिंगस्यापि व्यापकत्वामावश्यकमिति भावेन समाधत्ते यत्रेति ॥ किमपराद्धं लिंगान्तरेणेति । लक्षणापेक्षया लिंगान्तरेमेत्यन्तरशब्दप्रयोगः । लक्षणावगमकेन लिंगेनेत्यर्थः । व्यापकत्वाज्ञाने तस्याव्यापक(त्व)तौल्यादिति भावः ॥ अथ यत्रेति । लक्ष्यभागे । तल्लक्षणे विषये ॥ तावेवेति । लक्ष्यैकदेशे वर्तमानौ हेतू एवेत्यर्थः ।. क्वच्चित्तु ते एवेति पाठः । तदा तु प्राक् प्रकृतलिंगद्वयपरामर्शः स्पष्टः ॥ लक्ष्ये लिंगमिति । लक्ष्यगतेतरव्यावृत्तिलिंगमित्यर्थः ॥ तदनुमानेति । इतरव्यावृत्तलक्ष्यस्वरूपानुमानकल्पनयेत्यर्थः । तावेवास्तां लक्ष्ये लिंगमित्ययुक्तमिति शंकते अथेति ।  
?R व्यवहारार्थमिति पक्षं निराह नापि तृतीय इति ।  
?R प्रमाणशब्दप्रवृत्तिनिमित्तावधारणार्थमिति कल्पं निराह अत एव न चतुर्थ इति । सर्वत्र लक्षणस्य  
?Rज्ञातुमशक्यत्वादेवेत्यर्थः ॥ कल्पनागौरवेति । लक्षणज्ञापकतयाऽव(श्यकलिंग)श्यकल्पितस्यैव प्रमाणादिशब्दप्रवृत्तिनिमित्तत्वोपपत्तौ तदनुमितलक्षणस्य तथात्वकल्पनं गुर्विति भावः ।  
?R अन्यस्मै कस्मैचित् प्रयोजनायेत्येतन्निराह नापि पञ्चम इति ॥ छ ॥  
?R अस्तुतावदित्यनेनोक्तं लक्षणप्रयोजनं व्यनक्ति सास्नादिमानिति । असिद्धमेतत्प्रयोजनमिति शंकते नन्विति ॥ प्रतियोगिविशेषघटिततदवगमायेति । स चावश्यमपेक्षितः । अन्यथा तत्तद्विशेषार्थिनस्तत्र तत्र प्रवृत्तिर्न स्यादिति भावः ।. सासानादिमत्त्वमिति । तस्यापि भेदस्येव धर्म्यभेदादिति भावः ।. एवमवगमस्येति । सास्नादिमत्त्वादेः गवादिवाच्यतां प्रति व्याप्तत्वग्रहस्य विवक्षितत्वादित्यर्थः ॥ अत एवेति । लक्षणस्य प्रतियोगिविशेषघटितव्यवच्छेदबोधार्थत्वादेवेत्यर्थः ।  
?R किं सजातीयेत्यादीति । प्रमाणत्वादिना साजात्यं चेदव्यापकं लक्षणं स्यात् । रूपान्तरेम चेद्विजातीयपदं व्यर्थमिति यदुक्तं तदसदित्यर्थः । तत्र द्वितीयपक्षमुपेत्य तत्रोक्तदोषं निराह पौरुषेयेति । लक्ष्यतावच्छेदकं प्रति साक्षाद्व्यापकधर्मेण साजात्यं च ध्येयमिति भावेनाह लक्ष्यातिरिक्तं हीति ।  
?R प्रतिपादकस्येति । परं प्रति प्रतिपादयितुं प्रवृत्तस्येत्यर्थः । प्रतिपाद्यस्य बोध्यस्येत्यर्थः ॥ न दोष इति । लक्षणवैयर्थ्यदोषो नेत्यर्थः । कस्यचिन्मतमाह तस्यापीति । प्रतिपाद्यस्यापीत्यर्थः । लक्षणवाक्याप्रतिपाद्या चेत् किं तत इत्यत आह लक्षणवाक्यार्थ एवेति । स च लक्षणस्य लक्ष्यतावच्छेदकमानाधिकरणादिरूप एवेति भावः .  
?R शङ्‌कते यत्र लिङ्गादिति ॥ इन्द्रियेति । निर्दोषेन्द्रियेत्यर्थः । अक्षोद्भवत्वमित्यत्र निर्दोषा(क्षेत्यर्थ)क्षोद्भवत्वमित्यर्थः । यद्वा प्रत्यक्षमित्यत्र प्रमाणतदाभाससाधारणं प्रत्यक्षं ग्राह्यम् । तेन यथाश्रुतमेव साधु ॥ लक्ष्यते - लक्षणवत्तयोच्यते । एवमुक्तौ किं प्रयोजनमित्यत आह तत्रान्वर्थेति । अर्थमनुसृत्य वर्तमाना या संज्ञा तज्ज्ञापनमित्यर्थः । प्रत्यक्षमित्यनेन सन्निकर्षविशिष्टमिन्द्रियं ग्राह्यम् । विशिष्टस्य शुद्धाक्षोद्भवत्वात् । तस्य विषयान्प्रतिस्थितं ह्यक्षमिति तत्वनिर्णयाद्युक्तदिशा प्परतिस्थितं च तदक्षं च प्रत्यक्षं विषयसन्निकृष्टमेव चाक्षं तादृशं भवतीति प्रत्यक्षमिति संज्ञाऽन्वर्थरूपा स्यादित्येवमर्थमक्षोद्भवत्वरूपमन्यानुमितमपि तदेव लक्षणत्वेनोच्यत इत्यर्थः । यदातु प्रत्यक्षपदेन साक्षात्कारज्ञानं विवक्षितं तदाक्षोद्भवत्वं स्पष्टमेव । तत्र प्रत्यक्षमिति संज्ञाया अन्वर्थत्वं च विषयविषयकतयाभिमुख्यरूपेण विषयं प्रति स्थितत्वेन बोध्यम् ॥ एवमन्यत्रापीति । सफलप्रवृत्तिहेतुत्वादिलिङ्गेनानुमितयाथार्थ्यागिरूपधर्मस्यैव लक्षणत्वोक्तेः प्रमाणमित्यादिसंज्ञायाः अर्थाव्यभिचारित्वरूपप्रकृष्टमानत्वस्यान्वर्थत्वज्ञापनायेति द्रष्टव्यमित्यर्थः ॥ गौरवमनुरुद्ध्येति । प्रतिपत्तिगौरवं न दोषायेति(रीत्याप्र)भीत्वा प्रयोजनं तिरस्क्रियतामित्यर्थः ॥ प्रमेयाधिक्यलाभ इति । संज्ञाया अन्वर्थत्वरूपप्रमेयाधिक्यलाभ इत्यर्थः । एवं तर्हि शास्त्रे गौरवस्य दोषत्वोक्तिरयुक्ता स्यादित्यत आह प्रयोजनाभावे त्विति ॥ द्वितीयतृतीयचतुर्था अपीति । उत प्रमाणत्वादिप्रतीतय इत्यादिना प्राग्विकल्पपक्षा इत्यर्थः । एतेनेत्युक्तं व्यनक्ति लक्षमेति । ननूक्तमत्र लक्षणज्ञापकमेव लक्ष्यावधारकस्तु । सन्निहितप्रतिपत्तिकत्वात् । अन्यथा गौरवदोषः स्यादि(तितत्राह)त्यत आह गौरवस्य चेति । गरीयांश्च प्रतिपत्तिगौरवात् प्रमेयाधिक्यलाभ इत्यादिग्रन्थेन समाहितत्वादित्यर्थः ।  
?R एतेनेत्यादिना द्वितीयादिपक्षाणामपि समाधानोक्तिरयुक्ता एकपक्षएमैव चारितार्थ्यादित्यतः सर्वस्योपयोगं शङ्‌कोत्तराभ्यां व्यनक्ति नन्वित्यादिना । लक्षणभेदेन प्रयोजनचतुष्टयमपि व्यनक्ति लक्ष्येत्यादिना ॥ अत्र लक्ष्यपदेन लक्ष्यतावच्छेदकविशिष्टधर्मिस्वरूपं गृह्यते । लक्ष्यस्वरूपप्रतिपत्तिकारणं भवदित्यनेन प्रमाणत्वादिप्रतीतय इति द्वितीयपक्षं उपपादितः । अन्यतो व्यवच्छेदतच्छब्दव्यवहर्तव्यते चेत्यनेन आद्यतृतीयपक्षौ उपपादितौ ध्येयौ । तत्र लक्ष्यतावच्छेदकविशिष्टलक्ष्यस्वरूपप्रतीत्यधीनत्वात् व्यवच्छेदव्यवहारप्रतिपादनस्येति हेतोर्लक्ष्यस्वरूपप्रतिपत्तिकारणं भवदित्युक्तम् ॥ व्यवहारमात्रेति । मात्रपेदेनेतरव्यवच्छेदप्रतिपादनादि व्यावर्त्यते । तथाच पक्षद्वयमनेनोपपादितं भवति । जलादौ सर्वत्र पृथिवीत्वं मन्वानस्य पृथिवीत्वरूपलक्ष्याभिन्नलक्षणेनेतरव्यवच्छेदबुद्धेरनुदयेन तत्प्रतिपादनासामर्थ्यात् लक्षणस्यैव लक्ष्यतावच्छेदकतया तयोर्भेदाभावेन प्रमाणत्वादिप्रतिपत्तय इति पक्षस्याप्यनवकाशादिति भावः । नन्वियं पृथिवी पृथिवीशब्दवाच्येत्यनुमानप्रयोगे सिद्धसाधनता स्यादित्यत आह तत्र सिद्धांशेनेति । पृथिवीत्वं पृथिवीपदप्रवृत्तिनिमित्तमिति, इयं पृथिवीत्वधर्मत्वात् पृथिवीति व्यवहारभाजनमित्यादिरूपेण प्रयोक्तव्यमित्यर्थः ।  
?R कादाचित्केति । कार्यं पूर्वेद्युनोत्पन्नमद्य तदुत्पन्नमिति यत्कादाचित्कत्वं कार्यस्यास्ति तन्न स्यात् । तद्धि सामग्रीमेलनरूपनिमित्तस्य यदृशायां सत्त्वं तदाहि कार्यमिति कादाचित्कत्वं निर्वाह्यम् । निर्निमित्ततापक्षे तु यदा कार्योत्पत्तिरुपेयते ततः प्रागपि कार्यं स्यादिति भावः ॥ अतिप्रसङ्गादेवेति । तत् द्रव्यत्वाद्यपि घटात्पटं व्यावर्तयेदिति भावः  
?R।. प्राङ्‌निर्ज्ञातेष्विति । उपदेशादिनेति भावः । यथा गोः सास्नादिमत्त्वं लक्षणं सास्नादिकं चेदं सास्नेद्युपदेशादिना इतरव्यावृत्ततयानिर्ज्ञातमिति नानवस्थादोष इति । काष्टलोष्टायितः काष्टलोष्टादिवत् विद्यमानः । तस्य विवरणं कञ्चिदित्यादि । कस्तर्ह्यधिकारीति पृच्छति किं नामेति । उत्तरयति उपदेशादिनेति । सोऽधिक्रियत इति योज्यम् ।  
?R लक्षणज्ञापनमेव लक्षणवाक्यप्रयोजनं मत्वा तं पक्षं विकल्पमुखेन दूषयति किमवगतमित्यादिना ॥ फलहेतुरिति । व्यावृत्तिव्यवहारादिबोधरूपफलहेतुरित्यर्थः । कृतममुनेत्यादि । एतेन यथायथं प्रत्यक्षादिना तदवधारणादिति प्राचीनसमाधिरिरपि निरस्तो ध्येयः ॥ अस्येति । लक्षणस्येत्यर्थः ॥ लिङ्गादिभावेनेति । लिङ्गविधयाऽर्थापत्त्यादिविधया वेत्यर्थः ॥ त्वद्वचनलक्षणेति । त्वद्वचनस्य लक्षणेन सहाविनाभावस्यानुपपत्त्यादेर्वा दर्शयितुमशक्यत्वादित्यर्थः । क्वापि सहचारादृष्टेरिति भावः । भवत्याप्तत्वेति । त्वय्याप्तत्वासिद्धेरित्यर्थः । हेत्वाद्यभिधानमिति । अव्याप्त्यादिराहित्यादिरूपहेत्वभिधानं व्याप्तिदृष्टान्ताद्यभिधानं चानर्थकमित्यर्थः । किं तच्छास्त्रान्तरमित्यत आह अस्ति हीति । पुंलिङ्गस्त्रीलिङ्गादिज्ञापकममरसिंहादिकं लिङ्गानुशासनम् । उपमानवृद्धव्यवहारादिरादिपदार्थः । नन्वेवं लक्षणोक्तिर्व्यर्थेत्युक्तमित्यत आह न च यथार्थमिति । वक्ष्यमाणव्युत्पादनसौकर्याय सास्नादिमानिति वाक्यान्तरोक्तिः । यद्वा लक्ष्यभिन्नलक्षणवाक्याक्त्यर्थमेव तदुक्तिः ॥ इदमिति । लक्षणवाक्यमित्यर्थः ॥ व्यवहारनिदानत्वादिनेति । व्यवहारनिमित्तेतरव्यवच्छेदबोधहेतुत्वादिनेत्यर्थः । उपदेशादिनेत्यादिपदेन व्यवहारादिग्रहः ॥ एवमिति । गोशब्दार्थ इत्यर्थः । विजिज्ञापयिषुः विज्ञापनेच्छावान् । उपदेशादेः उपदेशव्यवहारादेः ।. आनन्त्यादिना । आनन्त्यव्यभिचाराब्यां गवादिव्यक्तीनामिति योज्यम् । इदं त्वभिधानमाप्तोपदेशतया लक्षणं बोधयत्युत लिङ्गादिभावेनेत्यादिना विकल्प्य दूषितस्योत्तरमाह इदं चेति । प्रयोगान्तरवदिति । कथायां वाद्य्तरप्रयुक्तप्रोगो यथा स्मारकत्वादिनोपयुज्यते तथेत्यर्थः ॥ जिज्ञासेति । कथं व्याप्तिरिति व्याप्तौप्तिप्रमाणजिज्ञासाजनकत्वेनेत्यर्थः । स्मारकत्वेनोपयुज्यत इत्येतं पक्षं उपपाद्य जिज्ञालाजनकत्वेनेतिपक्षं पक्षभेदेनोपपादयति यद्वेति । यद्वा व्यवहारार्थं लक्षणाभिधानमित्येतत् उपपाद्य प्रवृत्तिनिमित्तावधारणार्थं तदितिपक्षमुपपादयति यद्वेति । इतरव्यवच्छेदबोधार्थं लक्षणोक्तिरित्येतद्व्यनक्ति अथवेति । यद्वा लक्ष्याद्भिन्नं लक्षणं इतरव्यवच्छेदव्यवहर्तव्यते प्रतिपादयतीति प्रागुक्तम् । तत्र व्यवहारोपपादकत्वं स्मृतव्याप्तिश्चेत्यादिनोपपादितम् । इतरव्यवच्छेदव्यवहर्तव्यताप्रतिपादकत्वं व्यनक्ति अथवेति । लक्ष्यानतिरिक्तं लक्षणं तु प्रवृत्तिनिमित्तावधारणार्थमित्येतत् यद्वेत्यादिनोपपादितमिति ज्ञेयम् ॥ इदमपीति । सास्नादिमानेव गौरित्यादिवाक्यमपि पूर्ववत् पृथिवीत्वं पृथिवीपदप्रवृत्तिनिमित्तमिति वाक्यवत् वक्तुराप्तत्वावधारणे तावतैव श्रोतुः परितोषः । तदनवधारणे तु श्रोतारं प्रति सास्नादिमत्त्वस्य गौत्वेनैव व्याप्तत्वादिति हेतुवाक्यमपेक्षितमिति द्वयीं गतिमवलम्बत इत्यर्थः ।  
?R अयं गौरित्युपदेशादिनैकस्यां गोव्यक्तौ गोशब्दार्थतयावगतामिति प्रागुक्तौपदेशिकप्राथमिकज्ञानस्योपयोगं लक्षणस्यान्वयव्यतिरेकिलिङ्गतासंपादनेनेति विवक्षुः लक्षणमपि केवलव्यतिरेकीति परोक्तेर्दूषणं वक्तुं शङ्‌कामुट्टङ्‌कयति नन्वित्रेत्यादिना मैवमित्यन्तेन ॥ अत्रेति । यस्सास्नादिमान्स गोशब्दार्थ इत्यभमतव्याप्तिविषय इत्यर्थः ॥ गौर्व्यवहारस्य विशेषणं गोशब्दो वेति । गौर्व्यवहारस्य विषयतया व्यावर्तक इत्यर्थः । गोत्वप्रकारकगोपिण्डविशेष्यकव्यवहारोत्र पुरोवर्तिपिण्डे कर्तव्य इति साध्यार्थो विवक्षित इति विकल्पद्वयस्य फलितार्थः ॥ अविदिताग्निरिति बहुव्रीहिः ॥ पुमानिति शेषः ॥ अथाज्ञासीदिति । ज्ञातवानित्यर्थः । तज्ज्ञानं च केवलव्यतिरेकित्वं लक्षणस्य जानतो मते पुरोवर्तिन्येवेति वाच्यम् । नत्वन्यत्र । तथात्वेऽन्वयित्वापत्तेः । तथाच दोषमाह तदा ज्ञातज्ञापकत्वेनेति । अतिप्रसङ्ग इत्युक्तमेव व्यनक्ति तत एवेति । अस्मादेव हेतोरित्यर्थः । अनेनैव हेतुनेति यावत् । गोशब्दस्तु सद्विषय इति भावेनाह गौरस्तीत्यादिप्रयोगाद्गोशब्दो नैवमिति चेदिति । असद्विषयो नेत्यर्थः ॥ स्वस्तिमतीत्यादीति । स्वस्तिमतीति गोविशेषस्य नाम । आदिशब्देनगृष्ट्यादिशब्दग्रहः । अस्मिन्पक्षे लक्षणवैयर्थ्यं कथयितुमुपोद्घातयति एवं तर्हीति । यदर्थमुपोद्घातितं तद्दर्शयति स चेति ॥ व्यवहारान्तरवदिति । वृद्धव्यवहारेन्वयव्यतिरेकाभ्यां घटादिशब्दान्तरसंकेतमिवेत्यर्थः ॥ उभयत्रेति । गौर्व्यवहारस्य विशेषणमिति पक्षे गोशब्दः विशेषणमिति च पक्ष इत्यर्थः । प्रथमपक्षे विक(ल्पाभि)ल्प्याभिमतं दोषं परिहर्तुं गोविशिष्टव्यवहारं नाज्ञासीदिति पक्षं नाङ्गीकरोमीत्याह केवलव्यतिरेकित्वे हीति । व्यवहारादिसा(धक)द्यतलक्षणरूपहेतोरिति योज्यम् ॥ एतदिति । अप्रसिद्धविशेषणत्वादिकमित्यर्थः । साध्यप्रसिद्धेर्वादिवाक्यादिनापि संभवात् कथ़ञ्चिदित्युक्तिः । द्वितीयपक्षेऽभिहितं दोषं निराह शब्देति ॥ बोध्यस्येति । व्युत्पित्सोः पुरुषस्येत्यर्थः । बोधकस्य व्युत्पादकपुरुषस्य । तद्व्याप्तेरिति । जबगडशादिशब्दवाच्यत्वरूपसाध्येन लक्षणरूपहेतोर्व्याप्तेरज्ञानादित्यर्थः ॥ पूर्वं वृद्धवचनादिनेति । आदिपदेन व्यवहारादिग्रहः  
?R। विपरीतं कुतो न बुद्ध्यते बोधक इत्यत आह प्रयोगेति । गवादिशब्दप्रयोगस्य भावेन जबगडदशादिशब्दप्रयोगस्याभावेन च गवादिशब्दवाच्यत्वस्येतरशब्दावाच्यत्वस्य (बोध्येनैवनि)बुद्ध्येकनिर्णीतत्वाच्चेत्यर्थः । परं प्रति विपरीतं वा बोधको बोधयित्वित्यत आह न हीति । अस्तु विप्रलम्भकतेत्यत आह तत्त्वेति ॥ एव पक्षान्तरेऽपीति । यद्वेति अथवेति चोक्ते पक्षद्वयेऽपीत्यर्थः । पृथिवीत्वंपृथिवीशब्दप्रवृत्तिनिमित्तम् । अव्याप्त्यादिशून्यत्वात् सामान्यव्याप्त्या घटशब्दप्रवृत्तिनिमित्तघटत्ववदिति । गौरितरभिन्ना सास्नादिमत्त्वात् उपदेशावगतपूर्वगोव्यक्तिवदित्यादिरूपेण प्रयोगो द्रष्टव्यः ।  
?R विषयप्रयोजनेति । परब्रह्माख्यविषयमोक्षाख्यप्रयोजनवत्त्वमेतच्छास्त्रस्य, लिङ्गानुशासनव्याकरणादिशास्त्रान्तरस्य तु साधुशब्दतद्व्यवहारौ विषयप्रयोजने इति तद्भेदान्न साङ्‌कर्यमित्यर्थः । शङ्‌कते यदीति ॥ अन्यपदीति । स्वरादिकमपीत्यर्थः ॥ संदिग्धत्वादीति । सुवर्णपार्थिवत्वतमोद्गव्यत्वादौ संदिग्धत्वादिसद्भावेऽपीत्यर्थः । उक्तदिशेति । लक्षणसार्थक्यादिकमस्माभिर्यथोक्तं तथैवान्यस्यापि शक्यज्ञानत्वादित्यर्थः ॥ अन्यथेति । लक्षणोक्तेरस्मदुक्तदिशा सार्थक्यानङ्गीकारे परस्यापि लक्षणोक्तिं दूषयतो मायावादिनोपि कुलीराख्यजन्तुविशेषस्य स्वापत्यहतत्वं यथा तथा मायावाद्यभिहितयुक्तिहतत्वं मायावादिनः स्यात् । कुत इत्यत आह तेनापीति ॥ स्मृतिरूप इति । स्मृत्या रूप्यते उ(त्पाद्य)त्पद्यत इति स्मृतिरूपः । आदिपदेन सदसद्विलक्षणत्वादिरूपस्यानिर्वचनीयत्वादिलक्षणस्य ग्रहः । यत्तु इतीत्यन्तरं लक्षणं निबद्धमित्यन्वयः ॥ एते दोषाः ॥ अस्मान्प्रति त्वदुक्तदोषा इत्यर्थः । लक्षणानीति द्वितीयान्तं कर्मकारकम् ।  
?R  एवं वदतेति । दुष्टमपि लक्षणं व्यवहारनिर्वाहकमिति वदता त्वदुत्प्रेक्षिततर्कबाधितान्यपि लक्षणानि व्यवहारनिर्वाहकाणीत्युक्त्या व्यावहारिकाणीत्यह्गीकृतत्वादिति भावः । अनुपपत्तिप्रतिसंधानस्य ब्रह्मसाक्षात्कारत्वेन (न) लक्षणदुष्टत्वत्वज्ञानस्य बाधत्वे(न) च व्यावहारिकता लक्षणस्य वक्तुं शक्या । न चैवमित्याह न ह्ययमिति । इनुपपत्त्यवमर्शः ब्रह्मसाक्षात्कारो न भवति तेन लक्षणस्य दुष्टत्वज्ञानं त्रैकालिकनिषेधादिरूपबाधश्च न भवतीत्यर्थः ।  
?R इत्याद्युक्तं स्यादिति । दुर्ज्ञानत्वादिरादिपदार्थः ॥ अस्मान्प्रतीति । अस्माभिः प्रयोजनहीनाभिधानवतामुन्मत्तभाषितादीनां पारमार्थिकत्वाभ्युपगमादिति भावः । नन्वेवं कथं तर्ह्यव्याप्त्यादिदोषो लक्षणस्यापारमार्थिकतासाधक इत्यतो न भवत्येवेत्याह एतेनेति । अध्यासादिलक्षणेऽनुपपत्तेरपरिहार्यतापातेनेत्यर्थः । लक्षणस्येति पक्षं निराह न द्वितीय इति । अनुपपद्यमानलक्षणत्वेनेति बहुव्रीहिः ।  
?R  सपक्षाप्रवेशः साधनस्येति । अनुपपद्यमानलक्षणत्वादिति साधनस्य मिथ्यात्वरूप साध्यवति अध्यासमात्रेऽभावेनासाधारणानैकान्तिकतेति भावः ।  
?R
योग्यतावीप्सापदार्थानतिवृत्तिसादृश्यरूपार्थचतुष्टयमध्येऽत्रानतिक्रमार्थको यथाऽसादृश्ये इत्यव्ययीभावश्च समास इत्युपेत्याह अर्थं नातिवर्तत इतीति । उपाधिखण्डनटीकाव्याख्यानमन्दारमञ्जर्यां तु यथाशब्दस्य सादृश्यार्थत्वमुपेत्य यथा सादृश्यविशिष्ट एवार्थो यस्येति बहुव्रीह्याश्रयणेन यथार्थशब्दस्य यथार्थां प्रतीतिरित्यभिधेयवलिङ्गं लोकसिद्धं सिद्धम् । अर्थमनतिक्रम्य वर्तत इत्यादिटीकाकारवचनं तु फलितप्रदर्शनपरतया व्याख्येयम् । ज्ञानार्थयोस्सत्तया सादृश्यकथने ज्ञानस्य अर्थानतिक्रमस्यावश्यकत्वादित्युक्तम् ॥ लक्ष्यमिति । लक्ष्यतावच्छेदकमित्यर्थः ॥ पृथक् निरूप्यमपीति । सास्नादिमत्त्वं विनापि गौरितिपृथगुक्तिवत् याथार्थ्यं विना मानमिति पृथक् वाच्यं स्यादित्यर्थः ।  
?R लक्षणं हि ज्ञातमेव लक्ष्यावधारणस्येष्टे । तज्ज्ञानं च लक्षणाधीनमिति भावेन पृच्छति ननु किमिदमिति । किं लक्ष्यमित्यतो व्यवहारव्यावृत्तिरूपलक्षणप्रयोजनद्वयानुरोधेन लक्ष्यस्य च लक्षणद्वयमाह यावत्स्विति ।. निवेशयितुं व्युत्पादयितुम् ।  
?R अस्तु लक्षणतेत्यत आह अतिव्याप्तीति ॥ व्यापकतेति । इतरभेदादिसाध्यव्यापकतेत्यर्थः ॥ अलिंगतापातादिति । धूमादीनां वह्निं प्रत्यव्यापकत्वादिति भावः॥ व्यापकता त्विति । विद्यमानता त्वित्यर्थः । पक्षे सत्ता कुत इत्यत आह उपयत्वेनेति । दृष्टान्ते सत्त्वस्योपयोगमाह उभयधर्मेति । एवं तर्हि लिलक्षयिषितमात्रव्याप्तित्वे सति लक्ष्यस्यासाधारणोधर्मो लक्षणमिति वक्तव्यमित्यतो नेत्याह तच्चेति । लिलक्षयिषितमात्रव्याप्तित्वं लक्षस्य धर्म इति पदद्वयेनोक्तमेवेत्यर्थः । लक्ष्यशब्देन लिलक्षयिषितत्वस्य धर्मशब्देन व्याप्तित्वस्य प्राप्तेरिति भावः ।  
?R अन्यार्थमिति । समवायिकारणत्वं गुणवत्त्वं च द्रव्यस्यासाधारणधर्मो यथा तथा क्रियावत्त्वमपि तस्यैव धर्म इति व्युत्पादनार्थं न तु लक्षणत्वार्थमित्यर्थः ॥ अपाकृतत्वादिति । उच्यत इत्यादिनेति भावः ।  
?R अनध्यवसितत्वादिति । सत्यपि सपक्षे तत्रावर्तमानत्वेनासाधारणानैकांत्यादित्यर्थः ॥ घटादेर्द्रव्यत्वनिश्चये सतीति ।  
?Rगगनादिरूपसपक्षावृत्तित्वेपि घटादिरूपसपक्षवृत्तित्वमात्रेण सद्हेतुत्वसंभवेनानध्यवसितत्वाभावेन कीदृशो दोषस्स्यात् न कोऽपीति भावः ।  
?R केचिदिति । अनुभूतिः प्रमाणमिति वदंतः प्राभाकराः । अपरे त्विति । प्रमाकरणं प्रमाणमिति वदंतस्तार्किकाः इत्यर्थः ॥ सामर्थ्यादिति । भावे ल्युट् करणाधिकरणयोश्चेति भावकरणार्थयोः पाणिनिना ल्युटोऽनुशासनादिति भावः । स्मर्यते पाणिमिस्मृत्योच्यत इत्यर्थः ॥ अभिधानाभावादिति । प्रमाधिकरणवाचित्वेन प्रमाणशब्दस्य प्रयोगाभावादित्यर्थः । अभिधानाभावेपि कुतस्तस्य न संग्रह इत्यत आह कृत्तद्दितेति । ल्युटः कृदतिङिति सूत्रेण कृत्संज्ञकत्वेन प्रमाणशब्दस्य कृदंतत्वादिति भावः । विप्राणामिति । कर्तृणामित्यन्वयः । कर्तृत्वे हेतुः स्वातन्त्र्येणेति । स्वतंत्र) कर्तेति पाणिनिस्मरणात् । कर्तृकारकभूतानां कथमधिकरणकारकत्वमिति भावः । ननु विप्राणां प्रमाश्रयत्वात्कथं नाधिकरणतेत्यत आह नहीति ॥ क्रियेति । धात्वर्थरूपमित्यादिलक्षणक्रियाधार इत्यर्थः । आधारोऽधिकरणमिति सूत्रे वृत्त्यादावुक्तमाह कर्तृकर्मणोरित्यादि । तत्कारकमिति । अधिकरणमित्यनुषंगः । यथा कटे शेते स्याल्यामोदनं पचतीति । (स्फुटीक)स्पष्टीतरिष्यत इति । ज्ञानार्थे ज्ञेयता मुख्या शब्दार्थे तदनंतरमि त्येतद्व्याख्यावसर इति भावः । उत्तरवाक्यमवतारयति स्यादेतदित्यादिना । वृत्याद्युक्तमाह योग्येतेति । अर्थोऽभिधेयरैवस्तु प्रयोजननिवृत्तिषु इत्यमरोक्तिं हृदि कृत्वाह अर्थशब्दश्चेति । अभिधेयशब्देन शब्दमिष्याभिधा(वृत्ति)विषयो गृह्यते ।. यथाऽसादृश्य इतीति । असादृश्ये सादश्यव्यितरिक्ते योग्यतावीप्सादिरूपेऽर्थे वर्तमानो यथाशब्दः समस्यते स चाव्ययीभाव इति समासविधायकपाणिनिसूत्रेऽसादृश्य इति विशेषणोपादानेन सादृश्यार्थे यथाशब्दस्याव्ययीभावसमासनिषेधात् । इह च यथार्थमित्यव्ययीभावपरिग्रहान्नात्र सादृश्यार्थो यथाशब्द इति भावः ।.समासान्तरस्येति । कर्मधारयतत्पुरुषबहुव्रीह्यादिरूपस्येत्यर्थः । आदिपदेन प्रमाणस्यार्थस्य च सादृश्यानिरूपणग्रहः ॥ अत एवेति । सादृश्यव्यतिरिक्तार्थ एव यथाशब्दसमासस्य युक्तत्वादेवेत्यर्थः ।. योग्यतावीप्सार्थस्येति । बहुव्रीहिरयम् । यथाशब्दस्येत्यनुषङ्गः ॥ वाक्यशेषाभावेनेति । अर्थस्य योग्यमित्यर्थे अर्थमर्थमित्यर्थे वा यथार्थमित्यव्ययीभावसमासे सति यथार्थज्ञानं प्रमाणमिति वा यथार्थज्ञानकरणं प्रमाणमिति वा यथार्थज्ञानत्साधने प्रमाणमिति वा यदि वाक्यविन्यासः स्यात्तर्ह्यर्थानुरूपस्य सर्वार्थविषयकस्य वा ज्ञानादेः प्रामाण्यं स्यात् । न चैवमुक्तमाचार्यैः । किन्तु याथार्थ्यमेव मानत्वमित्युक्तम् । एवमुक्तौ तु योग्यतादेरेव प्रामाण्यापत्त्या विवक्षितार्थासिद्धिरिति भावः । वीप्सार्थाभिप्रायेणोक्तं अर्थानामिति ॥ अव्याप्तिप्रसङ्गादिति । अभिधेयधनाद्यनतिवर्तिनः शब्दादेरेव प्रामाण्यापत्त्या प्रत्यक्षादेः प्रामाण्याप्राप्तेरिति भावः । अतिव्याप्तेरिति प्राक् प्रतिज्ञातामतिव्याप्तिं व्यनक्ति एतच्चेति । गत्यादेः स्वविषयमनतिरिक्रमं व्यनक्ति यदेव हीति । गतिप्राप्यमेव हि गम्यम् । छिदा प्राप्यमेव हि छेद्यमित्यादिरर्थोऽस्य ध्येयः । कथमनेनोक्तशङ्‌कानिरास इत्यत आह एतदुक्त भवतीति ।. अर्तेरौणादिकस्येति । ऋगतावित्यस्मात्कर्मणि उषिकुषिगार्तिभ्यस्थन् इति थन्प्रत्यये सार्वधातुकार्धधातुकयोरिति गुणे चार्थ इति रूपमिति भावः ॥ अर्येतेति कथमिति । ऋहलोर्ण्यदिति ण्यत्प्रत्यये अचो ञ्णिती ति वृद्धौ आर्यतेति भाव्यमिति भावः । ननु ऋगतावित्यस्मान् अचोयदितिसूत्रेण यत्प्रत्यये स्यादेवार्यतेत्यतो यत्प्रत्ययोऽर्थविशेष एव नियमितो नान्यत्रेति भावेनाह अर्थ इति । स्वामिनि वैश्ये च वाच्ये अर्थ इति भवति नान्यत्रेति सूत्रार्थः । चोद्यस्योत्तरमाह स्वामित्वोपचारादिति । तदेव व्यनक्ति अर्थो हीति ।  
?R यथार्थतेति । यथावस्थितज्ञेयविषयीकारितेत्यर्थः। मतेत्यस्य तात्पर्यं शंकोत्तराभ्यां व्यनक्ति नन्वेतावताऽपीति ॥ तदत्यन्ताभावेति ॥ शशविषाणादेरिवाप्रामाणिकतया अत्यन्तासत्त्वापातादिति भावः । केवलानुप्रमाणयोः क्रमादुपाधित्वनिमित्तत्वभावात्तत्तात्पर्येणोक्तं गमनेनोपाधिनेत्यादि ॥ यथार्थं स्यात् यथावस्थितार्थविषयीकारि स्यादित्यर्थः ॥ गम्य एवेति । गमनेनोपाधिना गमनेन निमित्तेन वा ग्राम इत्यनुवर्तते । अतिव्याप्तिं निरस्यासंभवाव्याप्ती निराह भवति चेति ॥ अन्योन्याश्रयत्वमित्यादि । प्रमाणस्वरूपे ज्ञाते तन्निरूपितज्ञेयत्वज्ञानद्वारा ज्ञेयविषयीकारित्वज्ञानं तज्ज्ञाने च सति तेन प्रमाणस्वरूपज्ञानं इत्यन्योन्याश्रयत्वम् । स्वज्ञाने स्वोपहितवस्तुज्ञानापेक्षणात् आत्माश्रयत्वमित्यर्थः ॥ स्वगुणेति । तत्र यथा स्वशब्देन प्रमितिकारणतदाभासरूपसाधारण्येनोपादानं श्रोत्रपदेन च प्रमाणभूतश्रोत्रोपादानं कृत्वा दोषः परिह्रियते तथेत्यर्थः ।    
?R अव्यभिचारशब्दार्थस्य व्याप्तिरूपत्वादाह प्रमेयव्याप्यत्वमिति । प्रकृतप्रमाणस्य सविषयत्वात् तदभिप्रायेणाह यावदिति ॥ प्रमाणासमानदेशेति । घटादिविषयकप्रमातत्साधनेष्वित्यर्थः । स्वरूपसुखादिविषयकसाक्षिणि त्वस्ति समानदेशत्वमित्यव्याप्तेरित्युक्तम् । पररीत्या सुखादिज्ञानस्य समानदेशत्वमस्तीति वा एवमुक्तम् ॥ तस्येति ।  
?Rतत्त्वावेदकत्वप्रामाण्यस्येत्यर्थः । शंकते परेणेति । द्वैतवादिनेत्यर्थः ॥ (अस्माभिरिति)मयेति । अद्वैतवादि(भिः) ना । स्वप्रतिपत्तौ स्वस्य ज्ञानार्थम् । ननु तत्त्वस्य स्वप्रकाशतया प्रमाणानपेक्षत्वान्नतत्त्वप्रतिपत्त्यर्थं प्रामाण्यं मया निर्वक्तव्यमित्यत आह न हीति । निर्वचननिर्बन्धेऽवश्यंभाविनि परस्तत्वावेदकत्वरूपप्रामाण्यं निर्वक्ति अर्थेति । यावदावेदितसत्त्वस्य प्रमाणानिष्टतया असंभववारणायाह सदेकेति ।  
?R न्यायमतरीत्या शङ्‌कते नन्वेवमिति ॥ तत्तादात्म्यमिति । रजततादात्म्यमित्यर्थः ॥ तस्येति । अधिष्टानेतरस्येत्यर्थः । तादृशस्याप्यारोपो जिज्ञासाधिकरणे समर्थित इति भावः ।  
?R तदानीमिति । ज्ञानकाल इत्यर्थः । तथात्वेनेति .सत्त्वमभिमतमित्यनुषङ्गः । भाविपाकजराग इति बहुव्रीहिः । पूर्वोक्तमिति । पाकरक्तेऽपीत्यादिनोक्तविभ्रमेष्वतिव्याप्तेरित्यर्थः ॥ वक्ष्यमाणत्वादिति । ईशो देशश्च कालश्च स्वगता एव सर्वदा इत्यनेन वैशेषिकाधिकरणान्त इति भावः । इत्युक्त इति सप्तम्यन्तम् । इत्युक्ते सत्येवेत्यर्थः । देशकालरूपविशेषणयोर्देशकालत्वरूपविशेषेणावचनाद्देशकालप्रमाणाव्याप्तिरूपदोषाप्राप्तेश्चेत्यर्थः । न केवलं भ्रमेऽतिप्रसंङ्गदोषो नेति चार्थः ।  
?R पुरुषेति । यत्किञ्चित्पुरुषीयविसंवादाभावो वा सरवपुरुषीयतदभावो वा । नाद्यः । व्यभिचारात् । नान्त्यः । तस्य दुरवधारणत्वात् । एवं यत्किञ्चिद्देशकालसंबन्धिविसंवादाभावो व्यभिचारी सर्वदेशकालसंबन्धिविसंवादाभावो दुरवधारण इति भावः ॥ वेदान्तजनितेति । उपनिषज्जनितेत्यर्थः ॥ कथमिति । अवधार्यमिति योज्यम् । ज्ञानसामर्थ्यादित्यादावप्येवं योज्यम् । फलवत्प्रवृत्तिजनकत्वादिरूपाज्ज्ञानसामर्थ्यादित्यर्थः ॥ एतस्यैव ज्ञानस्येति । वेदान्तजनितज्ञानस्यैव यथार्थतया निश्चितस्य सामर्थ्यात् । विषयसत्यमवधार्यत इति योज्यम् ॥ परस्परेति । विषयसत्यत्विनिश्चये सति तज्ज्ञानयाथार्थ्यनिश्चयः तन्निश्चये झसति त्सामर्थ्याद्विषयसत्यत्वनिश्चय इति परस्पराश्रयप्रसङ्गादित्यर्थः ॥ अनवस्थाद्यापातादिति । वेदान्तजनितज्ञानसमानविषयकमानान्तरजन्यज्ञानान्तरस्योक्तरूपसामर्थ्याद्विषयसत्यत्वनिश्चयः, तेन च वेदान्तजन्यज्ञानस्य याथार्थ्यनिश्चय इत्युक्तौ अन्योन्याश्रयाभावेपि ज्ञानान्तरे याथायर्थ्यनिश्चयेपि तादृशज्ञानान्तरसामर्थ्यात् तत्रापि तन्निश्चयः तादृशज्ञानान्तर(जन्यस्य)सामर्त्यादित्यतवस्थापातादित्यर्थः । आदिपदेनाऽन्योन्याश्रयादिर्गराह्यः(मूलहत्यादिर्वा) ।  
?R स्वत एवेति । अन्यापेक्षितज्ञानग्राहकादेवेत्यर्थः ॥ ब्रह्मज्ञानस्येति । वेदान्तजनितज्ञानस्य ब्रह्मविषयकस्येत्यर्थः । परीक्षायामिति । सजातीयविजातीयविसंवादाख्याबाधान्वेषणरूपपरीक्षायां क्रियमाणायामपीत्यर्थः ॥ निर्मूलशङ्‌कायाः ब्रह्मज्ञानं प्रमाणं अप्रमाणं वेति शङ्‌काया इत्यर्थः । निरवधिकस्येति । यत्किञ्चिदप्यनलम्बमानस्येत्यर्थः । निस्साक्षिकस्येति । अननुव्यवसितस्येत्यर्थः ॥ अवध्यादीति । बाधालम्बनस्य बाधविषयकसाक्षिणश्च स्वीकार इत्यर्थः । तत्रतत्रेति । प्रत्यक्षवच्च प्रामाण्यं स्वत एवागमस्य हि इति जिज्ञासाधिकरणे तथा तत्प्रामाण्यं च साक्षितः , तत्प्रामाण्यं यथा साक्षी स्थापयत्येवमेव ही त्यादिना प्रकृतिनये । तथाऽऽनुमानिकपादे यदि साक्षी स्वयंभातो न मानं केन गम्यते । अक्षजादेश्च मानत्वं इत्यादिना वैशेषिकाधिकरणे वैधर्म्याच्च न स्वप्नादिवत् इत्यादिव्याख्यावसरादौ च तत्र तत्रेत्यर्थः ॥ प्रकृतत्वादिति । अर्थत्वमर्यतैव स्यादि ति पूर्ववाक्ये अर्यतेत्यस्य प्रस्तुतत्वात् । ज्ञानार्थेष्वर्यता मुख्येति वक्तव्य इत्यर्थः॥ अर्यतापीति । न केवलमभिधेयत्वपर्यायमर्थत्वं किन्तु तद्व्याख्यानत्वेनोक्तार्यतापीत्यर्थः । ऋ गताविति धातोः कर्मणि ऋहलोर्ण्यदिति प्राप्तव्यत्प्रत्ययापवादत्वेन अर्यःस्वामिवैश्ययोः , इत्यनेनोक्तयत्प्रत्यये भावप्रत्यये च अर्येतेति भवति । सा च गमनक्रियाकर्मसु गम्येषु ग्रामादिषु वर्तते । अतोऽत्र ऋदतावित्यत्र गतिपदेन न गमनक्रिया विवक्षिता किन्तु ये गत्यर्थास्ते ज्ञानार्था इति ज्ञानमेव वितक्षितमिति भावेनार्यता ज्ञेयतेति व्याख्या(तं । अतो न क्रि)नं कृतमित्यर्थः । तेन न क्रियार्थेषु सा मते (त्येतद्यु)त्याद्युक्तमिति भावः । एवं हि तन्मुख्यं ज्ञआनशब्दयोरि ति प्रागुक्तमेव इत्यतो भावमाह इदमुक्तं भवतीत्यादिना वारयितुमित्यन्तेन । अयमर्थो व्याख्यातव्य इत्युक्तमेव व्यनक्ति ज्ञान इत्यादिना ।  
?R मुनिः प्रमाणतत्वविचारपरो भाष्यकार इत्यर्थः ॥ मीमांसोपयोगित्वादिति । मुख्यप्रामाण्यकत्वादेव वेदस्य तन्मीमांसारंभो युक्त इत्येवंरूपेण फलवत्त्वादित्यर्थः ॥ अन्यथेति । शब्दमात्रग्रहण इत्यर्थः ॥ जिज्ञासाया इति । करणेष्वपि किमेकप्रकारमनेकप्रकारं वेति जिज्ञासायाः शब्दे मुख्यं प्रत्यक्षानुमानयोरमुख्यमिति परिहारस्य चासंगतिप्रसंगात् । कुत इत्यतो व्यरथाया इति हेतुगर्भं व्यर्थस्य चेत्यपि ध्येयं । ननु ज्ञानशब्दयोरित्यत्र ज्ञाने मुख्यम् , करणेष्वमुख्यम् , करणेष्वपि शब्दे मुख्यम् , अन्ययोरमुख्यमित्यर्थः कथं लभ्यते इत्याशंकामनूद्योत्तरमाह यद्यपीति । बुद्धया विविच्येत्युपलक्षणम् । करणेष्वमुख्यम् । करणेष्वपि शब्दे मुख्यमन्ययोरमुख्यमित्यध्याहारेणेत्यपि ध्येयम् ॥ पूर्ववदिति । यस्माज्ज्ञानार्थ  
?Rइत्यादिकमिवेत्यर्थः । शब्द इत्यस्य शब्दादाविति व्याख्येयत्वात् पूर्ववदित्युक्तं । न तु पूर्वकृतमेवेत्युक्तम् ।  
?R तदुपादानार्थमिति । तयोरवान्तरसाध्यपरमसाध्ययोरुपपादनार्थमित्यर्थः । नन्वत्र युक्तिरेव श्रुता न तु ज्ञानं करणानि वा तत्कथं तदुपपादनार्थमाहेत्युक्तिरित्यत आह ज्ञानमित्यादि ।. बहुवचनमाद्यर्थ इति । आदिशब्दार्थे बहुवचनं ज्ञापकमित्यर्थः । तेन फणां च सप्तानामि त्यादाविव युक्तय इत्यत्र प्रकृतिप्रत्यययोर्मध्ये यत्रानवसरोऽन्यत्रे तिन्यायेनादिपदमध्याहार्यमिति भावेनाह युक्त्यादय इत्यर्थ इति । तथा च युक्तिश्च आदी च युक्त्यादय इति बहुवचनोपपत्तिरिति भावः । केचित्तु प्रोद्गातृणां चमसभक्षणमित्यत्रेव युक्तिशब्दोऽजहल्लक्षणया आदिपदार्थद्वयं लक्षयित्वा तद्वाचकमादिपदं लक्षयतीति लक्षितलक्षणया युक्त्यादय इत्यर्थ इत्युक्तं इत्याहुः । युक्तिशब्द एवाजहल्लक्षणया आदिशब्दं लक्षयति बहुवचननिर्वाहयेत्यन्ये । एवं हि करणगतयाथार्थ्यस्यामुख्यत्वोपपादनमात्रस्यैव न लाभः किंत्वन्यदप्यनुकूलितमित्याह तेनेति । अन्यथा हि जनका इत्यस्य युक्तिशब्दविशेषेणतया स्त्रीलिङ्गत्वापातेन प्रत्यगस्थात्कात्पूर्वस्यात इदाप्यसुपः इति सूत्रेणैव सति जनिका इति स्यादिति भावः । नन्वर्थं नातिवर्तत इति यथार्थमिति प्रागुक्तरीत्या यथार्थशब्दस्याव्ययीभावतया स नपुंसकं अव्ययीभावश्चेति सूत्राभ्यां नपुंसकत्वाव्ययत्वाभ्यां भाव्यतया यथार्थमिति वक्तव्ये कथं यथार्था इत्युक्तिरित्यत आह अव्ययीभावस्येति ॥ कथञ्चित्बहुव्रीहितामिति । विवृतमेतदुपाधिखण्डनटीकाभावदीपिकायां चन्द्रिकाकारैः । यथाशब्दस्य सादृश्यार्थत्वं उपेत्य यथा सदृशः अर्थो यस्य तद्याथार्थ्यं अर्थस्य ज्ञानादेश्चबाधितत्वमेव सादृश्यमित्यादिवदद्भिः । यथाशब्दस्यानतिक्रमार्थत्वोक्तिरव्ययीभावसमाससपक्ष एव । यथाऽसादृश्य इति सूत्रे सादृश्यव्यतिरिक्तेर्थे यथाशब्दस्याव्ययीभावत्वोक्तेः । अस्फुटत्वादाह तदयमर्थ इति । साक्षादुपाधिरिति । अव्ययधानेन निमित्तमित्यर्थः । ननु ज्ञाततैव साक्षात्तत्रोपाधिरित्यत आह ज्ञाततया निराकरिष्यमाणत्वादिति । न परिच्छेदकार्येव प्रमाणमिति च प्रमे त्यत्रैवोत्तरत्र । तथा न च प्रमाणतोऽन्या स्यात् प्रमितिर्नाम कुत्रचिदि त्यादिना भक्तिपादे चेति भावः।  
?R परमसाध्यमपीति । तत एव तेषां याथार्थ्यममुख्यमित्युक्तपरमसाध्यमपीत्यर्थः । अन्यथा ज्ञेयत्वममुख्यमित्यवान्तरसाध्योपपादनस्य यथार्थज्ञानजनका इत्यनेनैव प्राप्तेर्यथार्था इति न वाच्यं स्यादिति भावः ॥ तत्र तत्रेति । प्राबल्यमागमस्यैव जात्या तेषु त्रिषु स्मृतम् इत्यादिना तत्त्वनिर्णये श्रीमद्भाष्यादौ च तत्र तत्रेत्यर्थः । सुपांसुलुगितीति । सुपां सुलुक्पूर्वसवर्णाच्छेयाडाड्यायाजाल इति सूत्रेण सुपां सप्तविभक्तीनां स्थाने सुरिति प्रथमैकवचनं भवति । लुग्भवति । पूर्वसवर्णो भवतीत्यादेशविधानादित्यर्थः । तस्य छन्दोविषयत्वेप्यस्य छन्दःकल्पत्वादिति प्रागुक्तत्वादिति भावः । विषयान्प्रति स्थितं ह्यक्षं प्रत्यक्षमिति कीर्तिते इतितत्त्वनिर्णयोक्त्या विषयसन्निकृष्टाक्षस्यैव प्रत्यक्षप्रमाणत्वेन प्रत्यक्षेति वाच्यमित्यत आह अवान्तरेति ॥ करणधर्मिण इति । अदुष्टेन्द्रियरूपस्येत्यर्थः ॥ आगमेति । अदुष्टवाक्योपलक्षणमित्यर्थः । आगमोऽदुष्टवाक्यं च इति तत्त्वनिर्णयोक्तेः ।  
?R न चैवमिति । ज्ञानतत्करणेषु याथार्थ्यस्य मुख्यामुख्यत्व इत्यर्थः ॥ अतिप्रसङ्गादिति । गन्धादिविषयकघ्राणादिना रूपादिज्ञानोदयापत्तेरित्यर्थः॥ अतिप्रसङ्ग इति । सास्नादिमत्त्वादेरलक्षणत्वप्रसङ्गात् । शुक्लपीतादिना सास्नादावपि वैलक्षण्यस्य सुवचच्वादिति भावः ।  
?R बुद्धिसौकर्याय निष्कृष्टार्थमाह अयमत्रेति । याथार्थ्यमेव मानत्वमित्यनेनोक्तमाह यथार्थं प्रमाणमिति । ज्ञानार्थं इत्यादिना सूचितमर्थमाह तद्द्विविधमिति । यथार्थज्ञानजनका इत्यनेन सूचितमर्थमाह यथार्थेति । जनकपदेन साधनत्वं विवक्षितमिति भावेनाह तत्साधनमिति । अनुप्रमाणविभागोक्तया प्रकृतं, प्राकृतं शुद्धचैतन्यमि त्यादिनोत्तरत्र शुद्धादिभेदेनाक्षविभागकथनेन च सूचितं केवलविभागं, चैतन्यविभागं च यथार्थज्ञानमित्यत्र यथार्थपदव्यावर्त्याय, प्रत्यक्षादेयथार्थचैतन्यज्ञानजनकत्वप्रसक्तिवारणाय चाह केवलमपीति । अत एव द्विविधं द्वितीयमपीत्यादिना यथार्थायथार्थरूपद्विविधवृत्तिज्ञानस्यैव प्रत्यक्षादिभेदेन त्रैविध्योक्तिः । अक्षयुक्तीत्यादिना सूचितमाह अनुप्रमाणमपीति । अनुप्रमाणानुवादेन त्रित्वविधानमहिम्ना लब्धार्थोक्तिः एवेति ।  
?R यथार्थज्ञानजनकः इत्यत्र साधनत्वं विवक्षिकृत्य वक्तुं शङ्‌कासमाधी आह नन्वित्यादिना ॥ काकतालीय इति । काकशब्दः काकागमनपरः । तालशब्दः फले लुगि ति तालफलपरः सन् तत्पतनक्रियापरः । समासाच्च तद्विषयादि तीवार्थे छप्रत्ययान्तोयं काकागमनमिव तालपतनं इव स्थित इत्यर्थः । दैवात्काकागमनवेलायां पक्वतालफलस्य काकभक्षणयोग्यस्य पतनं यथा तथैव करणसामर्थं विना दैवाज्जातप्रमारूपज्ञाने तत्करणे चातिव्याप्तिरित्यर्थः । काकागमनतालफलपतनवत् यादृच्छिकं किं तदित्यत आह पाणावित्यादिना ॥ वराटका इति । कपर्दिका इत्यर्थः ॥ अजाकृपाणीयेति । अजाया  
?Rआगमनवेलायां कृपाणस्य दैवात्पाते सति तद्वधोऽतार्किक एव भवति । तद्वदतर्किकामेव सङ्ख्यामाहेत्यर्थः । पूर्ववद्रूपनिष्पत्तिर्ध्येया ॥ अप्रसङ्गादिति । तज्ज्ञाने तज्जनके चातिव्याप्त्यप्रसङ्गादित्यर्थः । ननु तस्य संशयत्वे कथं पञ्चत्वपक्षमात्र व्यवहार इत्यत आह तत्र पाक्षिकेति । एककोटिव्यवहारो धार्ष्ट्यनिमित्त इत्यर्थः ॥ अन्यथेति । व्यवहारबलात्तादृशनिश्चयकल्पने नास्तीति जानन्नपि अस्तीत्यादि वदन् प्रतारकोप्यस्तित्वादिनिश्चयवान् स्यात् । तथाच भ्रान्तप्रतारकयोरविशेषः स्यादित्यर्थः ॥ एतेनेति । भ्रान्तविशेषप्रसङ्गेनेत्यर्थः । पाक्षिकव्यवहारस्यान्यनिमित्तकथनेनेति वाऽर्थः ॥ वाक्येति । पञ्चेतिवाक्यजनित इत्यर्थः । इतश्च किमित्यत आह यादृच्छिकसंवादिलिङ्गविभ्रमवाक्याभासेति ॥ अपरामृष्टत्वात् । परामर्शाविषयत्वादित्यर्थः ॥ पारिभाषिकेति । यज्जातीयानन्तरं नियमेन इत्यर्थः । कथं न क्षतिः आप्तोक्तत्वलिङ्गाभावेन तत्र प्रामाण्यज्ञप्तेरयोगात् । आप्तोक्तत्वघुणाभावेन प्रामाण्योत्पत्तेरयोगात् । तथाच प्रामाण्योत्पत्तिज्ञप्त्योरयोग एवेत्यत आह न हीति । अस्माकं स्वतस्त्ववादिनाम् ।  
?R प्रमाव्याप्तत्वादिरूपनिर्दोषत्वं यादृच्छिकेप्यस्तीत्यत आह निर्दोषता चेति । यथार्थत्वाप्तोक्तलक्षणेत्यर्थः ॥ तत्फलितार्थस्येति । तथाच निर्दोषपदे दत्ते तन्न देयमित्यर्थः ॥ तदिति । ज्ञाने याथार्थ्यकथनमित्यर्थः ।  
?R व्यापकतयेति । लक्ष्ये व्याप्त्या वर्तमानत्वेनेत्यर्थः ॥ अनधिगतार्थगन्त्रिति । अज्ञातार्थविषयकमित्यर्थः । प्रमाव्याप्तम् । नियमेन प्रमाजनकम् ॥ नैयायिकोक्तमपीति । लक्षणं न तत्रास्तीत्यनुषङ्गः ॥सौगतोक्तमपीति । लक्षणं न तत्रास्तीत्यनुषङ्गः ॥ अर्थजत्वादेरिति । निर्विकल्पकरूपार्थजत्वतादृशार्थविषयकत्वयोरित्यर्थः । स्मृत्यादेर्विशिष्टार्थविषयकत्वादिति भावः । स्वापूर्वेति । येन पुंसा योऽर्थः पूर्वं न ज्ञातः तस्य तदर्थविषयकनिश्चय इत्यर्थः ॥ तेन पुमन्तरेण ज्ञातस्यापि पुमन्तरेणाज्ञातत्वात्तद्विषयज्ञानं ज्ञातृपुरुषस्य प्रमाणत्वप्रसङ्गः ॥ तस्य चेति । देशकालयोः व्यवहितत्वरूपतत्त्वस्येत्यर्थः ॥ अनेकान्ततावाद इति । अनियतानेकस्वभावस्वीकारवादे क्षणिकत्ववाद्युक्तक्षणिकत्वस्याप्यङ्गीकृतत्वादिति भावः । मूलकृतेदं नोक्तमित्यत आह स्मृत्यनुवादपदाभ्यामिति ।  
?R तार्किकः शङ्‌कते नन्विति ॥ वर्तमान इति । स्मृतिकाल इत्यर्थः । ननु निवृत्तां पूर्वावस्थामिदानीमस्तित्वेन स्मृतिर्न विषयीकरोति येन याथार्थ्याहानिः ॥ किन्तु निवृत्तत्वेन । तथा च न दोष इत्याशङ्‌क्य तथानुभवाभावेन तथा स्मृत्युत्पत्तिर्न युक्तेत्याह न च निवृत्तेति । सिद्दान्ती शङ्‌कते ननु समानेति । पूर्ववादी उत्तरमाह अुनुभवेति । पुनः सिद्धान्ती शङ्‌कते नन्विति । पूर्ववादी निराह नेति । ननु कीदृशप्रत्ययस्य प्रामाण्यमापाद्यते । किमिदानीमयं श्याम इति प्रत्ययस्य, अथ पूर्वमयं श्याम आसीदित्येवंरूपस्य । नाद्यः इष्टापत्तेः । अन्त्ये तु नास्ति दोष इत्याशङ्‌कते नन्विति । पूर्ववादी वैषम्येन निराह सत्यमित्यादिना । अपसिद्धान्तेति । न्यायमते स्मृतेर्याथार्थ्योपगमादिति भावः । तदेवाह तथा हीत्यादिना स्मृतेरङ्गीकृतमित्यन्तेन ॥ संशयादाविति । उपलब्धिपदस्येति योज्यम् । सम्यगनुभवेति । अन्यथा सम्यज्ज्ञानसाधनमित्येव ब्रूयादिति भावः . न्यायविदां नैयायिकानाम् । द्व्यङ्गेति । स्मृतेर्यथार्थत्वानुभवत्वरूपाङ्गद्वयहीनत्वेन यथार्थपदेनैव व्यावर्तितत्वादनुभवपदव्यावत्यता न स्यादित्यर्थः । परोक्तायाथार्थ्यबीजं च निराह यदपीत्यादिना ॥ द्वितीय इति स्वविषयं सर्वात्मना यद्विषयीकरोति तत्प्रमाणमिति पक्षे ॥ व्याघातादिति । कार्यं सहेतुकमिति नियमात्कार्यत्वमुपेत्य निर्हेतुकत्वोक्तौ स्वक्रियाविरोधादित्यर्थः । अनुभवजन्यसंस्कारहेतुकस्य कथं अन्याकारतेत्यत आह यदि (च) संस्कारेति । अभिज्ञाजन्यसंस्कारस्य विसदृशप्रत्यभिज्ञाहेतुत्वदर्शनात् कथञ्चिदित्युक्तम् वक्ष्यत इति । एतद्ग्रन्थान्त्यभागे ।  
?R अतिव्याप्त्येति । अतिव्याप्त्या निमित्तेनासंग्राह्यसंग्रहदोष एवेत्यर्थः ।  
?R इत्यादिश्रुतीति । स्मृतिः प्रत्यक्षमैतिह्यमनुमानश्चतुष्टयम् । प्रमाणमिति विज्ञेयं धर्माद्यर्थे बुभूषुभिः इति प्रमाणलक्षणोक्तश्रुतिः । स्मृतिस्तु इत्यादि ब्रह्मतर्कादिरूपा स्मृतिः इति श्रुत्यादिस्थस्मृतिशब्दार्थः । अखण्डवृत्तिरिति । रूढ इत्यर्थः । कृदन्तताया इति । अत्र स्पष्टप्रतिभासत्वादित्यनेन योगस्य क्लृप्तत्वमुच्यते । स्मृञ् चिन्तायामित्यतो धातोः स्त्रियां क्तिन्निति क्तिन्प्रत्ययस्य कृदितिङित्यनेन कृत्संज्ञत्वेन कृत्सज्ञकक्तिन्प्रत्ययान्तताया इत्यर्थः । तथाच ज्ञानविशेष एव स्मृतिशब्दार्थो न ग्रन्थ इति भावः ॥ अव्याप्त्यतिव्याप्तिभ्यामिति । भावे अकर्तरि च कारके संज्ञायामित्यधिकारे स्त्रियां क्तिन्नित्युक्तत्वात् स्मर्यतेऽनेनेति करणकारके क्तिन्प्रत्ययमुपेत्य पौरुषेयग्रन्थे स्मृतिशब्दो व्याख्येयः । योगान्तरस्यासंभवात् । अयं च योगः क्वचित्स्मारकवाक्ये सन्नप्यनुभवजनके नास्तीति अव्याप्तिः । स्मृतिहेतुसंस्का(रादौ अस्तीत्यति)रेतिव्याप्तिरतो न योगो युक्त इत्यर्थः । मन्वादिस्मरणमूलत्वादित्येतद्व्यनक्ति ते हीति । प्रत्यक्षमूलग्रन्थेषु कथमित्यत आह व्यासादीति । आप्तोक्तवाक्यत्वज्ञानपूर्वकवाक्यत्वालौकिकार्थप्रतिपादकाप्तवाक्यत्वादिसादृश्यादित्यर्थः । ननूपचारेणापि स्मृतिपदस्य  
?Rमन्वादिग्रन्थेषु प्रयोगसत्त्वात् स्मृतिः प्रत्यक्षमैतिह्यम् ित्यादौ स्मृतिपदेन (स्मृति) ग्रन्थ एव ग्राह्य इत्यत आह न चेति ॥ स्मृत्यादीति । स्मृत्यनुवादयोरित्यर्थः ॥ प्रत्यक्षाद्यन्तर्भावस्येति । मानसं तद्दि विज्ञानम् इत्यत्र वक्ष्यमाणदिशा प्रत्यक्षे पूर्वानुभूते किं मानमि त्युत्तरत्र वक्ष्यमाणदिशानुमाने, वाक्यस्यापि स्मारकत्वाङ्गीकारेण शब्दे चान्तर्भावस्य सुवचत्वादिति भावः । अनुवादस्याप्यादिपदोपात्तस्यैवं ध्येयम् । अन्यथेश्वरानुमान इति । पक्षव्यावर्तकविशेषणवतोऽप्युपाधित्वे क्षित्याधिकं सकर्तृकं कार्यत्वादित्यत्र मीमांसकोक्तशरीरजन्यत्वरूपोपाधिनिरासोऽशक्यः स्यात् । पक्षव्यावर्तकविशेषणरूपदोषेणैव तस्य निराकार्यत्वादिति भावः । ननु अनुभवतत्करणान्यतरत्वमुपाधिरस्तु । तथा च प्रत्यक्षे साध्याव्यापकत्वमित्यत्र आह एतेनेति । पक्षव्यावर्तकविशेषणवत्त्वरूपदोषेणेत्यर्थः ।  
?R उपपादयिष्यत इति । सुखदुःखादिकं किञ्चित् स्मृतावपि हि दृश्यते
इत्यत्रानुपदमेवेति भावः । प्रयोजकान्तराभावादेतदेव प्रयोजकमित्यत आह अयमभिसन्धिरिति ॥ एतेनेति । अप्रयोजकत्वकथनेनेत्यर्थः ।  
?R ननु षष्टी शेषे इत्यत्र कारकप्रातिपदिकार्थव्यतिरिक्तस्वस्वामिभावादिसंबन्धेऽर्थे षष्टीविधानात्, इह च धर्मधर्मिभावसंबन्धात् षष्ट्या भाव्यमित्यत आह इति सप्तमीति । अधिकरणत्वविवक्षया सप्तमीत्यर्थः । विवक्षातः कारकाणी ति प्रसिद्धेरिति भावः । कस्यचित्फलोपलम्भादाह ग्राममित्यादि । निष्फलत्वादाह स्वकरणेति । इदमहं जानामीतीच्छां विनापि जायमानाया इत्यर्थः ॥ अविवादमिति । विवादाभाव इत्यर्थः । अर्थाभावेऽव्ययीभावः ॥ श्रुत्यादेरिति । यजेत स्वर्गकामः न कलजं भक्षयेत् इत्यादेर्धर्मयोरिष्टसाधनक्वबोधकश्रुत्यादेरित्यर्थः ॥ हेतुरिति । प्रागुक्तो निष्फलत्वादिति हेतुरित्यर्थः । ननूक्तन्यायेन तृणादिदर्शनस्य सुखदुःखादिकमङ्गीकार्यं चेत् स्मृतावपि तथा स्यादेवेति वक्तव्ये दृश्यत इत्युक्तिरयुक्ता । न हि पूर्ववादिना तृणादिदर्शनस्य सुखदुःखादिकं न दृश्यत इति शङ्‌कितमित्यत आह इयांस्त्विति । दृश्यत इत्युक्तं स्पष्टफलोपलम्भनं व्यनक्ति तथा हीति । सुखदुःखादिकमित्यादिपदार्थमाह तज्जातीय इत्यादि ॥ एवमिति । इष्टार्थानुवादे सुखमित्यादि ध्येयमित्यर्थः । अन्यथेति । इष्टाद्यर्थस्मृतौ सुखादेरभावे मनःसमाधानादिना इष्टार्थस्मृत्यर्थ प्रयत्नो न स्यादित्यर्थः । स्मृत्यादावपीत्युक्तानुवादोऽपि कण्ठतः कुतो नोपात्त इत्यतोऽनुवादसाफल्यं परेषामपि समानमतो नोपात्त इति भावेनाह शब्दार्थयोरिति । पुनरुक्तं पुनरुक्तरूपनिग्रहस्थानम् । तद्यथा पर्वतोऽग्निमान्पर्वतोऽग्निमानिति शब्दतः पुनरुक्तम् । पर्वतोऽग्निमान् गिरिर्वह्निमानित्यर्थत इति ज्ञेयम् ॥ प्रयोजनानीति । तानि च त्रिपञ्चावयवा एवेत्यादि व्याख्यावसरे व्यक्तीभविष्यन्ति ।  
?R स्मृतिरनुवादश्चाप्रमाणं निष्फलत्वादित्युक्तनिष्फलत्वहेतोर्दूषितत्वेपि स्मृत्यादिकं न प्रमाणं ज्ञातताऽनुत्पादकत्वात् व्यतिरेकेण प्रत्यक्षादिवदिति हेत्वन्तरादप्रामाण्यं तयोः स्यादिति भावेन मीमांसकमतमनुसृत्य शङ्‌कते अथापीति । इति च प्रमेत्यस्य फलितार्थमाह ज्ञाततायामिति । किमनेन दूषणमुक्तं उक्तहेतोरित्यत आह तथा चेति । ज्ञातताऽजनकत्वं ज्ञातताऽनुत्पादकत्वमित्यर्थः । पूर्वयोजनायां वाक्यभेददूषणं मन्वान आह यद्वेति । ज्ञातताऽनुत्पादकत्वहेतोरत्र पक्षे को दोष उक्त इत्यत आह तथा चेति ॥ व्यापकेति । प्रामाण्यस्य व्यापकभूतज्ञाततोत्पादकत्वस्य या अनुपलब्धिस्तल्लिङ्गकमित्यर्थः ।  
?R स्मृतिरप्रमाणं ज्ञातगोचरज्ञानत्वात्, अनुवादो न प्रमाणं ज्ञातज्ञापकत्वात् व्यतिरेकेण प्रत्यक्षवदिति हेत्वन्तरनिरासतयापि योजयति नन्वित्यादिना ॥ शीलमस्येति । ताच्छीलकणिनि प्रत्यये कारीति रूपमिति भावः । आकारतद्वतोस्सविशेषाबेदात्सोऽस्यास्तीति युज्यत इति भावेनोक्तम् सोऽस्यास्तीति । व्याप्यव्यापकभूतं प्रामाण्यं प्रति व्याप्यत्वे सति व्यापकभूतं, समव्याप्तमित्यर्थः । अव्याप्त्यतिव्याप्तिशून्यतया लक्षणत्वोपपादनायैतदुक्तिः । न्यूनवृत्तित्वे अधिकवृत्तित्वे चाव्याप्त्यतिव्याप्त्योरवर्जनात् ॥ इति योजनेति । लक्षणपदाध्याहारेण योजनेत्यर्थः । अव्याप्तिं तावदिपपादयति धर्मिणामित्यादिना ईक्षामाह इत्यन्तेन ॥ नित्येति । नित्यवस्तुविषयकाणामित्यर्थः । कस्मिंश्चिज्जन्मनि तेन तस्य ज्ञातत्वसंभवात्तत्राव्याप्तिरिति भावः । तज्जन्मन्यनवगतत्वं ब्रूम इत्यतोऽन्यत्राव्याप्तिमाह व्याप्यवत्तयेति । धर्मिणं पर्वतादिकम् । पृथगिति । अन्वयविशेषं विनाऽवगतानित्यर्थः ॥ वैनाशिकानां क्षणिकवादिनाम् । ननु वस्तुनस्तथात्वेपि धर्ममात्रमन्यथेत्यतः अनुभवविरोध इत्याह नापीति । भिन्नभिन्नकालविशिष्टवस्तुविषयकत्वाद्धारावाहिकज्ञानानामज्ञातविषयकतेति बावेनाव्याप्त्युद्धारमाशङ्‌क्य तर्हि स्मृत्यादेरपि स्यादेव प्रामाण्यमित्याह ननु यद्यपीत्यादिना ॥ नानाप्रतिपत्तृवदिति । एकदैकत्र सन्निकृष्टचक्षुष्मतां पुंसां युगपदेव ज्ञानानामुदयः तथैवैकस्यापि पुंसो जायमानधारावाहिकज्ञानानां यौगपद्यापत्तिरित्यर्थः ॥ प्रत्यभिज्ञेति । एकस्यैव वर्तमानकालस्य स्फुरणपक्षे सोऽयमिति कालभेदावगाह्येकज्ञानरूपप्रत्यभिज्ञानायोग इत्यर्थः । ननु स इत्येकं ज्ञानं अयमिति  
?Rचापरं अतो न दोष इत्यत आह ज्ञानानेकत्वेपीति ॥ प्रत्यभिज्ञानस्येति । वस्तुन इति योज्यम् । अनेककालेति । तथा चैतकालस्यैव ज्ञानेषु स्फुरणमित्यस्यानुभवविरोध इति भावः । वर्तमानोऽर्थ इतिवर्तमानकालविशिष्टोऽर्थ इत्यर्थः । वादविषय इति ॥ वादविशिष्टार्थविषय इत्यर्थः । घटोऽस्तीति त्वयोक्तमित्येवमादिरूपः । पूर्वज्ञानेति । घटमहं जानामि ज्ञातो घटो मयेत्येवमादिरूप इत्येतद्धारावाहिकस्थलेऽन्यान्यकालविशिष्टार्थगोचरतया यथाऽनधिगतार्थं तथा अत्रापि पूर्वमज्ञातज्ञानविशेषणकार्थविषयतयाऽनधिगतार्थमेवेति भावः ॥ तथेतीति । अज्ञाताधिकविज्ञेयविषयकत्वादनधिगतार्थतेत्यर्थः । अतिव्याप्तेश्चेति प्राक् प्रतिज्ञातातिव्याप्तिमुपपादयति संशयविपर्यासयोरपीति । इतरेतराश्रयत्वमिति । व्यावर्त्यत्वसिद्धौ लक्षणे विशेषणमर्थवत् । सिद्धेच तत्सार्थक्ये लक्षणाभावेन स्मृत्यादेर्व्यावर्त्यत्वसिद्धिरित्येवंरूपेणेति भावः । इतिशब्दः प्रामाण्यस्य व्याप्यव्यापकभूतं लक्षणमित्युक्ताद्यपक्षदूषणसमाप्तौ ।  
?R अतिप्रसंगादिति । वह्न्यादेर्धूमादिना व्याप्यापत्तेरित्यर्थः । ननु यद्यपीत्यादिना धारावाहिकस्थलेऽनधिगतार्थत्वमुपादितं इत्यतो दोषांतरमाह अतिप्रसंगेति । वह्न्यादेरपि धूमादिना व्यभिचाराद्दृष्टिसंभवादिति भावः ॥ पिष्टपेषणरूपबाधकमाशंकते अधिगतमेवेति ॥ उक्तोत्तरत्वादिति । तृणादिदर्शन इति श्लोकव्याख्यावसरे फलवत्त्वं न प्रामाण्यप्रयोजकं, प्रयोजकं चेदपि अस्त्येव तत्स्मृत्यादावित्युक्तत्वादित्यर्थः । करणत्वभंगरूपं बाधकांतरमाशंकते ननु चेति ॥ साधकतममिति । साधकेषु मध्यऽतिशयितं साधकमित्यर्थः । अतिशयितत्वं च फलोपधायकत्वम् । अविलंबेन कार्यजनकत्वमिति यावत् ॥ तज्जातीयस्येति । करणजातीयस्येत्यर्थः । धारावाहिकस्थले चक्षुरादेरेतन्मते भिन्नभिन्नकालविशिष्टवस्तुसन्निकर्षाणां भेदेन तत्सन्निकृष्टकरणस्यापि भेदात्तज्जातीयस्येत्युक्तम् ॥ साधकतमत्वमिति । अविलंबेन साध्यसिद्धिकरत्वरूपातिशयितकारणत्वमित्यर्थः ॥ छिन्न इति । येन केनचिच्छिन्ने दारुणि परशोर्यथा प्राचीनच्छेदनकरणापेक्षया साधकतमत्वं नास्ति तथेत्यर्थः । करणानामर्थविषयीकरणत्वावान्तरक्रियायां यानि कारकाणि कर्तृकर्माधिकरणादिरूपाणि तदपेक्षयेत्यर्थः ॥ यत्रेति । अजया क्रीणाति, वाससा क्रीणाति, हिरण्येन क्रीणाति गवा क्रीणातीत्यादिनोक्तसोमक्रयकरणानां अजाप्रभृतिदशद्रव्याणां सोमक्रयरूपक्रियां प्रति समुच्चय इति द्वादशान्त्यपादीयतृतीयाधिकरणे मीमांसकोक्तरीत्या समुच्चय इत्यर्थः ॥ अकरणत्वमिति । तथाच प्रतिद्रव्यं कर्तृकरणयोस्तृतीयेति प्राप्तकरणार्थतृतीया न स्यादिति भावः ॥ फलानुदयादिति । स च वस्तुस्वभावप्रयुक्तो न परशोरकरणत्वप्रयुक्त इति भावः ॥ इत्युक्तमिति । यदि ज्ञानाभावोपि ज्ञानसामग्र्येकदेश इत्यादिनोक्तमित्यर्थः ।  
?R निरपेक्षतवभङ्गरूपं विपक्षे बाधकत्वान्तरमाशङ्‌क्य तन्निरासकतयापि योजयति नन्वित्यादिना । न चैवं स्मृत्यादीति । पूर्वानुभवपुरोवादसापेक्षत्वास्मृत्यनुवादयोरिति भावः ।. नास्तीति । स्वोत्पादकत्वापेक्षत्वादिति भावः । लिङ्गाद्यपेक्षमिति । लिङ्गज्ञानव्याप्तिज्ञानाद्यपेक्षमित्यर्थः । नन्विदमित्थमिति व्यवहारादिरेव परिच्छेद इत्यत आह स्मृत्यादावपीति ॥ स्मृत्यादावस्तीति । स्मृत्यादेरप्यनधिगतार्थत्वमेवेत्यादिना प्रागुपपादितमेतदिति भावः ॥ प्रमाणसामान्यलक्षणम् ॥ लिलक्षयिषुरिति । लक्षणवत्तया वक्तुमिच्छावानित्यर्थः । अक्षपदेनान्वयं मत्त्वाह अत्र प्रमाणेष्विति । अत्र गीयत इत्यन्वयमुपेत्याह लोकवेदयोरिति वेति । पौरुषेयग्रन्थवेदयोरिति वेत्यर्थः ॥ इदमिति । लक्षणवाक्यमित्यर्थः । कथमित्युक्तप्रकारमेव व्यनक्ति किमिति । अतिव्याप्तिं व्यनक्ति अक्षकार्यमिति । अक्षमिन्द्रियं अक्षैरुद्भवोऽक्षोद्भव इति तत्पुरुषं मत्वाह द्वयोरपि विशेषणत्वेनेति । विशेषणं विशेष्येण बहुलमिति विशेषणविशेष्ययोरेव समासोक्तेरिति भावः । बहुव्रीहित्वपक्षोक्तदोषावप्याह उक्तेति । यस्मिन्सति ज्ञानमेव न जायते विपरीतज्ञानं वोत्पद्यते स दोष इति काचादेः दोषत्वनिर्वाहायोक्तम् । अज्ञानेति । ज्ञानानुदयनिमित्तारित्यर्थः । ज्ञानोत्पत्तिप्रतिबन्धकैरिति यावत् ॥ उत्पत्तिव्यक्त्यन्तरेति । तदुभयार्थत्वादित्यर्थः । कुत एवं, अक्षबहिर्भाव एव कुतो न स्यादित्यतस्तत्त्वनिर्णयोक्तेः प्रत्यक्षान्तर्भाव इति भावेनाह यथोक्तमिति । प्रत्यक्ष त्रिविधं ज्ञेयं ऐश्वरं यौगिकं तथा । अयौगिकं चेति तथा सर्वमक्षात्मकं मतम् इत्यक्षात्मकत्वमुक्तमित्यर्थः ॥ ज्ञानस्य प्रकरणप्राप्तत्वादिति । प्रामाण्यं नानुवादस्य स्मृतेरपी त्यादिना ज्ञानस्य प्राधान्येन प्रकृतत्वात् प्रकरणबलेन ज्ञानस्य विशेष्यत्वलाभ इति भावः ॥ अनुमान इति । भावे ल्युट् । अयं मार्गदर्शी चक्षुप्मत्त्वादिति लिङ्गजन्यानुमितौ प्रत्यक्षत्वप्रसङ्ग इत्यर्थः । लिङ्गस्यापि परामर्शभूतज्ञानरूपकरणकोटौ ज्ञानव्यावर्तकतयाऽस्त्यनुप्रवेश इति मतेनाह अक्षज्ञानोद्भवत्वेनेति । अक्षज्ञानं च रूपादिज्ञानरूपकार्यलिङ्गजमिति भावः ।. यथोक्तमिति । सांख्येनोक्तमित्यर्थः । तदुक्तमेव श्लोकं पठति अतिदूरादिति । अभिभवात् भेरीशब्दादिना वीणाशब्दादेरिव बलवत्सजातीयसंपर्कजाततिरस्कारादित्यर्थः ॥ समानाभिघाताच्चेति । नीरस्य क्षीरेणेव सजातीयमेलनादित्यर्थः ।  
?Rपञ्चम्यन्तानां तदनुपलब्धिरिति तदीयोत्तरवाक्यस्थेनान्वयः ॥ विशेषणादिति । अक्षविशेषणादित्यर्थः ।  
?R तर्हि विषयेन्द्रियसंप्रयोगो नापेक्षितः स्यादित्यत आह इन्द्रियार्थेति । तन्मात्रं सुखादिहेतुरिति भ्रान्तः शङ्‌कते नन्विति ।. योगिष्विति । तेषां प्रक्षीणकर्मत्वात्प्रारब्धकर्मसत्त्वेपि तस्य नियतफलकत्वादिति भावः ॥ आहुरिति । द्वितीये गीताभाष्ये भगवत्पादाः । विषयेन्द्रियसंप्रयोगः साक्षात्कारे, स च सुखादौ हेतुरित्येतदाहुरित्य्थः । उक्तार्थसंवादत्वायाह अत्र देहेति ।  
?R अदुष्टमिन्द्रियं त्वक्षमि ति ब्रह्मतर्कानुरोधेन धर्मिप्राधान्यविवक्षया लक्षणनिष्कर्षं कृत्वा निर्दोषार्थेन्द्रियसन्निकर्षः प्रत्यक्षमिति प्रमाणलक्षणोक्त्यनुरोधेन धर्मप्राधान्यविवक्षयाऽर्थपदं सन्निकर्षपदं चाध्याहृत्य लक्षणनिष्कर्षमाह यद्वेति । यद्वा प्रागुद्भवशब्दस्योत्पत्तिव्यक्त्युभयार्थत्वं उपेत्य जन्याजन्यप्रत्यक्षसाधारण्यमुक्तम् । इदानीमुत्पत्तिमात्रार्थत्वं धर्मप्राधान्यं चोपेत्याह यद्वेति । अत्र निर्दोषपदमर्थेन्द्रिययोर्विशेषणं ध्येयम् । न तु व्यक्त्यर्थत्वमप्युद्भवशब्दस्योपेयमित्येवकारार्थः ॥ नोक्तदोष इति । ईशप्रत्यक्षादौ नाव्याप्तिदोष इत्यर्थः । एवमियता ग्रन्थेन निर्दोषरैक्षैरुद्भवो यस्येति पक्षं द्वेधोपपाद्य निर्दोषं च तदक्षोद्भवं चेति पक्षमुपपादयितुं तत्र गुणातिशयं वदन्नाह अनुगतेति । ईशानीशसर्वप्रत्यक्षानुगतेत्यर्थः । स पक्षः क इत्यतोष़नुवदति निर्दोषमिति । तस्यार्थो यथार्थमिति । नन्वस्मिन्नपि पक्षे समासानुपपत्त्यादिदोष उक्त इत्यत आह अक्षोद्भवशब्देन चेति । नन्विन्द्रियत्वेनेन्द्रियजन्यत्वादिरूपं चेत्साक्षात्कारत्वं तदा ईशप्रत्यक्षेऽव्याप्तिरेवेत्यत आह साक्षात्कारत्वं चेति ।  
?R अत्रैवेति । यथार्थसाक्षात्कार इति विवक्षिते लक्षणवाक्यार्थ इत्यर्थः ॥ यत इति । यतो व्यज्यते यत उत्पद्यते चेत्यर्थः । साधनपदेनापि व्यञ्जकमुत्पादकं च । व्यञ्जकत्वं च भूत्वाभावकत्वरूपो विशेषो भगवदिन्द्रिये ध्येयः । विवक्षेति । प्रागुक्तगिशा धर्मप्राधान्यधर्मिप्राधान्यविवक्षाभेदेनेत्यर्थः ॥ इति वचनादिति । तत्त्वनिर्णयोक्तब्रह्मतर्कवचनादित्यर्थः ।  
?R विषयान्प्रति स्थितं ब्यक्षं प्रत्यक्षमि ति तत्त्वनिर्णयोक्तं हृदि कृत्वाह नन्वेतदित्यादिना ।. प्रति गतमिति । निर्दोषस्वस्वविषयान्प्रति गतं तैः सन्निकृष्टमित्यर्थः । एतेन कुगतिप्रादय इति विहितप्रादिसमासोऽयं न त्वव्ययं विभक्ती त्यादिनोक्तोऽक्षं प्रति प्रत्यक्षमित्यव्ययीभाव इति दर्शितम् । तथा च प्रत्यक्षः कस्यचिद्धर्म इत्यादिनिर्देशोपपत्तिरिति भावः ॥ ज्ञातत्वेति । लक्षणस्य निर्धारितत्वं लक्ष्यस्य च स्वेतरसर्वविविक्तत्वेनानिर्धारितत्वमावश्यकम् । तच्च विरुद्धमिति भावः ।
  
?R  ज्ञातत्वेत्यादिवाक्येन ज्ञातत्वं लक्षणस्योक्तम् । अत्रोक्तलक्षणज्ञानं च करणनिर्दोषताज्ञानाधीनम् । तज्ज्ञानं च दुःशकमिति भावनाशङ्‌क्य निराह नन्वित्यादिना ॥ आपत्तेरिति । व्यभिचारादित्यर्थः ॥ साक्षिसिद्धत्वेति । साक्षी च स्वप्रकाशः स्वप्रामाण्यग्राहक इति नानस्थादोषोऽपीति भावः । एवं तर्हि विरोध्यभावः क्वापि नापेक्ष्य स्यादित्यत आह परीक्षाऽपेक्षायां त्विति । यद्वा यत्र दोषशङ्‌कया याथार्थ्यग्रहः प्रतिबद्ध्यते तत्र निर्दोषताज्ञानाधीना याथार्थ्यधीः अतोऽन्योन्याश्रय इत्यत आह परीक्षेति । यत्र ज्ञाने दुष्टेन्द्रियजन्यत्वशङ्‌कया याथार्थ्यग्रहणं प्रतिबध्यते तत्र प्रतिबन्धकाभाव निश्चायकप्रमाणापेक्षारूपपरीक्षायां विरोध्यभावः प्रतिबन्धकाभावनिश्चयेन सहायतां साक्षिणो याथार्थ्यग्रहणे आचरतीत्यर्थः । उक्तं हि बुद्धिदोषनिरासमात्रकारणत्वाद्युक्तीनामि ति ॥ यथोक्तमिति । तत्त्वनिर्णये । दोषाणां प्रबलप्रमाणैकाधीननिश्चयत्वे तदभावोपि तदभावेन ज्ञेय इति सिध्यतीति भावः । प्रागुक्तं व्यभिचारं निराह असञ्जातेति ॥ अद्धेति । सत्यमित्यर्थः । अद्धा प्रत्यक्षसत्ययोरि त्यभिधानात् । ननु तन्निश्चयो यातार्थ्यनिश्चयाधीनस्चेदन्योन्याश्रय एवेत्यत आह सोऽपीति । परीक्षेति । तन्निश्चयाकप्रमाणविशेषानुसन्धानैरित्यर्थः ॥ अभिमतमपीति । विश्वमिथ्यात्वाद्यपीत्यर्थः ।  
?R सान्तरेति । सव्यधानस्य व्यवहितस्य वा ग्रहणमित्यर्थः । तथैवाग्रे विवरणात् । पृथुतरं चेति । पर्वतादिकम् । संयुक्तग्राहकपक्षे च संयोगस्य प्रदेशवृत्तित्वादेकदेशमेव गृह्णीयादिति भावः ॥ दिग्विशेषेति । अयं प्राच्यः प्रतीच्यो  
?Rवेत्यादिसन्देहो न स्यादित्यर्थः । कुतो न स्यादित्यत आह प्राप्त्येति । ग्राह्यसंबन्धेनेत्यर्थः ॥ चक्षुषः प्राप्यग्राहित्वे बाधकान्युक्त्वाऽप्राप्यग्राहित्वे साधकमाह अपि चेति । परिशेषादप्राप्यग्राहित्वसिद्धिरिति भावेनाह चक्षुर्गत्वेत्यादिना ॥ तथा
चेति । प्रसक्तयोर्निषेधे सतीत्यर्थः ।  
?R अनुमानेन चक्षुषः प्राप्यकारित्वं सिसाधयिषुर्दृष्टान्तसिद्ध्यर्थं विकल्पमुखेन सिद्धान्तयति अत्रोच्यत इत्यादिना । विशेषकारणाभावोऽसिद्ध इत्याशङ्‌कते योग्यताया इति । अनुपलम्भादिति । सान्तरग्रहणादिना प्राप्तेः प्रत्यक्षतो दर्शनादिति भावः । अनुमानाभ्यामस्त्यपलम्भ इत्याह चक्षुषोऽपीति । कुठारादिवत् घ्राणादिवदिति दृष्टान्तसंभवादिति भावः ॥ प्रमाणेति । प्रत्यक्षबाध इत्यर्थः । तवापीति । चक्षुरप्राप्यार्थप्रकाशकमित्यनुमानप्रयोक्तुरपीत्यर्थः । अस्तु वा गोलकातिरिक्तं चक्षुः पक्षः । न चाश्रयासिद्धिः । रूपदर्शनानुमानेन तस्य गोलकातिरिक्तत्वसिद्धेरित्याशयेनाह अत एवेति । त्वदनुमाने मदनुमाने च गोलकमादाय साध्यपर्यवसाने सिद्धसाधनवाधयोरापत्तेरेवेत्यर्थः । आगमानुमानयोः  
?Rस्मृतिप्रत्यभज्ञानालौकिकप्रत्यक्षजनकेन्द्रिययोश्च करणत्वेन्द्रियत्वहेतोरव्यभिचाराय सन्निकर्षशब्देनार्थमाह सन्निकर्षश्चेति । शब्दादिभिरिति । शब्दानुमानस्मृतिप्रत्यभिज्ञानालौकिकप्रत्यक्षजनकैरित्यर्थः । तत्र शक्तिव्याप्तिसंस्कारयोगजधर्मादिरूपप्रत्यासत्तेर्भावादिति भावः ।  
?R रूपविशेषेति । महत्त्वसमानाधिकरणोद्भूतरूपवत्त्वं वा तादृशस्पर्शवत्त्वं वेत्यर्थः । तयोरवर्तमानत्वान्नोक्तदोष इत्यत आह सन्निकर्षार्थमिति । ततश्च किमित्यत आह सन्निकर्षस्येति । जन्मनीति शेषः । वर्तमानताया इति योज्यम् । वर्तमानातायाः सन्निकर्षजन्मन्यन्यथासिद्धौ सन्निकर्षजननोपक्षीणत्वे सति किं वर्तमानतयेत्यन्वयः । यथाकथञ्चिदपेक्षिता खल्वित्यत आह स चेदनपेक्षित इति । सन्निकर्षस्यानपेक्षायां युक्तमाह प्रत्यभिज्ञायामित्यादि । आवरणाभावोऽपीत्यस्य विषयसन्निधौ आवरणाभावो वा नयनविषयमध्ये तदभावो वा । आद्य आह कुड्य(ड्या)परभाग इति । नयनकुड्यमध्ये स्थितेत्यर्थः । द्वितीयं शङ्‌कते अथेति । अव्यवहितेति । अस्वच्छनिबिडद्रव्याव्यवहितेत्यर्थः । । क्षणभङ्गेति । बौद्धरीत्या प्रतिक्षणं भङ्गः । साङ्‌ख्यरीत्या प्रतिक्षणं परिणामश्चेति पक्षौ उपेत्येत्यर्थः । कदाचित्सरवैरिति । उत्पत्तिवेलायां सर्वैः । अनुत्पादशायां न केनापीत्यर्थः ॥ द्रष्ठ्रिति । येनोपलभ्यते तं प्रति योग्यता नान्यं प्रतीत्येवं द्रष्ट्रभेदेन योग्यताभेद इत्यर्थः । तथाच नोक्तदोष इति भावः । प्रमितेति । करणत्वेन्द्रियत्वरूपप्रमाणावगतेत्यर्थः ।  
?R अस्माकमिति । सन्निकर्षवादिनामित्यर्थः ॥ प्रमाणेति । करणत्वेन्द्रियत्वरूपप्रमाणविरुद्धो योग्यताशण्डनप्रस्तावोक्तैः अतीतानागतयोश्चाक्षुषतापत्तिरित्याद्यतिप्रसङ्गैः पराहत इत्यर्थः ॥ तथात्व इति । प्राप्तिप्रतिबन्धकत्वाभावे काचादेः सूक्ष्माणां किञ्चिज्विरलपार्थिवावयवानां पुञ्जविशेषत्वं स्यात् । पार्थिवपदार्थानां किञ्चिद्विरलतया पुञ्जीभूतानां तत्परभागस्थपदार्थप्राप्त्यप्रतिबन्धकत्वस्य दर्शनात् । तथा चावयविद्रव्यरूपकार्यत्वभङ्गः इत्यर्थ इति भावः ॥ जलानलेति । यथा घटस्थजलस्य बहिस्स्रवणं घटस्थपदार्थपचनायाधस्तनाग्नेर्घटान्तःप्रवेशनं इत्येवं रूपेण बहुरन्तर्गमनरूपव्यतिषङ्गभेदे घटस्थजलस्याधस्तनाग्निना तापेऽन्तप्रविष्टव्यतिषङ्गरूपव्यतिभेदे वाऽवयवपुञ्जत्वाभावेनावयविरूपकार्यद्रव्यत्वस्यैव भावादित्यर्थः । सान्तरग्रहणं च प्राप्तिपक्षे न संभवतीति प्रागुक्तदोषमुद्धरति सान्तरेति । सान्तर इति ग्रहणमिति । सव्यवधान इति ग्रहणं, दूरस्थ इति ग्रहणमिति यावत् । कुत एषा कल्पनेत्यतो अप्राप्तिपक्षे बाधकमाह अप्राप्तौ त्विति । कथं तर्हि प्राप्तिपक्षनिश्चय इत्यत आह सन्देहादपीति । क्वाचित्कसन्देहानुरोधादप्राप्ति कल्पयामो वाऽनेकत्र निश्चयानुरोधेन प्राप्तिं कल्पयामो वेति विषयनिश्चयस्यार्थसत्त्वावधारणात्मकत्वेन बहुस्थलीयत्वेन च महत्तमत्वात्तदनुरोधेनान्त्यपक्ष एवोपेयः सन्देहोपपादकं स्वयमेव निश्चयः कल्पयिष्यतीत्यर्थः ॥ तेजस इति । सौरालोकादेरित्यर्थः । नयनरश्मीनामपि तेजस्त्वादिति भावः ॥ प्रमाणसिद्धत्वादिति । करणत्वेन्द्रियत्वरूपप्रागुक्तप्रमाणाभ्यां अप्राप्तौ उक्तबाधकान्यथाऽनुपपत्त्या च सिद्धत्वादित्यर्थः ।  
?R प्रागुक्तपरानुमानं निराह अप्राप्यार्थप्रकाशकमिति चेति । इन्द्रियमात्रे तेजोमात्रे वा क्वाप्यनुपलम्भेन साध्याप्रसिद्धेरिति भावः । पररीत्या चेदं दूषणं ध्येयम् । हेतोरनैकान्त्यं चाह अत्यासन्नेति ॥ परस्यैवेति । योग्यतैव ग्रहणनियामिकेति वादिन इत्यर्थः । योग्यताया इति । उद्भूतरूपवत्त्वादिरूपाया इत्यर्थः ।  
?R कालातीतत्वादिति । शरीरे गच्छति तत्रत्यसर्वेन्द्रियाणां तेनैव सह गतेः सर्वानुभवसिद्धत्वात् बाधितत्वानैकातिकत्वे ध्येये ॥ अनैकांतिकत्वादेवेति । त्वगिन्द्रियादौ इति योज्यम् ॥ इत्यादीति । प्रागुक्तरीत्या पक्षत्रयदूषणानां अनिवारणादित्यर्थः ॥ अथेति । इत्यभिप्राय इत्यन्वयः ॥ तथा च प्रागुक्तदोष इति भावः ॥ अतैजसानामिति । अल्पतेजोंशयुक्तानामित्यर्थः । तथा तैजसानींन्द्रियाणीति स्मृत्यविरोधः । पररीत्या वेयमुक्तिः ।. उन्मील्य निमीलनेपीति ॥ बहिर्गतरश्मिसंबंधस्य तदापि सत्त्वादिति भावः ॥ दीपेन समानेति । दीपालोकप्रसरानन्तरमाच्छादिते दीपे यथा नार्थप्रकाशः दीपावरोधोपघातचिकित्से च यथा न व्यर्थे तथेति भावः ॥ बिशब्देनेति । निर्दोषाक्षोद्भवं ह्यत्रेति हिशब्देनेत्यर्थः । प्रत्यक्षसामान्यलक्षणम् ।  
?R   ?R?0 ॥ इति प्रत्यक्षसामान्यलक्षणनिरूपणम् 
॥  
?R?0 ?R?0तैजसात्तु विकुर्वाणादिन्द्रियाणि दशाभवन् इति द्वितीयस्कन्धे तैजसाहङ्‌कारकार्यत्वस्य, नित्यान्येतानि सौक्ष्म्येण हीन्द्रियाणि तु सर्वशः । तेषां भूतैरुपचयः सृष्टिकाले विधीयते इति भाष्योक्तस्मृत्या भूतकार्यत्वस्य चेन्द्रियाणामवगतेः तदनुरोधेनाह प्रकृतिशब्देनेति । प्रकृतिकार्यत्वात्प्रकृतिशब्देनाहङ्‌कारादेर्ग्रहणमिति भावः ॥ अहङ्‌कारभूतांशैः, अहङ्‌कारस्य भूतानां चांशैरित्यर्थः ॥ चेतिशब्दाविति । शुद्धं चैतन्यं चेतीत्यन्वयः तयोरिति भावः ॥ द्रव्येन्द्रियेति । त्वक्चक्षुर्मनश्चेति त्रयं  
?Rद्रव्येन्द्रियम् । भावशब्दितधर्मभूतगन्धरसशब्दादिग्राहकेन्द्रियं भावेन्द्रियं तद्भेदादित्यर्थः ।  
?R कथं प्रमिततेत्यत आह तत्रेति ॥ अनुपदमिति । शुद्धमित्यर्धेनेति भावः । नित्येति । नित्यत्वमाहङ्‌कारिकत्वं भौतिकत्वं चेत्यर्थः । सूक्ष्मेत्येकं वाक्यम् । तेषामित्यादित्वपरम् । अहङ्‌कृतेः सकाशात्स्थूलानीत्यर्थः । कपिलकाणादाद्युक्तिरेव मानमित्यत आह कपिलादीनामिति । वैशेषिकोक्तानुमानान्येव मानं भौतिकत्व इत्यतस्तान्यनूद्य निराह घ्राणमित्यादिना । मनस्यव्यभिचाराय सर्वत्र सत्यन्तोक्तिः । लालावदिति । दन्तान्तर्गतं जलं लाला तद्वदित्यर्थः ॥  
?R सिद्धसाधनत्वमिति । प्रागुक्तस्मृत्येन्द्रियाणां पाञ्चभौतिकत्वोपगमादिति भावः ।. सर्वत्र पाञ्चभौतिकत्वेति । संज्ञामूर्तिक्लृप्तिस्तु त्रिवृत्कुर्वत उपदेशादि त्यत्रोक्तदिशेति भावः ।  
?R किं व्यक्तीति । तत्तदिन्द्रियसहकारिप्रतिनियतादृष्टव्यक्तिपुरस्कारेणेत्यर्थः ॥ उपाधीति । अदृष्टत्वधर्मावच्छेदेनेत्यर्थः ॥ तदिति । तादृशादष्टमिति वा अदृष्टव्यक्तावेकैकव्यञ्जकत्वं वा न निश्चितमित्यर्थः ॥ इन्द्रियत्वेति । क्रोडीकारकैकधर्ममुखेनाव्यभिचारोक्तौ तादृशधर्ममुखेन प्राक् प्रयुक्तहेतूनां विशेषणासिद्धिप्रयुक्तासिद्धिः स्यादित्यर्थः ।  
?R पृथिवीत्वादीति । घ्राणं पार्थिवमित्यादेः पृथिवीत्वादिजातिमदित्याद्यर्थाभिधान इत्यर्थः ॥ पृथिव्यादीति । पृथिवीजलतेजोवायुगतरूपरसगन्धस्पर्शादिव्यञ्जकसन्निकर्षेषु पृथिव्यादिकार्यत्ववत् इन्द्रियतत्क्रियादिकार्यत्वस्यापि सत्त्वेन पृथिव्यादिमात्रकार्यत्वरूपसाध्यस्याभावेपि हेतुसत्वाद्व्यभिचार इत्यर्थः । एतच्चेपलक्षणम् । अप्रसिद्धविशेषणता च ध्येया । कालादेरपि कार्यमात्रहेतुत्वात् । व्यभिचारप्रस्तावात्स एवोक्तः । पृथिव्यादिव्यञ्जकेत्येव वाच्ये रूपादीत्यप्युक्तिः हेतुसत्त्वलाभाय । तत्र पृथिव्यादिगन्धादीति वाच्ये रूपादीत्युक्तिः प्रसिद्धचक्षुस्तैजसप्रयोगानुरोधेनेत्याहुः ।  
?R ननु पृथिव्यीतरभूतादिकार्यत्वे सति पृथिवीकार्यत्वं पृथिवीमात्रकार्यत्वपदेन विवक्षितम्, अतो नोक्तदोष इत्यतोऽन्यत्र व्यभिचारमाह अपि चेति ।  
?R उद्देशोपपादनयोः व्युत्क्रमे बीजमाह प्रागिति । प्रसिद्धाप्रसिद्धयोः प्रसिद्धं पूर्वमिति प्रसिद्धतारतम्यानुरोधेनेत्यर्थः । आनन्दमय इत्यादिनाऽध्यायेने त्यत्रानन्दमयनये अभिहितयतिभङ्गसमाधानवदिहापि तत्सुज्ञानमिति पुनरिह नोक्तम् । कथमनेन प्रमितत्वोपपादनमित्यत आह अयमभिसन्धिरिति ॥ उपपादयिष्यत इति । मनोबुद्द्यङ्गितां विष्णोः इत्यादिना पाशुपतनये । चतुर्थस्य द्वितीयपादे वाद्यन्तरोक्तमुक्तिस्वरूपखण्डनानन्तरं स्वाभिमतमुक्तिस्वभावोक्तिप्रस्तावे चेति भावः ॥ निर्गुणत्वादिश्रुतीति । साक्षी चेता केवलो निर्गुणश्चे ति । यो गुणैस्सर्वतो हीनः सर्वदोषविवर्जितः इत्यादयो हरौ । रमायां तु कामादितरत्रे त्यादौ भाष्योक्तनित्यमुक्तत्वश्रुत्यादयः । मुक्तेषु चिन्मात्राणीन्द्रियाण्याहुर्मुक्तानामि त्यादयः । न वर्तते यत्र रजस्तमस्तयोः सत्त्वं च मिश्रमित्यादिस्मृतिस्तद्विरोध इत्यर्थः ॥ अक्षप्रापकप्रमाणेति । श्यामावदाताः शतपत्रलोचना इत्यादिप्रमाणेत्यर्थः ॥ उक्तेति । प्राकृतं शुद्धचैतन्यमि त्युक्ताक्षेत्यर्थः । ईशादित्रितयोक्तेः कृत्यमाह परैरिति ॥ किं वादान्तरेणेति । शुद्धमक्षं तयोरस्तीति प्रस्तुतवाचं विना लीलाविग्रहो नास्तीति समर्थनपरवादान्तरेण किमिति भावेन विप्रतिपन्नेशरमास्थलं त्यक्त्वा मुक्तरूपस्थलान्तरमुपात्तम् । तत्र परैर्लीलाविग्रहानङ्गीकारादिति भावः । तर्हि मुक्तेष्वित्युक्त्यैवालमित्यत आह स्वमत इति । भावं जैमिनिर्विकल्पिताम्नानात् इत्यत्र चतुर्थे वक्ष्यमाणदिशा कदाचिल्लीलाविग्रहस्वीकारेण तदेन्द्रियवत्त्वस्याविप्रतिपन्नत्वेऽपि तादृशदेहानुपादानदशायामपीन्द्रियमस्तीत्युपपादनायासेन किमित्यतः तदनुपपाद्य, कदाचिल्लीलाविग्रहवत्त्वं नेति सिद्धन्तिनाङ्गीकृतेशरमारूपस्थलान्तरं स्वमताभिप्रायेणोपात्तमित्यर्थः ।  
?R कालादिभेदेनेति । एकदाविरोधात्कालदेशभेदेनेष्यत इत्यर्थः । मध्यमानां मिश्रज्ञानत्वेन तदभिव्यंजकस्य तथात्वात्प्राकृतेन्द्रियाणां द्विविधज्ञानहेतुत्वादिति भावः ॥ सदोषत्वमेवेति ।तेषां ज्ञानस्य धर्म्यंशे यथार्थत्वेपि तद्गतसत्यत्वपरतंत्रत्वादिषु धर्मेषु केवलं मिथ्याज्ञानत्वेन तद्व्यञ्जकेन्द्रियस्य सदोषत्वनियमादिति भावः ॥ आगममिति । सात्विकराजसतामसबुद्धिस्वरूपकीर्तनपरचरमाध्यायगीतादिवाक्यरूपमागतम् ॥ कार्यलिङ्गकमिति । तत्त्वज्ञानमिश्रज्ञानमिथ्याज्ञानरूपकार्यलिङ्गकमित्यर्थः ।  
?R उक्तानुपपत्तेरिति । प्राकृतैर्युक्तमित्यत्र संसारेपि सम्यग्ज्ञाननियमापत्तेरित्युक्तानुपत्तेरित्यर्थः । सुखदुःखादिविषयमिति हेतुगर्भं इन्द्रियस्य शुद्धत्वसाधनमितिभावेनावतारयति कुत इति । अस्फुटत्वादाह अयमर्थ इति ।  
?R प्राकृतेनापीति । तार्किकरीत्या मनसापीत्यर्थः ॥ शुद्धस्येति । मिथ्याज्ञानस्वभावानामपि स्वरूपज्ञानं सुखदुःखादिगतसत्यत्वेशाधीनत्वादिप्रकारेष्वयथार्थं सदपि सुखदुःखत्वादिना सुखदुःखादिविषये यथार्थमेवेति तदंशे तदभिव्यंजकं स्वरूपेन्द्रियं निर्दोषमेवेति त्रिविधजीवसाधारण्येन शुद्धस्यैवेत्युक्तम् । न च केषुचित्प्रकारेषु सदोषं चेति  
?Rसर्वत्रापि तथात्वनियमः । धर्म्यंशे तद्गतेदंत्वाद्यंशेपि तथात्वापत्तेरिति । अनेन किं मानमुक्तमित्यत आह एतदुक्तमिति ॥ प्रत्यक्षत्वमुक्तमिति । मिथ्यात्वमपि बंधस्य न प्रत्यक्षविरोधतः इत्यादिना जिज्ञासानये कालो हि साक्षिप्रत्यक्षः इत्यादिनाऽऽनुमानिकपादेचोक्तमित्यर्थः अयमिति । सुखदुःखादिविषयमित्यादिना कृत इत्यर्थः । ननु प्राक् चैतन्यरूपज्ञानाख्यसाक्षिणः प्रत्यक्षत्वमुक्तम् । स्वरूपेन्द्रियसाधनेन तत्कथं प्रकटितमित्यत आह सुखादिति । इति विभावयितुमिति पूर्वेणान्वयः। श्रोत्रं चक्षुरित्यादिगीतावाक्यं । अधिष्टायेत्यस्य विषयानुपसेवते इति चतुर्थपादस्थक्रिययान्यवः । अयमिति यच्चाप्युत्क्रमतीश्वर इति पूर्वप्रकृतेश्वरः परामृश्यते ।  
?R एकादशत्वेति । इन्द्रियाणि दशैकं चे ति त्रयोदशगीतादावुक्तैगादशत्वेत्यर्थः । एतेन द्वादशत्वविरोधोऽपि प्रत्युक्तः । क्वचिदेकादशत्वादीत्यपि पाठः । ननु तथापि सप्त प्राणाः प्रभवन्ति सप्तगतेर्विशेषितत्वाच्चे त्यादिश्रुतिसूत्राद्युक्तसप्तत्वविरोध इत्यत आह बुद्धेरपीति ॥ आकाशेति । अव्याकृताकाशात्मकस्येत्यर्थः ॥ भूताकाशेति । तेषां भूतैरुपचयः सृष्टिकाले विधीयत इत्यादेरिति भावः । सार्वत्रिकेति । अव्याकृताकाशस्य भिन्नांशशून्यतया तार्किकाभ्युपगताखण्डाकाशप्रायतया सर्वस्यैव श्रोत्रत्वापत्तेः सर्वदेशोत्पन्नशब्दोपलब्धिप्रसङ्ग इत्यर्थः ॥ तत्तदिति । चक्षिरादिगोलकावच्छिन्नस्येत्यर्थः ॥ तदिति । पार्थिवत्वादिसिद्धिरित्यर्थः ॥ मनसीति । महेश्वरेष्टौ मनसस्तथैवे त्युक्त्या सामान्यगुणपञ्चकात्परत्वापरत्ववेगरूपविशेषगुणत्रयादन्यस्य तत्रानङ्गीकारादिति भावः । स्पर्शन इति । तस्यानुष्णाशीतस्पर्शवत्त्वोपगमादिति भावः । आगमादिति । रसमात्राद्विकुर्वाणादंभसो दैवचोदितात् । गन्धमात्रमभूत्तस्मात्पृथ्वी घ्राणस्तु गन्धगः इत्यादिरूपात्तृतीयस्कन्धस्थसप्तविंशाध्यायगतवाक्यलक्षणादागमादित्यर्थः । अत्र तस्मात्पृथ्वीत्यस्य गन्धमात्रात्पृथिवी जातेत्यर्थः । घ्राणस्तु गन्धग इत्यस्य गन्धग्राहको घ्राणस्तु पृथ्व्या अभूदित्यध्याहारेणार्थं वर्णयन्ति । तथा वायोश्च स्पर्शतन्मात्राद्रूपं दैवेरितादभूत् । समुत्थितं ततस्तेजश्चक्षूरूपोपलम्भनमि त्यादिरूपेष्वपि वाक्येष्वर्थो ध्येयः ॥ तत एवेति । तामसात्तु विकुर्वाणाद्भगवद्वीर्यचोदतात् । शब्दमात्रमभूत्तस्मान्नभः श्रोत्रं तु शब्दगम् । इति तत्रत्यागमवाक्याभागस्य महत्ताद्विकुर्वाणाद्भगवद्वीर्यचोदितात् । क्रियाशक्तिरहङ्‌कारस्त्रिविधः समपद्यत । वैकारिकस्तैजसश्च तामसश्च इति पूर्वत्राहङ्‌कारभेदत्वोक्तेरिति भावः ।  
?R प्रमाणाभावादिति । हैतुकेन हेतोरेव मानत्वेन वाच्यत्वात्तस्य चेहाभावादिति भावः । तेन नित्यं मनोऽनादित्वान्न ह्यमनाः पुमांस्तिष्टती त्यविरोधः । यद्वा । कौटस्थ्यरूपेण मनोऽनादित्वं मन्वानस्योत्तरं प्रमाणाभावादिति । स्पर्शरहितद्रव्यत्वनिरवयवत्वादिरेव मानमित्याशंक्य निराह स्पर्शेति ॥ तमसीति । न्यायमते तस्यालोकाङावरूपत्वेपि सिद्धान्ते द्रव्यत्वदिति भावः ॥ सिद्धसाधनत्वादिति । सूक्ष्मरूपेणानादिनित्यत्वस्य तत्प्राक् श्रुतेश्चे त्यत्र द्वितीयांत्यपादे वक्ष्यमाणत्वादिति भावः ।. आगमेति । एतस्माज्जायते प्राणो मनस्सर्वेन्द्रियाणि च इत्यादिश्रुत्या । क्रियाशक्तिरहंकारस्त्रिविधस्समपद्यत । वैकारिकस्तैजसश्च तामसश्च यतो भवः । मनस्श्चेन्द्रियाणां च भूतानां महतामपि इत्यादि भागवताद्यागमविरोधादित्यर्थः ॥ प्रत्यक्षनिरूपणं ॥ छ ॥  
?R क्रमप्राप्तमिति । अनुप्रमाणमेतानि ह्यक्षयुक्तिवचांस्यत इत्यत्र निर्दिष्टेष्वक्षानन्तरं प्राप्तमित्यर्थः ॥ केवलमित्यादि । अनुमितिरूपं तत्करणरूपं चेत्यर्थः । धर्मिणं प्राङ्निर्दिश्य पश्चाद्धार्मा वाच्या इति भावेनोक्तं इति लक्षयमिति । लक्षणमिति । बहुश इति । युक्तोऽयुक्तश्च यद्यर्थ इत्यादिना ग्रनेथेनेतियोज्यम् ॥ विपरीत इति । शब्दक्रमादर्थक्रमो बलीयानिति भावः । केवलानुप्रमाणरूपानुमानलक्षणपरत्वं व्यञ्जयन्नुक्तेत्येतदवतारयति नन्विति ॥ भावसाधन इति । भावो धात्वर्थ एव साधनं निमित्तं प्रत्ययोत्पत्तौ यस्य शब्दस्य स भावसाधन इत्यर्थः । अनुपूर्वात् माङ्मान इत्यस्मात् ङञर्थे कविधानमिति भावार्थके कप्रत्यये आतो लोपे टाप्रत्यये रूपमिति भावः ॥ योजनं युक्तिरिति । युजिर्योग इति अस्मात् क्तिन्नबादादिभ्य इति भावे क्तिन्प्रत्यय इति भावः ॥ साधनेति । अनुमितिकरणप्रामाण्यपक्षेपीत्यर्थः ॥ युज्यतेऽनयेति । स्त्रियां क्तिन् इति क्तिन्प्रत्ययः ॥ युक्तिशब्दोपीति । यथार्थज्ञानमाहेत्यन्वयः अत्रापीति । न केवलं प्रत्यक्षलक्षमो इत्यपेरर्थः ।     
?R अन्यत्रेति । प्रमाणलक्षणे तर्कोऽदुष्टस्तथाऽनुमेति तत्त्वनिर्णये चेत्यर्थः ॥ न (तत्) कर्तव्यमिति । अन्यत्रेत्यनुषज्यते । अंतर्गतनिर्दोषत्वमिति बहुव्रीहिः । शब्दानाममुख्यार्थोपस्थापकत्वव्यवच्छेदाय विशेषणोक्तिं दृष्टान्तेन व्यनक्ति अनैकांतिको हेतुरिति यथेति । समीचीनो हेतुरिति यथेत्येतावत एव प्रकृतोपयोगेपि शेषोक्तिः यथा मुख्यार्थधीव्यवच्छेदाय विशेषणोक्तिः तद्वदमुख्यार्थव्यवच्छेदाय विशेषणोक्तिः समीचीनो हेतुरित्यादाविव युज्यत इति वक्तिमिति ध्येयम् । यद्वा युक्तिशब्देन मुख्यार्थस्यैवादौ धीरित्येतद्विवरणायानैकांतिको हेतुरित्यस्योक्तिः । अन्यथा तत्र विशेषणोक्तिर्न स्यादिति भावः ॥ इदमिति ।  
?Rअनुमा युक्तिरिति पदद्वयं,पर्यायेण क्रमेणेति वा, पर्यायं सदिति वा, युक्तिरित्येतदनुमेत्यस्य, अनुमेत्येतद्युक्तिरित्यस्य, लक्षणं न भवति । किंतु कर्मव्यत्पत्त्या युक्तिशब्दः संबन्धमानवाची । तथाच युक्तिः केनचित्साध्यत्वादिनाऽभिमतेन संबंध्यमानं यत्तदनुमोच्यत इति योज्यमित्यर्थः ॥ विरुद्धानध्यवसितेति । तयोः सपक्षावृत्तित्वेन साध्यसंबंधाभावादिति भावः ॥ अनैकांतिकस्येति । साधारणानैकांतिकस्येत्यर्थः । असाधारणस्यानध्यवसितपदेनोक्तत्वात् किमनेनोक्तमित्यतः निर्दोषोपपत्तिरनुमेत्यत्र निर्दोषपदेन साहचर्यनियममनदनुमेति वा व्याप्यमनुमेति वा अभिप्रेतं मिथ्यात्वानुमानखंडने च लिङ्गं हेतुरिति लिङ्गपदं प्रयुक्तम् , तर्कोऽदुष्टस्तथानुमे त्रानुमापदं प्रयुक्तं तथाचैतेषां भिन्नभिन्नार्थत्वाद्विरोध इति न शंक्यम् । किं त्वेकार्थत्वमेवोक्तं भवतीत्याह तदनेनेति । साहित्यनियमवदिति । व्याप्यमितीत्येवंरूपेणेतिशब्दस्य प्रत्येकं संबंधः । साहित्यं च यथासंभवं ध्येयम् ।  
?R तादात्म्यतदुत्पत्ती इति । तादात्म्यमभेदः तदुत्पत्ति कार्यकारणभावः । आद्यं यथा । अयं वृक्षः चूतत्वादित्यत्यादि । द्वितीयमग्रे व्यक्तीकरिष्यामः ॥ अस्येदमिति । अस्येदं कार्यं अस्येदं कारणं अस्येदं संबन्धि अस्येदमेकार्थसमवायि अस्येदं विरोधि चेति कार्यत्वकारणत्वादिरूपान् अनुमेयप्रयोजकसंबन्धानाहुरित्यर्थः । संबन्धिपदेन संयोगिसमवायिनोर्ग्रहः । तत्राद्यं धूमादग्नेरनुमानम् । विशिष्टमेधोन्नत्यादिना वृष्ट्यादेर्द्वितीयम् । शीतोष्णादिपदार्थसंयोगिना देहेन तत्र स्पर्शनेन्द्रियस्य तृतीयम् । ऊष्मणा तेजस्समवायिना तेजश्चतुर्थम् । रसेन रूपस्य पञ्चमम् । वृष्ट्यजनने तद्विरोधिनो वायुमेघसंबन्धादेरिति षष्टम् । मात्रेति । तत्तद्वस्तुस्वभावः । पद्म विकासादिना सूर्योदयादेरनुमानम् । निमित्तं कार्यकारणभावः । सहचारिणो रूपरसादयः । निमित्तादिचत्वारि प्राक् प्रदर्शितानि ॥ स्वस्वामीति । स्वं वित्तभृत्यादि । तेन स्वामिनः । स्वामिन वास्वस्यानुमानम् । अवस्थाविशेषयुक्तमार्जारेण तत्समीपेऽन्तर्हितमूषकानुमानमित्यादि द्रष्टव्यम् । तत्सर्वं वादित्रयोक्तं परिगणनत्रयमपीत्यर्थः ॥ एतच्चोपपादयिष्याम इति । व्याप्तिरेव तु सा स्मृते त्युत्तरवाक्यव्याख्यावसरेऽविनाबावरूपव्याप्तेरेव प्रयोजकत्वेन परोक्तपञ्चरूपाणां अव्यापकत्वोक्तिसाम्येन परस्पराव्याप्त्याऽप्रयोजकत्वादित्युपपादयिष्याम इति भावः । अन्ये तु भक्तिपादे रोहिण्युदयादेर्लिङ्गिभावोक्त्योपपादयिष्यामः । तत्र तादात्म्यादेरभाव इत्याहुः । अपरे तु अर्थापत्त्युपमाऽभावा अनुमान्तर्गताः क्वचिदि ति, प्रारम्भाद्याश्च युक्तयः । आगमार्थावसित्यर्था नियतव्याप्तयोऽखिला इति, परिशेषो मिथः सिद्धिचक्रकस्वाश्रयादय इत्यादिना चार्थापत्त्यादेरुपक्रमादेरत्माश्रयादेश्चानुमानत्वोपादयिष्याम इत्यर्थः । तत्रोक्तपरिगणनस्याव्याप्त्यापत्तेरित्याहुः ।  
?R व्याप्तिपदं कर्मणिव्युत्पन्नमित्युपेत्यार्थमाह विशेषेणाप्यत इति । साध्येन हि साधनं नियमेनाऽऽप्यत इति व्याप्तिपदं व्याप्यपरमिति फलितार्थमाह अव्यभिचरितेति । गौणतां व्यनक्ति व्याप्तिरेवानुमानाङ्गमिति । उपपादयिष्यत इति । भक्तिपादे रोहिण्युदय आसन्नः कृत्तिकाभ्युदिता यत इत्यादाविति भावः । ज्ञातसंबन्धनियमस्येति । पुरुषस्येति विशेष्यं बोध्यम् ॥ एकदेशस्येति । धूमाद्युपेतपर्वताद्येकदेशस्येत्यर्थः ॥ एकदेशान्तर इति । वह्न्यादिविशिष्टैकदेशान्तर इत्यर्थः । ज्ञातसंबन्धस्य पुंसो लिङ्गविशिष्टधर्म्येकदर्शनात् लिङ्गिविशिष्टधर्म्येकदेशे बुद्धिरनुमानमि ति तर्कपादेशाबरभाष्याद्युक्तेः ।. एकदेशतानियमस्येति । एकाधिकरणतानयमस्येत्यर्थः ।  
?R अनुमेयेन सिसाधयिषता साध्येन । तदन्विते अनुमेयेनान्विते सपक्ष इत्यर्थः ॥ तदिति । तस्यानुमेयस्यानुमेयनिष्टासाधारणधर्माक्रान्तस्याभावो यस्मिन्निति व्युत्पत्त्या विपक्ष इत्यर्थः । शङ्‌कते व्याप्तिपक्षधर्मतेति ॥ व्याप्तिरेवेतीति । अत्रानुमानशब्दः तदङ्गपर इत्युक्तमेवेति भावः ।  
?R का व्याप्तिरित्यत आह अविनाभाव इति । येन विना यस्यासत्वं तेन तस्य व्याप्तिरित्यर्थः । यद्देशकालसंबद्धस्य यस्य यद्देशकालसंबद्देन येन विनाऽनुपपत्तिः असंभव इति यावत् तस्य तेन व्याप्तिरिति फलितार्थः । तथैव तर्कताण्डवोक्तेः । एवकारव्यावर्त्यमवतारिकायामुक्तं मत्वा तुशब्दव्यावर्त्यमाह सा द्विविधेत्यादिना । सुभाषितमित्युपहासः । कुत इत्यत आह अन्यगतयेति । धूमगतव्याप्त्या पाषाणादेरपि वह्निसाधकत्वप्रसङ्गादित्यर्थः । व्याप्यव्यापकभावापन्नौ प्रतियोग्यनुयौगिनौ   
?Rतयोः साद्यसाधनभावः इत्युक्तौ न दोष इति शङ्‌कते यदभावयोरिति । व्यतिरेकसहचारेणान्वयव्याप्तिर्निश्चीयत इति भावेन शङ्‌कते यदभाव इति ॥ द्वितीयस्त्विति । अग्न्यभावेन धूमाभावसाधनेपयुक्तपक्षस्तवित्यर्थः ।  
?R एतेनेति । व्याप्तिद्वैविध्यव्यवच्छेदकतुशब्देनेत्यर्थः । अतिप्रसङ्गित्वादिति । धूमनिष्टाद्रेन्धनप्रभवत्वकरीषजन्यत्वमशकनिवर्तकत्वादेरपि व्युत्पादनप्रसङ्गः स्यादिति भावः । अत्यन्तासतोरिति । विभोर्गगनादेरपि न व्यतिरेकः । किन्तु सर्वत्र स्थितिरेव । तथैव वैशेषिकनये वक्ष्यामाणत्वादिति भावः ।. अयमत्र प्रयोगक्रम इति । एतेन युक्तिगगागमगा तथा इत्यत्र युक्तीनां व्याप्तिं स्पष्टयिष्याम इत्युक्तमत्र स्पष्टीकृतं ध्येयम् ।  
?R व्याप्तिरेव तु सेत्यस्य प्राथमिकार्थेऽनुपपत्तिमाशंक्य समाधत्ते स्यादेतदित्यादिना ॥ व्याप्यशब्दः संबन्धिशब्दः इत्युक्तम् । के पुनः संबन्धिनो धर्माः के च आह द्विविधा हीति । यद्वा व्याप्यमिति साहित्यनियमवदिति नियतसंबन्धवदिति चार्थः प्रागुक्तः । तत्र संबन्धवत्पदस्य नियतेत्यत्र परस्परसंबन्धनैयत्यं वान्यतरसंबन्धनैयत्यं वेति विवक्षितद्विविधनैयत्यवाचिनियतपदस्य लक्ष्यं व्यावर्त्यं व्यक्तीकर्तुं आह द्विविधा हीति ॥ कृतकत्वनित्यत्वे इति । कृतकत्वं भावकार्यसाधारणमेवात्र विवक्षणीयम् । अतो न ध्वंसे समावेशः शङ्‌क्यः । अत एव स्वातन्त्र्येत्यादिधर्मान्तरोक्तिः । एते च संबन्धवत्पदव्यावर्त्याः ॥ भूतत्वमूर्तत्वे इति । भूतत्वं हित्वाऽकाशे वर्तते मूर्तत्वं । मूर्तत्वं च भूतत्वं विना मनसि वर्तते । द्वयमपि पृथिव्यादिचतुष्टये समाविष्टमिति भावः । एतच्च न्यायमतेन ज्ञेयम् । सिद्धान्ते आकाशस्यापि मूर्तत्वान्मनसि भूतांशोपचितत्वेन भूतत्वात् । अत एव पुरुषत्वेति धर्मान्तरोक्तिः । एते च द्विरूपनैयत्यवाचिनियतपदव्यवच्छेद्या इति भावः ॥ परापरेति । व्याप्यव्यापकभावेनावस्थिता इत्यर्थः । न्यायमतेनाह यथा सत्त्वेति । सत्ताजातिद्रव्यत्वजाती इत्यर्थः । स्वमतेनाह धूमवत्तेति । एते चान्योन्यसंबन्धनैयत्यवाचिनियतपदव्यवच्छेद्या अन्यतरसंबन्धनैयत्यवाचीत्यस्य लक्ष्यभूताः । उक्तधर्मेषु संबन्धवत्पदस्य नियतपदस्य च व्यवच्छेद्यान्व्यनक्ति तत्राद्यानामित्यादिना । नन्वेतावता विरुद्धानैकान्तिकयोर्निरासेऽपि बाधप्रतिपक्षरूपहेतुदोषनिरासो न प्राप्त एवेति चेन्न । तयोः प्रतिज्ञादोषत्वेनाहेतुदोषत्वात् । ननु तथाप्यसिद्धिरव्याप्तिरित्युक्तहेतुदोषद्वयमध्येऽव्याप्तिवारणेपि नासिद्धिव्यवच्छेदः । अतः समुचितदेशस्थत्वे सति व्याप्यमनुमेति वाच्यमित्याद्यभिप्रेत्याह इति संक्षेप इति ।   
?R विशेषणाप्यत इति व्यत्पत्तिमुपेत्याह प्रमितमेव व्याप्यमनुमेति ॥ तुशब्दार्थं एवेति । स्मृता प्रमिता व्याप्तिरेव नियतसंबन्ध एवानुमानाङ्गमित्युपेत्याह व्याप्यस्वरूपेत्यादि ॥ गृहीतास्मृतेति । पीतप्रतिबद्दवत्सेत्यादिवत् । गृहीताऽस्मृता व्याप्तिर्यस्येति पूर्वकालैकेति समासः ।. स्मृतेतीति । नेदानीं प्रमितिपरं स्मृतिपदमिति भावः । निष्कर्षमाह तथा चेति ।  
?R व्याप्यज्ञानं वह्निव्याप्योऽयमिति वा वह्निव्याप्यत्ववानयमित्येवंरूपं वा ज्ञानमित्येतदभिप्रायकत्वस्य वयन्त्वित्यादिना विवरिष्यन् तार्किकोक्तं तावदाह लिङ्गेति ॥ अनुसन्धानेति । पूर्वं विशेषेण विना ज्ञातस्य प्रागवगतविशेषणयुक्तत्वेन पुनर्ज्ञानमनुसन्धानं तद्रूपमित्यर्थः ॥ यज्ज्ञानमिति । धूमस्येत्यनुषङ्गः ॥ अन्य इति । प्राभाकरो न मन्यत इत्यर्थः ॥ स इति । प्राभाकरः स्थूलबुद्धिरिति आद्यस्तार्किक आहेत्यर्थः ॥ विशकलिते इति । धूमो वह्निव्याप्योऽयं च धूमवानित्येवं रूपान्योन्यविषयाविषयके ज्ञाने भावयत उत्पादयतोनुसन्दधतो वा पुंसः अनुमितिर्वा भवतीत्यर्थः । अनुमितिं इति पाधे भावयतो जनयतोऽनुमितिमित्यर्थः ॥ परस्परवार्तेति । अन्योन्यविषयाविषयकयोरित्यर्थः ॥ सङ्‌कलिते । अन्योन्यविषयविषयके ॥ सङ्‌कलयति । व्याप्तिपक्षधर्मतयोरेकवस्तुनिष्टां संपादयतीत्यर्थः ॥ वृत्त्या हीति । ज्ञानेनेत्यर्थः । तदेव तृतीयं ज्ञानमेव । किं पूर्वज्ञानद्वयेनेत्यर्थः ॥ पूर्वेणेति । व्याप्तिस्मृतिसहितेन पक्षीयलिङ्गदर्शनेन विनेत्यर्थः । तार्किकमुखेन प्राभाकरमतं निरस्य त्नमतप्रक्रियामपि क्वाचित्कीमुपेत्य सार्वत्रिकत्वनियमखण्डनेन निरस्यति वयं त्वित्यादिना ॥ उक्त इति । तार्किकोक्ततृतीयज्ञानप्रक्रियाप्रकारोऽस्त्वित्यर्थः । वचनेन आप्तवचनेन । अदृष्टादिना हेत्वन्तरेणेत्यर्थः । आवरस्ति आविर्भवति । प्रतिसन्धानात्मकं वह्निव्याप्यधूमवानयमित्येवंरूपम् ।  
?R इत्युक्तमिति । व्याप्तिः प्रत्यक्षगा यस्या यक्तिगागमगा तथा इत्यत्रोक्तमित्यर्थः ॥ वक्ष्याम इति । प्रत्यक्षमागमो वापि भवेद्यत्र नियामक इत्यादिव्याख्यावसरे वैशेषिकनये वक्ष्याम इत्यर्थः ।  
?R व्याप्तिस्मृतिमदिति । व्याप्तिस्मृतिसहितं लिंगदर्शनमित्यर्थः ॥ सामर्थ्येति । व्याप्तिः समुचितदेशवृत्तित्वं चेति द्वयं सामर्थ्यम् । उक्तेत्यस्योत्तरेणान्वय इत्युपेत्योक्ता व्याप्तिरेवेत्यस्य व्याप्त्युक्तिरेवेत्यर्थ उक्तः । अनुमेत्यस्य परोपदेस इति । वक्ष्यमाणत्वादिति । लिंगोक्तावपि चैवं स्यादि त्यत्रैवाग्रे वक्ष्यमाणत्वादित्यर्थः ।  
?R यदेति श्रवणादाह तदेतीति । अत्रेत्यनन्तरं शेषमाह अत्र वक्तव्यमिति । वक्तव्ये इति पाठे तस्यैवार्थः । अनुयुज्यते । पृच्छ्यते ।  
?R व्याप्त्यनुसारेणेति । समानासमानदेशकालादिघटितत्तत्तद्वस्तुनिष्टव्याप्त्यनुरोधेनेत्यर्थः ॥ यावतेति । यस्मादित्यर्थे निपातोयम् । व्याप्त्यादिविशिष्टस्थलधर्मतया चोपेततयेत्यर्थः ॥ अत एवेति । उक्तदिशा भिन्नार्थत्वादेवेत्यर्थः ॥ कृतीति । कृतकृत्य इत्यर्थः ॥ समर्थितत्वादिति । एतदुक्तं भवतीत्यादिपूर्वग्रन्थे ।  
?R किन्तु ज्ञातचरमिति । लिङ्गमित्यनुषज्यते ॥ स्मर्यमाणतयेति । उपयुज्यत इत्यन्वेति लिङ्गतयेति । पक्षधर्मतोपेततयेत्यर्थः । विदितलिङ्गस्वरूपपक्षधर्मतमिति बहुव्रीहिः । पुरुषं प्रतीत्यर्थः ॥ लिङ्गतयानुसन्धायाकत्वेनेति । व्याप्तिपक्षधर्मतावत्त्वेन ज्ञानजनकत्वेन परामर्शजनकत्वेनेति यावत् ॥ उक्तस्य सर्वस्येति । न हि पक्षधर्मतोपेतमित्यादिनोक्तस्य सर्वस्येत्यर्थः । हेत्वादिकमित्यादिपदेनोपनयः ॥ इति चेति । शेष इत्यनुषङ्गः । अत्रेत्यनुवादः । व्याप्तिवचन इति व्याख्या । अत्रेत्यस्यार्थान्तरमाह हेत्वादाविति चेति । निमित्तसप्तमीति ।  
?R ततश्चेत्यस्य इति योजनेन्यन्वयः ॥ अनुसन्धानेति । परामर्शेत्यर्थः । अत्रेत्यस्य व्याप्तिवचनपरस्य निमित्तसप्तमीत्वे लब्धार्थोक्तिः व्याप्तिवचनेनैवेति । स्मर्तुरित्यस्यार्थः तत्स्मरणवत इति । हेत्वादिपरस्यात्रेत्यस्यार्थो हेत्वादिनेति । आदिपदेनोपनयग्रहः ॥ तत्स्मारकत्वादिनैवेति ॥ सामर्थ्यस्मारकत्वलिङ्गतानुसन्धायकत्वेनेत्यर्थः ॥ सादृश्यसंबन्धादिकमिति । यथा यमलादावन्यतरदृष्ट्या तत्सदृशान्यतरस्मृतिहेतुसंस्कारोद्बोधः , हस्तिहस्तिपयोरन्यतरदृष्ट्या तत्संबन्धेनान्यतरस्मृतिहेतुसंस्कारोद्बोधः, शब्दैकदेशोक्त्या समग्रशब्दार्थस्मृतिबीजोद्बोधः, तथोहापि सद्हेतुसादृश्यसंबन्धादिकमेव किंचिदेष्टव्यमित्यर्थः ।  
?R हेतूपनयवैयर्थ्योक्तिपरतया व्याख्यातं पूर्वमिदानीं पंचावयवनियतिनिरासपरतया व्याचष्टे यद्वेति । स्मारकादिमात्रमित्यादिपदेनानुसंधानजिज्ञासयोर्ग्रहः । त्रिपंचावयवामेवे त्यादिना अग्रे नियमपक्षस्य निरस्यत्वात् कथंचिदित्युक्तम् । निमित्तसप्तम्यन्तं व्याप्तिवचनपरमत्रेतिपदमित्युपेत्याह अत्र व्याप्तिवचने सत्येवेति । अत्रेत्यस्यार्थान्तरं अत्र व्याप्तिवचनातिरिक्ते शब्द इति । फलितमाह नासावित्यादि ॥ पदैकदेशादितोपीति । अपिपदात् किमुत व्याप्तिवचनेनेति सूचयति । प्रयोग इति दृश्यत इत्यनुषङ्गः । प्रवृत्तिसामर्थ्यादर्थवत्प्रमाणम् । आम्नायस्य क्रियार्थत्वादानर्थक्यमतदर्थानां ।  
?Rईक्षतेर्नाशब्दं इत्यादौ महावाक्यैकदेशप्रयोगः शास्त्रेपि दृश्यत इत्यर्थः । शङ्‌कते तत्रेति । अनुसरणं पदार्थस्मरणानुकूलसमग्रपदाद्यनुसन्धानानुस्मरणमित्यर्थः । इत्युक्तमिति । यद्वेत्यादिपूर्वग्रन्थे । तथा च लोके शास्त्रे च संव्यवहारसिद्धस्य प्रतिवादिवाक्येत्यमुस्मरणं कार्यमेवेति भावः ॥ अन्यथेति । पंचावयवरूपक्लृप्तमहावाक्यपरिमाणाबावमात्रेण प्रतिवादिवाक्ये सांव्यवहारिकस्याप्यननुस्मरण इत्यर्थः ॥ उपपादितत्वादिति । व्याप्तिरेव तु सा स्मृतेत्यस्य तृतीयव्याख्यानावतारिकायामिति भावः । नन्वेवं प्रतिवाद्युक्तवाक्ये न्यूनरूपनिग्रहस्थानोद्भावनायोगः । तथा च तस्य परिगणनमेवायुक्तमुद्भवानस्थलाभावादित्याशङ्‌क्य निराह प्रतिवादिन्यपीति । ननु तत्त्वाप्रतिपत्तिलिङ्गस्यैव निग्रहस्थानत्वात्तत्वा(त्रा)प्रतिपत्त्याऽयं न वक्तीत्यनिर्णयेन संदेहान्न न्यूनोद्भावनमित्यतः समः समाधिरित्याह किमिति । अप्रतिपन्नत्वादिना अज्ञानविपरीतज्ञानादिनेत्यर्थः ।  
?R प्रकारान्तरेण पञ्चावयवा उपयोगमाशङ्‌क्य तन्निरासकतया मूलमवतारयति अपर आहेति ॥ विरुद्धेत्यादि । साध्याभावमात्रसंबन्ध-साध्यतदभावोभयसंबन्धाभाव-साध्यतदभावोभयसंबन्धरूपाणां विरुद्धत्वादीनां त्रयाणां,साध्येनैव संबद्धो हेतुरित्यर्थपरोदाहरणेन निरासप्रतीतेरिति भावः । विधूतविवादेति प्रतिपत्तेर्विशेषणम् । मूले चशब्दोऽप्यर्थ इति भावेनोक्तं पञ्चावयवोक्तावपीति ॥ आ कथापरिसमाप्तेरिति । आ कडारादेका संज्ञेत्यादाविवासमासादिनाऽयं निर्देशः । तेनाऽऽकथापरिसमाप्तीति स्यादिति नाशङ्‌क्यम् । उक्तं ह्याद्याध्यायान्त्यपादे मञ्जर्यां आङ्मर्यादाभिविध्योरिति समासस्य विकल्पितत्वादा कडारादिति निर्देशः । समासे सत्याकडारम् इति स्यादि ति ।  
?R उदाहरणादिष्विति वक्तव्यं कथं दृष्टान्तादिष्वित्युक्तिरित्यत आह उदाहरणार्थमिति । यो धूमवानसावग्निमान्यथा महानस इति वाक्यस्य योऽर्थः स सर्वोपि ग्राह्य इत्यर्थः । एवमित्यनुवादः यथा प्रतिज्ञार्थं इति व्याख्या । साधनमित्यनुवादेन शेषमाह वक्तव्यमिति शेष इति । एवंपदप्रयोगतात्पर्यमाह प्रतिज्ञार्थेति ।  
?R शंकते सत्यमिति ॥ अवांतरेति । व्याप्त्यादिरूपसामर्थ्याद्याकांक्षानिवर्तकत्वेन वा विरुद्धत्वाद्याभासविविक्तत्वरूपाकांक्षानिवर्तकत्वेन वेत्यर्थः । सतीतिपदमध्याहृत्य विशिष्टमनुवदति एवं सतीति । अवांतराकांक्षानिवर्तकत्वेनावांतरवाक्यं परिसमाप्यत इत्युच्यमाने सतीत्यर्थः । भवतीतिशब्दो हेत्वर्थः । तेन चो हेत्वर्थ इत्युक्तं विवृतं ध्येयम् ॥ यदुक्तमिति । यदि स्मारकमात्रमित्यत्रेति भावः । आदिपदेन लिंगानुसंधानजिज्ञासयोर्ग्रहः ॥ उक्ताभिप्रायमजानानस्येति । यदि स्मारकमात्रमित्यर्धस्य द्वितीयव्याख्यायोमेतदुक्तं भवतीत्यादिग्रन्थे संस्कारोद्बोधोपयुक्तं सादृश्यसंबन्धादिकं किमप्येष्टव्यम् । तद्व्याप्तिवचनेपि समानमित्यादिना यावता स्मृतिर्भवति तावदेव वाच्यमित्युक्ताभिप्रायमजानानस्येत्यर्थः ॥ प्रतिज्ञेति । प्रतिज्ञा हेतुरग्भैव हेतुदृष्टान्तरूपिका । तथोपनयरूपा च परानिगमनात्मिके ति तत्त्वनिर्णयाद्युक्तपक्षान्तरेत्यर्थः ॥ इत्यभिसंधिरिति । अत एव एवशब्दो नियमनिराकरणपर इति प्रागेवास्माभिर्व्याख्यातमिति भावः ॥ इत्यनुमानलक्षणनिरूपणम् ।  
?R निर्दोषयुक्तिरनुमेत्यनुक्तेर्विरोधादिदोषोक्तेरसंगतिनिरासायोक्तम् निर्दोषतामंतर्भाव्येति ॥ तथैव प्राग्व्याक्यानादिति भावः । दो,सामान्यलक्षणं तावदाह धूमादेरिति ॥ जनकत्वेपि दननशक्तिमत्त्वेऽपीत्यर्थः । धूमादेरिति प्रकृताप्रकृताभिप्रायेण । कश्चिदर्थो लिंगादिः । ज्ञानजननशक्तिमतः करणस्य ज्ञानरूपफलोपधानप्रतिबन्धकं वा सहजशक्तिं प्रतिबध्य विपरीतज्ञानजननशक्क्याधायकं वा यत् स दोष इत्यर्थः ।  
?R सिद्धसाधनत्वादेरसंगतावन्तर्भावस्य प्रतिज्ञार्थविरुद्धतेत्यादिव्याख्यावसरे वक्ष्यमाणत्वात्प्रायेणेत्युक्तम् ॥ दोषाणां सतामिति । सव्यबिचारादीनां ॥ अनंतर्भूतानामिति । आश्रयासिद्धिव्यधिकरणासिद्ध्यादीनामित्यर्थः ॥ उक्तेति । व्याप्तिरेव तु सा स्मृते त्यत्र या युक्तिर्व्याप्यरूपोक्ता तस्याः यद्व्याप्तिरूपं समुचितदेशवृत्तित्वरूपं सामर्थ्यं तद्दूषणं तु तद्विरोधिरूपं त्वित्यर्थः । उक्तं युक्तेः सामर्थ्यादिति पाठः । एतच्च दूषणं त्विति तुशब्दव्यावर्त्यकथनमिति ज्ञेयं । व्याघातनिरासायाह युक्तेर्युक्तित्वाभिमतस्येति ।  
?R असंभावितसाध्यसाधनभावे मेरुमन्दरादौ साध्यसाधनभावबाधलक्षणायोग्यत्वाभावादतिव्याप्तिनिरासाय संभावितेत्यादि । अत एव योग्यताभावो विरोध इति पद्धत्याद्युक्तं विवृतं बोध्यम् ।. तदर्थ इति । साध्यधर्मविशिष्टधर्मिरूपोर्थ इत्यर्थः ॥ गौण इति । युक्तित्वाभिमतपरोऽयं युक्तिशब्द इत्यर्थः ॥ अन्यैरिति । तार्किकैः प्रदर्शितासिद्द्याद्युदाहरणानामस्माकम(संगत्या)विरोधादिति भावः ।  
?R प्रतिज्ञार्थविरोधादीनां प्रागुक्तविरोधलक्षणाक्रांतत्वेन विरोधत्वं व्यनक्ति साध्येत्यादिना ।  
?Rसाध्यसाधनभावरूपसम्बन्धेत्यर्थः । तद्भावेपि साधनताभावेपि । विरुद्धस्य साध्यत्वान्ययोग्यताविरहस्येत्यर्थः । प्रतिज्ञार्थविरोधस्य विरोधत्वमुपपाद्यासिद्ध्यव्याप्तोरपि विरोधित्वं व्यनक्ति नापीति । असमर्थस्य व्याप्तिसमुचितदेशस्थत्वसामर्थ्यहीनस्येत्यर्थः । यद्वा प्रतिज्ञार्थविरोधहेतुविरोधयोरन्यतरेणान्यतरस्य संग्रहः किं न स्यात् किं पार्थक्येनेत्यतः पृथग्भावमुपपादयति साध्यत्यादिना । विवृतमेतत्तर्कताण्डवे बाधादेर्व्यभिचारासांकर्यवादे हेतुदोषत्वनिरासवादे च ॥ प्रतिज्ञार्थविरुद्धतादीनामिति । बहुवचनं तद्गुणसंविज्ञानबहुव्री(हिणोपा)हावुपात्तेन सह असिध्द्यव्याप्त्योर्बहुत्वाद्वा असिद्ध्यव्याप्त्योरवांतरभेदबहुत्वाभिप्रायेण वेति ध्येयम् ।  
?R अविषयवृत्तित्वादिति । नन्वेवं प्रतिज्ञार्थविरोधस्य हेतुदोषत्वोक्तौ स्ववाक्येन विरोधेपि नैव साधकता व्रजेदि त्यत्र बाधादेर्विषयदोषत्वमेव न हेतुदोषत्वमिति वक्ष्यमाणविरोधः, प्रमाणविरुद्धार्थप्रतिज्ञा प्रतिज्ञाविरोध इति प्रमाणलक्षणादिविरोध इति चेन्न । प्रतिज्ञार्थविरोधस्य हेतुदोषत्वोक्तिर्बाधादिनैव दूषिते विषये प्रवर्तमानस्य हेतोरप्यविषयवृत्तित्वं नाम दोषोऽस्तीत्यभिप्रेत्यैव न तु बाधादिर्न विषयदोष इती ति ग्रन्थेनैतदभिप्रायस्य निर्णीतत्वादिति ॥ स्ववचनेति । प्रमाणलक्षणवचन विरोधादित्यर्थः ।  
?R अन्यत्रेति । प्रमाणलक्षण इत्यर्थः ॥ वक्ष्यतीति । भक्तिपादे । व्याप्तिदूषकतां व्यनक्ति दृष्टान्तस्येति । दृष्टान्तविरोधस्य पृथक्त्वेऽपीहानुक्त्यन्यत्रोक्ती स्वार्थपरार्थानुमानाभिप्राये इति भावेन समाधत्ते उच्यत इति । सिद्धिमात्रेण प्रमितिमात्रेण । तेन सहेति । प्रतिज्ञाविरोधादिन सहेत्यर्थः ।  
?R उक्तदिशा दृष्टान्तविरोधस्याव्याप्त्यैव संगृहीतत्वादत्रानुक्तिः । अन्यत्रोक्तिस्तु परमतनिरासाभिप्रायेणेति भावेनाह यद्वेति । हीनशब्दः साध्यहीनसाधनहीनउभयहीनाश्रयहीनेतिप्रत्येकमन्वेति । एवमग्रेऽव्यावृत्तशब्दोपि साध्याव्यावृत्तेत्यादिरूपेमान्वेति ॥ अन्यथेति । एकैकेन दुष्टत्वासिद्धावित्यर्थः । कथे तर्हीति । आधिक्यप्रसङ्गेनोभयवैकल्यस्यासङ्‌ख्येयत्वे व्यतिरेकस्याप्याधिक्येनान्वयव्यतिरेक्यपि न स्यादित्यर्थः ॥ उक्तमेवेति । व्याप्तिरेव तु सा स्मृतेत्यत्रत्यतुशब्दव्याख्यावसरे उक्तमित्यर्थः । साधर्म्यदृष्टान्ताभिप्रायेण दूषयति साध्यादीति ॥ पारम्पर्येणेति । प्रागुक्तदिशा अन्वयव्याप्तिसाधनद्वारेणेत्यर्थः ॥ साधर्म्येति । यदभावो यदभावव्यापकः, स तद्व्याप्यो, यथा धूमो वह्नेः इति साधर्म्यदृष्टान्त एवेत्यर्थः ॥ समानेति । भक्तिपादे वक्ष्यमाणदिशा आश्रयासिद्धेर्यथा न दोषत्वं तथाऽस्यापि न दोषत्वमिति भावः । द्वावेवेति । यत्तु साध्यस्य साधनस्य वाऽननुगमो दृष्टान्तविरोध इति लक्षणटीकायामुभयोरिति ग्राह्यमिति वाक्यं तत्तूभयवैकल्यस्थलेपि अन्यतरवैकल्येन दोषत्वमस्तीत्यभिप्रत्येति तर्कताण्डव एव व्याख्यातम् । अत्रानुक्तौ बीजान्तरमाह असार्वत्रिकश्चेति । न केवलमव्याप्त्या संगृहीतत्वादत्रानुक्तिरिति तु असार्वत्रिकत्वाच्चानुक्तिरिति भावः ॥ तदनपेक्षणादिति । अनुमानादिनैवावगतव्याप्तिके, यत्र प्राणादिमत्त्वं तत्र सात्मकत्वमित्यत्र, यो ब्राह्मणस्स न हन्तव्य इत्यत्र च यथा अमुक इति दृष्टान्ताभावेन तदनपेक्षणादित्यर्थः ।  
?R युक्तिदोषाणां रीत्यन्तरेण निरूपणस्य वैयर्थ्यमाशंक्य समाधत्ते स्यादेतदित्यादिना न स्वीयव्यवहारविरोध इत्यन्तेन ॥ प्रस्तारस्य विस्तरस्य ॥ समसनं संक्षेपः ॥वक्ष्यतीति । स्ववाक्येन विरोधेपी त्युत्तरवाक्य इति भावः । व्यवहारोपीति । परं प्रत्युद्भावनादिरूपव्यवहारोपीत्यर्थः । विशेषणस्य प्रबलेतिविशेषणस्य । हीनबलं व्यावर्त्यमित्यत आह हीनेति । ननु प्रतिपक्षहेत्वोरन्यतरस्याप्रमाणत्वेपि यथा प्रमाणपदव्यवहारः तथा हीनबलस्य वस्तुतोऽप्रमाणत्वेपि प्रमाणपदव्यवहारविषयत्वात् कथं तस्य प्रमाणपदेन निरास इत्यतो नास्त्येव तत्र प्रमाणपदव्यवहारो निश्चिताप्रामाण्यकत्वादिति भावेनाह प्रमाणतदाभासेति ॥ निरास इति । तन्निरासप्रकारश्च भक्तिपादे आश्रयव्याश्रयासिद्धी इत्यादिना व्यक्तः ॥ प्रकारान्तरस्येति । विशेषणवैयर्थ्यमित्यत्र विशेषणासिद्धितुल्यन्यायेन अव्याप्तौ वा आधिक्ये वान्तर्भावस्य वक्ष्यमाणत्वात् भक्तिपादे ।  
?R  व्याप्त्यभाव इति । अव्याप्तिरूपहेतुदोषे वैयर्थ्यमेव व्यनक्ति नेदमित्यादिना ॥ एवमवान्तरभेदव्युत्पादनमपीति । परोक्तहेत्वाबासावान्तरभेदाः प्रमाणलक्षणटीकायां व्यक्ताः ॥ स्वीयेति । यद्यपि स्वशब्दस्य द्वारादिषु पठितत्वात्स्वलब्दात्तस्येदमित्यप्प्रत्यये द्वारादीनां चेति वकारात्पूर्वमैजागमे सति सौवेति भाव्यम् । तथापि स्वस्मै हितमिति हिताद्यर्थे प्राक्कीताच्छ इति धप्रत्ययोऽयं ध्येयः । चतुर्थस्य द्वितीयपादे गर्हादिभ्यश्चेत्यत्र दुर्घटवृत्तौ तथैवोक्तेः ॥ ऊहनीया इति । सिद्धसाधनत्वादिरूपा प्रतिज्ञार्थासङ्गतिर्लिङ्गासङ्गतिरित्यादिरूपेणेति भावः ।  
?R कथमनयोर्वाचनिकयुक्तिदोषत्वमित्यत आह वचनदोषादिति । अवधारणार्थतुशब्दव्यावर्त्यं वक्तुं चोदयति नन्वयुक्त इति ॥ स्वार्थानुमानेऽपीति । तत्र वचनाभावादिति भावः । संवादानुक्त्योरिव पुरुषदोषत्वमेतेषामस्त्विति शंकते सन्त्विति  
?R. प्रतिपत्त्रिति । श्रोतृवक्त्रोरिति वा बोध्यबोधकयोरिति वार्थः । प्रतिज्ञार्थविरोधस्योदाहरणं निशातमसिमाकाश इति । प्रतिज्ञार्थासंगतेस्तु छिन्ने वेति । साध्यत्वाभिमतस्य साध्यत्वानर्हत्वरूपमुपाधिं गर्भीकुर्वतो विरोधादे कथं दोषत्वमित्यत आह न हीति । पक्षत्रयवृत्तिः अनेकान्तिकः, पक्षमात्रवृत्तिः अनध्यवसितःइत्यादौ विपक्षवृत्तित्वसपक्षव्यावृत्तत्वाद्युपाधिमंतर्भाव्य भवतो व्यबिचारादेरप्यदोषतापत्तेरित्यर्थः ॥  
?R तदनेनेति । साध्यव्यापकवैलोम्यं साधनस्ये त्यनैनेत्यर्थः । अव्याप्ति्रतिपक्षत्वे दशाभेदेन व्यवस्थिते इत्याह एतत्प्रागिति ।  
?Rव्याप्तिज्ञानाधीनमिति । साध्यव्यापकत्वस्य व्याप्तिघटितत्वेन प्राग्दर्शितत्वादिति भावः ॥ तदधीनमिति । प्रतियोगिज्ञानाधीनत्वादभावज्ञानस्येति भावः ॥ तदायत्तमिति । लक्षण5ानाधीनत्वाल्लक्ष्यनिश्चयस्येति भावः ॥ उक्त्तवादिति । चक्रकप्रसंगेनोक्तत्वादित्यर्थः ।  
?R एतत्प्रागित्यादिना भवदुक्तरीत्या व्याप्तिग्रहप्रतिबन्धकत्वेनाव्याप्त्युत्पन्नायकत्वं चेदुपाधेः तर्हि तदा साध्यसाधनभावाभावात् साध्यव्यापकवैलोम्यं साधनस्ये त्युक्तिरयुक्तेति शङ्‌कते नन्वेवञ्चेदिति । आगामीति । पश्चात्तनानुमानप्रयोगसंभावनापेक्षयैवेत्यर्थः । अवच्छिन्नसाध्यव्यापकोपाधेः एवं सत्यसंग्रहः स्यात् तदर्थमवच्छिन्नसाध्येत्युक्तौ शुद्धसाध्यव्यापकोपाध्यसंग्रह इत्यत उभयानुग्रहायाह वस्तुतस्त्विति । उपाधेरव्याप्तिदसामुक्त्वा प्रतिपक्षतादशामाह अनुमानेति । नोपाधेर्दूषणत्वमिति पदच्छेदः । एतेनेत्युक्तं व्यनक्ति पक्षव्यावृत्तीति । भावाभावयोर्द्वयोरप्यन्योन्यनिरपेक्षतया न दोषत्वम् । किन्तु पक्षनिष्टस्वव्यावृत्तिमुखेनैवोपाधेर्दोषत्वम् । तथा च न कोपि विरोध इति भावः । उपाधित्वात् उपाधिं दोषत्वादित्यर्थः । एवं तर्ह्यभावप्राधान्येनैवोपाधेः दोषत्वं, न तु स्वप्रधानस्येत्यतो नास्त्येवेत्याह भावेति । उपाधिस्वरूपपुरस्कारेणादोषत्वं त्विष्टमित्यर्थः ।  
?R निरसिष्यमाणत्वादिति । स्ववाक्येन विरोधपी त्येतद्व्याख्यावसरे इति भावः । युक्तमेतत्तर्कताण्डवे ।  
?R असाविति । साध्यव्यापकत्वनिश्चय इत्यर्थः ॥ स्वत एवेति । साधकबाधकप्रमाणाभावेनानुमानात्प्रागेव साध्यसंदेहे सति संदिग्धसाध्यवति सतो हेतोः संदिग्धव्यभिचारित्वादिति भावः । सर्वानुमानेति । पक्षे संदिग्धो व्यभिचार इत्यनुषङ्गः । न चोपाधिशङ्‌काऽऽहितस्य न तथात्वमिति चेन्न । स्वत एव सिद्धस्योपाध्याहितत्वायोगात् । उपाध्या(यत्तव्य)यातव्यभिचारसन्देहस्य तदधीनत्वेपि उपाध्या(यत्तसा)यातसाध्यसन्देहस्य व्यभिचारसन्देह विनाऽयोगादिति भावः ॥ स एवेति । प्रमाणलक्षणवाक्यमित्यर्थः । प्रतिरूपं हि साधनं तन्न चापरमि ति चतुर्थाध्यायाद्यपादीयानुव्याख्यानमादिपदार्थः ।  
?R सामर्थ्येति । व्याप्तिः समुचितदेशस्थत्वं च सामर्थ्यं ॥ अनिर्धारणायामिति । द्वयोर्हेत्वोरिति योज्यम् ॥ निर्धारित इति । अन्यतरस्येति भावः ।  
?R टीकाकृतेति । सन्न्यायरत्नावलीकृतेत्यर्थः ॥ एकेति । एकसाध्याऽविनाभावे मिथः संबन्धशून्ययोः। साद्याबावाविनाभावी स उपाधिर्यदत्ययः इत्यत्राविनाभावशब्दः साहचर्यमात्रपरः । परस्परपरिहारेण सतोर्हिसात्वनिषिद्धत्वयोः पापहेतुत्वरूपैकसाध्याविनाभावे सति तयोर्मध्ये यदभावः साध्याभावाविनाभावी व्याप्तः स एवोपाधिरित्यर्थः । कुतो न दूषितोऽयं पक्षः टीकाकृतेत्यत आह दूषणं त्विति । परिमाणादाव्यभिचारायोक्तं विशेषेति । शब्दादावव्यभिचाराय परमाण्विति ॥ पृथिवीविशेषेति । पृथिवीपरमा(अ)णुपरिमाणे साध्याव्यापकत्वनिरासाय विशेषेति । आप्यरूपादौ तन्निरासाय पृथिवीति । घटपटसंयोगादौ सत्यप्युपाधौ साध्याभावान्न समव्याप्तिरिति भावः ॥ उर्तविशेषणद्वयेति । साध्यव्यापकत्वे सति साधनाव्यापकत्वरूपविशेषणद्वयेत्यर्थः ॥ साध्यव्यापकत्वभङ्गादिति । अनुकूलेन तर्केण सनाथे सति साधने । साध्यव्यापकताभङ्गात्पक्षे नोपाधिसंभवः
इत्युक्तदिशा पक्षे साध्यनिश्चये तत्रोपाधेरभावादिति भावः ॥ तदिदमिति । समपदमिष्टमपि विषमव्याप्तस्योपाधित्वं त्यजति । अनिष्टमप्यशब्दत्वादेरुपाधित्वं गृह्णातीत्यर्थः ।  
?R स्वीयमिति । पूर्ववत्साधुत्वमस्य ध्येयम् ॥ इहापीति । शास्त्रीयोपाधिव्यवहारस्थलेऽपीत्यर्थः । यथेति श्रवणात्तथेति योज्यम् । साध्याव्याप्यो हेत्वर्थः हिंसात्वादिः तस्य व्याप्योऽयमिति व्याप्यत्वप्रकारकभ्रमहेतुता उपाधेस्तदा भवेद्यदा समव्याप्तिर्भवेदिति योजना ॥ विषमव्याप्तिकस्येति । अदोषत्वेनेत्यन्वयः । तत्र हेतुर्व्याप्यत्वेत्यादिः ॥ अन्वर्थेति । उपसमीपस्थे स्वनिष्टव्याप्यत्वधर्ममादधातीत्यनुगतावयवार्थेत्यर्थः ॥ अत एवेति । उपाधिशब्दसंबन्धस्य साध्यव्यापकादौ तार्किकेण सङ्‌केतिततयौत्पत्तिकत्वाभावादेव अन्यथा व्यवहृतवानित्यर्थः । स एव उपाधिदोषोपी त्यादिव्यवहारः कथं तर्हि  
?Rनिमित्ताभावादित्यत आह व्यवहारास्त्विति । बहुवचनेन कालात्ययापदिष्टानध्यवसितप्रकरणसमादिव्यवहारग्रहः । क्वचिदन्वर्थत्वमुपेत्याह यद्वेति ॥ क्वचिदिति । समव्याप्ते ॥ गौण्येति ।प्रतिपक्षोन्नायकत्वेनानुमानदूष(कत्व)णत्वगुणयोगेन लब्धवृत्त्येत्यर्थः ॥ अत एवेति । प्रतिपक्षोन्नायकत्वसंभवेन दुषणत्वाच्चेत्यादिग्रन्थेनानुमानदूषणत्वसिद्ध्यर्थं वा पक्षेतरत्वस्योपाधित्वनिवृत्त्यर्थं वा अन्वर्थोपाधिशब्दसंपादनार्थं वेत्यादिप्रयोजनानां निरस्तत्वादेव प्रयोजनान्तरार्थमिति प्राग्विकल्पितद्वितीयपक्षोऽपि निरस्त इत्यर्थः ।  
?R क्वचिदिति । (तेजः अनुष्णं) वह्निरनुष्णः पदार्थत्वादित्यादौ बाधोन्नीतपक्षेतरविपर्ययस्य ह्रित्वस्य वह्निरुष्णो वह्नित्वात् इत्यस्य सति सपक्षे तेजोन्तरे(तत्रा)सत्त्वेनासाधारणत्वादित्यर्थः ॥ असंमतेरिति । अनुकूलतर्कसनाथत्वादिति भावः । पर्वतेतरत्वाद्युपाधिविपर्ययाभिप्रायेणाह संमतौ वेति । नेति पक्षे तत एवानुपाधित्वमिति ग्रन्थेनानुमानव्याप्त्यादिग्राहकेत्यादिग्रन्थेन चोपाधित्वाभावव्युत्पादनादित्यर्थः ॥ यत्रेति । क्षितिद्व्यणुके सकर्तृके कार्यत्वादित्यत्रानणुत्वोपाधिरित्यर्थः ॥ अपक्षीकरणमेवेति । तस्यापि पक्षत्वे बादापत्तेरिति भावः ॥ दोषान्तरमिति । शास्त्रयोनिसूत्रानुभाष्याद्युक्तदिशेति भावः । अष्टमो मित्रागर्भस्य श्यामः मित्रातनयत्वात्प्राचीनपुत्रवदित्यत्र संदिग्धत्वमपि शाकपाकजत्वमुपाधिरिष्यते । स न स्यादिति बाधकमाशङ्‌कते नन्विति । असमबलस्य कथं प्रतिपक्षतेत्यस्य आह संशयेति ।विवृतमेतदुपाधेः प्रतिपक्षोन्नायकत्वमुपाधेर्दूषकताबीजोक्तिवादे तर्कताण्डवे ।  
?R घटत्वादिजातौ सत्यपि साध्ये कृतकत्वाभावेन शुद्धसाध्याव्यापकत्वादाह साधनावच्छिन्नेति । परमाण्वादावव्यभिचाराय हेतावुपलभ्यमानेति स्पर्शविशेषणम् । तप्तत्वारिस्थवह्नावव्यभिचाराय सत्यन्तम् । तावन्मात्रस्य गगनादावव्यबिचाराय विशेष्यम् । स्पर्शे शुद्धसाध्याव्यापकत्वात्, द्रव्यत्वावच्छिन्नेत्युक्तम् ॥ यत्किञ्चिदिति । पक्षधर्मावच्छिन्नेत्यर्थः ॥ तत्र तत्रेति । भक्तिपादे अत एव चोपमेत्यत्र जीवब्रह्मणी अभिन्ने चेतनत्वादिति पूर्वपक्षिप्रयोगे सूखाद्यनुसंधानत्वोपाधेः घटत्वादावभेदरूपशुद्धसाध्याव्यापकत्वात् साधनावच्छिन्नसाध्यव्यापकस्योपाधित्वमुच्यते । चेतनैक्येऽनुसमधानं प्रमाणं नैव चापरम् इत्यनुव्याख्याने, तथा सुखदुःखादिबोगश्च स्वरूपैक्ये न भेदतः । दृस्यो ह्युपाधिभेदेन इत्याद्युपाधिखण्डने च व्यवहारात् । तथाऽत्रैव न विलक्षणादि त्यत्र पूर्वं श्रुतिर्न सम्यगनुभवसाधनम् । शब्दत्वे सत्यबुद्धिपूर्वकत्वादुन्मत्तवाक्यवत्, श्रुतिर्नागमोऽबुद्धिपूर्वकत्वात्, श्रुतिरप्रमाणं अनाप्तवाक्यत्वात् इति प्रयोगत्रये । विरुद्धं तु विरोधादेव बाधित मित्यनुव्याख्याने सम्यगनुभवसाधनत्वावच्छिन्नाद्यसाध्यव्यापकत्वस्य वाक्यत्वावच्छिन्नद्वितीयसाध्यव्यापकस्य बोधकत्वावच्छिन्नतृतीयसाध्यव्यापकस्य प्रमाणबाधितत्वोपाधेः उक्त्या यत्किञ्चिद्धर्मावच्छिन्नसाध्यव्यापकस्योपाधेः व्यवहारादिति भावः ॥ व्यतिरेकोपाधीति । यस्य केवलं पक्षादन्यत्र व्यतिरेकः तादृशोपाध्यव्यापनादित्यर्थः । यथा जीवच्छरीरं सात्मकं शरीरत्वादित्यत्र प्राणादिमत्त्वमुपाधिरिष्यते तत्र । सात्मकव्यतिरेकव्यापकसाध्यव्यतिरेकाव्यापकः यः उपाधिस्तदव्यापकत्वादित्यर्थः । उक्तमेवोदाहरणम् । (उक्त एवोदाहरणे करादिहीनत्वपाधिर्ज्ञेयः) साध्यव्यापकत्वसाधनाव्यापकत्वयोर्लाभायाह अन्वयव्यतिरेकिधर्मत्वमिति ॥ तथात्वे व्यवहाराकारणत्वे ॥ लक्षणेति । तस्य व्यवहारार्थत्वादिति भावः । अवच्छिन्नानवच्छिन्नसाध्यस्येत्यस्य व्यापकतावच्छेदकधर्ममात्रस्येत्यर्थस्तर्कताण्डवेऽभिहितः । तेन द्रव्यत्वा(द्य)वच्छिन्नस्यासाध्यत्वात्कथं साध्यपदेनाभिधानमिति न शङ्‌क्यम् ।  
?R तत्रेति । अवच्छिन्नसाध्यव्यापकोपाधिस्थले उपाधिव्यतिरेकेण शुद्धसाध्यव्यतिरेकसाधनायोगः । तत्रोपाधेः शुद्धसाध्याव्यापकत्वादिति भावः ।  
?R इत्यादाविवेति । अत्र प्रत्यक्षत्वे सत्यकारणगुणपूर्वकत्वाज्ज्ञानादिवत् इत्यत्र कर्मजसंयोगे हेतोरव्यभिचाराय साध्ये यथा विशेषेति गुणविशेषणं तथेहाप्याद्यहेतौ जातावव्यबिचाराय द्वितीयहेतौ स्पर्शेऽव्यबिचाराय साध्यविशेषणमित्यर्थः । क्वचिदित्युक्तं व्यनक्ति यथेति । स्पर्शे व्यभिचारव्युदासाय हेतौ सत्यन्तम् । प्रपञ्चितमेतत्तर्कताण्डवे उपाधेर्दूषकताबीजोक्तिवादे । व्यतिरेकोपाध्यव्यापकत्वाच्चेत्युक्तं दोषं निराह व्यतिरेकेति । नास्त्येव सा अनुमित्यनुपयोगादित्युत्तरमुक्तमेवेत्यर्थः । तथा च (तदुपादिग्दो) उपाध्यव्याप्तिर्न दोषायेति भावः । नन्वेवं धीमानुमानमप्यार्द्रेन्धनरूपोपाधिग्रस्तं स्यात् । उक्तोपाधेः प्रकृतसाध्यव्यापकत्वादेरभावेऽपि यत्किञ्चित्साध्यव्यापकत्वादिभावादित्यत आह साध्यसाधनेति । प्रकृतेति । वह्निधूमादिरूपेत्यर्थः । अवच्छिन्नानवच्छिन्नासाध्यव्यापकसंग्रहायातिप्रसङ्गनिरासाय च पक्षान्तरमाह यो यदिति । यत्तच्छब्दयोस्सर्वनामस्त्वेन बुद्धिस्थवाचितया सार्वत्रिकव्यवहारहेतुत्वस्य जिज्ञासासूत्रे उपोद्घातग्रन्थे प्रतिपादना(च्च अव)  
?Rदवच्छिन्नसाध्यस्यापि साध्यत्वादननुगमोऽव्याप्तिदोषश्च नेति सर्वं सुस्थमित्युक्तम् ।  
?R अनुमानदोषाधिक्यमिति । तथा च विरोधोऽपि त्रिधैवेत्युक्तिविरोधः ।. कालातीतवदिति । तथा च तेनापि नाधिक्यमिति भावः ॥ इत्युक्तमिति । प्रतिज्ञार्थविरुद्धतेत्यनुव्याख्यानस्य तथा व्याख्यानादिति भावः ॥ विशिष्टसमय इति । दानातिथिपूजासमय इत्यर्थः ।    
?R अव्याप्तिर्भवतीति । व्यभिचाररूपव्याप्त्यभावो भवतीत्यर्थः । विनिगमकाभावादयमप्यस्तु दोष इत्यत आह यत्र तु विरोधसंभव इति ॥ भिक्षुपादेति । यथा भिक्षुः पादप्रसारणावकाशे सति शनैश्शनैरन्तःप्रविशति । तथा स्ववाक्यविरोधार्थं पृथक् प्रतिज्ञाविरोधेऽवश्यं वाच्ये प्रमाणविरोधरूपोपि पृथगेव सेत्स्यतीति वक्तुमित्यर्थः । यथोक्तमिति । न्यायभाष्ये । अनुमेयोद्देशाविरोधी प्रतिज्ञेति प्रतिज्ञालक्षणेऽविरोधिग्रहणात् । वह्निरनुष्ण इति प्रत्यक्षविरोधी । आकाशं निबिडमित्यनुमानविरोधी । ब्राह्मणो हन्तव्य इत्यागमविरोधी । वैशेषिकस्य प्रागुत्पत्तेः सत्कार्यमिति ब्रुवतः स्वशास्त्रविरोधी । शब्दो नार्थबोधक इत्यादिः स्ववचनविरोधीत्येवं प्रतिज्ञाविरोधिनो निरस्ता इत्यर्थः ।  
?R कथमेतावता व्याप्त्यनन्तर्भाव इत्यत आह एतदुक्तमिति । अयोगादित्युक्तं व्यनक्ति स्ववाक्यविरोधे हीति । प्रतिज्ञार्थस्येति योज्यम् ॥ व्यभिचार इति । व्याप्त्यभाव इत्यर्थः ॥ उभयासंमतेरिति । पर्वतोग्निमाननग्निकश्चेति प्रतिज्ञावाक्यप्रामाण्यस्योभयवाद्यसंमतेः । तथा तत्र साध्याभाववति हेतुसत्तवरूपो व्यभिचारो नोभयसंमत इत्यर्थः॥ स्वत इति । प्रतिवादिनो वादिवाक्ये अनाश्वासेन तदुक्तानुमाने व्याप्त्यभावस्य प्रतिवादिनः सिद्धत्वेनेत्यर्थः ॥ अदोषत्वाच्चेति । अन्यतररीत्या पक्षे साध्याभावप्रयुक्तपक्षीयव्यभिचारस्यानुमानमात्रसाधारणादिति भावः ।  
?R एतेनैतदपीत्यस्य अन्तर्भावादिति वक्ष्यमाणेत्यन्तपरामर्शकत्वं ध्येयम् । अपक्षधर्मतां तावद्व्यनक्ति जिज्ञासितधर्मम इति । धर्मादनिच् केवलादिति बहुव्रीहौ धर्मशब्दादनिच्प्रत्यये रूपम् । प्रमाणावगतेति । साद्यधर्मविरुद्धस्य विशेषणम् ॥ तद्धर्मस्येति । हेतोरित्यनुकर्षः । अनैकान्त्यं व्यनक्ति साध्यधर्मण्येवेति । प्राग्वदस्य साधुत्वं ध्येयम् । धर्मिणीति योज्यम् । क्वचित्साध्यधर्मिणीति पाठः । दर्शनेनेति । हेतोरित्यन्वेति । व्यभिचारो हि व्याप्तिविघटनेनानुमितिप्रतिबन्धको भवति । न च पक्षीयव्यभिचारस्तथा । तत्र व्याप्तिग्रहाभावादिति भावेन शङ्‌कते न चेति ॥ अन्वयव्यतिरेकेति । हेतुसाध्ययोरिति योज्यम् । सपक्षेऽन्वयः । विपक्षे व्यतिरेको ध्येयः ॥ एवं चेति । पक्षीयहेतुसाध्यसाधारण्येनाविनाबावग्रहस्यावश्यकत्वे सतीत्यर्थः ॥ सिद्ध इति । व्याप्तिग्रहप्रतिबन्धसंभवादिति भावः ।  
?R कथमिति । तत्र साध्याभावानिश्चयेन व्यभिचारनिश्चयायोगात् तत्संशयस्य प्रतिरोधेन विना स्वत एव सिद्ध्या व्याप्तिग्रहाप्रतिबन्धकत्वेनाव्याप्त्यन्तर्भावाभावात्तत्रान्तर्भावः कथमित्यर्थः । प्रतिरोध इति हेतौ प्राक्तनहेत्वपेक्षया व्याप्तिग्राहकं प्रमाणं प्रबलम् उत समबलम् , आद्ये बाधतुल्य एव, अन्त्ये व्याप्तिनिश्चयायोगात् अव्याप्तिरेवेति भावेनाव्याप्तयादावन्तर्भावं व्यनक्ति तत्रापीति । एतेनेत्युक्तं व्यनक्ति प्रमाणविरोधस्येति । प्रमाणान्तरेपि प्रत्यक्षादावपीत्यर्थः ॥ वक्ष्यमाणत्वादिति । अदृष्टे व्यभिचारे तु साधकं तदिति स्फुटम् । ज्ञायते साक्षिणैवाद्वा मानबाधे न तद्भवेत् इति भक्तिपादे प्रमाणबाधे सति तन्न भवेदिति वक्ष्यमाणत्वादित्यर्थः । अपक्षधर्मदोषो वा स्यादित्युक्तदोषं निराह प्रमाणविरुद्धस्यापक्षधर्मत्वं इति । पक्षधर्मताऽरिद्धिरित्यत पक्षधर्मताया असिद्धिरिति विभागः । तस्मात्परार्थ एव दोषत्वादित्यर्थः । तथा च यथा परार्थानुमान एव दोषे सिद्धसाधने अपक्षधर्मत्वसत्त्वेपि न तथा दोषत्वं किन्त्वसङ्गत्याऽविषयवृत्तितासंपादकतयैव तथा प्रमाणविरोधेपीति भावः । तर्हि सोपि पृथक् दोषः प्राप्त इत्यत उक्तम् । असङ्गत एवेति ।  
?R निग्रहस्थानानीति । स्थानशब्दोऽत्र निमित्तवचनः । पराजयनिमित्तानि दूषणानि । पराजयहेतुदोशाणां निग्रहस्थानानीत्यन्वर्थनाम ॥ समयबन्धादीति । समयबन्धप्रश्नप्रतिवचनपक्षपरिग्रहादीनि यानि कथायाः सर्वाणि रूपाणि तत्साधारणमित्यर्थः ॥ अन्यत्रेति । प्रमाणपद्धतौ लक्षणटीकायां चेत्यर्थः । कथाबाह्यादीनामित्यादिपदेन कथायामप्यपस्मारोन्माददशापन्नानामिति गृह्यते ॥ एषामिति । विरोधादीनामित्यर्थः । या तु कथालक्षणटीकायां एतेन कथाबाह्यनामनिग्रहस्थानत्वमिति निरस्तमिति ग्रन्थेन कथाबाह्यनामपि निग्रहस्थानत्वोक्तिः, साऽभ्युपगमवादादिना नेयेत्येके । तत्र प्रस्तुतजल्पवितंडारूपकथाबाह्याभिप्रायेत्यन्ये ।  
?R कथेतिलक्ष्यपदमावर्तनीयमिति । एकवचनान्तं कथापदं लक्ष्यार्पकतया कथेत्यावर्तनीयमित्यर्थः । तत्रैकं यौगिकमपरं रूढम् । तत्र विजानतामिति कर्त्रर्थे षष्ट्यन्तं यौगिकपदेनान्वितम् । तथा च द्विकर्तृककथायामव्याप्तिनिरासायाह विजानतामिति जातौ बहुवचनमिति । जात्याख्यायामेकस्मिन्बहुवचनमन्यतरस्यामि ति एकत्वादिसंख्यावत्यपि  
?Rबहुवचनविधानादिति भावः । विजानतामित्यस्य प्रकृतिप्रत्यययोरर्थानुवादः अनेकविद्वत्कर्तुकेति । बहुकर्तृकवादस्यापि संग्रहायानेकेत्युक्तिः । अव्याहृतस्यानुवादो विचारगोचरेति । पूर्वोत्तरपक्षबलाबलविषयिकेत्यर्थः । कथेत्यनुवादः । वाक्यसंदर्भ इत्यर्थानुवादः । कथं वाक्यप्रबन्धे इत्यस्य चितिपूजिकथिकुंभिचर्च(र्व)श्च इत्यङ्प्रत्यये कथेति निष्पत्तेरिति भावः । इष्टगोष्टीरूपविद्वत्कर्तृकवाक्यसंदर्भव्युदासाय विचारगोचरेत्युक्तिः । एककर्तृकमननग्रन्थनिरासाय अनेकेत्युक्तिः । कर्तृभेदेन कथाभेदात्कथं त्रित्वोक्तिरित्यत आह त्रिविधा इति ॥ इति वेति । शेषषष्टीयमिति भावः । न्यूनाधिकेति । बौद्धोक्तस्य एक एव कथामार्ग इत्यस्य, श्रीहर्षाद्युक्तस्य वादवितण्डे एव कथेत्यस्य, वादो जल्पो वादवितण्डा वादवितण्डा चेति गौडनैयायिकोक्तचातुर्थि यस्य च निरासलाभाय विजानतां मतेनेत्युक्तमित्यर्थः । तद्विरोधात् विद्वन्मतविरोधादित्यर्थः । विस्तरः कथालक्षणटीकायामिति भावः ।  
?R वितण्डाविशेष इति । लोकस्य पाषण्डप्रसञ्जितसंशयादिव्युदासाय दयालुविद्वत्कर्तृकवितण्डारूपकथाविशेष इत्यर्थः ॥ साक्षादित्यर्थ इति । तत्र तत्त्वनिर्णयमात्रोद्देशेपि पाषण्डिजनपराजयद्वारैव न साक्षादिति नातिव्याप्तिरिति भावः ॥ जल्पविशेषादिति । ख्यात्यादिकमर्थ(य)मानाभ्यामपि विजिगीषुभ्यां सत्साधनदूषणैरेव क्रियमाणात् जल्पविशेषादित्यर्थः । परार्थं वेत्यस्य कृत्यं व्यनक्ति यदात्विति ॥ अव्याप्तमिति । तत्र स्वार्थं कथकयोस्तत्त्वनिर्णयोद्देश्यकत्वाभावादिति भावः ॥ उभयार्थतेति । यदा त्वविदिततत्त्वावेव वीतरागौ पररभ्यर्थितौ कथां कुरुतः, तदा कथकथयोः परेषां च तत्त्वनिरणयोद्देशेन कथाप्रवृत्तेः तत्र स्वपरोभयार्थतत्त्वनिर्णयोद्देशककथाविशेषेऽव्याप्तिनिरासार्थं अपिपदेनाभयार्थसमुच्चयः कृत इत्यर्थः ॥  
?R एवं तर्हि सतामसतामिति बहुत्वोक्तिरयुक्तेत्यत आह बहुचनस्य जात्यर्थत्वादिति । तथा चासतां सतामित्येतदसतः सतश्चेति व्याख्यानं भवति ।  
?R अतिप्रसङ्ग इति । भेदकनिमित्तान्तरस्याभावे केवलं कर्तृभेदेन कथाभेदे आन्ध्रस्य द्राविडनान्ध्रस्य कर्नाटकेन कथाया अपि भेदस्स्यादित्यतिप्रसङ्ग इत्यर्थः । पर्यवस्यन्तीति । कथेति योज्यम् । निषिद्धत्वादिति । अनाविष्कुर्वन्नन्वयादित्यादौ तथा वक्ष्यमाणत्वात् । मानस्तेनेभ्य (ऋ.2-23-16) इत्यादिश्रुतेश्चेति भावः ॥ एतेनेति । अप्रकाश्येत्यादिकथनेन सदसत्कर्तृककथा वितण्डेतिलक्षणमतिप्रसङ्गशून्यत्वात्समर्थितमित्यर्थः । सदसत्कर्तृकेनेनोक्तार्थस्यान्यतरपक्षस्थापनावत्कथात्वस्याभिमतत्वादिति भावः ।  
?R स्वपक्षसाधनेन विना प्रयवस्यन्ती कथा वितण्डेत्युक्तत्वाद्वादिनोऽपि स्वपक्षसाधनं नाभिप्रेतमिति शङ्‌कते नन्विति । इदं लक्षणमिति । स्वपक्षसाधनेन विना परपक्षप्रतिक्षेपमात्रेण प्रयवस्यत्कथात्वमित्युक्तलक्षणमित्यर्थः॥ न च स्वपक्षसाधनहीनायामिति । निराश्रयदूषणस्य कर्तुमशक्यत्वादिति भावः । परपक्षनिराकरणं चेति । न च परस्य प्रतिवादिभूतस्य सतः स्थाप्यपक्षाभावात्कथं तन्निराकरणमिति वाच्यम् । स्वोक्तप्रमाणदूषणस्यैव परपक्षत्वेनाभिप्रेतत्वात् ॥ एतामेव सङ्गतमिति । वितण्डा लक्षयतीत्यादिनोक्तमित्यर्थः । एतद्यथा स्पष्टं भवति तथा तत्रैव ग्रन्थकारैः व्याख्यास्यते । तथा च स्थलान्तरत्वेन व्याख्यानेऽप्यर्थैक्यान्न विरोध इति भावः ॥ टीकाकृतेति । सन्न्यायरत्नवलीकारेणेत्यर्थः ।  
?R न केवलमुक्तलक्षणैर्वादादिकथात्रयस्य भेदः । किं तर्हि समविद्यत्वनियमरहितकर्तृककथात्वं वादत्वं तन्नियमकर्तृककथात्वं जल्पत्वं विताण्डत्वं चेति वादाज्जल्पवितण्डयोर्भेदमुत्तरमूलवाक्याक्षिप्तं स्वयमाह किञ्चेति । गुरुशिष्यादयो असमविद्या अपि वादेऽधिक्रियन्त इत्युक्तमनुपपन्नम् । तयोर्विवाहो वादश्चे त्यनेन वादेऽपि समानविद्ययोरेव कर्तृत्वस्योक्तत्वादित्यतो वादपदस्य वादकथार्थत्वभ्रमनिरासायार्थमाह वाद इति । नोत्तमाधमयोरिति कुत उक्तमित्यतस्तत्र युक्तिमाह अन्यथेति । प्रत्यवायं व्यनक्ति अपूज्य इति । अपूज्यः पूज्यते यत्र पूज्यो यत्रावमानितः । त्रीणि तत्र भविष्यन्ति दुर्भिक्षं मरणं भयम् इति वचनादित्यर्थः ॥ इति व्याख्येयमिति । विपरिणम्य पुल्लिङ्गतया व्याख्येयमित्यर्थः ।  
?R उतान्यथेति । विकल्पिता(तान्त्य)न्यपक्षं शङ्‌कितैव निराह नान्यथेति । तत्र हेतुः अन्योन्य इति । वादेन तावदिति । अन्यथापि परिक्षेति पक्षं विना वादेने त्यत्र वक्ष्याम इति तावच्छब्दः । तत्त्वनिर्णीतिपदोक्तवादं विनेत्यस्य जल्पादिनेति विवरणं किमर्थं कृतमित्यत आह इति वक्ष्यमाणविरोध इति । तत्र प्रसिद्ध्याप्युच्चत्वादिविज्ञानस्य वक्ष्यमाणत्वादिति भावः । विद्यापरीक्षणमित्यस्य केनेत्याकाङ्खायां उत्तरेणान्वितं वादेनेतिपदं पूर्वत्राप्यन्वेतीत्याह वादेनेति वक्ष्यमाणमत्रापीति ।   
?R व्यतिरेकस्येति । न हि जल्पादिना क्वचिदुच्चनीचविज्ञानमि त्युक्तव्यतिरेकस्य जल्पादेरुच्चत्वादिविज्ञानं प्रति नियतपूर्ववृत्तित्वरूपकारणतानिरासमात्रपरत्वमेव न तु कदाचित्तज्जनकत्वनिरासपरत्वमपीत्यर्थः । इतीत्यनुवादः तस्मादिति व्याख्या । नन्वित्यादिना प्रकृतचोद्यस्य कः परिहारोऽनेनोक्त इत्यत आह एतदुक्तमिति । परीक्षा चे त्यादिनोक्तं कुत इत्यत  
?Rउपपादयति जयेन हीत्यादिना ।  
?R ननु प्रश्नशब्दात् ठक्प्रत्यये प्राश्निक इति भाव्यम् । कथं प्राश्निक इत्युक्तिरत आह ॥ ईकक्प्रत्ययो वक्तव्य इति । महाकविप्रयोगादिति भावः ।  
?R निर्णीतजयावित्यत्र निर्णीतिपदस्योच्चात्वनीचत्वनिर्णीतिरित्यर्थः ॥ उपप्लवेति । प्राश्निकानामसुज्ञत्वम प्रत्यवायश्च स्यादित्युक्तत्वादित्यर्थः ।  
?R जल्पादिरित्यस्य पुल्लिङ्गनिर्वाहायाह कथाविशेष इति । शङ्‌कते अस्त्वेवमित्यादिना जल्पोऽपि स्यादितीत्यन्तेन ।  
?R   
?R हेतुरुक्त इति । वादपदवाच्यत्वे निमित्तसत्त्वरूपहेतुरुक्त इत्यर्थः ॥ अन्यथा तुलापीति । प्रमाणप्रमेयसमाहाररूपपदार्थः स्यादित्यर्थः । योगरूढेर्विधातंरत्वप्रकारस्तु प्रागेवानुमानिकपादे तर्कताण्डवे च व्यक्तः । अत एवैतत्प्रतिबन्द्या न तत्र विधांतराभाव शंक्यः ॥ तेन चतुर्थोपीति । वादसंज्ञाया मुख्यत्वकथनेन वादशब्दस्यैव व्यवहारानुपपत्तिरिति पक्षो निरस्त इत्यर्थः । मुख्यस्यैव व्यवहर्तव्यत्वादिति भावः ॥ तत्रेति । वादशब्दस्य मुख्यसंज्ञात्वे जल्पशब्दस्यामुख्यत्वेचेत्यर्थः ।  
?R उत्तरवाक्यमवतारयति अपि चेति । आदिपदेन फलभेदग्रहः ॥ कत्येवेति । बृहदारण्यके पञ्चमेऽध्याये नवमे शाकल्यब्राह्मणे शाकल्यप्रश्नस्य याज्ञवल्क्येनोत्तरे दत्ते कुत इति प्रमाणप्रश्नमकृत्वा ओमितिहोवाचेत्यङ्गीकारश्रवणादिति भावः ॥ उपक्रमेति । जनको ह वैदेह इति अध्यायादिभागे तस्य जनकस्य वैदेहस्य विजिज्ञासा बभूव कःस्विदेषां ब्राह्मणानामनूचानतम इति । स ह गवां सहस्रमवरुरोधे त्यादिना स्वनि कटमा केतनमागतानामृषीणां मध्ये को वा अत्यन्तं ज्ञानीति निर्णेतुं गोसहस्रं स्थापयित्वा भवतां मध्ये यो ब्रह्मज्ञानितमः इमाः गाः स गृह्णात्विति जनकेनोक्ते याज्ञवल्क्येन च तद्गोसहस्रे नीते सति कुपितैरन्यैः कथमस्माकं मध्ये भवान् ब्रह्मनिष्ट इत्युक्त्वाऽऽश्वलादिभिः कृतप्रश्नेषूत्तरितेषु याज्ञवल्क्यस्योच्च वनिर्णया सा कथा परीक्षार्थेति ज्ञायत इत्यर्थः ॥ सप्तम्यर्थे वतिरिति । याज्ञवल्क्यकथायामिवेत्यर्थः । तत्र तस्यैवे त्यनेन वतिरिति भावः ॥ एवंभाव इति । प्रतिज्ञामात्रेण साध्यस्य प्रज्ञापनीयत्वमित्यर्थः ॥ अपसिद्धान्तादिपरिहारेणेति । अपसिद्धान्तमानबाधमानाबावादिदोषमादावनुक्त्वा प्रमाणप्रश्नस्य कर्तव्यत्वादित्यर्थः । अपसिद्धान्तादावादावेवोद्भाविते सति परेण पश्चात्प्रमाणोपन्यासे कृते स्वस्य पराजयस्यैव प्राप्तेरिति भावः । स्वस्यापसिद्धान्तादिपरिहारार्थमित्यर्थः । अस्य वाक्यस्य प्रमाणप्रश्नाकरणे तत्प्रमेयाङ्गीकारप्राप्त्या स्वस्यापसिद्धान्तसंवादादिदोषप्राप्तेरित्यप्याहुः ॥ याज्ञवल्क्येनापि तत्र तत्रेति । अत्रैव शकल्यब्राह्मणे तेषु हीदं वसु सर्वं हितं तस्मात्तद्वसव इत्यादिरूपेण प्रमाणस्योक्तत्वादिति भावः ।    
?R पूर्वत्रोत्तरत्र च मूलस्थसभाशब्दः सभ्यपर इति भावेनोक्तं प्रकृतानां सभ्येत्यादि ॥ तृतीय इति । विहीनाश्चेति चकार इत्यर्थः। तत्प्रयोजनं एवशब्दप्रयोजनम् ॥ इहापीति । वैष्णवाः रागद्वेषविहीनाश्चेत्युभयत्रापीत्यर्थः । सूक्ष्मप्रमेय इत्यत्र सूक्ष्मेतिहेतुगर्भम् । तेन कारणान्तराद्वेति कारणादाह प्रमाणाश्रयेष्विति । लौकिकश्चेति । लौकिका हि वित्तक्षेत्रादौ विवादनिर्णये केनचिदुक्ते तत्रानाश्वासे पुनरन्यान्पृच्छंति तत्रापि तथात्वे पुनर्दूरस्थानिति प्रसिद्धमेवेत्यर्थः ॥ एकदेशेति । प्रागुक्तरागद्वेषराहित्यादिविशेषणमध्ये कस्मिंश्चिद्रागेणान्यत्र द्वेषेण च प्राप्तपक्षपातरूपैकदेशोत्कीर्तनेन प्रागुक्तं सर्वविशेषणमतिदिशतीत्यर्थः ।  
?R एतेनेति । उभाभ्यां साधनं चेति सतामेवेति व्यावर्तककथनेनेत्यर्थः । ल केवलं लक्षणोक्त्युपोद्धातकथनमित्यर्थः । यदर्थं यल्लक्षणोक्त्यर्थम् । यदर्थ(यद्व्यावर्त्य)मुक्तमित्यपि प्राग्वत् ॥ उक्तै तैरिति पूर्ववदिति । उक्ते तैः प्रथमं भाने इत्यर्थस्य नन्वसंभवीदं लक्षणमित्यादिना यद्व्याख्यानं कृतं तदेव ध्येयमित्यर्थः ।  
?R किं प्रमाणं प्रयोक्तव्यमित्यस्योत्तरं यत्र यदस्ति तत्र तदेव वक्तव्यमिति . क्वचित् किं वक्तव्यमिति किंशब्दोपि पट्यते तदा तु वक्तव्यं किं न किमपीत्यर्थः । शङ्‌कते सत्यमिति ॥ नन्ववैदिकं प्रति कथमिति । अवैदिकमित्यस्यावैदिकपक्षमवलम्ब्य प्रत्यवतिष्टमानं प्रतिभटं प्रतीत्यर्थः । वादे जल्पे च वादिप्रतिवादिनोर्द्वयोरपि साधुत्वात् वितण्डायां तु साधोः स्वपक्षसाधनाभावादिति ज्ञेयम् ।  
?R नन्वसद्भिरिति । वादजल्पपक्षे असत्पक्षमाश्रयद्भिरिति व्याख्येयम् । वितण्डापक्षे यथाश्रुतमेव ॥ न चागम इति । तत्तदाचार्यवाक्यमित्यर्थः । न्यूनेन निगृह्यतेति । न्यूनदोषेण परा(जितं कु)जयं कुर्यात् । न्यूनाख्यनिग्रहस्थानं ब्रूयादित्यर्थः ।  
?Rपर्यनुयोज्यमुपेक्षेतेति । पर्यनुयोज्योपेक्षणाख्यनिग्रहस्थानं ब्रूयादित्यर्थः ॥ नियतावयवादीति । स्वसिद्धान्तरीत्या यो नियतावयववादी तस्य तादृशेनैव वितण्डेति स्यादित्यर्थः । यथासिद्धान्तं वक्तव्यमिती तिशब्दो हेत्वर्थः । अत्रेत्यस्योत्तरेणान्वयः , लिङ्गपदं च तात्पर्यलिङ्गमात्रपरमिति भावेन योजयति अत्रोपक्रमादीति । अत्रेत्यस्यार्थः प्रागेवोक्तः । दर्शनीयेत्यस्य विपरिणामेनान्वय इत्युपेयोक्तं दर्शनीया इति ।  
?R समर्थितत्वादिति । प्रतिज्ञातार्थसिद्ध्यर्थं व्याप्तिरेव यदोदिता । अवशिष्टं किमत्रास्ती त्यादाविति भावः । कथोच्छेदे हेतुः तत्तात्विकतायामिति ।  
?R तत्रैव व्यवहारादिति । लिङ्गपरामर्शाख्यानुमानार्थे परोपदेशरूपमहावाक्यप्रयोग एवानुमानशब्दव्यवहारादित्यर्थः । तं ब्रूयाद्यदीति मूलपदानुवादः । अनध्याहारेणैव योजयति यद्वेति ॥ एवं विपरिवर्तेनापीति । यः सौगतः नियमाद्युग्मायवयिनीं ब्रूयात्तं प्रति यो मीमांसकः तार्किकादिः त्रिपञ्चावयवामेवानुमां ब्रूयात्स यदि तादृशई युग्मावविनी नानुमेति ब्रूयादित्यादिरूपेणापि योज्यमित्यर्थः ।. नियतविषयत्वादिति । उपमानस्य मीमांसकमते सादृश्यविशिष्टविषयकत्वात् ।न्यायमते वाच्यवाचकबावमात्रगोटरत्वात् । अभावप्रमाणस्य प्रमेयभावमात्रप्रमापकत्वादित्यर्थः । इतिशब्दस्यैतदुक्तं भवतीति पूर्वेणान्वयः ।  
?R अनुमानेन त्वित्युक्तम व्यनक्ति व्याप्तीत्यादिना । उक्तरूपा प्रतीतिः पञ्चावयववाक्येन साध्या । तच्छ्रवणान्वयव्यतिरेकानुविधायित्वात्तस्याः । यदेवं तदेवं यथा घटो दण्डेनेत्युक्तं भवति । अनध्याहारेण योजयति यद्वेति । इति सिद्ध्यतीति पूर्ववाक्य इतियोज्यम् । नन्वेवं नोभावपीत्याहेत्यस्य नियतावयवासिद्धेरित्येतदुत्तरमिति वाच्यम् । तथा चानेन कथमुत्तरं जातमित्यत आह पञ्चावयवेति ॥ परेण सौगतेनेत्यस्य अन्यतरेति । मीमांसकनैयायिकयोरन्यतरेण सौगतप्रतिभटभूतेन न्यूनत्वोद्भावनात् । अनयोरन्यतरेण द्व्यवयवप्रयोगे कृते सति सौगतेनापसिद्धान्तोद्भावनादित्यर्थः । यद्वा तार्किकसौगतयोर्वादिनोर्मध्ये तार्किकरीत्यैवात्र दोषद्वयोद्भावनादित्यर्थः । एतावंत एवानुमानस्यावयवा इत्यस्याद्याप्यसिद्द्या स्वेच्छयाऽवयवोपेतानुमानप्रयोगे परेण दोषोद्भावनान्नानुमानेनावयवकल्पनसिद्धिरिति भावः । ततः किमित्यत आह व्याप्तीति । अत्र यद्यपि नियतावयवासिद्दावित्यमिवादकांशो ग्राह्यः । तथापि प्राक् प्रतीकतया गृहीत्वा व्याख्यातत्वाद्विधेयभाग एवोपात्त इत्यदोषः ॥ प्राग्व्युत्पादितेति । व्याप्तिरेव यदोदिताः । अवशिष्टं किमत्रास्ति लिंगं तत्र विजानतः इत्यत्र सुधायां व्युत्पादितप्रकारेष्वित्यर्थः ।  
?R ननु व्याप्तिवचनादेवेति द्वितीयप्रयोगे अनिमानत्वेपि सर्वत्र कुत इत्यतो न्यायेन व्युत्पादयति इदमिक्तं भवतीत्यादिना ।. अवसितमनुमानमिति । अनुमाननिरूपणं पर्यवसितमित्यर्थः ।  
?R अक्षयुक्तिवचांसी ति निर्दिष्टेषु निर्दोषाक्षोद्भवं ह्यत्र प्रत्यक्षम् , अनुमा युक्तिरेवोक्ता इत्यादिना प्रत्यक्षानुमाने निरूपिते । वचःशब्दितागमनिरूपणबीजमागमस्वरूपं निरूपयन्नेवाह निर्दोषमिति । अत्र पदकृत्यं वाक्यस्वरूपमिरूपणं च पद्धत्यादौ तर्कताण्डवे च व्यक्तम् ।   
?R देशत इत्यादि । वियदवन्यादिभिन्नदेशत्वात् अतीतानागतवाक्यवाक्यार्थयोर्भिन्नकालीनत्वादिति भावः ॥ इति साध्यत इति । संप्रतिपन्नवाक्यान्तरवदिति दृष्टान्त इति भावः ॥ अन्यत्राभावादिति । एतद्वाक्यप्रतिपाद्यार्थविशेषस्य वाक्यत्वरूपहेतुमति वाक्यान्तरे अभावादित्यर्थः ॥ लिंगतानुमानमेवेति । इदं वाक्यं लिंगतया वाक्यार्थप्रतिपत्तिजनकं वाक्यत्वाद्वाक्यान्तरवदिति प्राप्तत्वादिति भावः । अस्तु को दोष इत्यत आह तत्र चेति । प्रतिवादिनस्तत्र साध्यासम्मतेरिति भावः । सम्बन्धान्तरं वेति कल्पं निराह न द्वितीय इति ।  
?R दैवादिति । घटवति घटाभावभ्रान्तितिमता दैवाद्घटोऽत्रास्तीति प्रयुक्तेष्वित्यर्थः । वाक्या(र्था)र्थज्ञानिप्रयुक्तेष्विति वार्थः ॥ हेत्वर्थेति । अन्वयप्रमितेर्विवक्षितार्थतत्त्वज्ञानरूपत्वात् । तथा च साध्याविशिष्टतेति भावः ।. अध्यापकेति । परवाक्याध्यापकेत्यर्थः ॥ मूलेति । तादृषवाक्यं येनोक्तं तज्ज्ञानरूपमूलप्रमे(माणेत्य)त्यर्थः । तथा च न व्यभिचार इति भावः ॥ वेदे अनुपपत्ति(त्ते)रिति । प्रमितिपूर्वकत्वस्य प्रमितिजन्यत्वरूपत्वादिति भावः ॥ साधितत्वादिति । जिज्ञासाधिकरणे वेदानामङ्गीकार्या हि नित्यते त्यादौ साधितत्वादित्यर्थः ।  
?R न च वैदिकपदेभ्योन्यानीति । पूर्वतन्त्रे लोकवेदाधिकरणे तथोक्तेरिति भावः ।  
?R तदा इत्यादि चेत् इत्यनन्तरं शेषो ध्येयः ॥ अभिधानादिति । प्राभाकरैरुक्तेरित्यर्थः ॥ गुणेषु जातेरिति । आकृतिव्यङ्ग्यत्वाज्जातेः , गुणेष्वाकृतेरभावेन तैर्जातेस्तत्रानङ्गीकारादित्यर्थः ॥ न संभवतीति । असंभवि स्मृतौ  
?Rलक्षणमित्यर्थः । तथेति । असंभवि लक्षणमित्यर्थः । तत्र हेतुः स्मृतेरिति । मानसं तद्हि विज्ञानमि त्यनुपदमेवेति भावः । प्रत्युत्पन्नेति । अव्यवहितपूर्वकालोत्पन्नमिन्द्रियार्थसन्निकर्षादिरूपम् असाधारणकारणं यस्य तादृशप्रत्ययत्वमित्यर्थः । कदाचितत्संस्कारोत्पत्त्यव्यवहितक्षणोत्पन्नायां, चिरकालीनसंस्कारजायां, आत्ममनःसंयोगादिरूपसाधारणकारणजायां च स्मृतावनतिव्याप्तये क्रमान्नियमेनेति, प्रत्युत्पन्नेति, असाधारणकारणेति चोक्तम् । नियमेन प्रत्युत्पन्नतन्तुसंयोगाद्यसाधारणकारणकपटादौ अनतिव्याप्तये प्रत्ययेत्युक्तम् । अव्यवच्छेदकमिति । स्मृतेरित्यनुकर्षः । तत्र हेतुः स्मृतेरपीति । पररीत्यारि स्मृतौ एतल्लक्षणमस्तीत्याह संस्कारस्येति ॥ इद्बुद्ध इति । सदृशदर्शनादिना कार्योन्मुखीभूत इत्यर्थः ॥ तन्निराकुर्यादिति । नियमेनेत्यादिनोक्तानुभूतित्वं तच्छब्दार्थः । नन्वत एव नियमेनेत्युक्तमित्यत आह ।. न चेति । दण्डादेर्घटात्वाद्यवच्छेदेनेव इहानुभूतिमात्रनिष्टेनावच्छेदकेन नियमो ग्राह्यः । नचोक्तरूपानुभूतित्वातिरिक्तमवच्छेदकमस्ति नेनैवाच्छेदकेन नियमग्रहणे चात्माश्रयापत्तेः । तथा चातिव्याप्तिं परिहरतोऽसंभव एवापन्न इति भावः।  
?R पूर्वं लक्षणे स्मृतिव्यावर्तकं किमपि नेत्येवंपरतया व्याख्यातम्, इदानीं अस्तु वा किञ्चिद्व्यावर्तकं तथापि स्मृतावव्यापकतया लक्षणोक्तिरयुक्तेत्येवंपरतया व्याचष्टे यद्वेति । किंवा घटादीति । यथा घटादिरनुभूतित्वशून्य इति प्रमाणं न भवति तथेत्यर्थः ॥ अन्योन्याश्रयत्वमिति । सिद्धेचास्य लक्षणत्वे तदभावात्स्मृतिरप्रमाणं, सिद्धे च तदप्रामाण्ये तत्रानतिव्याप्तेरस्य लक्षणत्वसिद्धिरित्येवंरूपेणेत्यर्थः ॥ तथाच केनेति । लक्षणेनेत्यर्थः । लक्षणत्वसिद्धेरिति भावः ॥ केनेति  केन हेतुनेत्यर्थः ॥ साक्ष्यादीति । निर्णीतवित्तक्षेत्रादिविषये कालान्तरे विप्रतिपत्तौ अस्मिन्नर्थेऽयं
प्राक् साक्षी द्रष्टा अधुना तस्यार्थस्य स्मर्तेति भावेनायं साक्षीत्युच्यते । स्मृतेरप्रामाण्ये तादृशव्यवहारो न स्यादित्यर्थः । आदिपदेन लिखितभुक्तिव्यवहारग्रहः । ननु स्मृतेः पूर्वानुभूते प्रमाणत्वेपि न स्वातन्त्र्येण, किंनाम पूर्वमिदमनुभूतं स्मर्तमाणत्वादिति लिङ्गत्वेनैवेति भआवेन शङ्‌कते स्मृतिरेवेति । लिङ्गतयेति । स्मर्यमाणत्वादिदं प्रागनुभूतमित्येवंरूपेणेत्यर्थः ॥ तथाऽनुभावादिति । अनुमिनोमीत्यनुभवाभावादित्यर्थः । साक्षात्कारः कर्मकारकजन्यः । जन्यसविषयकक्रियात्वात् इत्येवं कार्यात्कारणानुमानमित्याशयेनोक्तम् । कार्येणेति । कर्मकारकतयेति । क्रियां कुर्वद्भि कारकमिति च प्रसिद्धेः ॥ स्मृतिरित्येवेति । स्मृतिर्मानमित्येव वक्तव्यमित्यर्थः ॥ वचनाच्चेति । स्मृतिर्मानमित्युक्तवचनात् । स्मृतिप्रामाण्यानुभवोऽनुमीयत इति कृत्वा स्मृतिर्मानमिति लोकव्यवहार एव स्मृतिप्रामाण्ये प्रमाणमित्यर्थः ।  
?R प्रामाण्ये बाधकसद्भावादिति पञ्चमपक्षं विवृण्वन्नेवावतारयति नन्वित्यादिना ॥ इति पञ्चममिति । इत्येवं बाधकसद्भावरू(पञ्चरम)पपञ्चमकल्पमित्यर्थः । मनः प्रत्यक्षजंमनोरूपसन्निकृष्टेन्द्रियजन्यमित्यर्थः ॥ प्रकृतेति । चशब्दे सति द्वयोः प्रतत्वमनुसन्धीयते तथैव व्यत्पत्ते । अतोऽर्थेवान् चशब्द इति भावः ।  
?R योगिन इत्यनुवादः । अणिमादिसिद्धिसंपन्ना इति व्याख्यानम् ॥ श्रुतीति । उपनिषदादौ कण्वभृगुप्रभृतयः प्रसिद्धाः तथा मन्वादिस्मृतिषु, योगिनो यं प्रपश्यन्ति, पश्यन्ति ज्ञानचक्षुष इति इतिहासे कविर्हरिरन्तरिक्षःप्रबुद्ध इत्यादिना भागवते प्रसिद्धा इत्यर्थः ॥ साधितत्वादिति । जिज्ञासाऽधिकरणे कार्यता चे त्यादिग्रन्थ इति भावः । कर्मविधीति । यथा यजेतेत्यादिविधिबलात् कर्मिण उपेयन्ते । तथा योगी युञ्जीत सततम्, उपविश्यासने युंज्यादि त्यादियोगविधिबलाद्योगिनोऽप्युपेया इति भावः ॥ अप्यय इति । प्रलय इत्यर्थः ॥ विश्वकर्मणि भगवति । शुभ्रचक्षुः निर्मलचक्षुष्को, नारायणप्रसादेन समृद्धज्ञानचक्षुषः इत्यादिपाद्मवाक्यम्, वैराग्यपादे न तृतीये तथोपलब्धेरि त्यधिकरणे भाष्योक्तम् । दिव्यमि ति गीतावाक्यम् ॥ नन्विन्द्रियाणां प्राप्यकारित्वनियमादित्यादिना कृतचोद्यस्यातीतेत्यादिग्रन्थेन किमुक्तमित्यत आह (एतदु) इदमिक्तमिति । अनैकांतिक इति । योगिप्रत्यक्ष इति योज्यम् । तर्हि यद्वदति किमर्थमुक्तमित्यत आह दृष्टान्तेति । नन्वेवं मन इव चक्षिराद्यपि प्रत्यासत्तिमात्रेण व्यवहितमपि भासयेदित्यत आह कार्यदर्शनवशाच्चेति ।  
?R अभिनयेति । आकारप्रदर्शनेनेत्यर्थः । विज्ञातमित्यनुवादः , स्मृतमिति व्याख्या ॥ पूर्वानुभवावच्छिन्नेति । पूर्वानुवविशेषणकेत्यर्थः ॥ साक्षिसिद्धत्वादिति । मयैतत्कृतमिति मनसा स्मृतिसाक्ष्यनुभवे अनुभवस्यानवच्छेदकत्वेन कृतेरेवावच्छेदकत्वेन प्रतीत्याऽनुभवानवच्छिन्नार्थविषयकत्वस्यैव स्मृतौ साक्षिसिद्धत्वादिति दर्शयितुमित्यर्थः ॥ मानसतेति । मनोरूपेन्द्रियजन्यप्रत्यक्षतेत्यर्थः ॥ वक्ष्यमाणत्वादिति । समयपादे । मनो म इति भेदतः । मनसोऽपि गृहीतत्वादि ति निरीश्वरसाङ्ख्याधिकरणे वक्ष्यमाणत्वादित्यर्थः ॥ तथापीति । मनसः साक्षिवेद्यत्वेऽपि तयोः कार्यकारणभावो न प्रत्यक्ष इत्यर्थः ॥ नित्यानुमेयमिति । तथा च स्मृतौ मानसता न साक्षिवेद्येति भावः । भट्टमतेन हि अयं ज्ञानविषयो ज्ञातताधारत्वादिति ज्ञाततारूपलिङ्गेन ज्ञानमनुमेयम् । तदेवासिद्धमिति भावेनाह ज्ञातताया इति । न च प्रमाणतोन्या  
?Rस्यात्प्रमितिर्नाम कुत्रचिदि ति भक्तिपादीयाऽऽद्याधिकरणे ग्रन्थान्त्यभागे निराकरिष्यमाणत्वादित्यर्थः । प्राभाकरमतं शङ्‌कते स्वप्रकाशमिति । अनात्मत्वादिति । जडत्वादित्यर्थः । न हि जडरूपज्ञानस्य स्ववृत्तित्वं युक्तम् । घटादेरपि तथात्वापत्तेः । तेजसस्तु धर्मिग्राहकमानसिद्धमित्यर्थः । ननु न्यायरीत्या मनोवेद्यताऽस्तु ज्ञानस्य, न साक्षिवेद्यतेत्यत आह मानसेति । इच्छा ज्ञानं सुखं दुःखं भयाभयकृपादय । साक्षिसिद्धा न कश्चिद्हि तत्र संशयवान् क्वचित् इत्यादिना ज्ञानपादे निरसिष्यत इति भावः ।  
?R रूपादिमत्येव द्रव्य इति । महत्त्वसमानाधिकरणोद्भूतरूपवत्त्वस्य वा तादृशोद्भूतस्पर्शवत्त्वस्य वा चर्मचक्षुरादिप्रत्यक्षगोचरतायां तन्त्रत्वाद्भगवत्यप्राकृतरूपादिमति तत्प्रयोजकप्राकृतरूपादेरभावादिति भावः । वेदानुसरणे त्विति । अनुमानस्येत्यनुकर्षः । साध्येत्यादेरूपाधिप्रतिपक्षयोरित्यनेन यथाक्रममन्वयः । प्रपञ्चितमेतच्छाश्त्रयोनिसूत्र इति भावः । परतन्त्र एवेति । मूलप्रमाणसापेक्षत्वादिति भावः । प्रागिति । एतदधिकरणाऽऽदिभागे । साधिममित्यस्यार्थःः सिद्धमिति ॥ 2 - 1 -2 ॥  
?R ॐ अभिमानिव्यपदेशस्तु । शङ्‌कोत्थापनायाह युक्त्यन्तरेति ॥ सूत्रत्वेति । अनन्यलभ्यार्थकत्वरूपसारवत्त्वलक्षणवत्त्वव्याघात इत्यर्थः । उपलक्षणतया सर्वयुक्तिविरोधिनिरासलाभे प्रातिस्वकतन्निरासाय सूत्रान्तरकरणायोगादिति भावः । यद्वा विश्वतोमुखत्वव्याघात इत्यर्थः । अनेकशाखानिर्णायकत्वस्येवाऽनेकविरोधनिरासकत्वस्यापि विश्वतोमुखत्वशब्दार्थत्वात् ॥ फलव्यभिचारादीति । आप्तोक्तत्वगुणाभावविरोध आदिपदार्थः ॥ ज्ञानमिति । ईक्षणशब्दितमित्यर्थः ॥ श्रोतृत्वादिकमिति । विवादकामसंवादादिरादिपदार्थः । वाचक इत्यत्राकाङ्क्षां पूरयति इत्यनुवर्तत इति ।   
?R अभ्यधिकाशङ्‌काप्रकारं दर्शयितुमाह एतदुक्तमिति । मृदादिशब्दैरादिकालीनपृथिव्यादिग्रहः । प्राणा इन्द्रियाणि । अहं श्रेष्ट इत्यर्थे विवादमकुर्वन्नित्यर्थः । इत्यादिवेदा इत्याऽऽदिपदेन ओषधयः संवदन्ते, यं पृथिवी न वेद (ऋ.10-17-22) इत्यादिग्रहः । सर्वोप्यमानमिति पश्चाद्वक्ष्याम इति तावच्छब्दः ॥ इतिवदिति । नभो (न नीलरू)नीरूपं विभुत्वादित्यादियुक्तिविरुद्धं नीलं नभ इति प्रत्यक्षं यथेत्यर्थः । हेतोरसिद्धिं निराह मृदिति । इत्यादीति आदिपादेनाप्तेजस्त्वादिग्रहः । जडत्वात् घटवदिति च गृह्यते । तावता न विष्णुकारणत्वादिव्याघात इत्यत आह तथा चेति । एकदेशस्याप्रामाण्ये सति यतो वा इत्यादिवाक्यान्तरेपि तत्सामान्यादितरेषु तथात्वमिति जैमिनिन्यायेनाप्रामाण्यं वेदवाक्यत्वहेतुतद्दृष्टान्तेनाऽनुमानस्यत इत्यर्थः । द्रष्टव्याप्तीत्येतदभिप्रायं विवृण्वन्नब्यधिकाशङ्‌काप्रकारं व्यनक्ति मैवमित्यादिना सिद्धैवेत्यन्तेन । तन्न्यायसंचाराविषयत्वमेव व्यनक्ति तत्र हीत्यादिना । पूर्वाधिकरण इत्यर्थः ।परिहृत इत्यन्वयः ।. हेतुरिति । वेदाद्यप्रामाण्य इति योज्यम् ॥ आपातत इति । प्रामाण्यनिश्चयदशायामित्यर्थः ॥ नित्यत्वेनेति । स्वतन्त्रपुरुषाप्रणीतत्वेनापवादकदोषाभावेन ज्ञानजननशक्तित एव प्रमाजनकत्वरूपप्रामाण्यस्थितावित्यर्थः ॥ विशेषणेति । यथोक्तानुष्टान इत्युक्तविशेषणेत्यर्थः ॥ अनैकान्तिकत्वमितीति । फलहेतुतया निर्णीते विगुणताऽनुष्टितलौकिकक्रियादाविति  
?R, । एवं पूर्वतनयुक्तेः सावकाशत्वमुक्त्वा अत्रत्यविरोधियुक्तेर्निरवकाशत्वेन दृढत्वमाह न चास्या इत्यादिना । एतेन पूर्वत्र सावकाशयुक्तिविरोधो निरस्तः , अत्र तु निरवकाशदृढयुक्तिवरोधो निरस्यत इति पूर्वानन्तर्यसङ्गतिरप्युक्ता ध्येया । व्याप्त्यादेः व्याप्तिपक्षधर्मतयोः । विपक्षे बाधकमनुकूलतर्कं च व्याप्तिनिर्णायकमाह बुद्ध्यादिमत्त्वे चेति । पक्षीकृतमृदादेरिति शेषः . एवं व्याप्तिमुपपाद्य मूलमुपलक्षणमित्युक्तत्वात् पक्षधर्मत्वात् पक्षधर्मतामपि व्यनक्ति न च मृदादिष्विति ॥ व्याघातादिति । मृदादिष्वित्यस्य मृत्त्वादिमस्त्वित्यर्थत्वादिति भावः ।  
?R कथं मानं भवेदिति मूलोक्तेः शङ्‌कोत्तराभ्यां तात्पर्यं व्यनक्ति ननु चेत्यादिना । ननु मृदब्रवीदित्यादेः प्रत्यक्षविरोध एव न युक्तिविरोधोऽतोऽत्र पादे निवेशो न युक्त इति चोद्यं शङ्‌काव्याजेन निरस्यन्पूर्वपक्षशङ्‌कानुदयमाशंक्य समाधत्ते ननु प्रसिद्धमृदित्यादिना ॥ सपक्षांतरेति । मृदाद्यन्येत्यर्थः ॥ असिद्धिरिति । बुद्धिवागादिकं वेदवाक्यादङ्गीकुर्वाणेनाज्ञातृत्वावक्तृत्वादिरूपजडत्वस्यांगीकर्तुमशक्यत्वादिति भावः । टीकायां जडत्वस्य हेतूकरणे तु आदिकालीनमृदादिपक्षीकारपक्ष एव । तत्र च मृत्त्वादिना जडत्वमनुमेयमिति तात्पर्यमुक्तं चन्द्रिकायाम् ॥ वेद एवेति । मृदब्रवीदित्यादिरित्यर्थः वाक्यांतरेणेति । अद्भ्यः पृथिवी त्यादिरूपेणेत्यर्थः । अस्मिन्नपि पक्षे धर्मिग्राहकजातीयबाधोऽस्तीत्यत आह परिदृश्यमानेति । इदानींतनमृदादिरूपकार्यं सजातीयकारणजन्यं कार्यत्वादित्यनुमानेनादिकालीनमृदादिसिद्धेरित्यर्थः ॥ एतेनेति । मृदब्रवीत् इत्यादिविषयादिकालीनमृदादेरानुमानिकत्वकथनेनेत्यर्थः । मृदादेरवैदिकार्यत्वादिति भावः । यद्वा  
?Rवेदादन्यस्यैवोपजीव्यत्वकथनेनेत्यर्थः । उपजीव्यवेदार्थ एव युक्तेरविरोधकत्वादिति भावः ।  
?R वेदस्येति । पूर्वाधिकरणे सम्यगुपपादितप्रमाणाभावतया प्राप्तं पूर्वश्लोके तथापीत्यन्तेन सूचितं वेदस्य निरवकाशत्वमिति भावः ॥ युक्तेश्चेति । द्रष्टव्याप्तीत्यनेन प्रागुक्तयुक्तेर्निरवकाशत्वमिति भावः । धरादेव्याः स्त्रीत्वादाह पुमांश्चेतन इति ॥ अर्थापत्तिमिति । तदुभयाविरोधान्यथानुपपत्तिं सूचयतीत्यर्थः । मृत्त्वादित्यत्र मृत्त्वरूपजडगतधर्मः कश्चिदभिमतोऽथ मृत्पदवाच्यत्वं न द्वयमपीति क्रमेण निराह तथाचेत्यादिना ।. अतिप्रसङ्गादिति । पृथिव्यादेरपि गोपदवाच्यत्वेन सास्नादिमत्त्वप्रसङ्गादित्यर्थः ॥ प्रकृतेति । मृदब्रवीदित्यादौ चेतनस्यैवोक्त्यङ्गीकारेण तद्वाक्यार्थाविरोधादित्यर्थः । यदि मृत्त्वादिक चेतनेष्वसिद्धं तर्हि तन्नामक इत्ययुक्तं प्रवृत्तिनिमित्ताभावात् । अमुख्यवृत्त्या चेत् मुख्यन्यायविरोध इति शङ्‌कते नन्विति ।अभिधानशक्त्या मुख्यया वृत्त्येत्यर्थः । मृद्गतमृत्त्वरूपधर्मस्य चेतने अभावेपि जडगतमृत्त्वरूपधर्मं प्रति स्वातन्त्र्यरूपनिमित्तमस्तीति भावेनाह मृदाद्यभिमानित्वादिति । पराधीननियन्तृत्वरूपाभिमानवत्त्वादित्यर्थः । विवरिष्यते चैतदग्रे । तर्हि जडेषु प्रयोगो न स्यादित्यतस्ततो न्यूनवृत्त्येनाह पृथिव्यादिष्विति । तदभिमतत्वेन तच्छब्दवाच्यचेतनसंबन्धेनेत्यर्थः । शरीररूपकविन्यस्तगृहीतेरि त्यत्रोक्तदिशेति भावः । तत्राव्यक्तादिशब्दवाच्येश्वरसंबन्धादन्यत्र शब्दप्रयोग इत्युक्तेः । कश्चिदन्य इति पदद्वयतात्पर्यं शङ्‌कोत्तराभ्यां व्यनक्ति नन्वेत इत्यादिना ।  
?R युक्यागमविरोधेनेतिपदतात्पर्यं शङ्‌कोत्तराभ्यां व्यनक्ति नन्वेवमित्यादिना ॥ अनभिमानस्वीकार इति । पृथिव्याद्यभिमानहीनस्य कस्यचिच्चेतनमात्रस्य मृदब्रवीदित्यादौ प्रतिपाद्यत्वेन स्वीकारे सति । पृथक् मृत्त्वादिधर्मवत्त्वतत्स्वातन्त्र्यरूपनिमित्तद्वयव्यतिरेकेणेत्यर्थः ॥ उक्तेति । तदनधिष्टितेत्यादिनोक्तेत्यर्थः ॥ उक्तरीत्येति । पूर्वपक्षदशाभ्यां ननु नित्यतयेत्यादिनोक्त(धर्मवत्त्वस्वातन्त्र्यरूपनुमित्त)रूत्येत्यर्थः ॥ उपपत्तिमिति । मृत्त्वादियुक्तिमित्यर्थः ॥ वेदप्रामाणयेपीति । तस्यापि नित्यनिर्दोषत्वाद्युपपत्त्योपपादितत्वात्पूर्वनय इति भावः । इति पदस्य प्राप्तमित्यनन्तरमन्वय इति प्रागुक्तत्वात्तदनूद्य तस्यार्थमाह इत्युक्तमेतत्सर्वमिति । प्राप्तमित्येततदनन्तरमयं शेषो वा । अत्रेति भाष्यपदानुवादः । तस्य व्याख्या इतिसूत्र इति । एतच्च सूत्रभाष्ये व्यक्तमिति भावः । अत्रेत्यादिकं तत इत्यतः प्रागप(क्रष्टव्य)कर्ष्टव्यमिति भावेन योजनान्तरमाह यद्वेति । तस्येत्यस्य इत्यर्थ इत्यनेनान्वयः । अत्रेत्यस्यार्थ एवं प्राप्त इति ।    
?R अयोगानुपयोगौ क्रमाद्व्यनक्ति मृदादीति, लक्षणेति च । विद्वद्रूढिसद्भावादिति । अज्ञप्राज्ञभेदेन रूढाववान्तरभेदस्य समाकर्षनये समर्थनादिति भावः ॥ न चात्र बाधकमिति । न चान्यायानेकार्थत्वमेव बाधकमेव शङ्‌कयम् । अजा(क्षादि)दिशब्देष्विव तुल्यवृत्त्याऽनेकार्थत्वस्यैवान्याय्यत्वं अत्र च न्यूनाधिकवृत्त्यङ्गीकाराददोष इति भावः । विजिज्ञापयिषता ज्ञापयितुमिच्छावता ॥ तुशब्देन मुख्यवृत्तिः सूचितेति । तुशब्दो ह्यवधारणार्थः सन् योग्यतया अभिमानिपदेनान्वेति । अभिमानिन एव व्यपदेशः अभिमानिव्यपदेश इति । न च मृदब्रवीत्तत्तेज ऐक्षत ता आप ऐक्षन्त इत्यादौ मृत्तेजःप्रभृतिशब्दैरभिमानिन एवोक्तिः संभवति । तथात्वे अभिमानिन एवोपादानापत्तेः । तथाच तेजःप्रभृतिवाक्यशेषे तेजोवन्नानां त्रिवृतं त्रिवृतमेकैकामकरोदिति तेजःप्रभृत्यचेचनानां त्रिवृत्करणाद्यनुपपत्तेः । निगमनिघण्टुव्याकरणादौ जडवाचित्वप्रसिद्ध्यनुपपत्तेश्च । तस्मान्मृदादिशब्दैः मृदाद्यचेतनानामपि व्यपदेशो नापलापार्हः । ब्रूते च परमाप्यतमः सूत्रकारोऽभिमानिन तु न तथा मुख्यवृत्तिरिति ज्ञायते । तथाच परममुख्यवृत्त्या अभिमानिन एव मृदादिशब्दैर्व्यपदेशो नान्यस्येत्युक्ते लोकसिद्धमुख्यवृत्त्यान्यस्यवाच्यत्वेष्ववधारणार्थं तुशब्द उपपन्नः । तत्तेज ऐक्षतेत्यादौ शरीररूपकविन्यस्तगृहीतेरित्यत्रोक्तरीत्या तेजःप्रभृतिजडेषु विन्यस्यस्यैवाभिमानिनस्तेजःप्रभृतिशब्दैर्ग्रहणं न केवलस्येति त्रिवृत्करणाद्युपपत्तिश्च कर्मदेवतादेर्वेदार्थत्वेऽपि तदेव सर्वशास्त्रयोनीति समन्वयसूत्रे तुशब्देन परममुख्यवृत्तिर्यथा सूच्यते तथेति भावः ॥ तत्रोपपत्ततीति । मुख्यत्वे स्वातन्त्र्यरूपनिमित्तसत्त्वरूपोपपत्तीत्यर्थः । तां व्यनक्ति अभिमानीति । पराधीननियन्ता ह्यत्राभिमानिशब्दार्थः । तथा च तावताभिमानिपदेन यथेष्टविनियोक्तृत्वरूपस्वातन्त्र्यसूचनेऽपि तस्य शब्दप्रवृत्तौ निमित्तत्वं कुत इत्यत आह ततश्चेति । स्वातन्त्र्यं तद्गतत्वं च शब्दवृत्तेर्हि कारणम् । स्वातन्त्र्यं तत्र मुख्यं स्यात्कुतो राज्ञि जयोऽन्यथा इत्युक्तदिशातदधईनसूत्रे स्वातन्त्र्यस्य शब्दवृत्तिहेतुत्वस्य समर्थनात् । अव्यक्तादेरीशाधीनत्वादव्यक्तादिशब्दजातमीशो अर्थवदितिवन्मृदादेरभिमान्यधईनत्वान्मृदादिशब्दजातं अभिमानिन्यर्थवदिति संभवेनेति न्यायेनेत्युक्तम् ॥ उत्तरसूत्र इति । दृश्यतेचेति सूत्रे इत्यर्थः ॥ प्राणसंवादादीति । प्राणा अहं श्रेयसि व्यूदिरे इतिप्राणपदेनेन्द्रियाभिमानिनामनेकेषां ग्रहणे तत्कर्तृकविवादादिर्घटत इति बहुवचनं प्रयुक्तमित्यर्थः ॥ इदमिति । सौत्रमित्यर्थः ।  
?R प्रादेशिकत्वेति । एकदेशवृत्तित्वेत्यर्थः ॥ वैयर्थ्येति । तदनधिष्टितेत्यादिना प्रागुक्तदिशेति भावः ॥ इत्यागममप्यत्र संवादयतीति । एतेन विशेषानुगतिशब्दो विशेषानुगतिबोधकागमपरः । यथा अस्यैव चोपपत्तेरूष्मे त्यत्रोष्मशब्दः । अन्यथाऽभिमानिनां प्रादेशिकत्वेत्यादिनोक्तचोद्यनिरासकशक्त्यादिमत्त्वस्यार्थापत्त्यैव सिद्ध्या पुनस्तदुक्तिपरस्यास्य पौनरुक्त्यापत्तेरित्युक्तं भवति ॥
आकांक्षेति । अभिमानिनां प्रादेशिकत्वेत्यादिनोक्ताकांक्षानुसारेणेत्यर्थः ॥ आदावक्त्वेति । अनुव्याख्यान इति योज्यम् ॥ पूर्वनिपातमिति । अल्पाच्तरं पूर्वमिति पाणिन्युक्तं पूर्वमुच्चारणीयत्वमित्यर्थः ।  
?R आत्मनि चैवमिति । परमात्मन्येवाघटकाचिन्त्यविचित्रशक्ययः सन्ति न जीव इति अत्रैव पादे श्रुतेस्त्वितिनये वक्ष्यते । वियत्पादे चोत्क्रान्तीतिनये क्रियावत्त्वेन जीवानामणुत्वं वक्ष्यते । अत्र वाक्ये देवतारूपजीवानामचिन्त्यसामर्थ्यं व्याप्तत्वं चोच्यते । अोतो विरोधात्कथमुपादेयमित्यर्थः ।  
?R असाविति । अनुपलंभ इत्यर्थः ॥ उदाहृतेति । पृथिव्याद्यभिमानिन्य इति स्मृतीत्यर्थः । एषा च समग्रा भाष्ये व्यक्ता ॥ इति सूत्रमिति । एकवचनं जाताविति प्रागेवोक्तमिति भावः ।  
?R अर्थापत्त्येति । युक्त्यागमविरोधेने त्युक्तार्थापत्त्या, दृश्यन्ते चाधिकारिभिरि त्युक्तप्रत्यक्षेण चेत्यर्थः । पृथिव्याद्यभिमानिन्य इति स्मृत्या च सिद्धमिति भावेनाह समर्थितं चेति । अनेकत्रेति । यज्ञादिशालास्वित्यर्थः । अर्थक्रियया संवादेन चेति । मन्त्राणामौषधादिबोधकवाक्यानां चेत्यर्थः । यद्वा उपलम्भो भ्रमोऽस्त्वित्यत आह अर्थक्रिययेति ॥ अपि लोक इतीति । लोकेपि पिशाचादयोन्तर्धानशक्त्या नोपलभ्यन्ते किम्वीश्वर इति वक्ष्यत इत्यर्थः । अचेतनमात्र इत्युक्त्या अग्न्यादिपदमचेतनस्यापि वाचकमित्युक्तं भवति ॥ प्रलीन इति । लीनदेहो लयवर्तिजीव इत्यर्थः ॥ जगद्व्यापारेति । इन्द्रस्य नु वीर्याणि प्रवोचं यानि चकार प्रथमानि वज्री (ऋ 1-32-1) अग्नेयं यज्ञमध्वरं विश्वतः पमिभूरसि (ऋ 1-1-4) । उरुं हि राजा वरुणश्चकार सूर्याय पन्थाम् (ऋ 1-24-8) इत्यादाविति भावः । इत्यलमिति । अयं भावः । मत्सि सोम वरुणं मत्सि मित्रम् इत्यादौ सोमं प्रति वरिणादीन्मादयस्वेत्युच्यते । न च जडस्य विग्रहादिचेतनस्य वा सोमपानकृतमदः संभवति । किञ्च तेषां पाहि श्रुधी हवम् (ऋ 9-90-5) इति पानस्तोत्रश्रवणादिकं श्रूयते । न च विग्रहेन्द्रियादिहीनस्य तद्युक्तमित्याद्यूह्यमिति ।  
?R वाक्यतापन्नानीति । आकांक्षायोग्यतासन्निधिमत्तामापन्नानीत्यर्थः । योगिनामपि देवताप्रत्यक्षं नेन्द्रियपदव्युत्पत्तिहेतुरित्याह देवतादर्शनं चेति ॥ न तद्व्युत्पत्तिहेतुरिति । योगिनामपीत्यनुकर्षः ॥ सामर्थ्यादिति । अन्वययोग्यताबलादित्यर्थः । व्युत्पत्तिः वाचकत्वप्रतीतिः । तत्रोपसर्जनीभूतेन वाचकत्वेन वस्तुपदोक्चस्यान्वय इत्याह वस्तुनो व्युत्पत्तिरितीति ॥ अनेन चेति । युज्यत एवेति एवशब्दसंबन्ध इत्यर्थः ।  
?R अर्थमग्रे विवक्षुराकांक्षाशन्तये अन्वयमात्रं दर्शयति शास्त्रलिंगत इत्यादि ॥ शंकानुवादेति । प्रत्यक्षेण दुरधिगमत्वादिना यत्पूर्वपक्षिणा शास्त्रैकसमधिगम्यत्वं देवताया उक्तं तदनुवाद इत्यर्थः । मुद्गपर्णी माषपणीतिं धान्यविशेषनाम । ननु यः पाशहस्तः स वरुण इत्यादौ पाशहस्तादिसमुदायशब्दस्य व्युत्पत्त्यभावे कथं तेन तदर्थावबोध इत्यत आह समासस्येति ॥ वाक्यत्वेनेति । अवयवभूतपदगतशक्यै(वा)कार्थबोधकत्वेन पृथक् समुदायव्यत्पत्तिर्मापेक्षितेत्यर्थः । शास्त्रोक्तदेवताया इत्यनुक्त्वा वस्तुन इति सामान्योक्तिकृत्यं व्यनक्ति न केवलमित्यादिना ।.  
?Rधर्मादावपीति । चोदनालक्षणोऽर्थो धर्म इत्यत्र यश्चोदनाप्रमाणकोऽर्थरूपः स धर्मः, अन्यः श्येनादिरधर्म इति जैमिन्याचार्यैस्तथैवोक्तम् । तत्र त्रिवृत्पञ्चदशः सप्तदश एकविंशः, एतानि वाव ज्योतिषि य एतस्य स्तोम इत्यादिवाक्यबलात् ज्योतिषां स्तोमो यस्मिन्स ज्योतिष्टोम इत्यादिप्रकारेण तत्र व्युत्पत्तिरिति भावः ॥ आक्षिपत इति । बोद्धादेः ।  
?R मूर्खैरित्यनुवादः । अविदितशक्तिरिति व्याख्या । वस्तुतः शब्दस्य यत्र मुख्यवृत्तिस्तदनभिज्ञैरित्यर्थः ॥ इदमिति । शक्तितत्त्वज्ञानानुसारेण शक्तिव्युत्पादनरूपं कारणमित्यर्थः । देवतादौ शक्तिव्युत्पादकस्य सूत्रकारादेः शक्तितत्त्वाभिज्ञत्वादिति भावः । इतिशब्दस्य, इति हिशब्दसूचितहेतोरिति हेत्वर्थत्वं ध्येयम् ।  
?R प्राबल्यादिति । प्राबल्यमागमस्यैव जात्या तेषु त्रिषु स्मृतम् इत्युक्तेरिति भावः ॥ य्तक्वचिदिचि । सर्वं विलाप्यान्तस्तमसि विलीन इत्यादावित्यर्थः ॥ इत्यादद्युक्तमिति । पूर्वाधिकरणे उपजीव्यविरोधे तु वेदस्यान्यार्थकल्पने त्याद्युक्तमित्यर्थः ॥ इत्येव बाधकमिति । अन्यथा इदं रूप्यम् ॥ इति भ्रमः नेदं रूप्यम् इति बाधबोधस्य बाधकः स्यादिति भावः ॥ अनेनेति । दृढयुक्तिविरोधेत्वित्यनेनेत्यर्थः सर्वत्रापीति । तथाच पर्वाध्याये प्रत्यधिकरणं पूर्वपक्ष्युक्तयुक्त्यपेक्षया सिद्धान्तीययुक्तीनां व्याप्त्यादिमत्त्वेन दृढत्वापादाततः पूर्वपक्षदिशा प्रतीतार्थप्रच्यावनमेतधिकरणन्यायेनेत्युक्तं भवति । न्याय  
?Rइत्यस्यार्थः प्रकार इति ॥ 2 । 1 । 3 ॥  
?R असदिति चेत् । अधिकरणोपाध्युक्तौ बीजमाह ननु चेत्यादिना ॥ परिहारस्य चेति । प्रतीतार्थप्रच्यावनेनाविरुद्धार्थान्तरकल्पनरूपस्येत्यर्थः । अल्पपदस्य कृत्यं अग्रे विवक्षुः वाक्ययुतेत्येवानूदितवान् । बाहुल्यादित्यनुवादः , प्राबल्यादिति व्याख्या । वस्तुनिर्णयपदस्यावृत्तिं , भवेदित्स्यानुवृत्तिं च मत्वाह वस्तुनिर्णयो भवेदितीति ॥ अत्रेति शेषः । तस्यार्थः अधिकरण इति ।  
?R तावता कथमगतार्थतेत्यत आह एतदुक्तं भवतीति । तदसिद्धिः जगत्कारणत्वासिद्धिः ॥ सुदृढयेति । ननु (यद्यपि) प्राचीनयुक्तिर्व्याप्त्यादिमत्त्वात् दृढा । इयं तु तद्हीनत्वाददृढा । अन्यत्रानुपक्षीणत्वे सतीतिवक्ष्यमाणयुक्तेर्व्याप्त्यादिमत्त्वेपि अविरोधित्वात् । विरोधिल्योस्तु भावत्वयुक्तिपरिशेषरूपयुक्त्योः क्रमाद्व्याप्तिपक्षधर्मतयोरभावादिति चेत्सत्यमेतत् तथापि वेदवाक्यासंवादसंवादाभ्यां पूर्वोत्तराधिकरणयुक्त्योः दृढत्वादृढत्वे ध्येये । श्रुतिसंवादेनात्रत्ययुक्तीनां व्याप्त्यादिमत्त्वमावश्यकमिति तात्पर्यात् । एतेन सोपानारोहणन्यायेन युक्तिदृढयुक्तिसुदृढयुक्तिविरोधानां क्रमान्नविलक्षणत्वादि त्याद्यधिकरणत्रयेण निरासादस्य संगतिरपि सूचिता ॥ श्रुतिसहितयुक्तिभ्य इति । विश्वप्रागभावस्य कारणत्वमात्रसाधिका युक्तिरेका । वियदादेर्लये अभावसाधिका भावत्वयुक्तिरन्या । विश्वप्रागभावस्य कर्तृत्वसाधिकापरिशेषयुक्तिरपरेति युक्तिभ्य इत्युक्तम् । दूरे वक्ष्यमाणाकर्तृकत्वजीवकर्तृकत्वसाधकयुक्तयो ग्राह्याः । संवादिश्रुतिरग्रे व्यक्ता ॥ तद्विरोधियुक्तीनामिति । निषेधैकस्वरूपत्वकार्यत्वविनाशत्वादियुक्तीनामित्यर्थः ॥ अप्रामाण्यादिति । श्रुतेः प्रतीतार्थे युक्तेः सर्वथा इति ध्येयम् । अत एवैतन्न्यायेन पत्यादिशब्देभ्य इत्यत्र ब्राह्मणादिश्रुतिब्रह्मलिंगान्यथानुपपत्तिरूपयुक्त्या स त्रेधा बभूवैषा गूणानामुपादानाय विष्णुर्वाव सत्वस्य रजसो ब्रह्मेशानो नाम तमस इति वेदवाक्यान्तरसंवादिन्या विरिंचब्रह्माभेदरूपप्रतीतार्थप्रच्यावनेनार्थान्तरकल्पनं ततोपि प्रबलसिद्धान्तीययुक्त्यागमबलात् कृतं ध्येयम् ।  
?R स्मृतियुक्तिश्रुतिगुणयुक्तयो बहुयुक्तयः इत्यादेरुत्तरपादोपक्रमे वक्ष्यमाणदिशा अर्थमाह अत्राल्पत्वमिति ।  
?R बाहुल्यमिति पदद्वयस्यापि प्राबल्यमित्यर्थः । इतिशब्दो हेताविति भावेनाह इत्यत इति ।  
?R युक्तिविरुद्धत्वेनेति । प्रलये सर्वासत्त्वसाधकभावत्वयुक्तिसहितया प्रागभावस्य कारणत्वसाधकयुक्त्या. तथा कार्यस्य सकर्तृकत्वनियमात् प्रलये भावमात्रस्य अभावेन तत्कर्तृत्वायोगे पिरशेषादभावस्यैव कर्तृत्वमिति परिशेषरूपयुक्त्या च विरुद्धत्वेनेत्यर्थः । प्रलये तत्सत्ताभावस्येत्यादिनाऽग्रे परिशेषेण कर्तृत्वं सिसाधयिषुरादौ कारणत्वमात्रं तावत्साधयितुं वक्ष्यामाणहेतोर्विशेष्यासिद्धिं तावन्निराह मबाप्रलय इत्यादिना । सूत्रेऽसच्छब्दः छांदसभावार्थः सन् शत्रन्त अभावपर इति भावेनाह उत्पत्स्यमानकार्यप्रागभाव इति । सूत्रानुसारेण प्रयुक्तमेकवचनं समुदायाभिप्रायम् । तत्तत्कार्यप्रागभावाः इत्यर्थः । तेषामनेकत्वेपि प्रमितत्वादप्रमितेश्वरादपि लाघवमिति भावः । नष्टकार्यप्रागभावमादायान्योन्याभावादिकभावादिकमादाय च बाधवारणायोत्पत्स्यमानकार्येति, प्रागिति च विशेषणद्वयम् । अवश्यं नियमेनेत्यर्थः । एतेनाश्रयासिद्धिरपि निरस्ता । विशेषणासिद्धिं निराह न चास्येति ।  
?R महदादिकार्यकारणमिति । महदादिकार्यजननशक्त्युपेतमित्यर्थः । एवं च साध्यावैशिष्ट्यशंकानवकास इति ध्येयम्   
?R तत्समानन्यायानामिति । अन्यत्रानुपक्षीणनियतकार्यपूर्वभाववतामित्यर्थः ॥ स्यादेतदिति । एतत् ईस्वरादिकारणत्वम् । एवं प्रागभावसमानन्यायतया स्यात् तदेत्यर्थः । सूत्रेऽसच्छब्दः कर्त्रर्थकशत्रंतः सन् अभावप्रतियोगिपर इति भावेन प्रयोगान्तरसूचकत्वेन वृत्त्यन्तरमुपेत्य प्रयोगमाह सिद्धान्तिनेत्यादिना । सिध्यसिद्धिभ्यामीश्वरपक्षकासत्त्वसाधनायोगात्सिद्धान्तिनेत्यादिविशेषणम् । तावता । नन्वत्रेत्यादिना कृतचोद्यस्य कः परिहार इत्यतो भावत्वयुक्तिसहिता सती प्राचीनयुक्तिरेव सिद्धान्तविरोधिनी विवक्षितार्थसाधिरेत्याह एवं चेति ॥ तस्यैव कारणत्वमिति । कर्तृत्वोपादानत्वादिना सर्वेणापि रूपेणेति भावः । सर्वेण रूपेण तस्यैव कारणत्वमित्येतच्छंकोत्तराभ्यां व्यनक्ति ननु चेति । परिहरति नेति । तत्सत्त्वे(त्ते)ति । ईश्वरादिसत्ताभावस्येत्यर्थः । एतच्चोपलक्षणम् । चत्कार्यं तत्सोपादनकमिति नियमात् । महदाद्युपादानत्वेन प्रधानमनश्यमंगीकरणीयमिति चेत् न, प्रलये अबावत्वयुक्त्या तत्सत्ताभावस्य प्रमितत्वेन मायावाद्यङ्गीकृतब्रह्मण इव कर्तृभूतप्रागभावस्यैवोपादानत्वोपपत्तेरित्यपि ध्येयम् । ईश्वरकर्तृत्वविरोधित्वात् कर्तृत्वांश ेवोपपादितो नोपादानत्वांशः स तूपलक्षणयोपात्त इति ध्येयम् । उपाहृतेति । सदेव सोम्येत्यादिश्रुतीत्यर्थः । असदेवेदमग्रे ति प्रागभावस्य नियतपूर्ववृत्तित्वयुक्तिसंवादिनी । तदसदेवे तिश्रुतिः प्रागभावस्य कर्तृत्वसाधकपरिशेषयुक्तिसमवादिनी । तृतीया तु कार्यस्य प्रागभावमात्रजन्यत्वसंवादिनी । न च श्रुतीवसच्छब्दस्तुच्छपर  
?Rइति वाच्यम् । आसीदित्यादिसत्त्वोक्त्यादिविरोधादिति भावः ।. स्वार्थपरित्यादस्यातीताधिकरणे स्थितत्वादिति । एतेन पूर्वसिद्धान्तन्यायेन पूर्वपक्षप्रवृत्तेरापवादिकी सङ्गतिरित्यपि सूचितम् ॥ स्वरूपसत्त्वादिनेति । कार्योन्मुखत्वादिना मनोऽकुरुतेत्यादियोगः आदिपदार्थः ।  
?R एतेन सर्व इतीति । एतेन सर्वे व्याख्याता इति पूर्वाध्यायान्तिमाधिकरणे नैव साधयितुं शक्यः इत्यादियोगेन असत्पदवाच्यतुच्छस्येश्वराधईनतया तदधईनत्त्वन्यायेन च ब्रह्मार्थत्वमुक्तम् । तथा च कथं तेनान्यप्राप्तिरुच्यत इति भावः । अन्यत्रापि वृत्त्यङ्गीकारादिति भाष्यदिशा समाधत्ते तत्किमिति । अन्यत्रेति । भावव्युत्पत्त्यादिनाऽभावादावित्यर्थः । एतेन सर्व इत्यत्रासत्पदस्य तुच्छपरत्वमुपेत्य विचारप्रवृत्तावपि इह भावव्युत्पत्त्यादिना योगेनाऽभावार्तत्वोपगमेन विचारकरणमविरुद्धमिति ज्ञेयम् । तत्रेति । अभावादौ । समाकर्षेति । भगवदर्थकानामपि शब्दानामन्यत्र न्यूनवृत्त्या वाचकत्वेन व्यवहारस्य समाकर्षादित्यधिकरणे स्वीकारादित्यर्थः ॥ युक्तुपेताया इति । नचैवं स्वार्थपरत्वाय श्रुतिर्युक्तिमपेक्षते, युक्तिः स्वप्रामाण्याय श्रुतिसंवादापेक्षेत्यन्योन्याश्रय इति शङ्‌क्यम् । युक्तेः सदेवेत्यादिश्रुत्यर्थबाध एव श्रुतिसंवादापेक्षा न तु प्रागभावकारणत्वादिसाधन इति तत्र परानपेक्षत्वात् ॥ कारणत्वं कर्तृत्वं चेति । कारणत्वमुपादानत्वं ध्येयम् ॥ ब्रह्मवादिनोपीति । ब्रह्मैवोपादानं कर्तृ चेति वदतोपि कर्त्रुपादानसत्त्वादजस्रकार्योत्पत्तिप्रसङ्ग इत्यर्थः ॥ ममापि समानमिति । अभाव(स्यापिका)स्य कादाचि(त्ककार्योन्मुखत्वादिरूपेच्छा)त्केच्छादिमत्त्वोपगमादिति भावः ॥ उक्तमिति । ब्रह्मणो विश्वकर्तृत्वमित्यर्थः । सर्वं सूत्रारूढतया दर्शयति तदिदमुक्तमिति । असदिति सूत्रखण्डनेति योज्यम् । अत्रेति । सूत्रे, सूत्रस्यास्मिन्नर्थ इति वा ॥ असच्छब्द इति । नञुपपदसच्छब्द इत्यर्थः । अस् भुवीत्यस्माद्भावे छान्दसशतृप्रत्यये श्नसोरल्लोपे नञ्समासे असदिति रूपम् । कर्तृसाधनेऽप्येवेमेव प्रक्रिया । प्रतिपत्तिलाघवायाभाव इत्येव कुतो नोक्तं सूत्र इत्यत आह श्रुतीति । असदेवेदमग्र आसीदित्यादिश्रुतीत्यर्थः । एतेन श्रुतावपि भावसाधन इति सूचितम् ।   
?R अपरापि वृत्तिः । अन्योप्यर्थः सूत्रखण्डस्येत्यर्थः । तामाह भावत्वेति ॥ असदिति । अविद्यमानमित्यर्थः । एतद्वृत्त्यन्तरसूचनार्थं चासच्छब्दःप्रयुक्तः सूत्र इति भावः ॥ अत्रेति ॥ अस्मिन्नर्थं ॥ क्रतृसाधन इति । नास्तीत्यसदित्येवंरूपेणेत्यर्थः । तद्विशेषः कर्तोच्यत इति । प्रकृतोपयोगात्कर्तेत्येवोक्तम् । उपादानमुच्यत इत्यपि ग्राह्यम् ॥ इत्युक्तमिति । दृढयुक्तिविरोधे तु सर्वत्र न्याय ईदृशः इति पूर्वाधिकरणे उक्तमित्यर्थः ॥प्रकृतश्चेति । अभावकर्तृत्वादिरूपपूर्वपक्ष्युक्तश्रुत्यर्थश्चेत्यर्थः । वक्ष्याम इति । निषेधैकस्वरूपस्य न कर्तृते त्यादिनेति भावः ।  
?R संभावित इति । संभावितः प्रतिज्ञायाः अर्थः साध्येत हेतुने त्यादेरिति भावः ॥ इत्यनुवर्तत इति । असत्कारणपदयोरर्थौ प्रागुक्ताविति भावः ।  
?R अत्रापि प्रायशब्दो बाहुल्यवाची सन्प्राधान्यार्थं इत्याह प्रायो बाहुल्यमित्यादिना । प्रथमपादा(माधिकरणा)र्थप्रपञ्चनेति । स्मृत्यधिकरणे ह्यश्रौतस्स्मृतीनां सर्वासामप्रामाण्ये सङ्क्षेपेणोक्ते सति तत्प्रपञ्चनं समयपादे द्वादशभिरपि नयैः क्रियते । इतरेषां चानुपलब्धेरिति सामान्यतो निराकरणं समयानां कृतमित्यादिभाष्योक्तेः । तथाऽत्रापीति भावः ॥ अध्यात्मेति । उपासनापादे अध्यात्मप्रवणो भूत्वा तस्य सन्निहितत्वतः इति अनुभाष्योक्तेरिति भावः । प्रागेवेति । इति न्यायो विनिश्चितः इत्यनन्तरं कथं न निर्णयं कुर्यादि त्यनन्तरं वे त्यर्थः ।  
?R असत्प्रमितमिति । अविद्यमानं प्रमितमित्यर्थः । एवमग्रेऽप्यसत्पदार्थो ध्येयः । लयवर्तिकार्यप्रागभावे व्यभिचारनिरासाय वस्तुत्वादित्येतत् भावत्वादिति व्याख्यातम् ॥ ईश्वरादिकमिति । ईश्वरप्रधानदृष्टादिकमित्यर्थः ॥ कर्तृतयैवेति । उपादानत्वादिना चेत्यपि ध्येयम् ॥ सेत्स्यतीति । परिशेषादिति भावः ॥ विप्रतिपन्नोऽभाव इति । तत्तत्कार्यप्रागभावः तस्य तस्य कर्ता नेति साध्यार्थः । यद्वा सांख्यमते प्रधानमिव, मायिमते ब्रह्मेव, प्रागभावोपि लाधवादेक एव विश्वकर्तोपादानं चेति परेण वाच्यमिति भावेनैवं पक्षनिर्देशः । अत एव कर्तृत्वमात्रस्याभावे विश्वकर्तृत्वमि त्याद्युत्तरवाक्यं सङ्गच्छते । अन्यथा तत्तत्प्रागभावस्य तत्तत्क्रतृत्वस्यैव प्राप्त्या अप्राप्तविश्वकर्तृत्वनिरासानुपपत्तेः । श्रुतिसूत्रयोरेकवचनप्रयोगाच्च । वक्ष्यति च अनेकत्वादेः परेणापि त्याज्यत्वादिति । यत्तु तस्मात् तत्तत्प्रागभावस्यैव तत्तत्कर्तृत्वादि ति पूर्वग्रन्थे निगमनं तत्तु भिक्षुपादप्रसरणन्यायमुपेत्येत्यविरोधः । उपादानं च नेत्यपि ध्येयम् ।  
?R इच्छाप्रयत्नादिकेति । कार्यानुकूलेच्छाप्रयत्नौ । शरीरेन्द्रियादिरादिपदार्थः । नन्वेवं वृक्षेणेत्यादौ कर्तृकरणयोस्तृतीयेति कर्तरि विहिततृतीययाऽवहतकर्तृत्वायोग इत्यत आह वृक्षेणेति । तिष्टतेरकर्मत्वेन लः कर्मणि च भावे चाकर्मकेभ्य इति भावलकारे भावार्थकाऽऽख्यातत्क्रियापदयोगे कर्तरि प्राप्तेयं तृतीयेति ज्ञेयम् ॥ पारिभाषिकमिति । स्वतन्त्रः कर्तेति  
?Rपाणिन्युक्तेः स्थितिरूपक्रियां प्रति स्वातन्त्र्यरूपं कर्तृत्वं पाणिनिपरिभाषितमेवेति न सर्वसंप्रतिपत्तिरिति भावः ॥ विविच्येति । पूर्वंवादिनापीच्छादेरङ्गीकारात्तदभावस्य बुद्ध्यभावेनैव साध्यत्वात् प्रवृत्तिर्हि बुद्धिपूर्वेत्येव बुद्ध्यैव विवेकं कृत्वा व्याख्येयमित्यर्थः ॥ तृतीयादीति । आदिपदेन कर्तृकर्मणोः कृतीत्यादिना कर्तरि विहितषष्ट्यादिग्रहः ॥ प्रकरणादिति । जन्मादिसूत्रोक्तकर्तृत्वस्यैव पूर्वोत्तराधिकरणयोर्विचारस्यैव प्रवृत्तेरिति भावेन प्रकरणादित्युक्तं व्यनक्ति अत्रैव हीति । यद्वा विवादविषयत्वाच्चैतदेव कर्तृत्वमुपादेयं नान्यदिति भावेनाह अत्रैव हीति । ततश्च किं, तादृशकर्तृत्वस्य मयापि स्वीकारादित्यत आह सा चेति । बुद्धिपूर्वकत्वं क्वचिद्बुद्धिकारणकत्वं क्वचिद्बुद्ध्याविनाभूतत्वम् । यद्वा बुद्धिकारणकत्वेनापि बुद्ध्‌यविनाभूतत्वमेव विवक्षितमिति भावेन बुद्ध्यविनाभूतत्वरूपबुद्धिपूर्वकत्वं व्यनक्ति कार्याया इत्यादिना ॥ व्यापिका बुद्धिरभावे (न च ) संभवतीति । एतच्च बुद्धिराहित्यमेव तदि त्यत्रोपपादयिष्याम इति भावः ॥ इति व्याख्यानादिति । कर्तृत्वं बुद्धिपूर्वप्रवृत्तिरिति निश्चितमिति योजनेति भावः ॥ भावे वेति । नपुंसके भावे क्त इति प्रत्यये कर्तृत्वमिति निश्चय इत्यर्थलाभात् न दोष इति भावः ।  
?R धर्मिणैक्यलाभायाह अभावोत्रान्योन्याभाव इति । तस्यैवाभेदो धर्मिणा नान्यस्येति अदृश्यत्वनये व्युत्पादानात् । अभावधर्मेत्यनिच् ।  
?R अप्रमिताश्रयत्वादिकमिति । आश्रयासिद्धत्वस्वरूपासिद्धत्वादिकं भवेदित्यर्थः ॥ अभावत्वमपि अभावस्वरूपमेवेति शङ्‌कते षट्पदार्थेति । सन्तु नाम भावरूपा धर्मा अभावे । तावता कथं स्वरूपासिद्धिरित्यत आह ते चेति ॥ अन्योन्याभावसमानेति । यथाऽन्योन्याभावो यावद्द्रव्यभावित्वात् धर्मिणाऽत्यन्तमभिन्नस्तथा एतेपि यावद्द्रव्यभावित्वादभिन्ना इत्यर्थः । निपातानामनेकार्थत्वात् इवार्थोऽयं चशब्द इत्याह भावस्याभावधर्म इवेति चेति ।  
?R उभयसिद्धत्वादिति । पूर्वपक्षसिद्धान्त्युभयसिद्धत्वादित्यर्थः ॥ कथमेतदिति । धर्मिण एव निषेधरूपत्वमित्येतदित्यर्थः । साकल्य इति । धर्मात्मना धर्मितया च सकलाकारेण निषेधरूपत्वादित्यर्थे वर्तत इत्यर्थः ॥ क्वापीति । पक्षे दृष्टान्ते चेत्यर्थः । तद्व्यनक्ति प्रतिषेधेपि विधिसद्भावस्येति । धर्मद्वारा विधिरूपत्वस्येत्यर्थः ॥ इति यथेति । तत्रान्नस्य प्राधान्यं सूपादेरप्राधान्यं यथा तथेत्यर्थः ।  
?R एवं हेतोर्व्यभिचार स्वरूपासिद्धिं च निरस्य यदप्रयोजकत्वमनिरासाय बुद्धिराहित्यमुक्तं तद्विशदयति इदानीमिच्छाप्रयत्नादिति ॥ निरूपाधिकसंबन्धमिति । निषेधैकस्वरूपत्वस्य बुद्धिराहित्यस्य चेति योज्यम् । अतिप्रसङ्गित्वादिति । धूमोऽस्तु वह्मिर्मास्त्विति शङ्‌काप्रसङ्गेन सदनुमानमात्रभङ्गप्रसङ्गादित्यर्थः । निर्निमित्तत्वसिद्धमिति शङ्‌कते तन्मनोऽकुरुतेति ॥ श्रुतेरिति । शङ्‌केति योज्यम् ॥ अन्यथासिद्धत्वादिति । कार्योन्मुखत्वपरतयोपपन्नत्वादीश्वरविषयतयोपपन्नत्वादिति वार्थः । ननु प्रागभावनामनेकत्वात्कार्यैकनाश्यत्वात्कथं संज्ञामात्रभेद इत्यत आह अनेकत्वादेरिति । कुत इत्यत आह अनेकेति । यद्यपि तत्तत्प्रागभावस्य तत्तत्कार्यं प्रति कर्तृत्वोक्तौ तत्तत्कार्यं प्रति तस्य तस्य स्वातन्त्र्यप्राप्तेरेकत्र कार्येऽनेकस्वातन्त्र्याप्राप्त्या न कार्योदयप्रतिबन्धापत्तिः । तथापि विप्रतिपन्नोऽभावः इत्यत्रास्मदुक्तं तात्पर्यं ध्येयम् ॥ इदमिति । बुद्धिराहित्यमेव तदित्येतत् कर्तृत्वमिति निश्चतमि त्येतदनन्तरं वक्तव्यमित्यर्थः ।  
?R चतिर्थिर्हेतुभिर्धर्मधर्मिभावानुपपत्तिशङ्‌काया निरासकतयोत्तरवाक्यमवतारयति भावस्येत्यादिना । धर्मश्चापर इति । व्यवच्छेदको धर्म इत्यर्थः । प्रमाणाभावरूपाद्यहेतुं निराह प्रतीयते चेति । पटो न भवतीति । पटान्योन्याभाववानित्यर्थः प्रमेयः प्रमेयत्ववान् । संबन्धाभावरूपो द्वितीयो हेतुरप्रयोजक इत्याह पटशौक्ल्ययोश्चेति ॥ विशेष्यविशेषणत्वेति । पटशोक्ल्ययोर्विशेष्यत्वविशेषणत्वरूपो धर्मिधर्मभावः मेरुमन्दरयोस्तदभावरूपो धर्मिधर्मबावाभाव इत्यर्थः । संबन्धाद्यप्रयुक्तव्ये हेतुव्यभिचारमाह संबन्द्धयोरिति । संयोगसमवायरूपसंबन्धहीनयोरपि धर्मधर्मिभावोऽस्तीत्याह भूतलधटाभावयोरिति ।  
?R तृतीयचतुर्थहेतू अप्यप्रयोजकत्वेन निरस्याविति प्रतिज्ञापूर्वमप्रयोजकत्वं व्यनक्ति एवमेवेति । नित्येति । गगनं नित्यं, शब्दोऽनित्यः आत्मा नित्यः, ज्ञानादिरनित्यः इति भावः ॥ पटत्वशौक्ल्ययोरिति । तयोर्गुणत्वेन एकाधिकरणत्वेन चाविरुद्धस्वभावत्वादिति भावः ॥ भिन्नानामपीति । मेरुमन्दरादीनामित्यर्थः । अत्रेत्यनुवादः । एवं सत्यपीति व्याख्या । अत्रेत्यस्यार्थानुवादः तथापीति । तस्य व्याख्या यद्यपीत्यादिपूर्ववाक्यम् । सर्वेषां भावाभावतया द्विरूपत्वेपीत्यर्थः ।  
?R अत्रेत्यस्यावृत्तिं मत्वाऽनूद्यते अत्रेति । तस्य व्याख्या पदार्थसार्थ इति । सार्थः समूहः । विधिधर्मिकः धर्मित एव  
?Rविधिरूपो न धर्मद्वारेणेत्यर्थः । एवमग्रेऽपि । धर्मधर्म्यभेदे कथं धर्मीत्युक्तिरत आह अभेदेपीति ।  
?R बहुवचनेति । प्रथमप्रतिपत्तिष्विति बहुवचनेत्यर्थः । प्रतिपत्तिष्विति सप्तम्युपपत्तिमाह विषयेति । ननु आधारोऽधिकरणमिति सूत्रे आधारश्चतुर्धा औपश्लेषिकः, सामीपिको, विषयो, व्याप्तिश्चेत्युक्तेः विषयस्याधारत्वं मुख्यमित्यत आह कारकेष्विति । कर्तृकर्मादिषु षठ्षु कारकेष्वित्यर्थः । स्थितत्वादिति । साधकतमं करणमित्यत्र कैयटे यस्य यदाऽतिशयविवक्षा तदा तस्य कारकत्वम् । स्थाल्यां पच्यत इत्यादिना कारकेषु गौणमुख्यत्वविवक्षायाः सत्वस्योक्तिरिति ज्ञेयम् । तथाच इहमुख्या आधाराधेयभाव इति भावः ॥   
?R प्रमाणसमुदायेति । अन्यथासिद्धनियतपूर्वभावित्वतादृशपश्चाद्भावित्व-भावत्वकार्यत्वसकर्तृकत्वनियमपरिशेषरूपप्रमाणसमुदायेत्यर्थः ॥ प्रमाणेति । निषेधैकस्वरूपत्वरूपप्रतिपक्षरूपप्रमाणेत्यर्थः ॥ इत्यनुमानमिति । ईश्वराद्यसत्वसाधकं भावत्वानुमानं बाधितविषयत्वादिरूपविशेषदोषेण न तु दृष्टान्ताभावादि त्यादिसूत्रद्वयेन निराचिकीर्षुः प्रस्तावनाय दोषोक्तिप्रसञ्जनाय ईश्वराद्यभावानङ्गीकारप्रसङ्गं सूत्रे न्यबध्नादित्यर्थः । भाष्यटीकयोस्तु भावत्वहेतोस्तर्कपराहत्युक्तिपरतयैतत्सूत्रं व्याख्यातम् । तुशब्द एवार्थ
इत्युपेत्याह नैव प्रलय इति ।  
?R अभिरभिव्याप्ताविति । सर्वशब्दश्चासंकुचितवृत्तित्वपर इत्यर्थः । तर्हि सदेति व्यर्थमित्यतः आह सर्वशब्द इति । कृत्स्नवर्तमानेत्यर्थः ॥ भग्नं ताव(त्परस्यानु)दनुमानमिति । भावत्वेन सर्वासत्वसाधनस्य बाधादिति भावः ॥ अत एवेति । पुरुषसद्भावमात्रसाधनादेवेत्यर्थः । तद्व्यनक्ति अवशिष्टस्येति ।  
?R विभ्रान्त इति । नाशः कर्तृशेषवानिति विभ्रान्तिमानित्यर्थः । सुन्दोपसुन्देति । सुन्द उपसुन्दश्चेति द्वौ पुरुषौ तिलोत्तमाख्यकामिन्यर्थे परस्परनाशं प्राप्ताविति सुप्रसिद्धं पुराणेषु ॥ प्रत्युदाह्वियेतेति । अस्मदुक्तप्रमेयाभावात्तयोदाह्रियेतेत्यर्थः । इतिशब्दस्येदमुक्तं भवतीति पूर्वेणान्वयः ।  
?R परकीयानुमाने चेति । ईश्वरादिकं प्रलयेऽसत् भावत्वादित्यनुमान इत्यर्थः ॥  
?R यद्यपीति । तथापीति दूरस्थेनास्यान्वयः । देशादिद्वारेति । एकस्मिन्देशे प्रलयसत्त्वमपि नेत्यर्थः । सत्त्वेन वा कस्मिंश्चिद्भावान्तरे सत्त्वेन वा संबन्धाभ्युपगमे देशादावेव व्यभिचार इत्यर्थः ॥ स्फुटो दोष इति । बाधो दृष्टान्ते कार्ये साध्यहीनता चेति स्फुटो दोष इत्यर्थः ॥ भाष्यकृतेति । अनुभाष्यकृतेत्यर्थः ॥ सूचितमिति । भावत्वेन सर्वासत्त्वसाधने अपीतौ व्यभिचारात् तदभावे च विशेषणासिद्धिरिति प्रतीतेरिति भावः । अनुमानं नाशत्वादित्यनुमानं, कालत्वादित्यनुमानं चेत्यर्थः ।  
?R न च धर्माधर्माश्रयो जीवात्मनोऽन्य इति । स्वस्वामिभावरूपसंबन्धेन जीवस्यैवाश्रयत्वादिति भावः ॥ अधिष्टातृपरत्वादिति । कार्योन्मुखकर्ता अधिष्टाता ज्ञेयः । यथेष्टविनियोगकर्ता वाऽधिष्टाता, नियन्ता वा इत्यर्थः । ध्वंसात्यन्ताभावादावव्यभिचाराय कारणत्वे सतीति हेतुविशेषणम् ॥ वा(श्या)त्स्यादिवदिति । तक्ष्ण आयुधं वाशी, तक्ष्णा नियता यथा तथेत्यर्थः । आदिपदेन कुलिशादिग्रहः ।  
?R द्वितीयतृतीयपक्षौ अदृष्टं कारणं नो चेदित्यादिना निरसिष्यन् ततः प्राक् आद्यपक्षनिरास इति भावेनाह आद्यं दूषयतीत्यादिना ॥ अनादित्वं विनेति प्रलये सत्त्वं विनेत्यर्थः ॥ तत एवेति । प्रलये सत्त्वाभावादेवेत्यर्थः । तर्कं चाह न चेदिति । नादृष्टकारणकं न चेदित्यर्थः ॥ तदपीति । सृष्टिकालीनमित्यर्थः ॥  
?R उपादत्ते । दूषयितुमनुवदतीत्यर्थः । यदीत्यनन्तरं दोषमाह जायत इति शेष इति । एवं तर्हि तदि ति पदत्रयं परिष्कारार्थमुपात्तम् ॥ नैवास्माभिः पक्षीक्रियत इति । यद्यपि तत्पक्षीकारेणाधिष्टातृसाधनेपि नाश्रयासिद्धिरीश्वरसिद्धिश्च सेत्स्यति । तथापि प्रलयकालीनमीश्वरसत्त्वं न सिध्यतीति नैवास्माभिः पक्षीक्रियत इत्युक्तम् । तर्हि तदि ति परिष्कारार्थमनुवादः । उत्तरमित्यस्यार्थ आदिकालीनमदृष्टमिति ॥ नोक्तदोष इति । आदिकालीनादृष्टोत्पत्त्यभावरूपदोषो नेत्यर्थः । परादृष्टमित्यनुवादः । सृष्ट्युपक्रमे जनिमदिति व्याख्या । कुत अंगीकरणीयमित्यन्वयः ।
अदृष्टस्यपीति । आदिकालीनादृष्टस्यापीत्यत्यर्थः ।  
?R उभयस्यापीति । अदृष्टकारणत्वस्यादृष्टस्य चेत्यर्थः ॥ आश्रयासिद्धिरपरिहार्येति । अंत्यपक्षाभिप्रायेणैतदुक्तिः । द्वितीयपक्षे हेतौ कारणत्वे सतीति विशेषणासिद्धिर्ज्ञेया । यद्वा द्वितीयपक्षेपि कारणीभूतादृष्टस्यैव पक्षत्वादयं दोषः पक्षद्वयाभिप्रायेणैवेति ध्येयम् ।  
?R विश्वसन्तानोऽयमिति । सन्तानः परंपरा । इदानीं हि घटपटादिकार्यजातं प्रवाहेण बहुकालीनं वर्तते । स च सन्तानः तद्हीनैरारम्भकसमवायिकारणपरमाणुभिरारब्ध इति साधने विश्वसन्तानात्पूर्वं प्रलयः सिध्यतीति भावः ॥ आरणेयेति । अरणिजन्यवह्निसन्तानवदित्यर्थः । स चारण्यन्तर्गतवह्नवयवैः सन्तानहीनैरुत्पन्न इति भावः । पूर्वतनब्रह्माण्डपरमाणुषूक्तसाध्यस्य बाधात्वर्तमानेति ब्रह्माण्डविशेषणम् ॥ पूर्वमुत्पादितसजातीयेति । पूर्वमुत्पादितसन्तानसजातीयसन्तानान्तरा इत्यर्थः । सिद्धसाधनत्वनिरासाय सन्तानवन्त इत्यनुक्त्वा सन्तानान्तरा इति प्रतिज्ञाविशेषणोक्तिः । सन्तानभेदे सिद्धे एकत्र सन्तानद्वयायोगात् पूर्वतनस्य नाशावगतेर्लयसिद्धिरिति भावः । अनित्ये तन्त्वादौ अव्यभिचाराय नित्यत्वे सतीत्युक्तिः ॥ सर्वे सन्ताना इति । सर्वकार्यप्रवाहा इत्यर्थः । प्रदीपो हि प्रतिक्षणं परिणामभेदाद्भिद्यते तत्सन्ततिः कदाचिदुच्छिद्यते यथा तथेत्यर्थः । नष्टेति पवनविशेषणम् ॥ इयं क्रियेति । घटादिक्रिया काचिद्बुद्धिस्था संग्राह्या । अन्यक्रियावदिति पटादिक्रियादृष्टान्तः । साध्ये स्वपदं पक्षभूतक्रियापरम् । न तु समभिव्याहृतपरम् । स्वान्यत् पक्षीभूतघटादि क्रियातोऽन्यत् यदवयकालीनं अवयविकाले वर्तमानं तत्त्वानधिकरणभूता किञ्चित्कालीना या क्रिया तदन्येत्यर्थः । उक्तविशेषणविशिष्टा क्रिया पक्षीभूतघटादिक्रिया भवति तदन्यत्वेन दृष्टान्ते साध्यानुगमः । पक्षे च स्वस्य स्वान्यत्वस्य बाधात्तादृशपरमाणुक्रियारूपक्रियान्तरान्यत्वमादायैव साध्यपर्यवसानं कार्यम् । तथा चावयविकालीनत्वरहितकिञ्चित्कालीनक्रियासिद्धौ सर्वावयविनाशयुक्तः कालः कश्चन सिध्यति । स एव प्रलय इति भावः । इति शब्दस्य इत्यनुमानसिद्धत्वादिति पूर्वेणान्वयः ॥ स्वरूपतो विप्रकृष्टत्वादिति । इन्द्रियायोग्यत्वादित्यर्थः । शरीरादिकमित्यादिपदेनेन्द्रियगृहारामादिग्रहः । अंशतो बाधभागासिद्ध्योर्निरासाय पक्षे देवदत्तेत्युक्तिः । साध्ये ईश्वरगुणजन्यत्वेन सिद्धसाधनतानिरासाय । विशेषपदमुद्देश्यार्थः । स च विशेषगुणो धर्मादिरेवेति भावः । कालाकाशादावव्यभिचाराय हेतौ सत्यन्तम् । चैत्रदेहादावव्यभिचाराय विशेष्यम् । विचित्रकार्येति । कार्ये वैचित्र्यस्यादृष्टवैचित्र्यहेतुकत्वादिति भावः ॥ ज्योतिष्टोमेनेति । ज्योतिष्टोमनामको यागः स्वर्गसाधनमिति वाक्यर्थः । तृतीया लिङ्गुक्तसाधनत्वानुवादिनी । अवगुरेत् वधोद्यमं कुर्यात् । शतेन यातयात् शतयातनाख्यनरके पतेदिति ब्राह्मणावगोरणं नरकसाधनमिति वाक्यार्थः ॥ श्रुतेति । आशुविनाशिनो यागावगोरणादेः कालान्तरभाविफलहेतुत्वं फलपर्यन्तस्थायिधर्माधर्मौ विना न युक्तमिति तौ कल्पयतीत्यर्थः ॥  
?R आरम्भकप्रेरणादीति ।अदृष्टवादिभिरपि दृष्टसामग्रीद्वारैवोरयोगाङ्गीकारादित्यर्थः ॥ यज्ञदत्तशरीरवदिति । तस्य देवदत्तगुणाजन्यत्वात् अत्रोक्तसाध्यानुगम इति भावः ॥ देवताद्वारेणेति । देवताप्रसादद्वारेणेत्यर्थः । अ(दृष्टा)र्थापत्तिं निराह कार्यवैचित्र्यमिति । आदिकालीनकार्यवैचित्र्यं कथमित्यत आह आदिकालीनं चेति । कार्यवैचित्र्यमित्यनुषङ्गः ॥ अङ्गीकारेणेति । उपपद्यत इत्यनुषङ्गः ॥ योग्यताविरहादिति । क्षयिष्णुयागादेः भाविफलहेतुत्वस्य बाधादिति भावः । अन्यथाख्यातिमिति । योग्यताभ्रममाश्रित्य साध्यसाधनभावप्रतीत्यभ्युपगमेपीत्यर्थः । श्रुतिप्रामाण्याद्योग्यताभ्रमेण प्रतीतमपि साध्यसाधनत्वं नादृष्टेन निर्वाह्य किन्त्वन्यथेत्याह अन्यथासिद्धमिति । तद्व्यनक्ति यागादीति । आदिपदेनावगोरणादिग्रहः ॥ आराधितावज्ञातेति । आराधिता च सा अवज्ञाता चेति विग्रहः । यागेनाराधिता आदिपदगृहीतावगोरणेन अवज्ञातेति यथाक्रममन्वयः । देवताप्रीतिकोपद्वारेणेत्यर्थः ॥ स्वर्गाद्युपपत्तेरिति । स्वर्गनरकादेरुपपत्तेरित्यर्थः ॥ विमतो ब्राह्मण इति सर्गाद्यकालीन इत्यर्थः ॥ एवमिति । आश्रयासिद्धिरित्यर्थः ॥ अन्यथा दोष इति । इदानीन्तनपक्षीकारे सिद्धसाधनतेत्यर्थः । दूषणेति । आश्रयासिद्ध्यादिरूपदूषणसंभवेनेत्यर्थः ॥ विशेषेणेति । एष पर्वत इति पर्वतत्वरूपेणेत्यर्थः ॥ आद्यत्वानाद्यत्वे विहायेति । स्वरूपमेव नास्ति किमित्यनुषङ्ग । अस्ति स्वरूपमवधारणं त्वशक्यमिति चेत्तत्राह अवधारणं चेति ॥ हिरण्यगर्भापवर्गोत्तरभावित्वादिनेति । आदिपदेन चतुर्मुखब्रह्मत्वग्रहः।  
?R कार्यान्तरावस्थितीति । दृश्यसंतानशून्यैरित्यस्य दृश्यब्रह्माण्डशून्यैरित्यर्थ उक्तः स्यात् । तथाच ब्रह्माण्डहानेऽपि तदन्तर्गताविनष्टकार्यान्तरवद्भिरारब्ध इत्यर्थ संभवेन प्रमेयासिद्धिः सर्वकार्यविनाशकालस्य प्रलयकालत्वादिति भावः ॥ कुण्डबदरवदिति । कुण्डनाशेपि तदन्तस्थबदरफलावस्थितिर्यथा तथेत्यर्थः । ननु कालाग्निना रुद्रेण द्वादशादित्यैः युगपदुदयवद्भिः शेषान्तर्गतसङ्‌कर्षणज्वालया भागवताद्युक्तदिशा ब्रह्माण्डे गर्भीकृतपदार्थैः सह भस्मसाज्जायमाने सति कथं कार्यान्तरावस्थितिरित्यत आह कालाग्नीति । प्रलयविवादिनो मीमांसकस्यासिद्धत्वादित्यर्थः ॥ क्रमारम्भेति । प्रथमं तरुसन्तानं पश्चाद्गिरिसन्तानजन्म ततः शरीरजन्मेत्येवं क्रमारम्भेत्यर्थः ॥ इतिविशेषणमिति । एकदा दृश्यसन्तानशून्यैरारब्ध इत्युक्तौ न दोषः ।  
?Rक्रमारम्भपक्षे क्रमेण सन्तानशून्यत्वस्यैव लाभादिति भावः ॥ क्रमारब्धेति । दहनारम्भानन्तरं पवनारम्भ इत्येवंरूपेणेत्यर्थः । इति हेतुविशेषण इति । एकदारम्भकहेतुसाकल्यविशिष्टसन्तानत्वादिति हेतुविशेषणे इति भावः । द्व्यणुकादिक्रमेणारम्भस्वीकारेणेत्येतत्पूर्वत्रोत्तरत्र चासिद्धिबाधोपपादनायान्वेतीति ज्ञेयम् । साध्ये एकदेति विशेषणदाने बाधो ध्येयः । आदिपदेन दृष्टान्ते साध्यसाधनहीनता ग्राह्या ॥ आवापोद्धाराभ्यामिति । एकस्यावयवस्यापवापे प्रक्षेपे उत्पत्तिः । उद्दारेऽपगमे च विनाश इत्यङ्गीकारेण साध्यपर्यवसानोपपत्त्या प्रसयादिसिद्धिरिति भावः ॥ कार्यान्तरेति । ब्रह्माण्डनाशेऽपि पूर्वोक्तरीत्या तदन्तर्गतकार्यान्तरावस्थानोपपत्तेरित्यर्थः । यत्र समवायिकारणतन्तुनाशात्पटनाशः तत्रसत्यप्यारम्भकत्वे साध्यं नेति भावेनाह पटादिभ्य इति । सत्स्वेव समवायादिषूपादेयत्वतच्छून्यत्वादिव्यवहारो न तु तदभावे, शून्यपदेन ध्वंसस्य विवक्षितत्वादिति भावः ॥ सन्ततोत्पत्तिविनाशेति । तथैव तार्किकैरभ्युपगमादिति भावः ॥ आभाससमानेति । अयं पटः एतत्पटान्यावयविकालीनत्वहितकिञ्चित्कालीनपटान्यः पटत्वात्पटान्तरवदित्यादेरपि वक्तुं शक्यत्वादिति भावः ।  
?R आगमैरिति । श्रुत्यादिरूपैरित्यर्थः। अपश्यमप्यये यमप्येतिभुवनं साम्पराये यत्प्रयन्ति इत्यादिश्रुतयः । दुर्गा वाप्यवरा ततः । सर्वसंहारकारित्वादि त्यादिदशमतात्पर्याद्युक्तस्मृतयः । स्रष्टा पाता च संहर्ते त्यादिपूराणवाक्यानि । अव्यक्ताद्व्यक्तयः सर्वाः प्रभवन्त्यहरागमे । कार्यता चेत्यादाविति भावः । आगमादिति । यजेतेत्यादिश्रुत्यादिरूपादित्यार्थः ।  
?R अनुमानमुक्तमिति । प्रतिषेधमात्रत्वरूपमित्यर्थः ॥ सूत्रस्येति । न तु दृष्टान्तभावादिति सूत्रस्येत्यर्थः ॥ एतेनेति । अननुमाने किमपि कारणं नेत्याद्यर्थककिंपदप्रयोगेणेत्यर्थः ॥ स्वपक्षे सर्वासत्त्वपक्षे तत्साधकदृष्टान्ताभावदोषाच्चेति व्याख्यातमित्यर्थः ॥ विमतमिति । आदिकालीनमित्यर्थः । एवमग्रेपि ॥ प्रासङ्गिकमिति । एतत्प्रयोगस्य प्रलयप्राक्कालीनचेतनसत्त्वसाधकत्वेन लयकालेतदसाधकत्वात् । उत्पत्तेश्चेतनकर्तृत्कत्वसाधनप्रसङ्गात् विनाशस्य तथात्वं साधितमित्यर्थः ॥ नानुपमृद्येति । कारणमविनाश्य कार्यस्योत्पत्तिविनाशौ न स्त इत्यर्थः । ननु प्रध्वंसकर्तृत्वपक्षेपि तन्निरासकाः प्रतिषेधमात्तत्वात् अपीतौ तद्वत्प्रसङ्गादसमञ्जसं न तु दृष्टान्तभावादि तिसूत्रत्रयोक्तहेतवो मूलोक्तदिशा व्याख्या इति ज्ञायते । स्वपक्षदोषाच्चे ति सूत्रोक्तहेतुव्याख्यानं न ज्ञायत इत्यत आह दृष्टान्ताभावस्त्विति । अविनष्टस्यैव बीजादेरंकुरादिजननाद्यतिषिक्ततन्तुनाशेन पटनाशस्य त्वन्मतेऽप्यभावात् । व्यतिषिक्ततन्तुनाशान्यपटनाशस्यैवाभावादित्यूहनीय इति भावः ।  
?R एषेत्यादि तु वाक्यान्तरं मत्वाह इति वक्ष्यमाणमिति । तुशब्दसूचितपक्षान्तरनिरासं व्यनक्ति न सर्वथापीति । अनुगृहीतत्वं तत्संवादित्वं तदुपनिबद्धत्वं तद्गृहीतव्याप्त्यादिमत्त्वं च ध्येयम् । कुत एवं कल्पनेत्यतो ज्ञापकमाह अन्यथेति । युक्तीति । ताश्चागमोपनिबद्धाः काश्चित्तत्संवादिन्य इति भावः ॥ संप्रत्युपन्यस्तापीति । उत्पत्तिविनाशकारीत्युक्तेरित्यर्थः । तत्र यत्प्रयन्तीत्यपि श्रुतौ श्रवणादिति भावः ॥  
?R मतान्तरेणेति । तर्काप्रामाण्यवादिमतेनेत्यर्थः । तथा चोक्तमिति । पूर्वपादीयानुव्याख्याने । इदं व्यधिकरणमिति । अनुमानाप्रतिष्टानादिति वा । अन्यथा तर्क्यमिति वा विन्यसितव्यमिति भावः । पूर्वमनुमानाप्रामाण्ये अन्यथेत्यादिहेतुः । तत्र हेतुस्तर्केत्यादिरिति व्याख्यातं । इदानीं साध्यान्तरे तर्केत्यादिहेतुः । तत्र हेतुरन्यथेत्यादिरित्याह अथवेति । सूत्रं सूत्रांशम् । प्रतिष्टितप्रामाण्येति बहुव्रीहिः ।  
?R अस्येति । सिद्धान्तसूत्रांशस्येत्यर्थः । किंत्वित्यध्याहृत्योत्तरार्धं योजयति किन्तु प्रमाणमूलस्येति । अक्षजागममूलस्येत्यार्थोऽयम् ॥ प्रतिष्टितिरिति । प्रामाण्यमित्यर्थः । ननूभयोरपि मानमूलत्वनिर्णये स्यादेव सर्वानुमानाप्रामाण्यमित्यत आह यदा त्विति ॥ किन्त्विति । येन सर्वानुमानाप्रामाण्यमिति वाक्यशेषः ॥ अवधारमायां त्विति । अन्यतरस्य प्रमाणमूलत्विनिर्णये तु तेन प्रमाणभूतेनान्यतरस्य बाध इति न सर्वानुमानाप्रामाण्यमिति पूर्वोक्तैव गतिरित्यर्थः ।  
?R अनिर्मोक्ष इत्यत्र कस्मादित्यपेक्षायामाह स्ववचनव्याघातादिति । इयं च सूत्रशेषोक्तिः स्वव्याहतिरूपदोषः स्यादिति फलितार्थः । भाष्यटीकयोस्तु अनध्याहारेणानिर्मोक्षप्रसङ्गो मोक्षाभावप्रसङ्ग इत्यर्थः उक्तः । एवं सूत्रतात्पर्यं विवृत्य मूलवाक्यं योजयति अन्यथेति । तस्यार्थः उक्तेत्यादि ॥  
?R सिद्धान्ततयेति । साङ्ख्योत्प्रेक्षितैः विलक्षणत्वादितर्कैः ब्रह्मजगतोरुपादानोपादेयभावखण्डनमयुक्तं तर्काणामप्रतिष्टानादिति वर्णयन्तीत्यर्थः । गूढाभिसन्धिरित्युक्तमाशयं व्यनक्ति अयमाशय इति ॥ स्वमतेनेति । मायिमतेनेत्यर्थः ॥ अस्यार्थस्येति । मायावादिमते शास्त्रयोन्यादिषु सूत्रेषु प्रधानकारणत्वं नागमवेद्यं किन्तु  
?Rब्रह्मकारणत्वमेवेत्युक्त्या साङ्ख्यतर्काणामागमासंवादस्योक्तत्वात् पौनरुक्त्यमित्यर्थः ॥ वैरूप्यजन्मेति । वैरूप्येण जन्म यस्येति बहुव्रीहिः । पुरुषमतिवैचित्र्यादुत्पन्न इत्यर्थः ॥  
?R अत्रेति । अधिकरणे चरमं सूत्रमित्यर्थः । अधिकाशंकाप्रकारादेरदूषणादनुमतत्वभ्रान्तिं निराह आस्तामिति । तावच्छब्देन तयोरप्यनुपपन्नत्वं सूचयति । तच्च व्यक्तं चन्द्रिकायाम् । ननु सत्कार्यवादस्य महदादिततत्वगणादेश्च शिष्टसंमतस्य वैशेषिकादिभिरनङ्गीकाराच्छिष्टापरिगृहीतत्वमित्यतः तदप्रयोजकं, विप्रतिपन्नप्रधानप्रमेयविषये सांख्यस्येव वैशेषिकादेरतिविरोधाभावादिति भावेन वैपरीत्यौचित्यं व्यनक्ति इह हीति ॥ प्रकृतेति । विप्रतिपन्नप्रमेयासङ्गतमित्यर्थः ॥ यागीयेति । सांख्येन यागीयहिंसाया निषेधाद्वैशेषिकादिना तदनिषेधाद्विपरीतत्वमेव शिष्टापरिगृहीतत्वस्य स्यादित्यर्थः ॥ अतिदेशानुपपत्तिरिति । अभेदे तदयोगादिति भावः ।  
?R पौनरुक्त्यादीति । आदिपदेन अतिदेशायोगग्रहः । उक्तयुक्तिरिति । अभावकर्तृत्वपक्षे या युक्तिरुक्ता सेत्यर्थः । अत्र तदित्यनुवादः मनो विनेति व्याख्या । ज्ञानेच्छाप्रयत्नान्विनेति यावत् । अपौनरुक्याय प्रमेयभेदमात्रे वक्तव्ये प्रमा(ण्यभेदोक्ति)णोक्तिर्व्यर्थेत्यत आह अत्र शङ्‌काप्रापकेति । दृष्टान्तेभ्य इत्यस्य भविष्यतीति पूर्वसाध्येनान्वयः ॥ उक्तेति । आद्यसूत्रोक्तेत्यर्थः ॥ अनङ्गीकृतत्वादिति । तथाचोपलक्षणमाद्यपक्षे न युक्तमिति भावः ।  
?R प्रापकाभावादिति । उक्तदृष्टान्तानां तन्मात्रकारणत्वाप्रापकत्वात् । प्रत्युत कर्तृरूपकारणान्तरप्रापकं चास्तीत्याह कार्यस्येति ॥ द्वितीय इति । तस्यैव कारणत्वमिति पक्ष एवेत्यर्थः ॥ लोकेति । लोके हि कार्यस्य सकर्तृकत्वनियमदृष्ट्या दृष्टिविरोध इत्यर्थः । द्वितीयपाद इति । रचनेत्यादौ प्रधानकारणत्वमतस्य अभ्युपगमेपीत्यादावकारणत्वमतस्य अन्यथानुमितौ चेत्यत्र जीवकारणत्वमतस्य असत इत्यत्र शून्यकारणत्वमतस्य निरासादिति भावः । एवं हि तृतीयपादे निवेशापात इत्यत आह इदमुक्तमिति ॥ युक्तिभिरिति । दृष्टान्तेभ्य इति प्रागुक्तयुक्तिभिरित्यर्थः ॥ उक्तेति । निषेधमात्रत्वरूपपरिहारस्येत्यर्थः ।  
?R पञ्चमीप्रयोग इति । कर्तृत्वपक्षे कर्तृकरणयोस्तृतीयेति तृतीया स्यादिति भावः । अन्यथेति । कर्तृत्वपूर्वपक्ष इत्यर्थः । अचेतनादित्येतदचेतनत्वादित्यनुमानपरत्वपञ्चम्युपपत्तिरस्तीत्यत उक्तम् । वस्तुत्वस्यैवेति । किन्तु तृतीया स्यादिति वाक्यशेषः ॥ नासत्कार्यमिति । शून्यकार्यमकारणकार्यं वा नेत्यर्थः ॥ निमित्तत्वेनेति । जीवस्यादृष्टाधारतयेत्यादिना प्रागुक्तदिशेति भावः ।  
?R शङ्‌कते समं तर्हीति । ननु जीवादिशब्दानां कथं ब्रह्मश्रुतित्वं प्रवृत्तिनिमित्तादेरभावादित्यत आह शेषं भाष्य इति । शिष्यत इति शेषं शिष्टमित्यर्थः । आनुमानिकाधिकरणाद्युक्तदिशा प्राणधारकत्वानासाद्यत्वादिप्रवृत्तिनिमित्तभावात् जीवो विनयिता साक्षी त्यादिप्रयोगाच्चेत्यादि ध्येयमित्यर्थः । यद्वा नन्वासां ब्रह्मश्रुतित्वे कथं प्रापकं वाक्यमात्रमित्युक्तमित्यत आह शेषं भाष्य इति । मुख्यतो ब्रह्मवाचित्वेपि अमुख्यवृत्त्याऽन्यवाचित्वेन पूर्वपक्षोदयस्योक्तत्वात्तत्रेति भावः ॥ जीवाद्य्कृतेपीति । स्वातन्त्र्येणेति भावः ॥ 2 । 1 । 4 ॥  
?R     ॥?R?0 इति असदधिकरणम् ?R?0॥   
?R ॐ भोक्त्रापत्तेः ... ॥ पूर्वेण संगत्यगतार्थत्वे सूचयन् अधिकरणोपाधिमाह अतीतेति ॥ श्रुतिसिद्धेति । बहुश्रुतिसिद्धलिंगत्वेनेत्यर्थः । तथैव चन्द्रिकोक्तेः, इत्यादिश्रुतीतिवक्ष्यमाणत्वाच्च । एतेन पूर्वत्र श्रुतेः सिद्धान्त्यभिमतार्थस्वीकारो युक्तो मुख्यार्थाहानेः । इह तु न सिद्धान्त्यभिमतस्यानैक्याद्यर्थाङ्गीकारो युक्तः मुख्यार्थहानेः । अतो मुख्यार्थहानेः । अतो युक्तेः प्राबल्यमिति प्रत्युदाहरसंगतिः सूचिता । विरोधप्रकारं तावद्व्यनक्ति न ब्रह्मण इत्यादिना एवं प्राप्त इत्यन्तेन । भेदाभेदनिरासायोक्तमत्यन्ताभिन्नत्वादिति । भेदाभेदनिरासस्तु अत एव चोपमासूर्यकादिवदि त्यत्र करिष्यत इति भावः । नीरूपेपि गगने कल्पिनैल्यमिव कल्पितः संभवतीत्यतो वस्तुत इत्युक्तम् । हेतौ विशेषणासिद्धिं निराह न च मुक्तस्येत्यादिना । अनित्यत्वेति । मोक्षस्येत्यनुषङ्गः । तर्ह्यानन्दज्ञानादिरपि जीवस्य स्वभावो न स्यात् संसारेऽनुपलंभादित्यत आह आनदादेरिति । प्रमाणाभावादित्यसिद्धमिति शङ् कते न च बर्ह्मण इति । संसार इति । संसारदशायामित्यर्थः ॥ अनङ्गीकारादिति । सिद्धान्तिनेति भावः । हेतोर्विशेषणासिद्धिं निरस्य विशेष्यासिद्धिं शङ्‌कापूर्वं निराह स्यादेतदिति । श्रुतौ सर्व इति बहुवचनोपपत्त्यर्थं कर्माणीत्यंशस्याप्यनुवादः । मुक्तिपरत्वद्योतनाय वा । मुक्तावेव कर्मणां निवृत्तेः । विज्ञानमय आत्मा जीवः ॥ सिद्धान्तितमिति । सूत्रकृतेत्यनुषङ्गः । सप्त्यम्यन्ताद्वतिरयमिति भावेनाह यथा लोक इति ॥ विभिन्नस्थाना इति । प्राप्यरूपविशेषापेक्षयैवमुक्तिः । एकमतयः एकार्थविषयकमतय इत्यर्थः । इतिशब्दस्य इतिसिद्धान्तितमिति पूर्वेणान्वयः ॥ जघन्यवृत्त्येति । आद्ये लक्षणा, आये लक्षितलक्षणेति भावः ।  
?R अभूतेति । अभूततद्भावे कृभ्वस्तियोगे संपद्यकर्तरि च्विरि ति सूत्रेण पाणिनिना प्रागनेकतामाप्ता इदानीमेकतां संपन्ना इत्याद्यर्थे च्विप्रत्ययोक्तेरिह प्रागप्यैक्ये एकीभवन्तीति च्विप्रत्ययान्तैकशब्दप्रयोगो न युक्त इत्यर्थः । गौणार्थत्वापत्तेरिति । मुख्यार्थस्याभूततद्भावरूपस्य त्यागापत्तेरित्यर्थः । द्वितीयेति । उत भिन्नस्येति पक्षनिराकरणेन वक्ष्यमाणेनेत्यर्थः । प्राग्भिन्नस्य पश्चादभेदः काप्यदृष्ट इति यावत् । प्रागभिन्नाभिन्नस्य पश्चादत्यन्ताभेदोपि क्वापि न दृष्ट इति व्याख्यानसंभवतीति भावः ॥ यथोदकमिति । यथोदकं शुद्धे शुद्धमासिक्तं तादृगेव भवति । एवं मुनेर्विजानत आत्मा भवति गौतम इति भेदे दृष्टान्तपूर्वं जीवब्रह्मभेदोक्तेरिति भावः । परमात्मेति विष्णुपुराणवाक्यम् । एतत् पूर्वप्रकृतं जीवब्रह्मैक्यं मिथ्या कुतः यतोन्यद्द्‌रव्यं तद्द्रव्यतां नैतीति योजना ।  
?R ऐक्यश्रुतयो बाधिका इत्यत आह श्रुतयस्त्विति ॥ आरोपितभेदमेकं वस्त्त्विति । अंगुल्यवष्टब्धनेत्रेण भिन्नतया प्रतीयमानं चन्द्रबिम्बादिकमित्यर्थः । चन्द्रादावेकस्मिन्वस्तुनि चन्द्रादिभेदाभावेन तत्र हेतुसाध्यव्यतिरेकभावादिति भावः ॥ एतदर्थत्वेनापीति । यथा लोके घटः पटाद्भिन्नतया प्रमितो न पटेनाभेदवान् , तथा जीवोपि न ब्रह्माभेदवानित्येवं योज्यमित्यर्थः ॥ परकीयहेतोरिति । असर्वकर्तृमुक्तजीवाभिन्नत्वहेतोरित्यर्थः ।  
?R केचिदिति । ब्रह्मपरिणामवादिनः । यदित्यनुवादः , यदीति व्याख्या । तत्तर्हीत्यपि तथा ध्येयम् ॥ अध्याहारेति । मायिमते भोक्तुर्भोग्यत्वापत्तेः भोग्यस्य च भोक्तृत्वापत्तेरिति व्याख्यातत्वात् भोग्यस्येत्यस्य परमते, स्वमते च मोक्षे ब्रह्मत्वेत्यस्याध्याहारादिति भावः ।  
?R ये त्विति । रामानुजीया इत्यर्थः ॥ तत्र तत्रेति । मुक्तोसृप्यव्यपदेशात् । अतौपीतद्वत्प्रसंगादि त्यादावित्यर्थः ॥ अनुक्तत्वेनेति । प्रकृत्यधिकरणादेरन्यार्थत्ववर्णनादिति भावः ॥ अनुक्तोपालम्भप्रसंगादिति । भोक्त्रापत्तेरित्यादि वदतः तत्पूर्वपक्षिण इति योज्यम् । ये त्वि त्युक्तमतान्तरेपि दोषमाह जगच्छरीरत्वस्येति ॥ एतदर्थप्रतिपादनायेति । अनुक्तोपालम्भप्रसंगोपपादनायेत्यर्थः ॥ 2 । 1 । 5 ॥  
?R     ?R?0॥ इति भोक्त्रधिकरण् ॥  
?R?0 ?R?0तदनन्यत्वम् ॥ प्रमाणमूलेति । प्रमाणसिद्धेति भोक्तधिकरणार्थः तत्संवादित्वेति तु असदिति चेदित्यधिकरणार्थः । स्मृतियुक्तिश्रुतिगुणयुक्तयो बहुयुक्तयः इत्यनुव्याख्यानानुरोधेनाह बाहुल्यलक्षणेति ॥ अनन्तरेति । अव्यवहितपूर्वाधिकरण इत्यर्थः । भोग्यवर्गस्येत्यस्य लोकसिद्धकारणाबेदमङ्गीकृत्येत्यन्वयः । मृद्घटादेरभेदस्य लोकसिद्धत्वाल्लोकसिद्धेत्युक्तम् । साङ्ख्यसिद्धान्तेनेत्यस्याशङ्ख्येत्यन्वयः । शास्त्रतः तत्त्वमसीत्यादिशास्त्रेण । ब्रह्मैक्यवदिति मतुप् न वतिः । भोग्यस्य कारणीभूतब्रह्माभेदे तदभिन्नभोक्तृत्वापत्तेरावश्यकत्वादिति भावः ।.अनैकान्तिकत्वेनेति । फेनतरङ्गयोरेककारणसमुद्राभेदेपि परस्परसांकर्यापत्तेरभावादिति भावः ॥ वैशेषिकादिमतेनेति । दूषणसौकर्यायानूदितं स्वरूपेति । कार्यकारणस्वरूपभेदेन, शीतनिवारणाद्यर्तक्रियारूपकार्यभेदेन, एते तंतवोऽयं पट इत्यादिव्यवहारभेदेन, परिणामादिभेदेन चेत्यर्थः ॥ इत्यादिशब्दादिति । वाचारम्भणवाक्ये विकारौ घटादिरारम्भणमुपादानमित्यादिभेदोक्तेरिति भावः । व्याख्यातीत्यनन्तरं अनन्तराधिकरण इत्यनुषज्यते ॥ स्याल्लोकवदिति । फेनतरङ्गयोरिवेत्यर्थः ॥  
?R तर्हि वैशेषिकादिकं प्रति कीदृशोक्तेरवसर इत्यत आह ब्रह्मोपादानतामिति । अङ्गीकारितमिति । प्रकृत्यधिकरणन्यायेनेति योज्यम् ।  
?R तदनन्यत्वमित्युक्तिर्भेदाभेदाङ्गीकारपक्षे युक्तेति शङ्‌कते नैष दोष इति । तादात्म्यमुत्युक्तो दोषो नेत्यर्थः ॥ अतिप्रसङ्गादिति । घटपटादेरपि तथात्वापत्तेरिति भावः ।  
?R विकार्यनन्यत्वमिति । विकारिणोपादानेनान्वत्वमित्यर्थः ।  
?R न च प्रकृतीति । न च प्रकृतिशब्देन ब्रह्मोपादानमुच्यते इत्यादिना पूर्वपादोक्तन्यायेनेत्यर्थः ॥ इत्यन्वयः इति । विकारत्वाधीनत्वादनन्यताया इति भावः ।  
?R इत्याद्येति । उत तमादेशमप्राक्ष्यः । येनाश्रुतं श्रुतं भवत्यमतं मतमि ति ब्रह्मज्ञानेन सर्व विज्ञानप्रतिपादकोपक्रमवाक्यमित्यर्थः ॥ तत्तात्पर्येति । ब्रह्मविज्ञानेन सर्वविज्ञानं च तयोरभेदे तात्पर्यं विनाऽनुपपन्नमिति भावः ॥ महावाक्येति ।महावाक्योपक्रमत्वान्तरवाक्योपक्रमत्वेनेत्यर्थः । आदिपदेन तच्छब्दोपेतत्वतत्प्रतिपादकत्वफलविशेषादिग्रहः । यथा यदन्ति यच्च दूरके इति सप्त जपेत् । आदित्प्रत्नस्ये त्येके इत्यादि । सूत्रेषु च तद्भूतस्य तु तद्भावो जैमिनेरपि नियमातद्रूपाभावेभ्यः अस्यैव चोपपत्तेरूष्मे त्यादिषु ध्येयम् ॥ उक्तन्यायेनेति ।  
?Rअतः सादृश्य एव च । विवक्षात्र तु नित्यत्वे प्राधान्ये चोक्तवर्त्मने ति पूर्वपादान्तोक्तन्यायेनेत्यर्थः ॥ ब्रह्मणोऽविकारित्व उक्तन्यायेन साधिते सति इत्यत्रोक्तन्यायेनेत्यस्य अविकारः सदा शुद्धो नित्य आत्मे त्यादिनोक्तन्यायेनेत्यर्थः ।  
?R व्याख्यानं पूर्ववदिति । जगतो ब्रह्मविकारत्वाभावे न च प्रकृतिशब्देने त्यादिनोक्तन्यायेन साधिते सति विकारिविकारत्वरूपा तदनन्यता कथम् । न कथमपीत्येवमित्यर्थः ॥  
?R इत्युक्तन्यायेनेति । जिज्ञासासूत्रानुव्याख्यानोक्तन्यायेनेत्यर्थः ॥ निरवकाशोपपत्तीति । विरुद्धधर्माधिकरणत्वादिरूपोपपत्तिविरोधादित्यर्थः ॥ यथोक्तमिति । तत्र मृत्त्वजडत्वादियुक्तिविरोधेन मृदब्रीवीदित्यादेः प्रतीतार्थप्रच्यावनस्य कृतत्वादिति भावः ।  
?R अपरमपीति । विवर्तवादिकृतं सूत्रव्याख्यानमित्यर्थः । आपादकमध्याहृत्य योजयति यद्यत्रेति । प्रसिद्धं चैतदिति । न जीर्णमलबद्धासाः स्नातकः स्यादि त्यादाविति भावः । शङ्‌कते सत्यमिति ॥ कलधौतमिति । रजतमित्यर्थः ।  
?R सत्यतामभिधायेति । फेनतरङ्गदृष्टान्तेन भोक्तृभोग्ययोरसाङ्‌कर्योक्तौ सत्यत्वाभिधानस्य प्राप्तत्वादिति भावः ॥ अन्यथेति । प्रागुक्तसत्यत्वस्यानभिप्रेतत्व इत्यर्थः । शंकते अप्रत्याख्यायै वेति ॥ प्रकृतेति । शुद्धब्रह्मरूपविषयतज्ज्ञानप्रयोजनेत्यर्थः ॥ उपाद्बलयेदिति । कार्यप्रप़ञ्चपरिणामप्रक्रियेति वा सगुणोपासनमिति वाऽनुषङ्गः ॥ अत एवेति । भेदवासनोपोद्बलकत्वादेवौ दासीन्यपक्षो न युक्त इत्यर्थः ।  
?R इत्याद्युक्तन्यायेनेति । पूर्वपादीयानुव्याख्यानोक्तन्यायेनेत्यर्थ ॥ एवं प्रमाणाभावपरत्वेनापीति । तथाहि कथं च तदन्यता ब्रह्मविवर्तता जगतो न कथमिति प्रमाणाभावात् । नन्वारम्भणशब्दादिभ्य इत्युक्तत्वात्कथं प्रमाणाभाव इति चेत्तत्किमारम्भणशब्दःसाक्षाज्जगतोऽनृतत्वमाचष्टे अथवा विकारस्य । आद्ये कथं ब्रह्मविवर्तता जगत इति तस्यार्थः , मृत्पिण्डादेः प्रकृतत्वात् । द्वितीये कथं जगतो ब्रह्मविवर्तता प्रमाणवती । ननु च विकारमात्रस्यानृतत्वे जगतो ब्रह्मविकारत्वादनृतत्वं भविष्यतीति चेत् (न) । यच्चाविकृतमेवैकमि त्यादिनोक्तन्यायेन जगतो ब्रह्मविकारत्वाभावे साधिते सति कथं ब्रह्मविवर्तता जगत इत्यादिरूपेण व्याख्येयमित्यर्थः ।  
?R अस्येति । सूत्रस्येत्यर्थः । अतो यथार्थबन्धस्य विना विष्णुप्रसादतः इत्यादौ प्राग्बहुधास्यार्थस्योक्तत्वात्स्मारयतीत्युक्तम् । स्वतन्त्रसाधनशब्दार्थं विवृण्वन् विरोधयुक्तिबाहुल्यप्रकारं दर्शयति कर्त्रनधिनेत्यादिना ॥ स्वतन्त्रकारणेति । ईश्वराधीनसत्ताशक्त्यादिमत्कारणेत्यर्थः । सौत्रप्रतिज्ञांशव्यावृत्त्यर्थं कर्तृव्यतिरिक्तेत्युक्तम् । सृष्टिशब्दः कार्यविषयककर्तृव्यापारवाची । उत्पत्तिशब्दः कार्यगतधर्मवाची । अतो न प्रयोगयोः पौनरुक्त्यमिति । इति युक्तिविरुद्धत्वा दित्यत्रेतिशब्दः प्रकारार्थः । कारणान्तरेत्यत्र तत्तत्पदोद्धारेणाधिष्टानपदप्रक्षेपेण तथाऽग्रेऽपि कारणादिदस्थाने अधिष्टानपदप्रक्षेपेणापि कारणस्येवाधिष्टानादेरपि स्वातन्त्र्ययुक्तिविरुद्धत्वात् तथा सृष्ट्यादिपदस्थाने स्थितिसंहृत्यादिपदप्रक्षेपेणापि प्रमेयभेदेन बहुयुक्तिविरुद्धत्वादित्यर्थो ध्येयः । तेन प्रयोगभेदमात्रेण (युक्तिवा) प्रयोगबाहुल्यं, अधिकरणान्तरेऽपि सुशकमित्यतिप्रसङ्गः इति निरस्तमित्युक्तं चन्द्रिकायाम् । न च श्रुतीति । यतो वा इमानि भूतानि सदेव सोम्येदमग्र इत्यादिश्रुतिविरोध इत्यर्थः । सौत्रहेत्वंशव्यावर्त्यमाह स्वतन्त्रकारणान्तरनिरास इति । सौत्रादिपदव्यावर्त्यमाह भावेति । मूलं योजयति स्वतन्त्रकारणान्यत्वमिति । तेनेत्यस्यार्तान्तरं तदनन्यत्वमित्यनेनेति । कथमित्यतः सूत्रप्रतिज्ञांशं योजयति महदादीति ॥ तदुभयमिति । एतच्चानुपदमाकर एव सूत्रद्वयार्थव्यक्तीकरणेनाग्रे व्यक्तम् ।  
?R लक्षितलक्षणयेति । प्रधावभूतोपादानवाचकारंभणशब्देन साधकजातं लक्षयित्वा तेन तदाक्षेपलक्षणेति लक्षितार्थद्वारकलक्षणयेत्यर्थः । अधिष्टानापेक्षयोपादानं प्रधानमिति भावेन समाधत्ते शाब्दादिति । कार्योत्पत्तावुपादानं कारणमिति भावेन पाणिनीयसूत्रं संवादयति साधकतममिति ॥ वक्ष्यते हीति । सत्वाच्चेति सूत्रे ॥ स्वतन्त्रकारणान्तराभाव एवेति । धर्मान्तरेण वाक्यशेषादि ति वक्ष्यमाणन्यायात्तत्र वाक्यशेषादित्यस्य मानान्तरोपलक्षणत्वादित्यर्थः । द्वितीयसूत्रेऽप्यनुपपत्तिमाशङ्‌क्य समाधत्ते ननु च युक्तीरिति । महदादिसृष्टिरपीत्यादिर्नोक्ताः युक्तीरित्यर्थः ॥ युक्तीनामिति । अपरततन्त्रत्वात् स्वतन्त्रत्वात् साधनसत्तादिप्रदत्वाच्च स्वव्यतिरिक्तस्वतन्त्रसाधनमनपेक्ष्य महदादिसृष्टिं करोतीश्वरो व्यतिरेकेण कुलालवदिति सौत्रादिपदोक्तयुक्तीनामित्यर्थः । 
   
?R लोकानुरोधादिति । चैत्रो गच्छति भुंक्ते शेते इत्यादौ यथा स्वातन्त्र्यधीः तथेत्यर्थः । अन्यथेति । उक्तरीत्या स्वातन्त्र्योक्तिपर्यन्तं पूर्वपक्ष्यभिप्रायवर्णनं इत्यर्थः ॥ ईश्वराधीनसत्ताकत्व इति तथाचाद्भ्य इत्यादिश्रुतौ साधनानां पारतन्त्र्यानुक्तावपि श्रुत्यन्तरे तदुक्तेः परतन्त्रसाधन एव तात्पर्यं साधनश्रुतीनामिति भावेन व्याचष्ट इत्यर्थः ॥ एषोऽर्थ इति ।  
?Rप्रकृत्यादेरित्यादिनोक्तोर्थ इत्यर्थः ।  
?R मूर्तं सदिति संप्रोक्तमूर्तमसदुच्यते इत्यादिवाक्यानुरोधेनार्थमाह मूर्तामूर्तेति । पृथिव्यादित्रयं मूर्तं अमूर्तं च वायुरन्तरिक्षं च ॥ एवञ्चेति । साधनमात्रस्यासत्त्वेऽङ्गीकृते सति स्वातन्त्र्यापेक्षार्तपर्यन्तत्वकल्पनाक्लेशेन विना स्वरूपमात्राक्षेपपरतया स्वरसा भवन्तीत्यर्थः ।  
?R यथोक्तं भाष्यं इति । अव्यक्तत्वपारतन्त्र्यादिधर्मान्तरेण हि तदुच्यते इति धर्मान्तरमप्युक्तमिति अव्यक्तत्वादिधर्मान्तरमपि निषेध्यतयाऽत्र ग्राह्यमित्यर्थः ।  
?R सूत्रांशमवतारयति कुत इति ॥ आनीदवातमिति । वातप्रेरणं विना आनीतं अचेष्टत । अन चेष्टायामिति धातोरित्यर्थः ॥ आच्छादकत्वादेरिति । म्लानिकरत्वज्ञानप्रतिबन्धकत्वादि आदिपदार्थः ।  
?R इति ब्रूम इति । एतेन भाष्योक्तार्थस्पष्टीकरणं कृतं ध्येयम् ॥ प्रकारान्तरेणेति । न केवलं वाक्यशेषोक्ततमः प्रभृतिसाधनसत्वोक्त्यन्यथानुपपत्त्या किन्तु स्वातन्त्र्यनिषेधवाक्यशेषादित्यर्थतयाऽपीत्यर्थः । पर इत्येतत्सकारान्तनपुंसकमिति भावेनाह परः परमिति ।  
?R युक्तेरित्यादिसूत्रमतारयति स्यादेतदित्यादिना ॥ उक्तदोषानुषङ्गः इति । अनियमेत्यनुपादानत्वं नियमे त्वस्वातन्त्र्यमिति दोषानुङ्ग इत्यर्थः । एवं तर्हि विनिगमन इति । कारणान्तरसद्भावपक्षे प्रकृत्यादेः कारणत्वस्येश्वरादिस्वातन्त्र्यादिकस्य युक्ततैवेत्येवमर्थद्वयनिर्णय इत्यर्थः । कारणान्तरसत्त्वाभ्युपगमकारणत्वादिघटनरूपोक्तार्थद्वयस्यापि शब्दान्तराच्चेतिसूत्रशेषेणैव कारणोक्तिः । तत्कथमित्यतः कारणान्तरसद्भावाभ्युपगमपक्षे कारणसत्वं तावद्भाष्योक्तार्थव्यक्तीकरणेनाह अद्भ्य इति । कारणत्वादेरित्यादिपदेनेश्वरस्वातन्त्र्यकारणान्तरास्वातन्त्र्ययोर्ग्रहः ॥  
?R इत्यपेक्षायामाहेति । शब्दान्तराच्चेति सूत्रांशस्य विवक्षितार्थप्रतिपादकशब्दविशेषादित्यर्थान्तरमभिप्रेत्य तादृशशब्दविशेषं श्रुतिरूपं शक्तोपि भगवानित्यादिनाऽग्रे विवक्षुः श्रुत्यभिप्रेतमर्थं स्वयमाहेत्यर्थः । पूर्वप्रकृतचोद्यत्रयनिवर्तकतया श्लोकं व्याचष्टे अन्यथेत्यादिना ।  
?R वाक्यं योजयित्वा तात्पर्यमाह इदमुक्तमिति । भगवत्येव आयतत इति । भगवदधीनमित्यर्थः । श्रीमद्भाष्योदाहृतं वचनं संपादयति साधनानामिति । श्रुतिप्रसिद्धेरित्युक्तं सा केत्यत आह श्रुतिं चेति ॥ अनेनेति । हिशब्दसूचितश्रुत्युदाहरणेनेत्यर्थः ।  
?R आद्यसूत्रापव्याख्यानस्य प्राङ्निरासादवशिष्टसूत्रापव्याख्यानमनुवदति भावे चेत्यादिना अत्र सूत्रेति पर्यन्तेन । भावपदस्य कारणं कार्यं चार्थमुपेत्य व्याख्यानान्तरं किंचेति । भाव इत्यनुवादः ॥ सुवर्णादिकमिति । उपलभ्यत इत्यन्वयः ॥ अवरकालीनस्येति । पश्चाद्भाविनः अग्रे उत्पत्तेः प्राक् इदं कार्यजातं सदेवासीदिति सत्त्वावधारणादित्यर्थः ॥ न चेदिति । कार्यं प्राक् सन्नेति चेदित्यर्थः ॥ अकुरुतेतीति । निर्दिशतीत्यनुषङ्गः ॥ असदकरणादित्यादिकेति । असदकरणादुपादानग्रहणात्सर्वसंभवाभावात् । शक्तस्य शक्यकरणात्कारणभावाच्च सत्कार्यमि ति साङ्ख्योक्तेत्यर्थः । असतः कृतिविषयत्वाभावात्प्रागपि कार्यं सदेवेत्यर्थः । समग्रश्लोकार्थः सांख्यनये सुधायां व्यक्तः । वैभाषिकनये वक्ष्यमाणां युक्तमाह वृत्तिविकल्पेति । स्थितिविषयवकल्पेषु सर्वकल्पानामनुपपन्नत्वादिकेत्यर्थः । कार्यकारणयोर्भेदेन कार्यं कारणाश्रितं चेत्किं कार्यं कारणेषु तन्त्वादिकेष्वेकदेशेन वृत्तिमदुत कार्त्स्येन । आद्ये कारणीभूतावयवा(न्यैक) नामेकदेशाभावात् । अन्त्ये तु एकैकतन्तुषु कार्त्स्येनावस्थाने कार्यस्यानेकत्वप्रसङ्गः । एकतन्तुचलने सति चलनं तन्त्वन्तरस्याचलनादचलत्वमिति विरुद्धधर्मवत्त्वमित्यादियुक्तिरिति भावः ॥ संवेष्टितेति । यथा संवेष्टनदशायामव्यक्तः पटः प्रसारितो व्यक्तः तथा प्रागुत्पत्तेरव्यक्ततया सदेव कार्यं कर्तृव्यापारेण पश्चाज्व्यज्यत इति कारणादनन्यत्वं कार्यस्येत्यर्थः । एतेन प्राणादिदृष्टान्तोपि व्याख्यातः ।  
?R आर्जवानार्जवेति । यथाक्रमं स्वपक्षयोरिति भावः ।. शिष्यैरिति । सा च चिंता चन्द्रिकाकारैः कृता ध्येया । अत्राप्यग्रे अनवस्थेतिवाक्यव्याख्यानान्तरं करिष्यते । प्रबन्धेनेति । तदनत्यत्वमित्यादिसूत्रसन्दर्भेणेत्यर्थः ।  
?R ननु प्रपञ्चस्योपादानादनन्यत्वोक्तौ ब्रह्मानन्यत्वमेव सेत्स्यति ब्रह्मण एवोपादानत्वादित्यत आह नाहि ब्रह्म प्रपञ्चोपादानमिति । प्रकृतिनये निराकृतत्वादिति भावः ।. इत्येतदिति । न द्वितीय इत्यादिनोक्तं द्वितीयपक्षदूषणमित्यर्थः ॥ उक्तप्रायमिति । प्रकृत्यधिकरण इति भावः ॥ दूषणान्तरमिति । प्रकृतानुपयुक्तत्वापेक्षया बाधितविषयत्वरूपाधिकदोषं  
?Rचेत्यर्थः । हीत्यनुवर्तत इति । स च प्रमाणप्रसिद्धिद्योतक इत्युक्तमेवेति भावेनाह प्रमिताविति ।  
?R यदिति, श्रवणादाह तदेवेति ॥ अत्यन्तासदिति । असतः सत्तासम्बन्धो जनिरिति, वक्तारं तार्किकं प्रतीत्यर्थः ॥ भेदाभेदेति । उपादानोपादेययोरिति भावः ।. विरोधेति । भेदाभेदयोरिति योज्यम् । उत्तरत्र वैशेषिकनये समवायनिरासप्रस्तावे । इतिशब्दस्यैतदुक्तं भवतीति पूर्वेणान्वयः ।  
?R चशब्दाध्याहारेणार्थमाह असच्चेति । हेरर्थो यस्मादिति ॥ किञ्चिदिति । कारणमित्यर्थः । पुनः किञ्चिदित्यस्य कार्यमित्यर्थः । निराह न स्यादिति । अनवस्था स्यादित्यनूदितस्यार्थ इति सर्वजनसंमता व्यवस्था ल स्यादिति ।  
?R आस्तां तावदन्यदिति । तिष्टतु तावदुक्तं बाधकान्तरोपदर्शनम् । शिष्यादिबोधनमेवायुक्तं यदर्थमयं प्रयासस्तवेत्यर्थः॥ सर्वत्रेति । त्वदभिमतसर्वप्रमेयविषय इत्यर्थः । तथा च कस्यापि प्रमेयस्य शिष्यादिकं प्रति प्रतिपादनं न स्यादिति यावत् । अवस्थानाभावः स्यादित्यस्य विवरणं सर्वथा प्रतिपादनासंभव एवेति ।  
?R एवमाकारेति । अनुत्पन्नत्वोत्पन्नत्वनष्टत्वानष्टत्वबहुत्वैकत्वरूपविरुद्धधर्मभेद इव तन्तवः सूक्ष्मदीर्घाकाराः पटस्त्वातानवितानाकारः एते तन्तवः अयं पट इत्यभिधावभेदः तन्तुत्वपटत्वप्रकारकरूपबुद्धिभेदः शीतानिवर्तकत्वतन्निवर्तकत्वादिकार्यभेदोपि ध्येय इत्यर्थः ।  
?R एतत्सकलमपीति । प्रागुक्तबाधकचतुष्टयमपीत्यर्थः । केयमित्यादिप्रश्नस्योत्तरमाशङ्‌कते अनुपलब्धिरव्यक्तिरित्यादि ॥ देवानांप्रिय इति । अनभिज्ञेत्यर्थः । देवानांप्रियो मूर्ख इत्यलुक्समासः । श्लाघनीयेत्यपहासः । कुतो नोपलभ्यत इत्यादिप्रश्नस्यामुपलमभ्यमानत्वात् नोपलभ्यत इत्याद्युक्तावात्माश्रयापत्तेरिति भावः । प्रागूर्ध्वं चेति । पटोत्पत्तेरित्युषङ्गः ॥  
?R पटधर्मावेवेति । न तूपलब्ध्यनुलपब्धी । येन (अपिच) यद्युलब्धीत्यादिना प्रागुक्तदोषः स्यादित्योवकारार्थः ।.  
?R उभयत्रेति । व्यक्त्यव्यक्त्योरित्यर्थः ॥ आद्याविति । व्यक्तिरसत्येवोत्पद्यते नश्यति चेति पक्षं असत्येवाव्यक्तिरुत्पद्यत इति पक्षं चेत्यर्थः ॥ द्वितीयाविति । सत्वपक्षावित्यर्थः । उभयत्रेत्यनुषङ्गः ॥  
?R स्वीक्रियते इति । उत्पत्तिविनासव्यवहारहेतुतयेति योज्यम् । उक्तविकल्पदोषेति । या व्यक्त्यव्यक्त्योरुत्पत्तिव्यवहारहेतुतया कारकव्यापारवैफल्यनिरासाय च व्यक्तिरङ्गीकृता सापि किं प्रागसत्येवोत्पद्यते मुद्गरप्रहारादिना नश्यति च उत प्रागपि सत्येव अविनाशिनी च । एवं व्यक्तेः विनाशव्यवहारहेतुतया अङ्गीकृता व्यक्तिरपि प्रागसती मुद्गराभिघातादिनोत्पद्यते किं वा प्रगापि सतीति विकल्पस्य व्यक्त्यव्यक्त्योरुत्पत्तिविनासवत्त्व इत्यादिनोक्तदोषस्य चानुषक्तिः स्यादित्यर्थः ॥ अथ तत्रापीति । व्यक्त्यव्यक्तिनिष्टव्यक्त्यव्यक्त्योरपीत्यर्थः ॥ अनवक्लृप्तिरिति । असिद्धिरित्यर्थः ॥  
?R नास्मन्मत इति । एवमेवासतः सत्तासमवायो जनिर्मता । तत्रापि ह्युक्तदोषाणां नैव किञ्चिन्निवारकम् इति दूषणादिति भावः ।. वक्ष्यमाणत्वादिति । महदाद्याश्च जायन्ते पराधीनविशेषतः । इत्यादिना वियत्पादीयाद्याधिकरणे पराधीनविशेषावाप्तिरूपजनेर्वक्ष्यमाणत्वादित्यर्थः ॥ प्रागुक्त एव दोष इति । एतावन्तं कालं प्रागनुत्पन्नो घट इदानीमुत्पन्न इति तावन्न स्यादि त्यादिनोक्तदोष इत्यर्थः ॥ एवं विनाशेपीति । यदि विनाशः प्रागपि सन् तदा घट इदानीमेव नष्ट इति न स्यादि त्यादिनोक्तदोषः । यद्यसन् तर्हि तज्जनिपरमपरयोक्तदोष इति ध्येयमित्यर्थः ॥ यथाहुरिति । आद्याध्याये बृहदारण्यके भाष्ये ।  
?R अतिप्रसङ्ग एवेति । आत्मवद्घटादेरपि सत्वाज्जनिर्न स्यादिति वा घटादेरिव आत्मनोपि जनिः स्यादिति वा अतिप्रसङ्ग इत्यर्थः ॥ अत्यन्तासदेवेति । केनाप्याकारेण सत्त्वरहितमित्यर्थः ॥ सन्मात्रमिति । केनचिद्रूपेणासत्त्वशून्यमित्यर्थः ।  
?R सूत्राक्षराणां आर्जवानार्जचिन्ता शिष्यैरेव क्रियतामित्युक्तम् । तत्राद्यसूत्राक्षरार्जवचिन्ता पूर्वमेव कृता । द्वितीयादिसूत्राक्षरार्जवं दर्शयति यच्चोक्तमिति । मृदादेः कारणस्य भाव एव घटादेः कार्यस्योपलब्धेश्चानन्यत्वं कारणात्कार्यस्येति यदुक्तं तन्न । आलोके सत्येव रूपोपलब्धिरन्यथा तु नेत्यादौ यथा तथाऽविनाभावेनोवोपपन्नमित्यर्थः । यदत्रोक्तं भामत्यां तच्चन्द्रिकायां निरस्तं ध्येयम् । ननु मृद्घट इति कारणानुविद्धत्वेन सामानाधिकरण्येन वा प्रतीयमानत्वादनन्यत्वं कार्यकारणयोरित्येवं सूत्रतात्पर्यमित्याशङ्‌क्य निराह अथेति । इत्यनेनैव शक्यसंग्रहमिति । असदकरणादित्यादिसांख्यसौगतोक्तयुक्तेरनन्यत्वं कार्यकारणयोरितिवत् मृद्घट इतिकारणानुविद्भत्वादिना प्रतीयमानत्वरूपयुक्तेरनन्यत्वं तयोरपि सुवचमिति भावे इति सूत्रं नारभ्यम् । अन्यथा पुनरभिधाने पुनरुक्तिदोषः स्यादिति भावः । ननु भावाच्चोपलब्धेरिति पाठान्तरमाश्रित्याऽऽतानवितानवन्तस्तन्तव एव पट इति प्रत्यक्षोपलब्धेर्भावाच्चानन्यत्वं  
?Rकार्यकारणयोरित्युक्तत्वान्न युक्तेरित्यनेन गतार्थत्वमित्याशंक्य निराह अथानेनेति । भेदाभेदेनाप्युपपन्नमिति भावः ॥ अत एवेति । अत्यन्ताभेदासाधकत्वादेवेत्यर्थः ॥ सत्वाच्चेति । अव स्यावरकालीनस्य कार्यस्य प्रागुत्पत्तेः सदेव सोम्येत्यादिसत्त्वावधारणाच्चानन्यत्वं कार्यकारणयोरित्यत्र सत्त्वावधारणरूपयुक्तिरभिमता उत सत्त्वश्रवणादिति श्रुतिः इति द्वयमपि क्रमेण निराह युक्तिश्चेदिति । इत्यनेनेति गतार्थतेत्यनुषङ्गः । श्बादन्तरादित्यस्य सदेव सोम्येति शब्दान्तरादितिव्याख्यानादिति भावः ॥ ब्रह्मकारणतेति । असदेव सन्मनोऽकुरुते त्यादिवाक्यशेषादिति भावः । वाक्यशेषस्थासच्छब्दस्य सन्मनोऽकुरुतेत्यादेरयोगेन तुच्छार्थत्वासंभवेपि शून्याभावान्यतरार्थत्वसंभवदाह शून्यस्येति । कारणाभावः कारणत्वम् । पञ्चमसूत्रार्थं च निराह युक्तेरित्युक्तेति ॥ उत्तरत्रेति । सांख्यनये असदकरणादिति युक्तिं सौगतोक्तयुक्तिं वैभाषिकनये निराकरिष्याम इत्यर्थः । अन्यत्रेति । षष्टछान्दोग्यभाष्यादौ सदेव सोम्येति श्रुतेर्विष्णुपरतया व्याख्यानात् तस्याः वियदादिकार्यसत्त्वपरत्वाभावादिति भावः । दार्ष्टान्तिकवैषम्येण दृष्टान्तोक्तिपरसूत्रद्वयार्थं निराह पटे प्राणादौ चेति । प्रकृते जगतोऽत्यन्तोपस़ञ्जातविशेषवत्त्वं तत्र तु संकोचविकासमात्रमिति वै,म्यादनुदाहरणमित्यर्थः ॥ विशेषेण प्रपञ्चनं चन्द्रिकायां ध्येयम् ।  
?R व्यवहितानामन्वयं दर्शयति अकर्तुं शक्तोरि करोतीति । अन्यथेत्यनुवादः । विना कारणैरिति तद्व्यत्यासेन कारणव्यत्यासेन चेति व्याख्या । शक्तोऽपि हीति प्रागुक्तार्थे संवादित्वलाभाय शेषोक्त्या योजनामाह नियतैः कारणैः करोतीच्छयेति योज्यमिति । अकर्तुं श(क्तेः)क्तिः को महिमेत्यत आह संसारिणो हीति ॥ विष्टिगृहीता इति । वेतनमदत्वैव बलाद्राजभटैः कर्म कर्तुं गृहीता इत्यर्थः । धारक(ण)प्रयत्नेनेति । अकरणानुकूलदार्ढ्यसंपादकप्रयत्नेन अकृत्वेत्यर्थः । धारकेति पाठे स्वस्य स्तब्धतापादकप्रयत्नेनाकृत्वेत्यर्थः ॥ अशेषत इत्यनुवादः, प्रागिदानीं चेति व्याख्या । शक्तोऽपीति प्रागुक्तेर्थे नित्यभेद इतीदानीमुक्तेर्थे इत्यर्थः । नान्यदन्यत्वमापन्नं इति प्रागुक्तेर्थे इति वा । असदित्याद्यनेकाधिकरण इति वार्थः ॥ 2 - 1 - 6 ॥  
?R    ॥?R?0 इति आरम्भणाधिकरणम् ?R?0 ॥  
?R   
?R ॐ इतरव्यपदेशात् । स्वयं कृतापि तद्व्याख्ये त्याद्युक्तेर्भाष्यविवरणपरमेतदनुभाष्यमिति व्याकरिष्यन् भाष्यवाक्यं पठित्वा तद्विवरणबीजानुपपत्तिं दर्शयति अस्मिन्नित्यादिना ॥ इत्यादिविशेषणेति । भाष्योक्तस्वत इति विशेषणेत्यर्थः । आदिपदेन जीवे दृश्यमानोपि कार्योपसंहारोऽस्वातन्त्र्यात्परकृत एवेति भाष्यवाक्योक्तविशेषणग्रहः ॥ शक्ययोजनत्वेपीति । भाष्य(उक्त)दिशेति भावः ॥ कृत्स्नप्रसक्ताविति । तृणोद्धरणादौ कार्य इति योज्यम् । प्रयत्नादिरूपमित्यत्रादिपदेन जीवे दृश्यमानेच्छाबुद्ध्योर्ग्रहः ॥ व्यापकेति । कृत्स्नप्रसक्त्येकदेशरूपव्यापकेत्यर्थः ॥ अत्रेति । कृत्स्नेति सूत्रे । नन्वत्र सूत्रे आपाद्यमात्रोक्तेः कथं कर्तृत्वनिवृत्तिरित्यन्ततात्पर्योक्तिरित्यत आह प्रसंगस्येति ॥ विपर्ययापर्यवसानादिति । विपर्यये पर्यवसन्नस्य पराधीनकर्तृत्वस्यापि कृत्स्नप्रसक्त्यादियुक्तिबाधि(पराह)तत्वादिति भावः ॥ नैवमिति । अथ जीवेत्यादिनोक्तव्याख्यानमित्यर्थः ॥ वक्ष्यमाणेति । कर्ता शास्त्रार्थवत्त्वादि ति वक्ष्यमाणेत्यर्थः ॥ वास्तवस्यैवेति । विहारकर्तृत्वस्य मुक्तिगतस्य तत्रोक्तेरिति भावः ॥ प्रसंगनिवृत्तीति । कृत्स्नप्रसक्त्यादियुक्तिबाधरूपानिष्टापादाननिवृत्तित्यर्थः ॥ प्रसंगयोरिति । कृत्स्नप्रसक्तिर्निरवयवत्वश्रुतिव्याकोपरूपयोरित्यर्थः ॥ अनुपदमिति । नैवमेव हि चेतनाः इत्यादौ । तथा च व्यतिरेको गन्धवदि त्यत्र वक्ष्यमाणसांशत्वविरोधो न शंक्य इति भावः ।  
?R पर्यवसानोपत्तिं पर्यवसानस्‌योपपन्नत्वम् । सर्वत्रेत्यनुवादः, तृणादानादावपीति व्याख्यानम् ॥ अंसितापि वेति । एकदेशेन प्रवृत्तौ इति योज्यम् ॥ अनुभवश्रुतीति । अुनुभवश्रुतिभ्यां यथाक्रमं विरोध इत्यर्थः ।  
?R हिताकरणादिदोषप्रसक्तिरिति ॥ हिताकरणाहितकरणयोर्दोषत्वमयुक्तत्वं प्रसज्येतेत्यर्थः । न ह्यचिन्त्यशक्तिमतो हिताकरणादिकं युज्यत इति भावः । ननु महदादिसकलकार्यकर्तृत्वं जीवस्य पूर्वपक्षयतः पूर्ववादिनो मते कथं जीवस्याचिन्त्यशक्त्यभावः इत्यत आह न हीति ॥ किन्त्विति । इत्याशंकितमित्यत्यन्वयः ॥ तथाचेति । सर्वकर्तृत्वे सतीत्यर्थः । न चैवं देवादिवदपि लोके इति सूत्रविरोधः । तत्रेश्वराभावसूचनेन सर्वत्र जीवकर्तृत्वपूर्वपक्षस्य सूचनात् । टीकायां स्पष्टं सर्वत्र जीवकर्तृत्वेन पूर्वपक्षकरणेन तद्विरोधश्चेति वाच्यम् । न हीत्यादिग्रन्थस्य चन्द्रिकायां महदादिकार्यकर्तृत्वाङ्गीकारे अनुभवविरोध इत्येतत्पक्षे अपरितोषमात्रं, न तु सर्वथा महदादौ जीवकर्तृत्वपक्षो नाभिप्रेत इति तात्पर्योक्तेः ।  
?R वक्ष्यतीति । तृतीयपादे वक्ष्यतीत्यर्थः ॥ गूढाभिसन्धेरिति । वक्ष्यमाणबहुरूपत्वाणुत्वोभयान्यथानुपपत्तिसिद्धसांशत्वभिन्नांशत्वराहित्याभ्यां कृत्स्नप्रसक्तिर्निरवयवत्वशब्दकोपरूपदोषद्वयपरिहारसंभवेन स्वत एव जीवस्य कर्तृत्वसंभवे व्यर्थमीश्वराधीनत्वकल्पनमित्यभिप्रायो गूढ इति ज्ञातव्यम् ॥ अविदिताभिप्राय इवेति । (अ)विदिताभिप्रायत्वे बहुत्वेनाविनाभावादित्यादिकमेवोच्येत सार्धश्लोकद्वयं न वक्तव्यं स्यादिति भावः । वक्ष्यमाणमिति । अणुत्वं बहुत्वं तल्ल्भ्यसांशत्वं चेत्यर्थः । द्विरूपस्यापि परिग्रहायाह वह्नित्यनेकत्वोपलक्षणमिति । अत एवानेकस्वरूपेष्वित्युक्तिर्मूल इति भावः । ख्यायत इति कर्मणि बहुस्वरूपत्वोक्त्यन्यथानुपपत्त्या ज्ञायमानेत्यर्थः । सांशताविशेषणमेतत् ॥ श्रुतीति । अथ यः स जीवः स नित्यो निरवयव, इति श्रुतिनिषेध्यायाः सांशतायाः परस्परमंशिना च भिन्नांशत्वरूपवैशिष्ट्यद्योतक इत्यर्थः । बहुस्वरूपतेत्युपलक्षणमिति भावेनोक्तम् अणुत्वं चेति । ख्यापदार्थमाह तदन्यथेति । अत्रानुक्तंशिनाभिन्नाभिन्नैरित्येतत्कुत उच्यत इत्यत आह वक्ष्यमाणप्रकारेणेति । अंशिनोंऽशैरभेदोऽयमंशेन तु भिदाभिदा । सर्वप्रत्यक्षविषयः कथमेव ह्यपोह्यते इति वैशेषिकनये समवायनिरासप्रस्तावे वक्ष्यमाणप्रकारेणेत्यर्थः । हस्तवितस्त्याद्यंशैरत्यन्ताभेदादाह तन्त्वादिभिरिति ॥ अनंशिन इति श्रुतिरिति ॥ पूर्वोक्तनिरवयवत्वश्रुतिरित्यर्थः ॥ श्रुतिद्वयेति । अथ यः जीवः स नित्यो निरवयव इति । एवं अंशिनो जीवादंशा पृथक् गच्छन्ती ति निरंशत्वसांशत्वबोधकश्रुतिद्वयविरोधादेवेत्यर्थः । चेतनमात्रेपीति । तेनेश्वरश्रीतत्वयोरप्यर्थ न्यायो ज्ञेय इत्युक्तं भवति ॥ पटादिवदेवेति । उत्पादविनाशादिमन्तः स्युरित्यर्थः ॥ अनेनेति । चेतना इति कथनेनेत्यर्थः ।  
?R एवं नियमकृदि त्यनुवादः बहुत्वेपीत्यादि व्याख्या ॥ यथोक्तमिति । तार्किकैः तदनुविधानाद्बहुत्वसंख्याविधानात्पृथक्त्वं भेद इत्यर्थः ॥ भिन्नत्वमपीति । अंशानामंशिना परस्परं च भिन्नत्वमप्यापद्येतेत्यर्थः । दुरात्मा दुष्टस्वरूपः ॥ कृत्येति । अभिचाररूपेत्यर्थः । चेतनपदप्रयोगसूचितं समाधिमाशंकते अथ जडेष्विति ॥ यत्तः कारकप्रश्नोऽयमिति । कुत एतदिति प्रश्नः कुतो ज्ञापकादिति भावेन न भवति येन तथा दर्शनादिति समाधिः सङ्गतः स्यात् । किन्तु कुतः कारणात् किंकृतमेतज्जडयोरेतद्वैषम्यमिति भावेन प्रश्नः । तस्य तूत्तरं एतस्मान्निमित्तादिति वाच्यमित्यर्थः । तत्तत्स्वभाव एव एतद्वैषम्यकारक इति स्वभाववादमाशंक्य निराह स्वभावोयमिति ॥ प्रसारिकेति । ग्रहणेत्यर्थः । पादप्रक्षेप इति वाऽर्थः ॥ सद्वितीय इति । अनेकरूप इत्यर्थः । प्रत्युक्तमिति । यतः कारकप्रस्नोऽयं न प्रमाणप्रश्न इत्यनेनेति भावः ॥ इदमिति । स्वेनैवानेकरूपत्वे सद्वितीयत्वं घटत इत्यर्थः । क्लृप्ताविनाभावानादरेण प्रयोजकान्तरशंकायां अतिप्रसङ्गमाह धूमवानपीति । इदमिति । स्वेनैव सद्वितीयत्वमित्यर्थः । नहि तत्र विशेषो नास्तीति काकुः । अस्त्येव खलु तत्रापि विशेष इत्यर्थः ॥ नेतीति । धटेप्युपपद्यतामित्येतन्नेत्यर्थः ॥ तदेवेति । विशेषवैचित्र्यमेव कुतः कारणादित्यर्थः ॥ अङ्गीकर्तव्यमितीति । इतिशब्दस्यैतदुक्तं भवतीति पूर्वेणान्वयः । अशक्यसंपादनमिति विभागः । विक्षिप्तत्वादुपसंहरति तदेवमिति ॥ 2 - 1 -7 ॥  
?R   ?R?0 ॥ इति इतरव्यपदेशाधिकरणम् ॥  

\]
