+++
title = "कारिकावली"
author = "विश्वनाथपञ्चाननभट्टाचार्यः"
publisher = "पाण्डुरङ्ग-जावजी"
"publish year" = "1934"
domain = "दर्शनानि"
sub-domain = "न्यायदर्शनम्"
pages = "99"
language = "संस्कृतम्"
editor = "महादेवगङ्गाधरशास्त्रीबक्रे"
printer = "निर्णयसागर-यन्त्रालयः"
"serial no." = "Ebharati-8501"
source_url = "https://www.ebharatisampat.in/readbook3.php?bookid=MjI0OTI4NjUwNDYwNjE4&pageno=MjI0MjQyNjk5NTk="

+++
[[कारिकावली	Source: [EB](https://www.ebharatisampat.in/readbook3.php?bookid=MjI0OTI4NjUwNDYwNjE4&pageno=MjI0MjQyNjk5NTk=)]]

\[

[TABLE]

[TABLE]

**भूमिका.**  

**<MISSING_FIG href="../books_images/U-IMG-1736055499veenaa.png"/>**  

**ॐ नमः श्री ६ गुरुचरणारविन्दाभ्याम्।**

 इह खलु सर्वेऽपि तन्त्रकारा अभिमतप्रमेयसमर्थनाय तदर्थं परमतनिरासाय चप्रमाणमाश्रयन्ते परीक्षन्ते च, इति प्रमाणतत्परीक्षाप्रकारज्ञानमावश्यकं शास्त्रमधिजिगांसूनाम्। परीक्षणं चात्र प्रमाणस्य गुणदोषविमर्शः। तच्च तर्कशास्त्रापरपर्यायप्रमाणशास्त्राध्ययनसाध्यम्। अतएवास्य शास्त्रस्य सर्वशास्त्रप्रदीपत्वमाचक्षते वृद्धाः—'प्रदीपः सर्वशास्त्राणामुपायः सर्वकर्मणाम्। आश्रयः सर्वधर्माणां विद्योद्देशे प्रकीर्तिता'इति। प्रकीर्तितेति स्त्रीत्वमान्वीक्षिक्यपेक्षया। गणितशास्त्रेऽपि प्रतिज्ञादिन्यायावयवोपन्यासपुरःसरमुपनिबद्धेषु धर्मशास्त्रादिष्विवास्य सुमहानुपयोगः। अभिहितं हिपाट्यां सर्वस्यापि गणितजातस्य त्रैराशिकात्मकत्वं श्री भास्कराचार्यैः—'यथा भगवताभक्तजनमनःक्लेशापहारिणा हरिणा निखिलजगज्जननैकबीजेन सकलभुवनभवनवनगिरिसरिदसुरसुरनरनगरादिभिः स्वभेदैरिदं जगद्व्याप्तं तथेदमखिलं गणितजातं त्रैराशिकेन व्याप्तम्' इति। त्रैराशिकं च प्रमाणगणितमित्युच्यते। तच्चानुमानरूपम्। तथाहि—एकेन पणेन पञ्च फलानि क्रीणाति त्रिभिः पणैः कियन्ति क्रीणीयादिति पृष्टः एकेन पञ्चक्रीणातीति वाक्यादेकपणत्वं फलपञ्चकमूल्यत्वव्याप्यमिति व्याप्तिं गृह्णाति। ततश्च 'मूल्यक्रयतावच्छेदकभावापन्नयोर्ययोः संख्ययोः व्याप्यव्यापकतावच्छेदकभावः समानसंख्यागुणितयोस्तयोरपि तथा' इति नियमसाचिव्येन त्रित्वविशिष्टपणत्वे पञ्चदशफलमूल्यत्वव्याप्तिं गृहीत्वा पणत्रयं पक्षीकृत्य त्रित्वविशिष्टपणत्वेन लिङ्गेन पञ्चदशफलमूल्यत्वमनुमिनोतीत्यकामेनाप्यभ्युपगन्तव्यमस्य प्रमाणशास्त्रस्य सर्वशास्त्रप्रदीपत्वम्।तदेतादृशं सर्वशास्त्रप्रदीपभूतमान्वीक्षिक्यपरपर्यायं प्रमाणशास्त्रं भगवानक्षपादःप्रणिनाय। प्रणिनाय च भगवान्कणादोऽपि यद्वैशेषिकदर्शनमित्युच्यते। आंशिकविरोधवतोरप्यनयोर्भूयसीं सरूपतामवलोक्य
श्रीमहामहोपाध्यायैर्गङ्गेशोपाध्यायैः समावेशितोभयरहस्यस्तत्त्वचिन्तामणिर्नामाप्रतिरूपः संदर्भः प्राणायि। सचाधुनारघुनाथशिरोमणिप्रणीतदीधितिव्याख्यानैरतिगहनैः सूक्ष्मधियामप्यगोचरः—साधारणधियां पुनरतिभीषणः संवृत्त इति तदध्येतॄणां बालानामुपचिकीर्षया विद्वद्भिर्भूयांसिप्रकरणानि प्रणीतान्यथापि कारिकावली सर्वेषु तेषु मूर्धाभिषिक्तेत्यविच्छिन्नतदध्ययनाध्यापनसंप्रदाय एव गमयतीति कृतं तद्गुणगणख्यापनायासेन। सा च सिद्धान्तमुक्तावलीसहिता दिनकरीरामरुद्रीसाहाय्येन संशोध्य विषमस्थलटिप्पणीनिवेशेन च परिष्कृत्याध्येतॄणामुपायनीकृतेति शम्।                 
    

**विदुषामनुचरः**

**बाक्रे इत्युपाह्वो महादेवशर्मा.**

**विषयानुक्रमणिका.**

[TABLE]

**श्रीः।**

**॥कारिकावली॥**

**<MISSING_FIG href="../books_images/U-IMG-1736569477Screenshot2025-01-11095424.png"/>**

 नूतनजलधररुचये गोपवधूटीदुकूलचौराय। तस्मै कृष्णाय नमः संसारमहीरुहस्य बीजाय॥१॥ द्रव्यं गुणस्तथा कर्म सामान्यं सविशेषकम्। समवायस्तथाऽभावः पदार्थाः सप्त कीर्तिताः॥२॥ क्षित्यप्तेजोमरुद्व्योमकालदिग्देहिनोमनः। द्रव्याण्यथ गुणा रूपं रसो गन्धस्ततः परम्॥३॥ स्पर्शः संख्या परिमितिःपृथक्त्वं च ततः परम्। संयोगश्च विभागश्च परत्वं चापरत्वकम्॥४॥ बुद्धिः सुखंदुःखमिच्छा द्वेषो यत्नोगुरुत्वकम्। द्रवत्वं स्नेहसंस्कारावदृष्टं शब्द एव च॥५॥उत्क्षेपणं ततोऽपक्षेपणमाकुञ्चनं तथा। प्रसारणं च गमनं कर्माण्येतानि पञ्च च॥६॥ भ्रमणं रेचनं स्यन्दनोर्ध्वज्वलनमेव च। तिर्यग्गमनमप्यत्र गमनादेवलभ्यते॥७॥ सामान्यं द्विविधं प्रोक्तं परं चापरमेव च। द्रव्यादित्रिकवृत्तिस्तुसत्ता परतयोच्यते॥८॥ परभिन्ना तु या जातिः सैवापरतयोच्यते। द्रव्यत्वादिकजातिस्तु परापरतयोच्यते॥९॥ व्यापकत्वात्परापि स्याद्व्याप्यत्वादपरापि च।अन्त्यो नित्यद्रव्यवृत्तिर्विशेषः परिकीर्तितः॥१०॥ घटादीनां कपालादौ द्रव्येषुगुणकर्मणोः। तेषु जातेश्च संबन्धः समवायः प्रकीर्तितः॥११॥ अभावस्तु द्विधासंसर्गान्योन्याभावभेदतः। प्रागभावस्तथा ध्वंसोऽप्यत्यन्ताभाव एव च॥१२॥एवं त्रैविध्यमापन्नः संसर्गाभाव इष्यते। सप्तानामपि साधर्म्यं ज्ञेयत्वादिकमुच्यते॥१३॥ द्रव्यादयः पञ्च भावा अनेके समवायिनः। सत्तावन्तस्त्रयस्त्वाद्या गुणादिर्निर्गुणक्रियः॥१४॥ सामान्यपरिहीनास्तु सर्वे जात्यादयो मताः। पारिमाण्डल्यभिन्नानां कारणत्वमुदाहृतम्॥१५॥ अन्यथासिद्धिशून्यस्य नियता पूर्ववर्तिता। कारणत्वं भवेत्तस्य त्रैविध्यं परिकीर्तितम्॥१६॥ समवायिकारणत्वं ज्ञेयमथाप्यसमवायिहेतुत्वम्। एवं न्यायनयज्ञैस्तृतीयमुक्तं निमित्तहेतुत्वम्॥१७॥यत्समवेतं कार्यं भवति ज्ञेयं तु समवायिजनकं तत्। तत्रासन्नं जनकं द्वितीयमाभ्यां परं तृतीयं स्यात्॥१८॥ येन सह पूर्वभावः कारणमादाय वा यस्य।अन्यं प्रति पूर्वभावे ज्ञाते यत्पूर्वभावविज्ञानम्॥१९॥ जनकं प्रति पूर्ववृत्तितामपरिज्ञाय न यस्य गृह्यते। अतिरिक्तमथापि यद्भवेन्नियतावश्यकपूर्वभाविनः॥२०॥ एते पञ्चान्यथासिद्धा दण्डत्वादिकमादिमम्। घटादौ दण्डरूपादिद्वितीयमपि दर्शितम्॥२१॥ तृतीयं तु भवेद्व्योम कुलालजनकोऽपरः। पञ्चमोरासभादिः स्यादेतेष्वावश्यकस्त्वसौ॥२२॥ समवायिकारणत्वं द्रव्यस्यैवेति विज्ञेयम्। गुणकर्ममात्रवृत्ति ज्ञेयमथाप्यसमवायिहेतुत्वम्॥२३॥ अन्यत्र नित्यद्रव्येभ्य आश्रितत्वमिहोच्यते। क्षित्यादीनां नवानां तु द्रव्यत्वं गुणयोगिता॥२४॥क्षितिर्जलं तथा तेजः पवनो मन एव च। परापरत्वमूर्तत्वक्रियावेगाश्रया अमी

॥२५॥ कालखात्मदिशां सर्वगतत्वं परमं महत्। क्षित्यादिपञ्च भूतानि चत्वारिस्पर्शवन्ति हि॥२६॥ द्रव्यारम्भश्चतुर्षु स्यादथाकाशशरीरिणाम्। अव्याप्यवृत्तिःक्षणिको विशेषगुण इष्यते॥२७॥ रूपद्रवत्वप्रत्यक्षयोगिनः प्रथमास्त्रयः। गुरुणीद्वे रसवती द्वयोर्नैमित्तिको द्रवः॥२८॥ आत्मानो भूतवर्गाश्च विशेषगुणयोगिनः। यदुक्तं यस्य साधर्म्यं वैधर्म्यमितरस्य तत्॥२९॥ स्पर्शादयोऽष्टौ वेगाख्यः संस्कारो मरुतो गुणाः। स्पर्शाद्यष्टौ रूपवेगौ द्रवत्वं तेजसो गुणाः॥३०॥स्पर्शादयोऽष्टौ वेगश्च गुरुत्वं च द्रवत्वकम्। रूपं रसस्तथा स्नेहो वारिण्येते चतुर्दश॥३१॥ स्नेहहीना गन्धयुताः क्षितावेते चतुर्दश। बुद्ध्यादिषट्कंसंख्यादिपञ्चकंभावना तथा॥३२॥ धर्माधर्मौ गुणा एत आत्मानः स्युश्चतुर्दश। संख्यादिपञ्चकं कालदिशोः शब्दश्च ते च खे॥३३॥ संख्यादयः पञ्च बुद्धिरिच्छा यत्नोऽपि चेश्वरे। परापरत्वे संख्याद्याः पञ्च वेगश्च मानसे॥३४॥ तत्र क्षितिर्गन्धहेतुर्नानारूपवती मता। षड्विधस्तु रसस्तत्र गन्धस्तु द्विविधो मतः॥३५॥ स्पर्शस्तस्यास्तु विज्ञेयो ह्यनुष्णाशीतपाकजः। नित्यानित्या च सा द्वेधा नित्या स्यादणुलक्षणा॥३६॥ अनित्या तु तदन्यास्यात्सैवावयवयोगिनी। सा च द्विधा भवेद्देहमिन्द्रियं विषयस्तथा॥३७॥ योनिजादि भवेद्देहमिन्द्रियं घ्राणलक्षणम्। विषयो द्व्यणुकादिश्च ब्रह्माण्डान्त उदाहृतः॥३८॥ वर्णः शुक्लोरसस्पर्शौजले मधुरशीतलौ। स्नेहस्तत्र द्रवत्वं तु सांसिद्धिकमुदाहृतम्॥३९॥ नित्यतादि प्रथमवत्किं तु देहमयोनिजम्। इन्द्रियं रसनं सिन्धुहिमादिर्विषयो मतः॥४०॥उष्णस्पर्शस्तेजसस्तु स्याद्रूपं शुक्लभास्वरम्। नैमित्तिकं द्रवत्वं तु नित्यतादि चपूर्ववत्॥४१॥ इन्द्रियं नयनं वह्निस्वर्णादिर्विषयो मतः। अपाकजोऽनुष्णाशीतः स्पर्शस्तु पवने मतः॥४२॥ तिर्यग्गमनवानेष ज्ञेयः स्पर्शादिलिङ्गकः। पूर्ववन्नित्यतायुक्तं देहव्यापि त्वगिन्द्रियम्॥४३॥ प्राणादिस्तु महावायुपर्यन्तो विषयो मतः। आकाशस्य तु विज्ञेयः शब्दो वैशेषिको गुणः॥४४॥इन्द्रियं च भवेच्छ्रोत्रमेकः सन्नप्युपाधितः। जन्यानां जनकः कालो जगतामाश्रयो मतः॥४५॥ परापरत्वधीहेतुः क्षणादिः स्यादुपाधितः। दूरान्तिकादिधीहेतुरेका नित्या दिगुच्यते॥४६॥ उपाधिभेदादेकापि प्राच्यादिव्यपदेशभाक्।आत्मेन्द्रियाद्यधिष्ठाता करणं हि सकर्तृकम्॥४७॥ शरीरस्य न चैतन्यं मृतेषुव्यभिचारतः। तथात्वं चेदिन्द्रियाणामुपघाते कथं स्मृतिः॥४८॥ मनोऽपि नतथा ज्ञानाद्यनध्यक्षं तदा भवेत्। धर्माधर्माश्रयोऽध्यक्षो विशेषगुणयोगतः॥४९॥प्रवृत्त्याद्यनुमेयोऽयं रथगत्येव सारथिः। अहंकारस्याश्रयोऽयं मनोमात्रस्य गोचरः॥५०॥ विभुर्बुद्ध्यादिगुणवान्बुद्धिस्तु द्विविधा मता। अनुभूतिः स्मृतिश्चस्यादनुभूतिश्चतुर्विधा॥५१॥ प्रत्यक्षमप्यनुमितिस्तथोपमितिशब्दजे। घ्राणजादिप्रभेदेन प्रत्यक्षं षड्विधं मतम्॥५२॥ घ्राणस्य गोचरो गन्धो गन्धत्वादिरपिस्मृतः। तथा रसो रसज्ञायास्तथा शब्दोऽपि च श्रुतेः॥५३॥ उद्भूतरूपं नयनस्य गोचरो द्रव्याणि तद्वन्ति पृथक्त्वसंख्ये। विभागसंयोगपरापरत्वस्नेहद्रवत्वं

परिमाणयुक्तम्॥५४॥ क्रिया जातिर्योग्यवृत्तिः समवायश्च तादृशः। गृह्णातिचक्षुः संबन्धादालोकोद्भूतरूपयोः॥५५॥ उद्भूतस्पर्शवद्द्रव्यं गोचरः सोऽपि चत्वचः। रूपान्यच्चक्षुषोयोग्यं रूपमत्रापि कारणम्॥५६॥ द्रव्याध्यक्षं त्वचोयोगो मनसा ज्ञानकारणम्। मनोग्राह्यं सुखं दुःखमिच्छा द्वेषो मतिः कृतिः॥५७॥ज्ञानं यन्निर्विकल्पाख्यं तदतीन्द्रियमिष्यते। महत्त्वं षड्विधे हेतुरिन्द्रियं करणंमतम्॥५८॥ विषयेन्द्रियसंबन्धो व्यापारः सोऽपि षड्विधः। द्रव्यग्रहस्तु संयोगात्संयुक्तसमवायतः॥५९॥ द्रव्येषु समवेतानां तथा तत्समवायतः। तत्रापिसमवेतानां शब्दस्य समवायतः॥६०॥ तद्वृत्तीनां समवेतसमवायेन तु ग्रहः।प्रत्यक्षं समवायस्य विशेषणतया भवेत्॥६१॥ विशेषणतया तद्वदभावानां ग्रहोभवेत्। यदि स्यादुपलभ्येतेत्येवं यत्र प्रसज्यते॥६२॥ अलौकिकस्तु व्यापारस्त्रिविधः परिकीर्तितः। सामान्यलक्षणो ज्ञानलक्षणो योगजस्तथा॥६३॥ आसत्तिराश्रयाणां तु सामान्यज्ञानमिष्यते। तदिन्द्रियजतद्धर्मबोधसामग्र्यपेक्ष्यते॥६४॥विषयी यस्य तस्यैव व्यापारो ज्ञानलक्षणः। योगजो द्विविधः प्रोक्तो युक्तयुञ्जानभेदतः॥६५॥ युक्तस्य सर्वदा भानं चिन्तासहकृतोऽपरः। व्यापारस्तु परामर्शःकरणं व्याप्तिधीर्भवेत्॥६६॥ अनुमायां ज्ञायमानं लिङ्गं तु करणं नहि। अनागतादिलिङ्गेन न स्यादनुमितिस्तदा॥६७॥ व्याप्यस्य पक्षवृत्तित्वधीः परामर्शउच्यते। व्याप्तिः साध्यवदन्यस्मिन्नसंबन्ध उदाहृतः॥६८॥ अथवा हेतुमन्निष्टविरहाप्रतियोगिना। साध्येन हेतोरैकाधिकरण्यं व्याप्तिरुच्यते॥६९॥ सिषाधयिषया शून्या सिद्धिर्यत्र न विद्यते। स पक्षस्तत्र वृत्तित्वज्ञानादनुमितिर्भवेत्॥७०॥अनैकान्तो विरुद्धश्चाप्यसिद्धः प्रतिपक्षितः। कालात्ययापदिष्टश्च हेत्वाभासास्तुपञ्चधा॥७१॥ आद्यः साधारणस्तु स्यादसाधारणकोऽपरः। तथैवानुपसंहारीत्रिधाऽनैकान्तिको भवेत्॥७२॥ यः सपक्षे विपक्षे च भवेत्साधारणस्तु सः। यस्तूभयस्माद्व्यावृत्तः स चासाधारणो मतः॥७३॥ तथैवानुपसंहारी केवलान्वयिपक्षकः। यः साध्यवति नैवास्ति स विरुद्ध उदाहृतः॥७४॥ आश्रयासिद्धिराद्यास्यात्स्वरूपासिद्धिरप्यथ। व्याप्यत्वासिद्धिरपरा स्यादसिद्धिरतस्त्रिधा॥७५॥ पक्षासिद्धिर्यत्र पक्षो भवेन्मणिमयो गिरिः। ह्रदो द्रव्यं धूमवत्त्वादत्रासिद्धिरथापरा॥७६॥ व्याप्यत्वासिद्धिरपरा नीलधूमादिके भवेत्। विरुद्धयोः परामर्शो हेत्वोःसत्प्रतिपक्षता॥७७॥ साध्यशून्यो यत्र पक्षस्त्वसौ बाध उदाहृतः। उत्पत्तिकालीनघटे गन्धादिर्यत्र साध्यते॥७८॥ ग्रामीणस्य प्रथमतः पश्यतो गवयादिकम्।सादृश्यधीर्गवादीनां या स्यात्सा करणं मतम्॥७९॥ वाक्यार्थस्यातिदेशस्यस्मृतिर्व्यापार उच्यते। गवयादिपदानां तु शक्तिधीरुपमाफलम्॥८०॥ पदज्ञानं तुकरणं द्वारं तत्र पदार्थधीः। शाब्दबोधः फलं तत्र शक्तिधीः सहकारिणी॥८१॥लक्षणा शक्यसंबन्धस्तात्पर्यानुपपत्तितः। आसत्तिर्योग्यताकाङ्क्षातात्पर्यज्ञानमिष्यते॥८२॥ कारणं संनिधानं तु पदस्यासत्तिरुच्यते। पदार्थे तत्र तद्वत्ता योग्यतापरिकीर्तिता॥८३॥ यत्पदेन विना यस्याननुभावकता भवेत्। आकाङ्क्षा

वक्तुरिच्छा तु तात्पर्यं परिकीर्तितम्॥८४॥ साक्षात्कारे सुखादीनां करणं मनउच्यते। अयौगपद्याज्ज्ञानानां तस्याणुत्वमिहेष्यते॥८५॥ अथ द्रव्याश्रिता ज्ञेयानिर्गुणा निष्क्रिया गुणाः। रूपं रसः स्पर्शगन्धौ परत्वमपरत्वकम्॥८६॥ द्रवत्वंस्नेहवेगाश्च मता मूर्तगुणा अमी। धर्माधर्मौभावना च शब्दो बुद्ध्यादयोऽपि च॥८७॥ एतेऽमूर्तगुणाः सर्वे विद्वद्भिः परिकीर्तिताः। संख्यादयो विभागान्ताउभयेषां गुणा मताः॥८८॥ संयोगश्च विभागश्च संख्या द्वित्वादिकस्तथा।द्विपृथक्त्वादयस्तद्वदेतेऽनेकाश्रिता गुणाः॥८९॥ अतः शेषगुणाः सर्वे मता एकैकवृत्तयः। बुद्ध्यादिषट्कंस्पर्शान्ताः स्नेहः सांसिद्धिको द्रवः॥९०॥ अदृष्टभावनाशब्दा अमीवैशेषिका गुणाः। संख्यादिरपरत्वान्तो द्रवोऽसांसिद्धिकस्तथा॥९१॥गुरुत्ववेगौ सामान्यगुणा एते प्रकीर्तिताः। संख्यादिरपरत्वान्तो द्रवत्वं स्नेह एवच॥९२॥ एते तु द्वीन्द्रियग्राह्या अथ स्पर्शान्तशब्दकाः। बाह्येकैकेन्द्रियग्राह्यागुरुत्वादृष्टभावनाः॥९३॥ अतीन्द्रिया विभूनां तु ये स्युर्वैशेषिका गुणाः।अकारणगुणोत्पन्ना एते तु परिकीर्तिताः॥९४॥ अपाकजास्तु स्पर्शान्ता द्रवत्वंच तथाविधम्। स्नेहवेगगुरुत्वैकपृथक्त्वपरिमाणकम्॥९५॥ स्थितिस्थापक इत्येतेस्युः कारणगुणोद्भवाः। संयोगश्च विभागश्च वेगश्चैते तु कर्मजाः॥९६॥ स्पर्शान्तपरिमाणैकपृथक्त्वस्नेहशब्दके। भवेदसमवायित्वमथ वैशेषिके गुणे॥९७॥आत्मनः स्यान्निमित्तत्वमुष्णस्पर्शगुरुत्वयोः। वेगेऽपि च द्रवत्वे च संयोगादिद्वयेतथा॥९८॥ द्विधैव कारणत्वं स्यादथ प्रादेशिको भवेत्। वैशेषिको विभुगुणःसंयोगादिद्वयं तथा॥९९॥ चक्षुर्ग्राह्यं भवेद्रूपं द्रव्यादेरुपलम्भकम्। चक्षुषःसहकारि स्याच्छुक्लादिकमनेकधा॥१००॥ जलादिपरमाणौ तन्नित्यमन्यत्सहेतुकम्। रसस्तु रसनाग्राह्यो मधुरादिरनेकधा॥१०१॥ सहकारी रसज्ञाया नित्यतादि च पूर्ववत्। घ्राणग्राह्यो भवेद्गन्धो घ्राणस्यैवोपकारकः॥१०२॥ सौरभश्चासौरभश्चस द्वेधा परिकीर्तितः। स्पर्शस्त्वगिन्द्रियग्राह्यस्त्वचः स्यादुपकारकः॥१०३॥ अनुष्णाशीतशीतोष्णभेदात्स त्रिविधो मतः। काठिन्यादि क्षितावेवनित्यतादि च पूर्ववत्॥१०४॥ एतेषां पाकजत्वं तु क्षितौ नान्यत्र कुत्रचित्। तत्रापिपरमाणौ स्यात्पाको वैशेषिके नये॥१०५॥ नैयायिकानां तु नये द्व्यणुकादावपीष्यते। गणनाव्यवहारे तु हेतुः संख्याभिधीयते॥१०६॥ नित्येषु नित्यमेकत्वमनित्येऽनित्यमिष्यते। द्वित्वादयः परार्धान्ता अपेक्षाबुद्धिजा मताः॥१०७॥ अनेकाश्रयपर्याप्ता एते तु परिकीर्तिताः। अपेक्षाबुद्धिनाशाच्च नाशस्तेषां निरूपितः॥१०८॥अनेकैकस्वबुद्धिर्या सापेक्षाबुद्धिरिष्यते। परिमाणं भवेन्मानव्यवहारस्य कारणम्॥१०९॥ अणु दीर्घं महद्ध्रस्वमिति तद्भेद ईरितः। अनित्ये तदनित्ये स्यान्नित्ये नित्यमुदाहृतम्॥११०॥ संख्यातः परिमाणाच्च प्रचयादपि जायते। अनित्यं द्व्यणुकादौ तु संख्याजन्यमुदाहृतम्॥१११॥ परिमाणं घटादौ तु परिमाणजमुच्यते।प्रचयः शिथिलाख्यो यः संयोगस्तेन जन्यते॥११२॥ परिमाणं तूलकादौ नाशस्त्वाश्रयनाशतः। संख्यावत्तु पृथक्त्वं स्यात्पृथक्प्रत्ययकारणम्॥११३॥ अन्योन्याभा-

वतो नास्य चरितार्थत्वमिष्यते। अस्मात्पृथगिदं नेति प्रतीतिर्हि विलक्षणा॥११४॥ अप्राप्तयोस्तु या प्राप्तिः सैव संयोग ईरितः। कीर्तितस्त्रिविधस्त्वेषआद्योऽन्यतरकर्मजः॥११५॥ तथोभयक्रियाजन्यो भवेत्संयोगजोऽपरः। आदिमः श्येनशैलादिसंयोगः परिकीर्तितः॥११६॥ मेषयोः संनिपातो यः सद्वितीय उदाहृतः। कपालतरुसंयोगात्संयोगस्तरुकुम्भयोः॥११७॥ तृतीयःस्यात्कर्मजोऽपि द्विधैव परिकीर्तितः। अभिघातो नोदनं च शब्दहेतुरिह्रादिमः॥११८॥ शब्दाहेतुर्द्वितीयः स्याद्विभागोऽपि त्रिधा भवेत्। एककर्मोद्भवस्त्वाद्योद्वयकर्मोद्भवोऽपरः॥११९॥ विभागजस्तृतीयः स्यात्तृतीयोऽपि द्विधा भवेत्।हेतुमात्रविभागोत्थोहेत्वहेतुविभागजः॥१२०॥ परत्वं चापरत्वं च द्विविधंपरिकीर्तितम्। दैशिकं कालिकं चापि मूर्त एव तु दैशिकम्॥१२१॥ परत्वंमूर्तसंयोगभूयस्त्वज्ञानतो भवेत्। अपरत्वं तदल्पत्वबुद्धितः स्यादितीरितम्॥१२२॥ तयोरसमवायी तु दिक्संयोगस्तदाश्रये। दिवाकरपरिस्पन्दभूयस्त्वज्ञानतो भवेत्॥१२३॥ परत्वमपरत्वं तु तदीयाल्पत्वबुद्धितः। अत्र त्वसमवायी स्यात्संयोगः कालपिण्डयोः॥१२४॥ अपेक्षाबुद्धिनाशेन नाशस्तेषां निरूपितः। बुद्धेः प्रपञ्चः प्रागेव प्रायशो विनिरूपितः॥१२५॥ अथावशिष्टोऽप्यपरः प्रकारः परिदर्श्यते। अप्रमा च प्रमा चेति ज्ञानं द्विविधमिष्यते॥१२६॥तच्छून्ये तन्मतिर्या स्यादप्रमा सा निरूपिता। तत्प्रपञ्चो विपर्यासः संशयोऽपिप्रकीर्तितः॥१२७॥ आद्यो देहेष्वात्मबुद्धिः शङ्खादौ पीततामतिः। भवेन्निश्चयरूपा या संशयोऽथ प्रदर्श्यते॥१२८॥ किंस्विन्नरो वा स्थाणुर्वेत्यादिबुद्धिस्तुसंशयः। तदभावप्रकारा धीस्तत्प्रकारा तु निश्चयः॥१२९॥ स संशयो मतिर्या स्यादेकत्राभावभावयोः। साधारणादिधर्मस्य ज्ञानं संशयकारणम्॥१३०॥दोषोऽप्रमाया जनकः प्रमायास्तु गुणो भवेत्। पित्तदूरत्वादिरूपो दोषो नानाविधः स्मृतः॥१३१॥ प्रत्यक्षे तु विशेष्येण विशेषणवता समम्। संनिकर्षोगुणस्तु स्यादथ त्वनुमितौ पुनः॥१३२॥ पक्षे साध्यविशिष्टे तु परामर्शो गुणोभवेत्। शक्ये सादृश्यबुद्धिस्तु भवेदुपमितौ गुणः॥१३३॥ शाब्दबोधे योग्यतायास्तात्पर्यस्याथवा प्रमा। गुणः स्याद्भ्रमभिन्नं तु ज्ञानमत्रोच्यते प्रमा॥१३४॥अथवा तत्प्रकारं यज्ज्ञानं तद्वद्विशेष्यकम्। तत्प्रमा न प्रमा नापि भ्रमः स्यान्निर्विकल्पकम्॥१३५॥ प्रकारतादिशून्यं हि संबन्धानवगाहि तत्। प्रमात्वं नस्वतो ग्राह्यं संशयानुपपत्तितः॥१३६॥ व्यभिचारस्याग्रहोऽपि सहचारग्रहस्तथा। हेतुर्व्याप्तिग्रहे तर्कः क्वचिच्छङ्कानिवर्तकः॥१३७॥ साध्यस्य व्यापकोयस्तु हेतोरव्यापकस्तथा। स उपाधिर्भवेत्तस्य निष्कर्षोऽयं प्रदर्श्यते॥१३८॥सर्वे साध्यसमानाधिकरणाः स्युरुपाधयः। हेतोरेकाश्रये येषां स्वसाध्यव्यभिचारिता॥१३९॥ व्यभिचारस्यानुमानमुपाधेस्तु प्रयोजनम्। शब्दोपमानयोर्नैवपृथक्प्रामाण्यमिष्यते॥१४०॥ अनुमानगतार्थत्वादिति वैशेषिकं मतम्।तन्न सम्यग्विना व्याप्तिबोधं शब्दादिबोधतः॥१४१॥ द्वैविध्यं तु भवेद्व्याप्तेरन्वयव्यतिरेकतः। अन्वयव्याप्तिरुक्तैव व्यतिरेकादिहोच्यते॥१४२॥ साध्याभाव-

व्यापकत्वं हेत्वभावस्य यद्भवेत्॥१४३॥ अर्थापत्तिस्तु नैवेह प्रमाणान्तरमिष्यते। व्यतिरेकव्याप्तिबुद्ध्या चरितार्था हि सा यतः॥१४४॥ सुखं तु जगतामेवकाम्यं धर्मेण जायते। अधर्मजन्यं दुःखं स्यात्प्रतिकूलं सचेतसाम्॥१४५॥ निर्दुःखत्वे सुखे चेच्छा तज्ज्ञानादेव जायते। इच्छा तु तदुपाये स्यादिष्टोपायत्वधीर्यदि॥१४६॥ चिकीर्षा कृतिसाध्यत्वप्रकारेच्छा च या भवेत्। तद्धेतुः कृतिसाध्येष्टसाधनत्वमतिर्भवेत्॥१४७॥ बलवद्द्विष्टहेतुत्वमितिः स्यात्प्रतिबन्धिका। तदहेतुत्वबुद्धेस्तु हेतुत्वं कस्यचिन्मते॥१४८॥ द्विष्टसाधनताबुद्धिर्भवेद्द्वेषस्य कारणम्। प्रवृत्तिश्वनिवृत्तिश्च तथा जीवनकारणम्॥१४९॥ एवं प्रयत्नत्रैविध्यं तान्त्रिकैः परिकीर्तितम्। चिकीर्षाकृतिसाध्येष्टसाधनत्वमतिस्तथा॥१५०॥ उपादानस्य चाध्यक्षंप्रवृत्तौ जनकं भवेत्। निवृत्तिस्तु भवेद्द्वेषाद्द्विष्टसाधनता धियः॥१५१॥ यत्नो जीवनयोनिस्तु सर्वदातीन्द्रियो भवेत्। शरीरे प्राणसंचारे कारणं परिकीर्तितः॥१५२॥ अतीन्द्रियं गुरुत्वं स्यात्पृथिव्यादिद्वये तु तत्। अनित्ये तदनित्यंस्यान्नित्ये नित्यमुदाहृतम्॥१५३॥ तदेवासमवायि स्यात्पतनाख्ये तु कर्मणि।सांसिद्धिकं द्रवत्वं स्यान्नैमित्तिकमथापरम्॥१५४॥ सांसिद्धिकं तु सलिलेद्वितीयं क्षितितेजसोः। परमाणौ जले नित्यमन्यत्रानित्यमुच्यते॥१५५॥ नैमित्तिकं वह्नियोगात्तपनीयघृतादिषु। द्रवत्वं स्यन्दने हेतुर्निमित्तं संग्रहे तु तत्॥१५६॥ स्नेहो जले स नित्योऽणावनित्योऽवयविन्यसौ। तैलान्तरे तत्प्रकर्षाद्दहनस्यानुकूलता॥१५७॥ संस्कारभेदो वेगोऽथ स्थितिस्थापकभावने।मूर्तमात्रे तु वेगः स्यात्कर्मजो वेगजः क्वचित्॥१५८॥ स्थितिस्थापकसंस्कारःक्षितौ केचिच्चतुर्ष्वपि। अतीन्द्रियोऽसौ विज्ञेयः क्वचित्स्पन्देऽपि कारणम्॥१५९॥भावनाख्यस्तु संस्कारो जीववृत्तिरतीन्द्रियः। उपेक्षानात्मकस्तस्य निश्चयः कारणं भवेत्॥१६०॥ स्मरणे प्रत्यभिज्ञायामप्यसौ हेतुरुच्यते। धर्माधर्मावदृष्टंस्याद्धर्मः स्वर्गादिसाधनम्॥१६१॥ गङ्गास्नानादियागादिव्यापारः स तु कीर्तितः।कर्मनाशाजलस्पर्शादिना नाश्यस्त्वसौ मतः॥१६२॥ अधर्मो नरकादीनां हेतुर्निन्दितकर्मजः। प्रायश्चित्तादिनाश्योऽसौ जीववृत्ती त्विमौ गुणौ॥१६३॥इमौ तु वासनाजन्यौ ज्ञानादपि विनश्यतः। शब्दो ध्वनिश्च वर्णश्च मृदङ्गादिभवो ध्वनिः॥१६४॥ कण्ठसंयोगादिजन्या वर्णास्ते कादयो मताः। सर्वःशब्दो नभोवृत्तिः श्रोत्रोत्पन्नस्तु गृह्यते॥१६५॥ वीचीतरङ्गन्यायेन तदुत्पतिस्तु कीर्तिता। कदम्बगोलकन्यायादुत्पत्तिः कस्यचिन्मते॥१६६॥ उत्पन्नःको विनष्टः क इति बुद्धेरनित्यता। सोऽयं क इति बुद्धिस्तु साजात्यमवलम्बते॥१६७॥ तदेवौषधमित्यादौ सजातीयेऽपि दर्शनात्। तस्मादनित्या एवेतिवर्णाः सर्वे मतं हि नः॥१६८॥

॥इति श्रीविश्वनाथन्यायपञ्चाननभट्टाचार्यकृता कारिकावली समाप्ता॥  
***\_\_\_\_\_\_\_\_\_\_\_\_\_\_\_\_***

**श्रीः।**  

**कारिकावली।**  

**सिद्धान्तमुक्तावलीसहिता।**

**<MISSING_FIG href="../books_images/U-IMG-1735191982A.png"/>**  

**श्रीगणेशाय नमः।**

**नूतनजलधररुचये गोपवधूटीदुकूलचौराय।  
तस्मै कृष्णाय नमः संसारमहीरुहस्य बीजाय॥१॥**

**चूडामणीकृतविधुर्वलयीकृतवासुकिः।  
भवो भवतु भव्याय लीलाताण्ड^(१)वपण्डितः॥१॥**

**निजनिर्मितकारिकावलीमतिसंक्षिप्तचिरंतनोक्तिभिः।  
विशदीकरवाणि कौतुकान्ननु राजीवदयावशंवदः॥२॥**

**सद्द्रव्या गुणगुम्फिता सुकृतिनां सत्कर्मणां ज्ञापिका  
सत्सामान्यविशेषनित्यमिलिताभावप्रकर्षोज्ज्वला।**

**विष्णोर्वक्षसि विश्वनाथकृतिना सिद्धान्तमु^(२)क्तावली  
विन्यस्ता मनसो मुदं वितनुतां सद्युक्तिरेषा चिरम्॥३॥**

 विघ्नविघाताय कृतं मङ्गलं शिष्यशिक्षायै निबध्नाति—**नूतनेत्यादि**। ननुमङ्गलं न विघ्नध्वंसं प्रति न वा समाप्तिं[^1] प्रति कारणम्, विनापि मङ्गलं नास्तिकादीनां ग्रन्थे निर्विघ्नपरिसमाप्तिदर्शनादिति चेत्। न। अविगीतशिष्टाचा**^(४)**रविषयत्वेनमङ्गलस्य सफलत्वे सिद्धे तत्र च फलजिज्ञासायां, संभवति दृष्टफलकत्वेऽदृष्टफलकल्पनाया अन्याय्यत्वादुपस्थितत्वाच्च समाप्तिरेव फलं कल्प्यते। इत्थं च यत्र  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^1]: "चरमवर्णध्वंसम्।"

 **१**अत्र भव्यायान्तेनैव वाक्यपरिसमाप्त्या लीलेत्यादिविशेषणान्वयार्थं विशेष्यस्यानुसंधानेऽपि न समाप्तपुनरात्तत्वम्। किमिति चूडामणीकरणं किमर्थं वा वासुकेर्वलयीकरणमित्याकाङ्क्षया निराकाङ्क्षा प्रतिपत्तिर्न संभवतीति लीलेत्यादिविशेषणानुक्तौ विवक्षितान्वयवोधाभावात्।नियताकाङ्क्षारहितान्वयबोधोत्तरं विशेषणान्तरान्वयार्थं विशेष्यवाचकपदस्य पुनरनुसंधानस्यैव समाप्तपुनरात्तत्वात्। क्रियाकारकपदानां परस्पराकाङ्क्षा नियता, पुत्रादिपदानामपि प्रतियोग्याकाङ्क्षा नियता, एवं प्रयोजनाकाङ्क्षापि नियतैव। प्रयोजनाभावे वाक्यार्थस्यैवासिद्धिप्रसङ्गात्। नियताकाङ्क्षा-उत्थिताकाङ्क्षा।

 **२** मुक्तावलीत्वोक्त्या निर्दोषत्वंसूचितम्। अत्र द्रव्यादिपदार्थप्रतिपादकत्वप्रदर्शनेन द्रव्यादयो विषया उक्ताः। पदार्थतत्त्वधारणं च प्रयोजनं सूचितम्। संबन्धश्च प्रतिपाद्यप्रतिपादकभावः। पदार्थतत्त्वावधारणकामोऽधिकारीति।

 **४** आचारः कृतिः। विषयत्वं च विधेयतारूपं। तेन फले फलवत्त्वाभावेऽपि न व्यभिचारः। चैत्यवन्दने व्यभिचारवारणाय शिष्टेति।शिष्टत्वं च फलसाधनत्वांशे भ्रान्तिराहित्यम्। श्येनादौ व्यभिचारवारणाय अविगीतेति।तत्त्वं च इष्टोत्पत्तिनान्तरीयकदुःखातिरिक्तदुःखाननुबन्धित्वम्।

मङ्गलं न दृश्यते तत्रापि जन्मान्तरीयं तत्कल्प्यते, यत्र च सत्यपि मङ्गले समाप्तिर्न दृश्यते तत्र बलवत्तरो विघ्नो विघ्नप्राचुर्यं वा बोध्यम्, प्रचुरस्यास्यैव बलवत्तरविघ्ननिराकरणकारणत्वम्, विघ्नध्वंसस्तु मङ्गलस्य द्वारमित्याहुः **प्राञ्चः**। **नव्यास्तु**मङ्गलस्य विघ्नध्वंस एव फलम्, समाप्तिस्तु बुद्धिप्रतिभादिकारणकलापात्। नचस्वतःसिद्धविघ्नविरहवता कृतस्य मङ्गलस्य निष्फलत्वापत्तिरिति वाच्यम्। इष्टापत्तेः, विघ्नशङ्कया तदाचरणात्। तथैव शिष्टाचारात्। नच तस्य निष्फलत्वे तद्बोधकवेदाप्रामाण्यापत्तिरिति वाच्यम्। सति विघ्ने तन्नाशस्यैव वेदबोधितत्वात्।अत एव पापभ्रमेण कृतस्य प्रायश्चित्तस्य निष्फलत्वेऽपि न तद्बोधकवेदाप्रामाण्यम्।मङ्गलं तु विघ्नध्वंसविशेषे कारणं, विघ्नध्वंसविशेषे च विनायकस्तवपा^(**१**)ठादि। **^(२)**क्वचिच्च विघ्नात्यन्ताभाव एव समाप्तिसाधनं, प्रतिबन्धकसंसर्गाभावस्यैव कार्यजनकत्वात्। इत्थं च नास्तिकादीनां ग्रन्थेषु जन्मान्तरीयमङ्गलजन्यदुरितध्वंसः, स्वतःसिद्धविघ्नात्यन्ताभावो वास्तीति न व्यभिचार इत्याहुः। **संसारेति**। संसार एवमहीरुहो वृक्षस्तस्य बीजाय। एतेन ईश्वरे प्रमाणमपि दर्शितं भवति। तथाहियथा घटादिकार्यं कर्तृजन्यं तथा क्षित्यङ्कु^(**३**)रादिकमपि। नच तत्कर्तृत्वमस्मदादीनांसंभवतीत्यतस्तत्कर्तृत्वेनेश्वरसिद्धिः। नच शरीराजन्यत्वेन कर्त्रजन्यत्वसाधकेनसत्प्रतिपक्ष इति वाच्यम्, अप्रयोजकत्वात्[^2]। मम तु कर्तृत्वेन कार्यत्वेन कार्यकारणभाव एवानुकूलस्तर्कः। 'द्यावाभूमी जनयन्देव एकः', 'विश्वस्य कर्ता भुवनस्य गोप्ता' इत्यादय आगमा अप्यनुसंधेयाः॥१॥

[^2]: "व्यभिचारशङ्कानिवर्तकतर्कशून्यत्वादित्यर्थः।"

 पदार्थान्विभजते—

**द्रव्यं गुणस्तथा कर्म सामान्यं सविशेषकम्।  
समवायस्तथाऽभावः पदार्थाः सप्त कीर्तिताः॥२॥**

** द्रव्यं गुण इति**। अत्र सप्तमस्याभावत्वकथनादेव षण्णां भावत्वं प्राप्तं तेनभावत्वेन पृथगुपन्यासो न कृतः। एते च पदार्था वैशेषिके प्रसिद्धानैयायिकाना-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 

**१**पाठस्य कण्ठताल्वाद्यभिघातरूपस्य ज्ञानविशेषरूपमङ्गलाद्भेदः।

 

**२**ननु विघ्नध्वंस एवयदि मङ्गलस्य फलं तदा समाप्तिकामस्य मङ्गले प्रवृत्तिर्न स्यादतः समाप्तिसाधनविघ्नध्वंससाधनत्वान्मङ्गले प्रवृत्तिर्वाच्या, तच्च न संभवति स्वतःसिद्धविघ्नविरहस्थले व्यभिचारेणविघ्नध्वंसस्य समाप्तिसाधनत्वाभावादिति शङ्कां निरस्यति—क्वचिदिति। तथाच विघ्नध्वंसात्यन्ताभावयोः संसर्गाभावत्वेनानुगमान्न व्यभिचार इति भावः। अथ समाप्तिविघ्नध्वंसयोराकाशात्मनिष्ठयोः कथं कार्यकारणभाव इति चेदुच्यते—स्वप्रतियोगिचरमवर्णानुकूलकृतिमत्तासंबन्धेन चरमवर्णध्वंसरूपसमाप्तिं प्रति विशेषणतासंसर्गेण विघ्नसंसर्गाभावत्वेन हेतुत्वम्।

** ३** क्षितिः सकर्तृका, कार्यत्वादित्यत्र क्षितित्वसामानाधिकरण्येन साध्यसिद्धेरुद्देश्यत्वेघटादावंशतः सिद्धसाधनम्। पक्षतावच्छेदकावच्छेदेन तथात्वे तु परमाणौ बाध इत्यतोऽङ्कुरत्वस्य पक्षतावच्छेदकत्वानुधावनम्। तत्र च सामानाधिकरण्येन साध्यसिद्धेरुद्देश्यत्वे क्वाप्यङ्कुरे जीवीयकृतिसाध्यत्वाभावेन नांशतः सिद्धसाधनं न वा बाधो नित्याङ्कुरस्याभावादिति भावः।

मप्यविरुद्धाः। प्रतिपादितं चैवमेव भाष्ये। अत एवोपमानचिन्तामणौ सप्तपदार्थभिन्नतया शक्तिसादृश्यादीनामप्यतिरिक्तपदार्थत्वमाशङ्कितम्। ननु कथमेतएव पदार्थाः शक्तिसादृश्यादीनामप्यतिरिक्तपदार्थत्वात्। तथाहि—मण्यादिसमवहितेन वह्निना दाहो न जन्यते तच्छून्येन तु जन्यते। तत्र मण्यादिनां वह्नौदाहानुकूला शक्तिर्नाश्यते, उत्तेजकेन मण्याद्यपसारणेन च जन्यत इति कल्प्येते^(**१**)।एवं सादृश्यमप्यतिरिक्तः पदार्थः, ^(**२**)तद्धि न षट्सु भावेष्वन्तर्भवति सामान्येऽपिसत्त्वात्। यथा गोत्वं नित्यं तथाऽश्वत्वमपीति सादृश्यप्रतीतेः। नाप्यभावे सत्त्वेनप्रतीयमानत्वादिति चेत्। मण्याद्यभावविशिष्टवह्न्यादेर्दाहादिकं प्रति स्वातन्त्र्येणमण्यभावादेरेव वा हेतुत्वं कल्प्यते। अनेनैव सामञ्जस्ये अनन्तशक्तितत्प्रागभावध्वंसकल्पनानौचित्यात्। न चोत्तेजके^(**३**) सति प्रतिबन्धकसद्भावेऽपि कथं दाहइति वाच्यम्। उत्तेजका^(**४**)भावविशिष्टमण्यभावस्य हेतुत्वात्। सादृश्यमपि न पदार्थान्तरं किंतु तद्भिन्नत्वे सति तद्गतभूयोधर्मवत्त्वम्। यथा चन्द्रभिन्नत्वे सतिचन्द्रगताह्लादकत्वादिमत्त्वं मुखे चन्द्रसादृश्यमिति॥२॥

द्रव्याणि विभजते—

क्षित्यप्तेजोमरुद्व्योमकालदिग्देहिनो मनः।

द्रव्याणि

** क्षित्यबिति।** क्षितिः पृथिवी, आपो जलानि, तेजो वह्निः, मरुद् वायुः,व्योम आकाशः, कालः समयः, दिक् आशा, देही आत्मा, मनः एतानि नवद्रव्याणीत्यर्थः। ननु द्रव्यत्वजातौ किं मानम्। नहि तत्र प्रत्यक्षं प्रमाणं, घृतजतुप्रभृतिषु द्रव्यत्वाग्रहादिति चेत्। न। कार्यसमवायिकारणतावच्छेदकतया^(**५**) संयो-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 १ शक्तेः क्लृप्तेष्वनन्तर्भावसाधकानुमानप्रयोगश्चत्थम्। शक्तिर्न द्रव्यात्मिका, गुणादिवृत्तित्वात्। अत एव न गुणात्मिका कर्मात्मिका वा। न सामान्याद्यन्यतमरूपा, उत्पत्तिमत्त्वे सति विनाशित्वात्।

 २ अत्रानुमानप्रयोगस्तु—'सादृश्यं षड्भावानन्तर्भूतं सामान्येतरवृत्तित्वे सति सामान्यवृत्तित्वात्' इति। अत्र सामान्यत्वे व्यभिचारवारणाय विशेषणम्, रूपादौ व्यभिचारवारणाय विशेष्यम्। नच प्रमेयत्वे व्यभिचारः व्यतिरेकित्वेसतीत्यस्य विवक्षणीयत्वात्।

 ३ उत्तेजकत्वं च प्रतिबन्धकसमानकालीनकार्यार्जकत्वम्।कारणीभूताभावप्रतियोगितावच्छेदकीभूताभावप्रतियोगित्वमिति निष्कर्षः।

 ४ उत्तेजकाभावविशिष्टो यो मणिस्तदभाव इत्यर्थः। विशिष्टाभावस्त्रिधा—विशेषणाभावप्रयुक्तो विशेष्याभावप्रयुक्तस्तदुभयप्रयुक्तश्चेति। प्रकृते तूत्तेजकसत्त्वेनोत्तेजकाभावरूपविशेषणासत्त्वादयं विशिष्टाभावो विशेषणाभावप्रयुक्त इति बोध्यम्।

 ५ समवायसंबन्धावच्छिन्नकार्यत्वावच्छिन्नकार्यतानिरूपितकारणतावच्छेदकतयेत्यर्थः। कार्यतावच्छेदकीभूतं कार्यत्वं च प्रागभावप्रतियोगित्वविशिष्टसत्त्वं ग्राह्यम्। तेन प्रागभावप्रतियोगित्वस्य ध्वंससाधारण्यात्, ध्वंसस्य चद्रव्यत्वावच्छिन्ननिरूपितकार्यत्वाभावादतिप्रसक्तत्वेन नोक्तकार्यतावच्छेदकत्वमन्यूनानतिप्रसक्तधर्मस्यैवावच्छेदकत्वादिति परास्तम्। अत्रानुमानप्रयोगश्चेत्थम्—कार्यत्वावच्छिन्नकार्यतानिरूपितकारणता अवच्छिन्नत्वसंबन्धेन किंचिद्धर्मवती, कारणतात्वात् घटनिरूपितदण्डत्वावच्छिन्नकारणतावदिति। एवमग्रेऽपि।

गस्य**^(१)** विभागस्य**^(२)** वा समवायिकारणतावच्छेदकतया **^(३)**तत्सिद्धेरिति। ननु दशमंद्रव्यं तमः कुतो नोक्तं, तद्धि प्रत्यक्षेण गृह्यते, तस्य च रूपवत्त्वात् कर्मवत्त्वाच्चद्रव्यत्वं, तच्च गन्धशून्यत्वान्न पृथिवी, नीलरूपवत्त्वान्न जलादिकं, तत्प्रत्यक्षे चालोकनिरपेक्षं चक्षुः कारणमिति चेत्। न। आवश्यकतेजोऽभावेनोपपत्तौद्रव्यान्तरकल्पनाया अन्याय्यत्वात्। रूपवत्ताप्रतीतिस्तु भ्रमरूपा। कर्मवत्ताप्रतीतिरप्यालोकापसरणौपाधिकी भ्रान्तिरेव। तमसोऽतिरिक्तद्रव्यत्वेऽनन्तावयवादिकल्पनागौरवं च स्यात्। स्वर्णस्य यथा तेजस्यन्तर्भावस्तथा वक्ष्यते॥

 गुणान्विभजते—

**अथ गुणा रूपं रसो गन्धस्ततः परम्॥३॥**

**स्पर्शः संख्या परिमितिः पृथक्त्वं च ततः परम्।  
संयोगश्च विभागश्च परत्वं चापरत्वकम्॥४॥**

**बुद्धिः सुखं दुःखमिच्छा द्वेषो यत्नो गुरुत्वकम्।  
द्रवत्वं स्नेहसंस्कारावदृष्टं शब्द एव च॥५॥**

** अथ गुणा इति**। एते गुणाश्चतुर्विंशतिसंख्याकाः कणादेन कण्ठतः चशब्देन च दर्शिताः। तत्र गुणत्वादिकजातिसिद्धिरग्रे ^(**४**)वक्ष्यते॥३॥४॥५॥

 कर्माणि विभजते—

**उत्क्षेपणं ततोऽपक्षेपणमाकुञ्चनं तथा।  
प्रसारणं च गमनं कर्माण्येतानि पञ्च च॥६॥**

** उत्क्षेपणमिति**। कर्मत्वजातिस्तु प्रत्यक्षसिद्धा। एवमुत्क्षेपणत्वादिकमपि॥६॥

 ननु भ्रमणादिकमपि पृथक्कर्म पञ्चकर्माधिकतया कुतो नोक्तमत आह—

भ्रमणं रेचनं स्यन्दनोर्ध्वज्वलनमेव च।  
तिर्यग्गमनमप्यत्र गमनादेव लभ्यते॥७॥

** भ्रमणमित्यादि॥७॥**  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 

**१** निरुक्तकार्यत्वस्य गौरवात् कालिकसंबन्धेन घटत्वादिकमादाय विनिगमनाविरहाच्चाह—संयोगस्येति। अनुमानप्रयोगश्च पूर्ववदेव। संयोगत्वावच्छिन्नकार्यतानिरूपितकारणतेतिविशेषः।

** २** विभुद्वयसंयोगाङ्गीकर्तृमते संयोगत्वमप्यतिप्रसक्तं विभुद्वयसंयोगस्य नित्यतयाकार्यत्वाभावात्। अतस्तन्मतसाधारण्येनाह—विभागस्येति।

** ३** द्रव्यत्वजातिसिद्धेरित्यर्थः।दर्शितानुमानेन किंचिद्धर्मसिद्धिः स च धर्मः द्रव्यत्वं तस्य च वक्ष्यमाणबाधकाभावाज्जातित्वमिति बोध्यम्।

** ४** द्रव्यकर्मभिन्नसामान्यवति या कारणता सा किंचिद्धर्मावच्छिन्नाकारणतात्वादित्यनुमानेनेति भावः।

** सामान्यं निरूपयति—**

**सामान्यं द्विविधं प्रोक्तं परं चापरमेव च।  
द्रव्यादित्रिकवृत्तिस्तु सत्ता परतयोच्यते॥८॥**

** सामान्यमिति**। ^(**१**)तल्लक्षणं तु—नित्यत्वे सत्यनेकसमवेतत्वम्। अनेकसमवेतत्वं संयोगादीनामप्यस्त्यत उक्तं नित्यत्वे सतीति। नित्यत्वे सति समवेतत्वं गगनपरिमाणादीनामप्यस्त्यत उक्तमनेकेति। नित्यत्वे सति अनेकवृत्तित्वमत्यन्ताभावेऽप्यस्त्यतो वृत्तित्वसामान्यं विहाय समवेतत्वमित्युक्तम्। एकमात्रव्यक्तिवृत्तिस्तु न जातिः। तथा चोक्तम्—^(**२**)'व्यक्तेरभेदस्तुल्यत्वं संकरोऽथानवस्थितिः। रूपहानिरसंबन्धो जातिबाधकसंग्रहः॥' द्रव्यादीति। परत्वमधिकदेशवृत्तित्वम्, अपरत्वमल्पदेशवृत्तित्वम्, सकलजात्यपेक्षयाऽधिकदेशवृत्तित्वात् सत्तायाः परत्वं, तदपेक्षया चान्यासां जातीनामपरत्वम्॥८॥

**परभिन्ना च या जातिः सैवापरतयोच्यते।  
द्रव्यत्वादिकजातिस्तु परापरतयोच्यते॥९॥**

**व्यापकत्वात्परापि स्याद्व्याप्यत्वादपरापि च।**

 पृथिवीत्वाद्यपेक्षया द्रव्यत्वस्याधिकदेशवृत्तित्वाद्व्यापकत्वात्परत्वं, सत्तापेक्षयाल्पदेशवृत्तित्वाद्व्याप्यत्वात् द्रव्यत्वस्यापरत्वं, तथाच धर्मद्वयसमावेशादुभयमविरुद्धम्॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

** १** लक्षणप्रयोजनं तु इतरभेदस्य व्यवहारस्य वा सिद्धिः।

** २** **व्यक्तेः** स्वाश्रयव्यक्तेरभेदः ऐक्यमाकाशत्वादेर्जातित्वे बाधकम्। **तुल्यत्वं** स्वभिन्नज्ञातिसमनियतत्वं घटत्वकलशत्वादीनां जातीनां भेदे बाधकम्। **संकरः** परस्परात्यन्ताभावसमानाधिकरणधर्मयोरेकत्रसमावेशः, भूतत्वादेर्जातित्वे बाधकः। भूतत्वं विहाय मनसि वर्तमानस्य मूर्तत्वस्य,मूर्तत्वं विहाय गगने वर्तमानस्य भूतत्वस्य च पृथिव्यादिचतुष्टये समावेशात्। नव्यास्तुसांकर्यस्य जातिबाधकत्वं न सहन्ते। **अनवस्थितिः** अप्रामाणिकानन्तपदार्थकल्पनयाऽविश्रान्तिर्जातेर्जातिमत्त्वे बाधिका। तथाहि—घटत्वपटत्वादिनिखिलजातिषु अनुगतस्य जातित्वस्य जातित्वाङ्गीकारे तत्रापि जातित्वमभ्युपेयमापद्येत तस्य निखिलजातिवृत्तित्वात् तत्रापिपुनर्जातित्वमेवं जातित्वे जातित्वं तत्रापि जातित्वमित्याधाराधेयभावः कुत्राप्यवस्थितिंन लभेत। **रूपहानिः** स्वतोव्यावर्तकत्वरूपस्य भङ्गः विशेषाणां जातिमत्त्वे बाधकः।एकस्मिन्परमाणौ परमाण्वन्तरभेदसाधने 'अयं परमाणुः तत्परमाणुतो भिन्नः विशेषात्'इत्यत्र विशेषस्य स्वतः स्वेन रूपेण यत् व्यावर्तकत्वं
तत्परमाणुभेदानुमितिरूपव्यावृत्तिजनकत्वं तादृशानुमितिहेतुत्वमिति यावत् तस्य हानिः स्यात्। तत्र (विशेषे) जातिस्वीकारे तथैव हेतुत्वावश्यकत्वात्। सामान्याश्रयस्य सामान्यरूपेणैव भेदसाधकत्वनियमात्।नच सामान्यरूपेण विशेषाणां भेदसाधकत्वं संभवति, व्यभिचारात्। **असंबन्धः** प्रतियोगित्वजात्यतिरिक्तप्रतियोगितानिरूपितानुयोगित्वान्यतरसंबन्धेन समवायाभावः यत्रजात्यतिरिक्तः पदार्थः समवायेन विद्यते तत् तादृशानुयोगितासंबन्धेन समवायवत्।यत्समवायेन विद्यते तत् प्रतियोगितासंबन्धेन समवायवत्। तदन्यतरद्यन्न न तत्र जातिरित्यर्थः। अयं समवायाभावयोर्जातिमत्त्वे बाधक इति।

 विशेषं निरूपयति—

**अन्त्यो नित्यद्रव्यवृत्तिर्विशेषः परिकीर्तितः॥१०॥**

** अन्त्य इति।** अन्ते अवसाने वर्तत इत्यन्त्यः। यदपेक्षया विशेषो नास्तीत्यर्थः। घटादीनां द्व्यणुकपर्यन्तानां तत्तदवयवभेदात्परस्परं भेदः। परमाणूनांपरस्परभेदको विशेष एव स तु **^(१)**स्वत एव व्यावृत्तः, तेन तत्र विशेषान्तरापेक्षानास्तीति भावः॥९॥१०॥

** **समवायं दर्शयति—

**घटादीनां कपालादौ द्रव्येषु गुणकर्मणोः।  
तेषु जातेश्चसंबन्धः समवायः प्रकीर्तितः॥११॥**

** घटादीनामिति।** अवयवावयविनोर्जातिव्यक्त्योर्गुणगुणिनोः क्रियाक्रियावतोर्नित्यद्रव्यविशेषयोश्च यः संबन्धः स समवायः। समवायत्वं नित्यसंबन्धत्वम्।तत्र प्रमाणं तु गुणक्रियादिविशिष्टबुद्धिर्विशेषणविशेष्यसंबन्धविषया, विशिष्टबुद्वित्वात्, दण्डी पुरुष इति विशिष्टबुद्धिवदित्यनुमानम्। एतेन संयोगादिबाधात्समवायसिद्धिः। नच स्वरूपसंबन्धेन सिद्ध^(**२**)साधनम् अर्थान्तरं वा, अनन्तस्वरूपाणां संबन्धत्वकल्पने गौरवाल्लाघवादेकसमवायसिद्धिः। नच समवायस्यैकत्वे वायौ रूपवत्ताबुद्धिप्रसङ्गः, तत्र रूपसमवायसत्त्वेऽपि ^(**३**)रूपाभावात्। न चैवमभावस्यापि वैशिष्ट्यं संबन्धान्तरं सिध्येदिति वाच्यं तस्य[^3] नित्यत्वे भूतलेघटानयनानन्तरमपि घटाभावबुद्धिप्रसङ्गात् घटाभावस्य तत्र सत्त्वात्—तस्य[^4] चनित्यत्वात्। ^(**६**)अन्यथा देशान्तरेऽपि तत्प्रतीतिर्न स्यात्—वैशिष्ट्यस्य च तत्र सत्त्वात्। मम तु घटे पाकरक्ततादशायां श्यामरूपस्य नष्टत्वान्न तद्वत्ताबुद्धिः,वैशिष्ट्यस्यानित्यत्वे त्वनन्तवैशिष्ट्यकल्पने तवैव गौरवम्। इत्थं च ^(**७**)तत्तत्कालीनंतत्तद्भूतलादिकं तत्तदभावानां संबन्धः॥११॥

[^3]: "वैशिष्ट्यस्य।"

[^4]: "घटाभावस्य।"

 अभावं विभजते—

**अभावस्तु द्विधा संसर्गान्योन्याभावभेदतः।**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** स्वेतरेण हेतुना जायमानायां स्वसजातीयभेदानुमितौ न विशेष्यो भवतीति भावः।साजात्यं चात्र पदार्थविभाजकोपाधिरूपेण बोध्यम्। नव्यास्तु विशेषेऽतिरिक्ते मानाभावः,यथैव विशेषाणां स्ववृत्तिधर्मं विना व्यावृत्तत्वं तथैव नित्यद्रव्याणामपीत्याहुः।

 **२** अयुतसिद्धयोः स्वरूपसंबन्ध इति वदतः परस्येति शेषः।

 **३** समवायसाधने प्रवृत्तानां नैयायिकानामिति शेषः। विशिष्टबुद्धौ विशेषणज्ञानस्य संबन्धज्ञानस्य च कारणत्वादिति भावः।

 **६**घटाभावस्यानित्यत्वे। घटसामान्याभावस्यैकत्वादितिभावः।

 **७**तत्तत्कालीनं-घटाभाववद्भूतलमिति ज्ञानकालीनमित्यर्थः। तत्तद्भूतलादिकमिति—यत्र भूतले घटाभावबुद्धिस्तत्तद्भूतलादिकमित्यर्थः। तत्तदभावानामिति—यस्य यस्याभावस्यबुद्धिस्तस्य तस्येत्यर्थः। तथाच न स्वरूपमात्रं संबन्धः। किंतु ईदृशः स्वरूपविशेष इति बोध्यम्।

**प्रागभावस्तथा ध्वंसोऽप्यत्यन्ताभाव एव च॥१२॥  
एवं त्रैविध्यमापन्नः संसर्गाभाव इष्यते।**

** अभावस्त्विति**। अभावत्वं द्रव्यादिषट्कान्योन्याभाववत्त्वम्। संसर्गाभावान्योन्याभावभेदादित्यर्थः। अन्योन्याभावस्यैकविधत्वात्तद्विभागाभावात्संसर्गाभावं विभजते—**प्रागभाव इति**। संसर्गाभावत्वमन्योन्याभावभिन्नाभावत्वम्।अन्योन्याभावत्वं तादात्म्यसंबन्धावच्छिन्नप्रतियोगिताकाभावत्वम्। विनाश्यभावत्वं प्रागभावत्वम्। जन्याभावत्वं ध्वंसत्वम्। नित्यसंसर्गाभावत्वं अत्यन्ताभावत्वम्। यत्र तु भूतलादौ घटादिकमपसारितं पुनरानीतं च तत्र घटकालस्यसंबन्धाघटकतयाऽत्यन्ताभावस्य नित्यत्वेऽपि घटकाले न घटात्यन्ताभावबुद्धिः।तत्रोत्पादविनाशशाली चतुर्थोऽयमभाव[^5] इति **केचित्**। अत्र ध्वंसप्रागभावयोरधिकरणे नात्यन्ताभाव इति **प्राचीन**मतं श्यामघटे रक्तो नास्तीति रक्तघटे श्यामोनास्तीति धीश्च प्रागभावं ध्वंसं चावगाहते[^6] न तु तदत्यन्ताभावं तयोर्विरोधात्।नव्यास्तु तत्र विरोधे मानाभावात् ध्वंसादिकालावच्छेदेनाप्यत्यन्ताभावो वर्ततइति प्राहुः। नन्वस्त्वभावानामधिकरणात्मकत्वं लाघवादिति चेत्। न। अनन्ताधिकरणात्मकत्वकल्पनापेक्षयातिरिक्तकल्पनाया एव लघीयस्त्वात्। एवं च आधाराधेयभावोऽप्युपपद्यते। एवं च तत्तच्छब्दगन्धरसाद्यभावानां प्रत्यक्षत्वमुपपद्यते। अन्यथा तत्तदधिकरणानां **^(३)**तत्तदिन्द्रियाग्राह्यत्वादप्रत्यक्षत्वं स्यात्। एतेनज्ञानविशेषकालविशेषाद्यात्मकत्वमत्यन्ताभावस्येति प्रत्युक्तम्, अप्रत्यक्षत्वापत्तेः॥

[^5]: "सामयिकाभाव इत्यर्थः। समयविशेषे प्रतीयमानत्वात्।"

[^6]: "विषयीकरोतीत्यर्थः।"

 इदानीं पदार्थानां साधर्म्यं वैधर्म्यंच वक्तुं प्रक्रमते—

**सप्तानामपि साधर्म्यं ज्ञेयत्वादिकमुच्यते॥१३॥**

 **सप्तानामिति**। समानो धर्मो येषां ते सधर्माणः, तेषां भावः साधर्म्यं,समानो धर्म इति फलितार्थः। एवं विरुद्धो धर्मो येषां ते विधर्माणः, तेषां भावोवैधर्म्यं, विरुद्ध धर्म इति फलितार्थः। ज्ञेयत्वं ज्ञानविषयता, सा च सर्वत्रैवास्ति।ईश्वरादिविज्ञानविषयतायाः केवलान्वयित्वात्[^7]। एवमभिधेयत्वप्रमेयत्वादिकंबोध्यम्॥१२॥१३॥

[^7]: "एकजातीयसंबन्धेन सर्वत्र विद्यमानत्वादित्यर्थः।"

**द्रव्यादयः पञ्च भावा अनेके समवायिनः।  
सत्तावन्तस्त्रयस्त्वाद्या गुणादिर्निर्गुणक्रियः॥१४॥**

** द्रव्येति**। द्रव्यगुणकर्मसामान्यविशेषाणां साधर्म्यमनेकत्वं समवायित्वं च।यद्यप्यनेकत्वमभावेऽप्यस्ति तथाप्यनेकत्वे सति भावत्वं पञ्चानां साधर्म्यम्। तथा  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

** ३** येनेन्द्रियेण या व्यक्तिर्गृह्यते तद्गता जातिस्तदभावश्च तेनैवेन्द्रियेण गृह्यत इति नियमादिति भावः।

चानेकभाववृत्तिपदार्थविभाजकोपाधिमत्त्वमिति फलितार्थः। तेन प्रत्येकं घटादावाकाशादौ च नाव्याप्तिः। समवायित्वं च समवायसंबन्धेन संबन्धित्वं न तु समवायवत्त्वं सामान्यादावभावात्। **सत्तावन्त इति**। द्रव्यगुणकर्मणां सत्तावत्त्वमित्यर्थः। **गुणादिरिति**। यद्यपि ^(**१**)गुणक्रियाशून्यत्वमाद्यक्षणे घटादावतिव्याप्तं, क्रियाशून्यत्वं च गगनादावतिव्याप्तं, तथापि गुणवदवृत्तिधर्मवत्त्वं कर्मवदवृत्तिपदार्थविभाजकोपाधिमत्त्वं च तदर्थः। नहि घटत्वादिकं द्रव्यत्वं वा गुणवदवृत्ति, कर्मवदवृत्तिवा किंतु गुणत्वादिकं तथा। आकाशत्वादिकं तु न पदार्थविभाजकोपाधिः॥१४॥

**सामान्यपरिहीनास्तु सर्वे जात्यादयो मताः।  
पारिमाण्डल्यभिन्नानां कारणत्वमुदाहृतम्॥१५॥**

** सामान्येति**। सामान्यानधिकरणत्वं सामान्यादीनामित्यर्थः। **पारिमाण्डल्येति**। पारिमाण्डल्यमणुपरिमाणं, कारणत्वं तद्भिन्नानामित्यर्थः। अणुपरिमाणंतु न कस्यापि कारणम्। तद्धि स्वाश्रयारब्धद्रव्यपरिमाणारम्भकं भवेत् तच्चन संभवति, **^(२)**परिमाणस्य
स्वसमानजातीयोत्कृष्टपरिमाणजनकत्वनियमान्महदारब्धस्य महत्तरत्ववदणुजन्यस्याणुतरत्वप्रसङ्गात्। एवं[^8] परममहत्परिमाणमतीन्द्रियसामान्यं विशेषाश्च बोध्याः। ^(**४**)इदमपि योगिप्रत्यक्षे विषयस्य न कारणत्वम्,^(**५**)ज्ञायमानसामान्यं न प्रत्यासत्तिः, ज्ञायमानं लिङ्गं नानुमितिकरणमित्यभिप्रायेणोक्तम्। आत्ममानसप्रत्यक्ष आत्ममहत्त्वस्य कारणत्वात्परममहत्परिमाणमाकाशादेर्बोध्यम्। तस्यापि न कारणत्वमित्याचार्याणामाशय इत्यन्ये। तन्न। ज्ञानातिरिक्तं प्रत्येवाकारणताया आचार्यैरुक्तत्वात्॥१५॥

[^8]: "अकारणमित्यर्थः।"

 ननु कारणत्वं किम्, अत आह—

**अन्यथासिद्धिशून्यस्य नियता पूर्ववर्तिता।  
कारणत्वं भवेत्तस्य त्रैविध्यं परिकीर्तितम्॥१६॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** उत्पन्नं द्रव्यं क्षणमगुणं निष्क्रियं च तिष्ठतीति नियमात्। तद्गतगुणं प्रति तस्यकारणत्वात् कारणस्य च कार्यपूर्ववृत्तित्वावश्यकत्वादिति भावः।

 **२** साजात्यमत्र परिमाणविभाजकोपाधिरूपेण बोध्यम्। परिमाणविभाजकोपाधयश्च अणुत्वमहत्त्वत्वदीर्घत्वत्वह्रस्वत्वत्वरूपाः। उत्कृष्टं चाणोरणुतरं महतो महत्तरं दीर्घस्य दीर्घतरं ह्रस्वस्य ह्रस्वतरंबोध्यम्। न चाणुजन्यस्याणुतरत्वमस्तु किं बाधकमिति वाच्यम्। तथा सति त्रुटेः (त्र्यणुकस्य) अचाक्षुषत्वप्रसङ्गः।

 **४** योगिप्रत्यक्षे पारिमाण्डल्यस्यापि विषयतया ज्ञानं प्रति च विषयस्य विषयत्वसंबन्धावच्छिन्नकार्यतानिरूपिततादात्म्यसंबन्धावच्छिन्नकारणतया, पारिमाण्डल्यभिन्नानामित्ययुक्तमत आह—इदमपीति। यथा योगजधर्मेणातीतानागतविषयकं प्रत्यक्षं तथा विद्यमानविषयकमपीत्यर्थः। लौकिकप्रत्यक्ष एव विषयस्य कारणत्वमङ्गीकार्यं योगजधर्मस्त्वलौकिकसंनिकर्ष इति भावः।

 **५** ज्ञायमानसामान्यस्य प्रत्यासत्तित्वेन ज्ञायमानहेतोरनुमितिकरणत्वेन च पारिमाण्डल्यस्य सामान्यलक्षणाप्रत्यासत्तिजन्यज्ञाने इतरभेदानुमितौ च हेतुतया पारिमाण्डल्यभिन्नानामित्ययुक्तमतआह—ज्ञायमानेत्यादि।

**समवायिकारणत्वं ज्ञेयमथाप्यसमवायिहेतुत्वम्।  
एवं न्यायनयज्ञैस्तृतीयमुक्तं निमित्तहेतुत्वम्॥१७॥**

 **अन्यथेति।** तस्य कारणत्वस्य॥१६॥१७॥

**यत्समवेतं कार्यं भवति ज्ञेयं तु समवायिजनकं तत्।  
तत्रासन्नं जनकं द्वितीयमाभ्यां परं तृतीयं स्यात्॥१८॥**

** तत्रेति**। समवायिकारणे आसन्नं प्रत्यासन्नं ^(**१**)कारणं द्वितीयम्, असमवायिकारणमित्यर्थः। अत्र यद्यपि तुरीतन्तुसंयोगानां ^(**२**)पटासमवायिकारणत्वंस्यात्‚ एवंवेगादीनामभिघाताद्यसमवायिकारणत्वं स्यात्, एवं ज्ञानादीनामपीच्छाद्यसमवायिकारणत्वं स्यात्, तथापि पटासमवायिकारणलक्षणे ^(**३**)तुरीतन्तुसंयोगभिन्नत्वंदेयम्। तुरीतन्तुसंयोगस्तु तुरीपटसंयोगं प्रत्यसमवायिकारणं भवत्येव। एवंवेगादिकमपि वेगस्पन्दाद्यसमवायिकारणं भवत्येवेति तत्तत्कार्यासमवायिकारणलक्षणे तत्तद्भिन्नत्वं देयम्। आत्मविशेषगुणानां तु कुत्राप्यसमवायिकारणत्वं नास्तितेन तद्भिन्नत्वं सामान्यलक्षणे देयमेव॥ अत्र समवायिकारणे प्रत्यासन्नं द्विविधंकार्यैकार्थप्रत्यासत्त्या कारणैकार्थप्रत्यासत्त्या च। आद्यं यथा—घटादिकं प्रति कपालसंयोगादिकमसमवायिकारणम्। तत्र कार्येण घटेन सह कारणस्य कपालसंयोगस्यैकस्मिकपाले प्रत्यासत्तिरस्ति। द्वितीयं यथा—घटरूपं प्रति कपालरूपमसमवायिकारणम्। तत्र स्वगतरूपादिकं प्रति समवायिकारणं घटः, तेन सहकपालरूपस्यैकस्मिन्कपाले प्रत्यासत्तिरस्ति। तथाच क्वचित्समवायसंबन्धेन क्वचित्स्वसमवायिसमवेतत्वसंबन्धेनेति फलितोऽर्थः। इत्थं च कार्यैकार्थकारणैकार्थान्यतरप्रत्यासत्त्या समवायिकारणे प्रत्यासन्नं कारणं ज्ञानादिभिन्नमसमवायिकारणमिति सामान्यलक्षणं पर्यवसन्नम्। आभ्यां समवायिकारणासमवायिकारणाभ्यांपरं भिन्नं कारणं तृतीयं निमित्तकारणमित्यर्थः॥१८॥

 इदानीमन्यथासिद्धत्वमेव कियतां पदार्थानामत आह—**येनेत्यादिना।**

**येन सह पूर्वभावः कारणमादाय वा यस्य।  
अन्यं प्रति पूर्वभावे ज्ञाते यत्पूर्वभावविज्ञानम्॥१९॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** पटसमवायिकारणतन्तुसमवेततन्तुत्वादावतिव्याप्तिवारणाय कारणमिति। तन्तुत्वस्यान्यथासिद्धत्वेनानन्यथासिद्धनियतपूर्ववृत्तित्वाभावान्न कारणतेति भावः।

 **२** तुरीतन्तुसंयोगस्य परं प्रति कुतो नासमवायिकरणत्वमिति नाशङ्कनीयम्। तुरीतन्तुसंयोगनाशे पटनाशापत्तेः, असमवायिकारणनाशस्य द्रव्यनाशजनकत्वात्। नचासमवायिकारणनाशस्य द्रव्यनाशजनकत्वे मानाभाव इति वाच्यम्; द्व्यणुकनाशान्यथानुपपत्तेरेव मानत्वात्।

 **३** वस्तुतस्तुतुरीतन्तुसंयोगत्वावच्छिन्नप्रतियोगिताकभेदः पटासमवायिकारणलक्षणघटकतया ग्रन्थकर्तुर्नाभिप्रेतः। अपि तु तन्तुभिन्नसमवेतत्वावच्छिन्नप्रतियोगिताकभेद एव। अन्यथा हस्ततन्तुसंयोगादिभेदानां पृथग्निवेशापत्त्या भेदकूटनिवेशेन गौरवमिति ध्येयम्।

**जनकं प्रति पूर्ववृत्तितामपरिज्ञाय न यस्य गृह्यते।  
अतिरिक्तमथापि यद्भवेन्नियतावश्यकपूर्वभाविनः॥२०॥**

 यत्कार्यं प्रति कारणस्य पूर्ववृत्तिता येन रूपेण गृह्यते तत्कार्यं प्रति तद्रूपमन्यथासिद्धमित्यर्थः। यथा घटं प्रति दण्डत्वमिति। **द्वितीय**मन्यथासिद्धमाह—**कारणमिति**। यस्य ^(**१**)स्वातन्त्र्येणान्वयव्यतिरेकौ न स्तः, किंतु कारणमादायैवान्वयव्यतिरेकौ गृह्येते, तदन्यथासिद्धम्। यथा दण्डरूपम्। **तृतीय**माह—**अन्यं** **प्रतीति**। ^(**२**)अन्यं प्रति पूर्ववृत्तित्वं गृहीत्वैव यस्य यत्कार्यं प्रति पूर्ववृत्तित्वंगृह्यते, तस्य तत्कार्यं प्रत्यन्यथासिद्धत्वम्। यथा घटादिकं प्रत्याकाशस्य। तस्यहि घटादिकं प्रति कारणत्वमाकाशत्वेनैव स्यात्। आकाशत्वं हि शब्दसमवायिकारणत्वम्। एवं च तस्य शब्दं प्रति जनकत्वं गृहीत्वैव घटादिकं प्रति जनकत्वंग्राह्यमतस्तदन्यथासिद्धम्। ननु शब्दाश्रयत्वेन तस्य कारणत्वे काऽन्यथासिद्धिरिति चेत्, पञ्चमीति गृहाण। नन्वाकाशस्य शब्दं प्रति जनकत्वे किमवच्छेदकमितिचेत्कवत्वादिकं विशेषपदार्थो वेति। **चतुर्थ**मन्यथासिद्धमाह—**जनकंप्रतीति**। यत्कार्यजनकं प्रति पूर्ववृत्तित्वं गृहीत्वैव यस्य यत्कार्यं प्रति पूर्ववृत्तित्वंगृह्यते, तस्य तत्कार्यं प्रत्यन्यथासिद्धत्वम्। यथा कुलालपितुर्घटं प्रति। तस्यहि कुलालपितृत्वेन घटं प्रति जनकत्वेऽन्यथासिद्धिः। कुलालत्वेन जनकत्वे त्विष्टापत्तिः। कुलालमात्रस्य घटं प्रति जनकत्वात्। **पञ्च**ममन्यथासिद्धमाह—**अतिरिक्तमिति**। अवश्यक्लृप्तनियतपूर्ववर्तिन एवं कार्यसंभवे तद्भिन्नमन्यथासिद्धमित्यर्थः। अत एव प्रत्यक्षे महत्त्वं कारणम्, अनेकद्रव्यत्वमन्यथासिद्धम्। तत्रहि महत्त्वमवश्यं
क्लृप्तंतेनानेकद्रव्यत्वमन्यथासिद्धम्। नच वैपरीत्ये किं विनिगमकमिति वाच्यं, महत्त्वत्वजातेः कारणतावच्छेदकत्वे लाघवात्॥१९॥२०॥

**एते पञ्चान्यथासिद्धा दण्डत्वादिकमादिमम्।  
घटादौ दण्डरूपादि द्वितीयमपि दर्शितम् ॥२१॥**

**तृतीयं तु भवेद्व्योम कुलालजनकोऽपरः।  
पञ्चमो रासभादिः स्यादेतेष्वावश्यकस्त्वसौ॥२२॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** अन्वयः स्वाधिकरणे कार्यसत्त्वम्। व्यतिरेकः स्यानधिकरणे कार्यासत्त्वम्। अन्वयव्यतिरेकयोः स्वातन्त्र्यं स्वभिन्नप्रकृतकार्यकारणान्वयव्यतिरेकाप्रयुक्तत्वम्। दण्डत्वदण्डरूपयोरन्वयव्यतिरेकौ स्वभिन्नदण्डरूपकारणान्वयव्यतिरेकप्रयुक्तौ। स्वाश्रयाश्रयत्वसंबन्धेनदण्डत्वादिसत्त्वस्य दण्डसत्त्वाधीनत्वात्तयोरन्यथासिद्धत्वमिति भावः। अत्र इतरान्वयव्यतिरेकप्रयुक्तान्वयव्यतिरेकशालित्वमित्युक्तौ प्रथमद्वितीयान्वथासिद्ध्योः संग्रहेऽपि भेदेनान्यथासिद्धिद्वयप्रदर्शनं शिष्यबुद्धिवैशद्यार्थमिति बोध्यम्।

 **२** अन्यं प्रति पूर्ववृत्तित्वघटितरूपेण यस्ययज्जनकत्वं तस्य तेन रूपेण तं प्रत्यन्यथासिद्धत्वमित्यर्थः। तेन यागस्य स्वर्गकारणत्वान्यथानुपपत्त्या कल्पितापूर्वं प्रति नान्यथासिद्धत्वम्, यागत्वेन रूपेण कारणत्वकल्पनादिति भावः।

** रासभादिरिति।** यद्यपि यत्किंचिद्घटव्यक्तिं प्रति रासभस्य नियतपूर्ववृत्तित्वमस्ति, तथापि घटजातीयं प्रति सिद्धकारणभावैर्दण्डादिभिरेव तद्व्यक्तेरपिसंभवे, रासभोऽन्यथासिद्ध इति भावः। **एतेष्विति।** एतेषु पञ्चस्वन्यथासिद्धेषु मध्ये, पञ्चमोऽन्यथासिद्ध आवश्यकः, तेनैव परेषां चरितार्थत्वात्। तथाहि—दण्डादिभिरवश्यक्लृप्तनियतपूर्ववृत्तिभिरेव कार्यसंभवे दण्डत्वादिकमन्यथासिद्धम्। नच वैपरीत्ये किं विनिगमकमिति वाच्यम्, दण्डत्वस्य कारणत्वेदण्डघ^(**१**)टितपरम्परायाः संबन्धत्वकल्पने गौरवात्। एवमन्येषामप्यनेनैव चरितार्थत्वं संभवति॥२१॥२२॥

**समवायिकारणत्वं द्रव्यस्यैवेति विज्ञेयम्।  
गुणकर्ममात्रवृत्ति ज्ञेयमथाप्यसमवायिहेतुत्वम्॥२३॥**

** समवायीति**। स्पष्टम्। **गुणकर्मेति।** असमवायि कारणत्वं गुणकर्मभिन्नानांवैधर्म्यं, नतु गुणकर्मणोः साधर्म्यमित्यत्र तात्पर्यम्। अथवा^(**२**) असमवायिकारणवृत्तिसत्ता**^(३)**भिन्नजातिमत्त्वं तदर्थः। तेन ज्ञानादीनामसमवायिकारणत्वविरहेऽपिनाव्याप्तिः॥२३॥

**अन्यत्र नित्यद्रव्येभ्य आश्रितत्वमिहोच्यते।**

** अन्यत्रेति।** नित्यद्रव्याणि **^(४)**परमाण्वाकाशादीनि विहायाश्रितत्वं साधर्म्यमित्यर्थः। आश्रितत्वं तु समवाया^(**५**)दिसंबन्धेन वृत्तिमत्त्वं, विशेषणतया नित्यानामपि कालादौ वृत्तेः॥

 इदानीं द्रव्यस्यैव विशिष्य साधर्म्यं वक्तुमारभत—

**क्षित्यादीनां नवानां तु द्रव्यत्वगुणयोगिता॥२४॥**

**क्षितिर्जलं तथा तेजः पवनो मन एव च।  
परापरत्वमूर्तत्वक्रियावेगाश्रया अमी॥२५॥**

** क्षित्यादीनामिति।** **क्षितिर्जलमिति।** पृथिव्यप्तेजोवायुमनसां परत्वापरत्ववत्त्वं मूर्तत्वं कर्मवत्त्वं वेगवत्त्वं च साधर्म्यम्। नच यत्र घटादौ परत्वमपरत्वं वा नोत्प^(**६**)न्नंतत्राव्याप्तिरिति वाच्यम्, परत्वादिसमानाधिकरणद्रव्यत्व-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** स्वाश्रयदण्डसंयुक्तत्वरूपपरम्पराया इत्यर्थः।

 **२** साधर्म्यप्रकरणे वैधर्म्यकथनमयुक्तमित्याशयादाह—अथवेति।

 **३** सत्ताभिन्नद्रव्यत्वरूपजातिमति द्रव्येऽतिव्याप्तिवारणाय वृत्त्यन्तम्। तत्रैव सत्ताजातिमादायातिव्याप्तिवारणाय सत्ताभिन्नेति। तत्रैव द्रव्यगुणान्यतरत्वरूपधर्ममादायातिव्याप्तिवारणाय जातीति। वृत्तित्वं जातिभत्त्वं च समवायेन विवक्षितं,तेन गुणादौ द्रव्यत्वस्य कालिकेन वृत्तित्वेऽपि द्रव्यस्य च कालिकेन गुणत्वादिमत्त्वेऽपिद्रव्ये नातिव्याप्तिः।

 **४** संयोगेन परमाणोरपि वृत्तेराश्रितत्वं परमाणावतिव्याप्तमिति तुनाशङ्कनीयं तत्संयोगस्य वृत्त्यनियामकत्वात्। पतनप्रतिबन्धकसंबन्धस्यैव वृत्तिनियामकत्वात्‚ जन्यगुरुत्वस्यैव पतनहेतुत्वात् परमाणौ जन्यगुरुत्वभावात्पतनासंभवेन तत्संबन्धस्य प्रतिबन्धकत्वाकल्पनादिति।

 **५** सर्वाधारतानियामककालिकसंबन्धातिरिक्तसंबन्धेन।तेन 'गगनं सर्वदैवास्ति' इत्यादिव्यवहारसत्त्वेऽपि न क्षतिः।

 **६** परत्वापरत्वयोः कारणी-

व्याप्यजातिमत्त्वस्य विवक्षितत्वात्। मूर्तत्वमपकृष्टपरिमाणवत्त्वम्, तच्च तेषामेव,गगनादिपरिमाणस्य कुतोऽप्यपकृष्टत्वाभावात्। पूर्ववत् कर्मवत्त्वं कर्मसमानाधिकरणद्रव्यत्वव्याप्यजातिमत्त्वम्, वेगवत्त्वं वेगवद्वृत्तिद्रव्यत्वव्याप्यजातिमत्त्वं चबोध्यम्॥२४॥२५॥

**कालखात्मदिशां सर्वगतत्वं परमं महत्।  
क्षित्यादिपञ्च भूतानि चत्वारि स्पर्शवन्ति हि॥२६॥**

** कालेति**। कालाकाशात्मदिशां सर्वगतत्वं सर्वमूर्तसंयोगित्वं परममहत्त्वं च।परममहत्त्वत्वं जातिविशेषः, अपकर्षानाश्रयपरिमाणत्वं वा। **क्षित्यादीति**। पृथिव्यप्तेजोवाय्वाकाशानां भूतत्वम्। तच्च बहिरिन्द्रियग्राह्यविशेषगुणवत्त्वम्।अत्र ग्राह्यत्वं लौकिकप्रत्यक्षस्वरूपयोग्येत्वं^(**१**) बोध्यम्। तेन ज्ञातो घट इत्यादिप्रत्यक्षे ज्ञानस्याप्युप^(**२**)नीतभानविषयत्वात्तद्वत्यात्मनि नातिव्याप्तिः। नवा प्रत्यक्षाविषयरूपादिमति परमाण्वादावव्याप्तिः। तस्यापि स्वरूपयोग्यत्वात्। महत्त्वलक्षणकारणान्तरासन्निधानाच्च न प्रत्यक्षम्। अथवा^(**३**) आत्मावृत्तिविशेषगुणवत्वम्। **चत्वारीति**। पृथिव्यप्तेजोवायूनां स्पर्शवत्त्वम्॥२६॥

**द्रव्यारम्भश्चतुर्षु स्यादथाकाशशरीरिणाम्।  
अव्याप्यवृत्तिः क्षणिको विशेषगुण इष्यते॥२७॥**

** द्रव्यारम्भ इति**। पृथिव्यप्तेजोवायुषु चतुर्षु द्रव्यारम्भकत्वम्। नच द्रव्यानारम्भके घटादावव्याप्तिः, द्रव्यसमवायिकारणवृत्तिद्रव्यत्वव्याप्यजातिमत्त्वस्य विवक्षितत्वात्। **आकाशशरीरिणामिति**। आकाशात्मनामव्याप्यवृत्तिक्षणिकविशेषगुणवत्त्वं साधर्म्यमित्यर्थः। आकाशस्य विशेषगुणः शब्दः स ^(**४**)चाव्याप्यवृत्तिः, यदाकिंचिदवच्छेदेन शब्द उत्पद्यते तदान्यावच्छेदेन तदभावस्यापि सत्त्वात्।क्षणिकत्वं च तृतीयक्षणवृत्तिध्वंसप्रतियोगित्वम्। योग्यविभुविशेषगुणानां^(**५**)स्वोत्तरवर्तिगुणानाश्यत्वात्प्रथमशब्दस्य द्वितीयशब्देन नाशः। एवं ज्ञानादी-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

भूतापेक्षाबुद्धेरनुत्पादादिति भावः। दैशिकापरत्वस्य 'अयमस्मात्संनिकृष्टः' इति—कालिकस्य 'अयमस्मादल्पकालसंबद्धः'इति—दैशिकपरत्वस्य च 'अयमस्माद्विप्रकृष्टः' इति—कालिकस्य 'अयमस्माद्बहुकालसंबद्धः' इत्यपेक्षाबुद्धिः कारणमिति बोध्यम्।

 १ बहिरिन्द्रियजन्यलौकिकप्रत्यक्षविषयजातिमदित्यर्थः। यदंशे लौकिकः संनिकर्षस्तन्निष्ठविषयता लौकिकविषयतेत्युच्यते।

 २ ज्ञानलक्षणासंनिकर्षजन्यं ज्ञानमुपनीतभानमुच्यते। 'ज्ञातो घटः' इति ज्ञाने घटे ज्ञानं विषयतया प्रकारीभूय भासते। तत्र घटांशेचक्षुःसंयोगो लौकिकसंनिकर्षः। ज्ञानांशे तु ज्ञानलक्षणारूपोऽलौकिकः। अतस्तद्वृत्तिविषयता न लौकिकविषयता भवितुमर्हति। एवं ज्ञानत्वविषयतापीति बोध्यम्।

 ३ कारणतावच्छेदकधर्मवत्त्वं हि स्वरूपयोग्यत्वं, तच्च न परमाणुरूपे तस्यानुद्भूतत्वादित्यत आह—अथवेति।

 ४ अव्याप्यवृत्तित्वं च स्वाभावसामानाधिकरण्यम्। स्वप्रतियोगित्व–स्वसामानाधिकरण्योभयसंबन्धेनाभावविशिष्टत्वम्। वस्तु सर्वावयवावच्छेदेन व्याप्य वर्ततेतद्व्याप्यवृत्ति, तदन्यदव्याप्यवृत्तीत्यर्थः।

 ५ स्वपदं नाश्यत्वाभिमतपरम्। स्वोत्तरवर्तीस्वद्वितीयक्षणवृत्तिर्यो विशेषगुणस्तन्नाश्यत्वादित्यर्थः।

नामपि। ज्ञानादिकं यदात्मनि विभौशरीराद्यवच्छेदेनोत्पद्यते तदा घटाद्यवच्छेदेन तदभावोऽस्त्येव। एवं ज्ञानादिकमपि क्षणद्वयावस्थायि। इत्थं चाव्याप्यवृत्तिविशेषगुणवत्त्वं क्षणिकविशेषगुणवत्त्वं चार्थः। पृथिव्यादौ रूपादिर्विशेषगुणोऽस्तीत्यतोऽव्याप्यवृत्तीत्युक्तम्। पृथिव्यादावव्याप्यवृत्तिः संयोगादिरस्तीत्यतो विशेषगुणेत्युक्तम्। नच रूपादीनामपि कदाचित्तृतीयक्षणे नाशसंभवात्क्षणिकविशेषगुणवत्त्वं क्षित्यादावतिव्याप्तमिति वाच्यम्, ^(**१**)चतुःक्षणवृत्तिजन्यावृत्तिजातिमद्विशेषगुणवत्त्वस्य तदर्थत्वात्। ^(**२**)अपेक्षाबुद्धिः क्षणत्रयं तिष्ठति क्षणचतुष्टयं तु न किमपिजन्यज्ञानादिकं तिष्ठति। रूपत्वादिकं तु क्षणचतुष्टयस्थायिन्यपि रूपादौ वर्ततइति तद्व्युदासः। ईश्वरज्ञानस्य चतुःक्षणवृत्तित्वाज्ज्ञानत्वस्य तद्वृत्तित्वाज्जन्येत्युक्तम्।**^(३)**यद्याकाशजीवात्मनोः साधर्म्यं, तदा जन्येति न देयम्, द्वेषत्वादिकमदाय लक्षणसमन्वयात्। परममहत्त्वस्य तादृशगुणत्वाच्च**^(४)**तुर्थक्षणे द्वित्वादीनामपिनाशाभ्युपगमाद्द्वित्वादीनामपि तथात्वात्तद्वारणाय विशेषेति। त्रिक्षणवृत्तित्वं वावाच्यम्। इच्छात्वादिकमादायात्मनि लक्षणसमन्वयः॥२७॥

**रूपद्रवत्वप्रत्यक्षयोगिनः प्रथमास्त्रयः।  
गुरुणी द्वे रसवती द्वयोर्नैमित्तिको द्रवः॥२८॥**

** रूपेति**। पृथिव्यप्तेजसां रूपवत्त्वं द्रवत्ववत्त्वं प्रत्यक्षविषयत्वं चेत्यर्थः। नचचक्षुरादीनां भर्जनकपालस्थवह्नेरूष्मणश्च रूपवत्त्वे किं मानमिति वाच्यम्,तत्रापि तेजस्त्वेन रूपानुमानात्। एवं वाय्वानीतपृथिवीजलतेजोभागानामपिपृथिवीत्वादिना रूपानुमानं बोध्यम्। नच घटादौ द्रुतसुवर्णादिभिन्ने तेजसि चद्रवत्वमव्याप्तमिति वाच्यम्, द्रवत्ववद्वृत्तिद्रवत्वव्याप्यजातिमत्त्वस्य विवक्षितत्वात्। घृतजतुप्रभृतिषु पृथिवीषु, जलेषु, द्रुतसुवर्णादौ तेजसि च द्रवत्वसत्त्वात्तत्र च पृथिवीत्वादिसत्त्वात्तदादाय सर्वत्र लक्षणसमन्वयः। नच प्रत्यक्षविषयत्वंपरमाण्वादावव्याप्तम्, अतिव्याप्तं^(**५**) च रूपादाविति वाच्यम्, चाक्षुषलौकिक^(**६**)प्रत्यक्षविषयवृत्तिद्रव्यत्वव्याप्यजातिमत्त्वस्य विवक्षितत्वात्। आत्मन्यतिव्याप्ति-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** चतुःक्षणवृत्ति यज्जन्यं रूपादि तदवृत्तिर्या जातिः ज्ञानत्वादिः तद्वद्विशेषगुणवत्त्वमित्यर्थः। विशेषगुणास्तु 'बुद्ध्यादिषट्कंस्पर्शान्ताः स्नेहः सांसिद्धिको द्रवः। अदृष्टभावनाशब्दा अमी वैशेषिका गुणाः॥' इत्यग्रे निरूपयिष्यते।

 **२** त्रिक्षणवृत्तित्वस्योपेक्षायांप्रयोजनमाह—अपेक्षाबुद्धिरिति।

 **३** शरीरिणामित्यत्र मूले शरीरिपदस्य यथाश्रुतार्थकत्वाभिप्रायेणाह—यद्याकाशजीवात्मनोरिति।

 **४** ननु परममहत्त्वत्वं न जातिः किंत्वपकृष्टपरिमाणानाश्रयत्वमित्युक्तम्। तथाच कथं तदादायातिप्रसङ्ग इत्यत आह—चतुर्थक्षणे द्वित्वादीनामिति। यद्वा जन्यपदानुपादाने परममहत्त्वत्वस्य चतुःक्षणवृत्तिवृत्तित्वान्न परममहत्त्वमादाय कालादावतिव्याप्तिरत आह—चतुर्थेति।

 **५** योगिप्रत्यक्षविषयत्वात्परमाणावव्याप्त्यभावादाह—अतिव्याप्तं चेति।

 **६** घटो वायुमानिति वाय्वंशे उपनीतभानात्मकघटविशेष्यकचाक्षुषविषयवायुवृत्तिद्रव्यत्वव्याप्यवायुत्वजातिमति वायावतिव्याप्तिवारणाय लौकिकेति।

वारणाय चाक्षुषेति। **गुरुणी इति**। गुरुत्व**^(१)**वत्त्वं रसवत्त्वं पृथिवीजलयोरित्यर्थः।नच घ्राणेन्द्रियादीनां वाय्वानीतपार्थिवादिभागानां च रसादिमत्त्वे किं मानमितिवाच्यम्, तत्रापि पृथिवीत्वादिना तदनुमानात्। **द्वयोरिति**। पृथिवीतेजसोरित्यर्थः। नच नैमित्तिकद्रवत्ववत्त्वं घटादौ वह्न्यादौ चाव्याप्तमिति वाच्यम्,नैमित्तिकद्रवत्वसमानाधिकरणद्रव्यत्वव्याप्यजातिमत्त्वस्य विवक्षितत्वात्॥२८॥

**आत्मानो भूतवर्गाश्च विशेषगुणयोगिनः।**

** आत्मान इति॥** पृथिव्यप्तेजोवाय्वाकाशात्मनां विशेषगुणवत्त्वमित्यर्थः।

**यदुक्तं यस्य साधर्म्यं वैधर्म्यमितरस्य तत्॥२९॥**

** यदुक्तमिति**। ज्ञेयत्वादिकं विहायेति बोध्यम्। तत्तु कस्यापि न वैधर्म्यम्,केवलान्वयित्वात्॥२९॥

स्पर्शादयोऽष्टौ वेगाख्यः संस्कारो मरुतो गुणाः।  
स्पर्शाद्यष्टौ रूपवेगौ द्रवत्वं तेजसो गुणाः॥३०॥

स्पर्शादयोऽष्टौ वेगश्च गुरुत्वं च द्रवत्वकम्।  
रूपं रसस्तथा स्नेहो वारिण्येते चतुर्दश॥३१॥

स्नेहहीना गन्धयुताः क्षितावेते चतुर्दश।  
बुद्ध्यादिषट्कंसंख्यादिपञ्चकं भावना तथा॥३२॥

धर्माधर्मौ गुणा एते आत्मनः स्युश्चतुर्दश।  
संख्यादिपञ्चकं कालदिशोः शब्दश्च ते च खे॥३३॥

संख्यादयः पञ्च बुद्धिरिच्छा यत्नोऽपि चेश्वरे।  
परापरत्वे संख्याद्याः पञ्च वेगश्च मानसे॥३४॥

** स्पर्शादय इति**। ते च खे आकाशे॥३०॥३१॥३२॥३३॥३४॥

 साधर्म्यवैधर्म्ये निरूप्य संप्रति प्रत्येकं पृथिव्यादिकं निरूपयति—

तत्र क्षितिर्गन्धहेतुर्नानारूपवती मता।  
षड्विधस्तु रसस्तत्र गन्धस्तु द्विविधो मतः॥३५॥

 **तत्र क्षितिरित्यादिना। गन्धहेतुरिति।** गन्धसमवायिकारणमित्यर्थः। यद्यपि गन्धवत्त्वमात्रं लक्षणमुचितं तथापि पृथिवीत्वजातौ प्रमा-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

**१** रक्तिकमाषकतोलकत्वादि। इदमुपलक्षणम्। पतनवत्त्वमित्यपि बोध्यम्। पतनत्वंगुरुत्वासमवायिकारणककर्मत्वम्। उल्का पततीत्यादिप्रयोगस्तु लाक्षणिकः।

णोपन्यासाय कारणत्वमुपन्यस्तम्। तथाहि—पृथिवीत्वं हि गन्धसमवायिकारणतावच्छेदकतया सिध्यति। अन्यथा गन्धत्वावच्छिन्नस्याकस्मिकत्वापत्तेः। नच पाषाणादौ गन्धाभावाद्गन्धवत्त्वमव्याप्तमिति वाच्यम्, तत्रापिगन्धसत्त्वात्। अनुपलब्धिस्त्वनुत्कटत्वेनाप्युपपद्यते। कथमन्यथा तद्भस्मनिगन्ध उपलभ्यते। भस्मनो हि पाषाणध्वंसजन्यत्वात्पाषाणोपादानोपादेयत्वंसिध्यति। यद्द्रव्यं यद्द्रव्यध्वंसजन्यं तत्तदुपादानोपादेयमिति व्याप्तेः। दृष्टंचैतत्खण्डपटे महापटध्वंसजन्ये। इत्थं च पाषाणपरमाणोः पृथिवीत्वात्तज्जन्यस्यपाषाणस्यापि पृथिवीत्वं, तथाच तस्यापि गन्धवत्त्वे बाधकाभावः। **नानारूपेति**।शुक्लनीलादिभेदेन नानाजातीयं रूपं पृथिव्यामेव वर्तते नतु जलादौ, तत्र शुक्लस्यैव सत्त्वात्। पृथिव्यां तु एकस्मिन्नपि धर्मिणि पाकवशेन नानारूपसंभवात्।नच यत्र नानारूपं नोत्पन्नं तत्राव्याप्तिरिति वाच्यम्, रूपद्वयवद्वृत्तिद्रव्यत्वव्याप्यजातिमत्त्वस्य विवक्षितत्वात्, रूपनाशवद्वृत्तिद्रव्यत्वव्याप्यजातिमत्त्वस्य वावाच्यत्वात्। वैशेषिकनये पृथिवीपरमाणौ रूपनाशस्य रूपान्तरस्य च सत्त्वान्न्यायनये घटादावपि तत्सत्त्वाल्लक्षणसमन्वयः। **षड्विध इति**। मधुरादिभेदेन यः षड्विधो रसः स पृथिव्यामेव। जले मधुर एव रसः। अत्रापि पूर्ववद्रसद्वयवद्वृत्तिद्रव्यत्वव्याप्यजातिमत्त्वं लक्षणार्थोऽवसेयः। **गन्धस्त्विति**।द्विविध इतिवस्तुस्थितिमात्रं नतु द्विविधगन्धवत्त्वं लक्षणं द्विविधत्वस्य व्यर्थत्वात्। द्वैविध्यं चसौरभासौरभभेदेन बोध्यम्॥३५॥

**स्पर्शस्तस्यास्तु विज्ञेयो ह्यनुष्णाशीतपाकजः।**

** स्पर्श इति।** तस्याः पृथिव्याः। अनुष्णाशीतस्पर्शवत्त्वं वायोरपि वर्ततइत्युक्तं **पाकज इति**। इत्थं च पृथिव्याः स्पर्शोऽनुष्णाशीत इति ज्ञापनार्थंतदुक्तम्। वस्तुतस्तु पाकजस्पर्शवत्त्वमात्रं लक्षणम्, अधिकस्य वैयर्थ्यात्। यद्यपिपाकजस्पर्शः पदादौ नास्ति तथापि पाकजस्पर्शवद्वृत्तिद्रव्यत्वव्याप्यजातिमत्त्वमर्थो बोध्यः।

**नित्यानित्या च सा द्वेधा नित्या स्यादणुलक्षणा॥३६॥**

**अनित्या तु तदन्या स्यात्सैवावयवयोगिनी।  
सा च त्रिधा भवेद्देहमिन्द्रियं विषयस्तथा॥३७॥**

** नित्येति**। सा पृथिवी द्विविधा नित्या अनित्या चेत्यर्थः। अणुलक्षणा परमाणुरूपा पृथिवी नित्या। तदन्या परमाणुभिन्ना पृथिवी द्व्यणुकादिरूपा सर्वाप्यनित्येत्यर्थः। सैवानित्या पृथिव्येवावयववतीत्यर्थः। ननु अवयविनि किं मानं परमाणुपुञ्जैरेवोपपत्तेः। नच परमाणूनामतीन्द्रियत्वाद्घटादेः प्रत्यक्षं न स्यादिति वाच्यम्,एकस्य परमाणोरप्रत्यक्षत्वेऽपि तत्समूहस्य प्रत्यक्षत्वात्। यथैकस्य केशस्य दूरेऽप्रत्यक्षत्वेऽपि तत्समूहस्य प्रत्यक्षत्वम्। न चैको घटः स्थूल इति बुद्धेरनुपपत्तिरिति

वाच्यम्, एको महान्धान्यराशिरितिव^(**१**)दुपपत्तेः। मैवम्। परमाणोरतीन्द्रियत्वेनतत्समूहस्यापि ^(**२**)प्रत्यक्षायोग्यत्वात्। दूर^(**३**)स्थकेशस्तु नातीन्द्रियः, सन्निधाने तस्यैवप्रत्यक्षत्वात्। नच इदानीं दृश्यपरमाणुपुञ्जस्योत्प^(**४**)न्नत्वान्न प्रत्यक्षत्वेऽपि विरोध इतिवाच्यम्। अदृश्यस्य दृश्यानुपादानत्वात्। अन्यथा चक्षुरूष्मादिसंततेः कदाचिद्दृश्यत्वप्रसङ्गात्। नचातितप्ततैलादौ कथमदृश्यदहनसंततेर्दृश्यदहनोत्पत्तिरितिवाच्यम्, तत्र तदन्तःपातिभिर्दृश्यदहनावयवैः स्थूलदहनोत्पत्तेरुपगमात्। नचादृश्येन द्व्यणुकेन कथं दृश्यत्रसरेणोरुत्पत्तिरिति वाच्यम्। यतो न दृश्यत्वमदृश्यत्वं वा कस्यचित्स्वभा^(**५**)वादाचक्ष्महे। किंतु महत्त्वोद्भूतरूपादिकारणसमुदायवतोदृश्यत्वं तदभावे चादृश्यत्वम्। तथाच त्रसरेणोर्महत्त्वात्प्रत्यक्षत्वं, न तु द्व्यणुकादेस्तदभावात्। नहि त्वन्मतेऽपि संभवतीदं परमाणौ महत्त्वाभावात्। इत्थंचावयविसिद्धौ तेषामुत्पादविनाशयोः प्रत्यक्षसिद्धत्वादनित्यत्वम्। तेषां चावयवावयवधाराया अनन्तत्वे मेरुसर्षपयोरपि साम्यप्रसङ्गः। अतः क्वचिद्विश्रामोवाच्यः। यत्र तु विश्रामस्तस्यानित्यत्वेऽसमवेतकार्योत्पत्तिप्रसङ्गात्तस्य नित्यत्वम्। महत्परिमाणतारतम्यस्य गगनादौ विश्रान्तत्वमिवाणुपरिमाणतारतम्यस्यापि क्वचिद्विश्रान्तत्वमस्तीति तस्य परमाणुत्वसिद्धिः। नच त्रसरेणावेव विश्रामोऽस्त्वितिवाच्यम्। त्रसरेणुः सावयवः चाक्षुषद्रव्यत्वात्, घटवदित्यनुमानेन तदवयवसिद्धौ, त्रसरेणोरवयवाः सावयवाः, महदारम्भकत्वात्, कपालवदित्यनुमानेनतदवयवसिद्धेः। न चेदमप्रयोजकम्, अपकृष्टमहत्त्वं प्रत्यनेक^(**६**)द्रव्यत्वस्य प्रयोजकत्वात्। न चैवं क्रमेण तदवयवधारापि सिध्येदिति वाच्यम्, अनवस्थाभयेनतदसिद्धेरिति॥ **साचेति**। सा कार्यरूपा पृथिवी त्रिधेत्यर्थः। शरीरेन्द्रियविषयभेदादित्यर्थः॥३६॥३७॥

 तत्र देहमुदाहरति—

**योनिजादि भवेद्देहमिन्द्रियं घ्राणलक्षणम्।  
विषयो द्व्यणुकादिश्च ब्रह्माण्डान्त उदाहृतः॥३८॥**

** योनिजादीति।** योनिजमयोनिजं चेत्यर्थः। योनिजमपि द्विविधं, जरायुज-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** यथा धान्यसमूहस्यैकत्वादेक इति प्रतीतिरेवं संयोगविशेषस्यैव महत्त्वात्मकतया महानितिप्रतीतिस्तथां परमाणुपुञ्जेष्वपीति भावः।

 **२** स्वभावतोऽयोग्यानां परमाणूनां परस्परसंयोगमात्रेण योग्यत्वं न भवतीत्यर्थः।

 **३** दूरस्थत्वस्य प्रतिबन्धकतया तद्दशायामप्रत्यक्षत्वमात्रं तस्यन तु स्वाभाविकमप्रत्यक्षत्वमिति भावः।

 **४** क्षणभङ्गवादिनां मते परमाणूनामुत्पत्तिस्वीकारादिति भावः।

**५** स्वभावः कारणनैरपेक्ष्यम्। तथाच त्वन्मतेऽतीन्द्रियं प्रत्यक्षत्वं च स्वाभाविकमित्यतीन्द्रियस्यैन्द्रियकपदार्थोत्पादकत्वे चक्षुरूपादौ कदाचिदृश्यत्वमापादितमस्मन्मते तुकारणवलात्त्रयणुकस्य प्रत्यक्षत्वेऽपि तदभावात् द्व्यणुकस्यातीन्द्रियत्वसंभवाददृश्यस्य दृश्यकारणत्वेऽपि न क्षतिरिति भावः।

 **६** स्वसमवेतसमवेतत्वसंबन्धेनानेकद्रव्यवत्त्वस्येत्यर्थः।

मण्डजं च। जरायुजं[^9] मानुषादीनाम्। अण्डजं सर्पादीनाम्। अयोनिजं स्वेदजोद्भिज्जादिकम्। **^(२)**स्वेदजाः कृमिदंशाद्याः। उद्भिज्जास्तरुगुल्माद्याः। नारकिणांशरीरमप्ययोनिजम्। नच मानुषादिशरीराणां पार्थिवत्वे किं मानमिति वाच्यम्,गन्धादिमत्त्वस्यैव प्रमाणत्वात्। नच क्लेदो**^(३)**ष्मादेरुपलम्भादाप्यत्वादिकमपिस्यादिति वाच्यम्, तथा सति जलत्वपृथिवीत्वादिना संकरप्रसङ्गात्। नच तर्हिजलीयत्वादिकमेवास्तु न तु पार्थिवत्वमिति वाच्यम्, क्लेदादीनां विनाशेऽपि शरीरत्वेन प्रत्यभिज्ञानाद्गन्धाद्युपलब्धेश्च पृथिवीत्वसिद्धेः। तेन पार्थिवादिशरीरेजलादीनां निमित्तत्वमात्रं बोध्यम्। शरीरत्वं तु न जातिः, पृथिवीत्वादिना **^(४)**सांकर्यात्। किंतु चेष्टा**^(५)**श्रयत्वम्। वृक्षादीनामपि चेष्टासत्त्वान्नाव्याप्तिः। नच वृक्षादेःशरीरत्वे किं मानमिति वाच्यम्, आध्यात्मिकवायुसंबन्धस्य प्रमाणत्वात्। तत्रैवकिं मानमिति चेद्भग्नक्षतसंरोहणादिना तदनुमानात्। यदि हस्तादौ शरीरव्यवहारोन भवति तदान्त्यावयवित्वेन विशेषणीयम्। नच यत्र शरीरे चेष्टा न जातातत्राव्याप्तिरिति वाच्यं, तादृशे प्रमाणाभावात्। अथवा
चेष्टावदन्त्यावयविवृत्तिद्रव्यत्वव्याप्य**^(६)**जातिमत्त्वमन्त्याव**^(७)**यविमात्रवृत्तिचेष्टावद्वृत्तिजातिमत्त्वं वा तत्। मानुषत्वचैत्रत्वादिजातिमादाय लक्षणसमन्वयः। नच नृसिंहशरीरे कथं लक्षणसमन्वयः, तत्र नृसिंहत्वस्यैकव्यक्तिवृत्तितया जातित्वाभावाज्जलीयतैजसशरीरवृत्तितया देवत्वस्यापि जातित्वाभावादिति वाच्यम्, कल्पभेदेन नृसिंहशरीरस्यनानात्वेन नृसिंहत्वजात्या लक्षणसमन्वयात्। **इन्द्रियमिति।** घ्राणेन्द्रियं पार्थिवमित्यर्थः। पार्थिवत्वं कथमिति चेदित्थम्। घ्राणेन्द्रियं पार्थिवं, रूपादिषु मध्येगन्धस्यैव व्यञ्जकत्वात् कुङ्कुमगन्धाभिव्यञ्जकगोघृतवत्। नच दृष्टान्ते स्वकीयरूपादिव्यञ्जकत्वादसिद्धिरिति वाच्यं, परकीयरूपाद्यव्यञ्जकत्वस्य तदर्थत्वात्।नच नवशरावगन्धव्यञ्जकजलेऽनैकान्तिकत्वमिति[^10] वाच्यं तस्य सक्तुरसाभि-  

[^9]: "गर्भवेष्टनचर्मपुटजं जरायुः।"

[^10]: " व्यभिचार इत्यर्थः।"

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **२** क्रिम्यादीनामपि शरीरं शुक्रशोणितसंमीलनजन्यमेव शरीरमात्रस्य तथात्वादिति नाशङ्कनीयम्। तच्छरीराणामुत्पत्तेरधर्मविशेषसहितेभ्योऽणुभ्य एव स्वीकारादिति भावः। आदिना देवादिपरिग्रहः। तच्छरीराणामुत्पत्तेर्धर्मविशेषसहितेभ्योऽणुभ्य एव स्वीकारादिति भावः।

 **३** आदिशब्दाद्व्यूहावकाशपरिग्रहः। व्यूहःक्रिया सदागतिमत्त्वरूपा शरीरे वायवीयत्वसाधिका। अवकाशः मुखादावन्नादिगत्यप्रतिबन्धः आकाशीयत्वसाधकः।

 **४** पृथिवीत्वं विहाय शरीरत्वं जलीयशरीरे शरीरत्वं विहायपृथिवीत्वं घटादौ उभयोः समावेशः पार्थिवशरीरे इत्यादिरीत्या।

 **५** इष्टानिष्टप्राप्तिपरिहारानुकूलव्यापारः।

 **६** घटत्वमादाय घटेऽतिव्याप्तिवारणाय चेष्टावदिति। हस्तादावतिव्याप्तिवारणायान्त्यावयवीति। नच हस्तत्वादिकं न जातिः पृथिवीत्वादिना संकरादितिवाच्यम्, पृथिवीत्वव्याप्यनानाहस्तत्वाङ्गीकारात्।

 **७** पृथिवीत्वरूपतादृशजातिमतिघटादावतिव्याप्तिरतो लक्षणान्तरमाह—अन्त्यावयवीति। अन्त्यावयविमात्रवृत्तिरित्यनेनद्रव्यत्वादिजातिव्युदासः। चेष्टावद्वृत्तिरित्यनेन घटत्वादिव्युदासः। चेष्टा च हिताहितप्राप्तिपरिहारार्था क्रिया ग्राह्या नतु स्पन्दनमात्रं तस्य घटादावपि सत्त्वात्।

व्यञ्जकत्वात्। यद्वा परकीयेति न देयं, वायूपनीतसुरभिभागस्य दृष्टान्तत्वसंभवात्। नच घ्राणेन्द्रियसन्निकर्षस्य गन्धमात्रव्यञ्जकत्वात् तत्र व्यभिचार इतिवाच्यं द्रव्यत्वे सतीति विशेषणात्। **विषय इति**। उपभोगसाधनं विषयः।सर्वमेव हि कार्यजातमदृष्टाधीनम्। यत्कार्यं यददृष्टाधीनं तत्तदुपभोगं साक्षात्परम्परया वा जनयत्येव। नहि बीजप्रयोजनाभ्यां विना कस्यचिदुत्पत्तिरस्ति तेनद्व्यणुकादिब्रह्माण्डान्तं सर्वमेव विषयो भवति। शरीरेन्द्रिययोर्विषयत्वेऽपिप्रकारान्तरोपन्यासः शिष्यबुद्धिवैशद्यार्थः॥३८॥

 जलं निरूपयति—

**वर्णः शुक्लो रसस्पर्शौजले मधुरशीतलौ।  
स्नेहस्तत्र द्रवत्वं तु सांसिद्धिकमुदाहृतम्॥३९॥**

** वर्णः शुक्ल इति**। स्नेहसमवायिकारणतावच्छेदकतया जलत्वजातिः सिध्यति।यद्यपि स्नेहत्वं नित्यानित्यवृत्तितया न कार्यतावच्छेदकं तथापि जन्यस्नेहत्वंतथा बोध्यम्। अथ परमाणौ जलत्वं न स्यात्तत्र जन्यस्नेहाभावात्तस्य च नित्यस्यस्वरूपयोग्यत्वे फलावश्यंभावनियमादिति चेत्। न। जन्यस्नेहजनकतावच्छेदिकाया जन्यजलत्वजातेः सिद्धौ तदवच्छिन्नजनकतावच्छेदकतया जलत्वजा**^(१)**तिसिद्धेः। शुक्लरूपमेव जलस्येति दर्शयितुमुक्तं **वर्णः शुक्ल इति**। नतु शुक्लरूपवत्त्वं लक्षणम्। अथवा नैमित्तिक^(**२**)द्रवत्ववदवृत्तिरूपवद्वृत्तिद्रव्यत्वसाक्षाद्व्याप्यजातिमत्त्वम्, अभास्वरशुक्लेतररूपासमानाधिकरणरूपवद्वृत्तिद्रव्यत्वसाक्षाद्व्याप्यजातिमत्त्वं वा तदर्थः। तेन स्फटिकादौ नातिव्याप्तिः। **रसस्पर्शाविति**।जलस्य मधुर एव रसः। शीत एव स्पर्शः। तिक्तरसवदवृत्तिमधुरवद्वृत्तिद्रव्यत्वसाक्षाद्व्याप्यजातिमत्त्वम्। तेन शर्करादौ नातिव्याप्तिः। शीतेतरस्पर्शवदवृत्तिस्पर्शवद्वृत्तिद्रव्यत्वसाक्षाद्व्याप्यजातिमत्त्वं तदर्थः। ननु शुक्लरूपमेवेति कुतः?कालिन्दीजलादौ नीलिमोपलब्धेरिति चेत्। न। नीलजनकतावच्छेदिकायाःपृथिवीत्वजातेरभावाज्जले नीलरूपासंभवात्। कालिन्दीजले नीलप्रतीतिस्त्वाश्रयोपाधिकी। अत एव वियति विक्षेपे धवलिमोपलब्धिः। अथ जले माधुर्येकिं मानम्, नहि प्रत्यक्षेण योऽपि रसस्तत्रानुभूयते। नच नारिकेलजलादौमाधुर्यमुपलभ्यत एवेति वाच्यम्; तस्याश्रयोपाधिकत्वात्। अन्यथा जम्बीररसादावम्लाद्युपलब्धेरम्लादिमत्त्वमपि स्यादिति चेत्। न। हरीतक्यादिभक्षणस्य  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 १ नचैवं जन्मजलान्त्यावयविनि जलत्वं न स्यादिति वाच्यम्, जलमात्र एव जलान्तरसंयोगेन बृहज्जलजननयोग्यतासत्त्वाज्जलस्यान्त्यावयवित्वानुपगमात्।

 २ द्रव्यत्वव्याप्यवायुत्वजातिमादाय वायावतिव्याप्तिवारणाय रूपवद्वृत्तीति। पृथिवीत्वादिजातिमादायपृथिव्यादावतिव्याप्तिवारणाय नैमित्तिकद्रवत्ववदवृत्तीति। साक्षादिति पटत्वादिवारणाय।द्रव्यत्वसाक्षाद्व्याप्यत्वं च द्रव्यत्वव्याप्याव्याप्यत्वं नतु द्रव्यत्वव्याप्यत्वस्यापि तत्रान्तर्भावः।रूपवद्वृत्तित्वविशेषणेनैव रूपत्वादीनां वारणात्तंन्निवेशे प्रयोजनाभावात्।

जलरसव्यञ्जकत्वात्। नच हरीतक्यामेव जलोष्मसंयोगाद्रसान्तरोत्पत्तिरितिवाच्यम्, कल्पनागौरवात्। पृथिवीत्वस्याम्लादिजनकतावच्छेदकत्वाच्च जलेनाम्लादिकम्। जम्बीररसादौ त्वाश्रयौपाधिकी तथा प्रतीतिः। एवं जन्यशीतस्पर्शजनकतावच्छेदकं जन्यजलत्वं तदवच्छिन्नजनकतावच्छेदकं जलत्वं बोध्यम्।घृष्टचन्दनादौ तु शैत्योपलब्धिश्चन्दनान्तर्वर्तिशीततरसलिलस्यैव। तेजःसंयोगाज्जयेउष्णप्रतीतिरौपाधिकी स्फुटैव। तत्र पाकासंभवात्। **स्नेहस्तत्रेति**। घृतादावपितदन्तर्वर्तिजलस्यैव स्नेहो जलस्य स्नेहसमवायिकारणत्वात्। तेन जल एव स्नेहइति मन्तव्यम्। **द्रवत्वमिति।** सांसिद्धिकद्रवत्वत्वं जातिविशेषः प्रत्यक्षसिद्धः,**^(१)**तदवच्छिन्नजनकतावच्छेदकमपि तदेवेति भावः। तैलादावपि जलस्य द्रवत्वंस्नेहप्रकर्षेण च दहनानुकूल्यमिति वक्ष्यति॥३९॥

**नित्यतादि प्रथमवत्किंतु देहमयोनिजम्।  
इन्द्रियं रसनं सिन्धुहिमादिर्विषयो मतः॥४०॥**

** प्रथमवदिति**। पृथिव्या इवेत्यर्थः। तथाहि—जलं द्विविधं नित्यमनित्यंच। परमाणुरूपं नित्यं द्व्यणुकादिकं सर्वमनित्यमवयवसमवेतं च। अनित्यमपित्रिविधं शरीरेन्द्रियविषयभेदात्। पृथिवीतो यो विशेषस्तमाह—**किंत्विति**।देहमयोनिजम्। अयोनिजमेवेत्यर्थः। जलीयशरीरं वरुणलोके प्रसिद्धम्। **इन्द्रियमिति।** जलीयमित्यर्थः। तथाहि—रसनं जलीयं गन्धाद्यव्यञ्जकत्वे सति रसव्यञ्जकत्वात्, सक्तुरसाभिव्यञ्जकोदकवत्। रसनेन्द्रियसंनिकर्षे व्यभिचारवारणायद्रव्यत्वं देयम्। विषयं दर्शयति— **सिन्धुहिमादिरिति**। सिन्धुः समुद्रः। हिमंतुषारः। आदिपदात्सरित्कासारकरकादिः सर्वोऽपि ग्राह्यः। नच हिमकरकयोःकठिनत्वात्पार्थिवत्वमिति वाच्यम्, ऊष्मणा विलीनस्य तस्य जलत्वस्य प्रत्यक्षसिद्धत्वात्। यद्द्रव्यं यद्द्रव्यध्वंसजन्यमिति व्याप्तेर्जलोपादानोपादेयत्वसि^(**२**)द्धेः। अदृष्टविशेषेण द्रवत्वप्रतिरोधात्करकादीनां काठिन्यप्रत्ययस्य भ्रान्तत्वात्॥४०॥

 तेजो निरूपयति—

**उष्णः स्पर्शस्तेजसस्तु स्याद्रूपं शुक्लभास्वरम्।  
नैमित्तिकं द्रवत्वं तु नित्यतादि च पूर्ववत्॥४१॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** सांसिद्धिकद्रवत्वत्वावच्छिन्नजन्यतानिरूपितजनकतावच्छेदकमित्यर्थः। तदेव जन्यजलत्वमेव तदवच्छिन्नजनकतावच्छेदकं जलत्वमिति भावः। अथैवंरीत्या परमाणुव्यावृत्तमाद्व्यणुकंजलत्वमेकं, परमाणुसाधारणं द्वितीयमिति जलत्वयोर्भेदे भेदाग्रहः कुत इति चेत्समनियतयोग्यव्यक्तिवृत्तित्वादिति गृहाण।

 **२** यद्द्रव्यं यद्द्रव्यध्वंसजन्यं तत्तदुपादानोपादेयमिति व्याप्त्याकरकादिध्वंसजन्यजले करकोपादानोपादेयत्वसिद्धावुभयोरुपादानयोरेकत्वग्रहेण जलोपादानस्यच जलत्वनिर्णयेन तदुपादेयककादेरपि जलत्वनिर्णय इत्यर्थः।

उष्णः स्पर्श इत्यादिना। उष्णत्वं स्पर्शनिष्ठो जातिविशेषः प्रत्यक्षसिद्धः।इत्थं च जन्योष्णस्पर्शसमवायिकारणतावच्छेदकं तेजस्त्वं जातिविशेषः। तस्यपरमाणुवृत्तित्वं तु जलत्त्वस्येवानुसंधेयम्। नचोष्णस्पर्शवत्त्वंचन्द्रकिरणादावव्याप्तमिति वाच्यम्, तत्राप्युष्णत्वस्य सत्त्वात्। किंतु तदन्तःपातिजलस्पर्शेनाभिभवादग्रहः। एवं रत्नकिरणादौ पार्थिवस्पर्शेनाभिभवाच्चक्षुरादौ चानुद्भूतत्वादग्रहः॥ **रूपमित्यादि**। वैश्वानरे मरकतकिरणादौ च पार्थिवरूपेणाभिभवाच्छुक्लरूपाग्रहः॥ ननु तद्रूपाग्रहे धर्मिणोऽपि चाक्षुषत्वं न स्यादिति चेत्।न। अन्यदीयरूपेणापि धर्मिणो ग्रहसंभवात् शङ्खस्येव पित्तपीतिम्ना। वह्नेस्तुशुक्लं रूपं नाभिभूतं किंतु तदीयं शुक्लत्वमभिभूतमित्यन्ये॥ **नैमित्तिकमिति**।सुवर्णादिरूपे तेजसि तत्सत्त्वात्। नच नैमित्तिकद्रवत्वं दहनादावव्याप्तं, घृतादावतिव्याप्तं चेति वाच्यम्, पृथिव्यवृत्ति^(**१**)नैमित्तिकद्रवत्ववद्वृत्तिद्रव्यत्वसाक्षाद्व्याप्यजातिमत्त्वस्य विवक्षितत्वात्। **पूर्ववदिति।** जलस्येवेत्यर्थः। तथाहि—तत्द्विविधं नित्यमनित्यं च। नित्यं परमाणुरूपं तदन्यदनित्यमवयवि च। तच्चत्रिधा—शरीरेन्द्रियविषयभेदात् शरीरमयोनिजमेव। तच्च सूर्यलोकादौप्रसिद्धम्॥४१॥

 अत्र यो विशेषस्तमाह—

**इन्द्रियं नयनं वह्निस्वर्णादिर्विषयो मतः।**

** इन्द्रियमिति**। ननु चक्षुषस्तैजसत्वे किं मानमिति चेत्, चक्षुस्तैजसं, परकीयस्पर्शाव्यञ्जकत्वे सति परकीयरूपव्यञ्जकत्वात्, प्रदीपवत्। प्रदीपस्य स्वीयस्पर्शव्यञ्जकत्वादत्र दृष्टान्तेऽव्याप्तिवारणाय प्रथमं परकीयेति। घटादेः स्वीयरूपव्यञ्जकत्वाद्व्यभिचारवारणाय द्वितीयं परकीयेति। अथवा प्रभाया दृष्टान्तत्वसंभवादाद्यंपरकीयेति न देयम्। चक्षुःसंनिकर्षे व्यभिचारवारणाय द्रव्यत्वं देयम्। विषयंदर्शयति—**वह्नीति।** ननु सुवर्णस्य तैजसत्वे किं मानमिति चेत्। न। सुवर्णं तैजसम्, असति प्रतिबन्धकेऽत्यन्तानलसंयोगेऽप्यनुच्छिद्यमानद्रवत्वात्। यन्नैवं तन्नैवम्। यथा पृथिवीति। न चाप्रयोजकं पृथिवीद्रवत्वस्य जन्यजलद्रवत्वस्यात्यन्ताग्निसंयोगनाश्यत्वात्। ननु पीतिमगुरुत्वाश्रयस्य पार्थिवस्यापि तदानीं द्रुतत्वात्तेनव्यभिचार इति चेत्। न। जलमध्यस्थमषीक्षोदवत्तस्याद्रुतत्वात्। अपरे तु पीतिमाश्रयस्य अत्यन्ताग्निसंयोगेऽपि पूर्वरूपापरावृत्तिदर्शनात्तत्प्रतिबन्धकं विजातीयद्रवद्रव्यं कल्प्यते। तथाहि—अत्यन्ताग्निसंयोगिपीतिमगुरुत्वाश्रयो विजातीयरूपप्रतिबन्धकद्रवद्रव्यसंयुक्तः, अत्यन्ताग्निसंयोगे सत्यपि पूर्वरूपविजातीयरूपानधिकरणत्वात्। जलमध्यस्थपीतपटवत्। तस्य च पृथिवीजलभिन्नस्य तेजस्त्वनियमात्॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

** १** पृथिव्यां घृतादौ नैमित्तिकद्रवत्वसत्त्वेन पृथिवीत्वजातिमादायातिव्याप्तिवारणायपृथिव्यवृत्तीति। पृथिव्यवृत्तिजलत्वजातिमादाय जले पृथिव्यवृत्तिवायुत्वादिकमादाय वायौअतिव्याप्तिवारणाय नैमित्तिकद्रवत्ववद्वृत्तीति। वायुतेजोन्यतरत्वमादाय वायावतिव्याप्तिवारणाय जातीति।

 वायुं निरूपयति—

**अपाकजोऽनुष्णाशीतः स्पर्शस्तु पवने मतः॥४२॥**

**तिर्यग्गमनवानेष ज्ञेयः स्पर्शादिलिङ्गकः।  
पूर्ववन्नित्यतायुक्तं देहव्यापि त्वगिन्द्रियम्॥४३॥**

** अपाकज इति**। अनुष्णाशीतस्पर्शस्य पृथिव्यामपि सत्त्वादुक्तमपाकज इति।अपाकजस्पर्शस्य जलादावपि सत्त्वादुक्तमनुष्णाशीत इति। तेन वायवीयोविजातीयः स्पर्शो दर्शितः। तज्जनकतावच्छेदकं वायुत्वमिति भावः। एष वायुःस्पर्शादिलिङ्गकः। वायुर्हि ^(**१**)स्पर्शशब्दधृतिकम्पैरनुमीयते विजातीयस्पर्शेन विलक्षणशब्देन तृणादीनां धृत्या[^11] शाखादीनां कम्पेन च वायोरनुमानात्। यथाच वायोर्नप्रत्यक्षं तथाग्रे वक्ष्यते। **पूर्ववदिति**। वायुर्द्विविधो नित्योऽनित्यश्च। परमाणुरूपोनित्यस्तदन्योऽनित्योऽवयवसमवेतश्च। सोऽपि त्रिविधः—शरीरेन्द्रियविषयभेदात्।तत्र शरीरमयोनिजं पिशाचादीनाम्। परंतु जलीयतैजसवायवीयशरीराणांपार्थिवभागोपष्टम्भादुपभोगक्षमत्वं जलादीनां प्राधान्याज्जलीयत्वादिकमिति। अत्रयो विशेषस्तमाह—**देहव्यापीति**। शरीरव्यापकं स्पर्शग्राहकमिन्द्रियं त्वक्।तच्च वायवीयं, रूपादिषु मध्ये स्पर्शस्यैवाभिव्यञ्जकत्वात्। अङ्गसङ्गिसलिलशैत्याभिव्यञ्जकव्यजनपवनवत्॥४२॥४३॥

[^11]: "गुरुणोद्रव्यस्यापतनम्।"

 विषयं दर्शयति—

**प्राणादिस्तु महावायुपर्यन्तो विषयो मतः।**

** प्राणादिरिति**। यद्यप्यनित्यो वायुश्चतुर्विधः। तस्य चतुर्थी विधा प्राणादिरित्युक्तमाकरे। तथापि संक्षेपादत्र त्रैविध्यमुक्तम्। प्राणस्त्वेक एव हृदादिनानास्थानवशान्मुखनिर्गमादिनानाक्रियावशाच्च नानासंज्ञां लभत इति ॥

 आकाशं निरूपयति—

**आकाशस्य तु विज्ञेयः शब्दो वैशेषिको गुणः॥४४॥**

** आकाशस्येति**। आकाशकालदिशामेकैकव्यक्तित्वादाकाशत्वादिकं न जातिः।किंतु आकाशत्वं शब्दाश्रयत्वम्। वैशेषिक इति कथनं तु विशेषगुणान्तरव्यव-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

** १** योऽयं रूपद्रव्यासमवेतः स्पर्शः स क्वचिदाश्रितः, स्पर्शत्वात् पृथिवीसमवेतस्पर्शवत्। असति रूपवद्द्रव्याभिघाते योऽयं पर्णादिषु शब्दसंतानः स स्पर्शवद्वेगवद्द्रव्यसंयोगजन्यः, अविभाज्यमानावयवद्रव्यसंबन्धिशब्दसंतानत्वात् दण्डाभिहतभेरीशब्दसंतानवत्।नभसि तृणतूलस्तनयित्नुविमानादीनां धृतिः स्पर्शवद्वेगवद्द्रव्यसंयोगहेतुका अस्मदाद्यनधिष्ठितद्रव्यधृतित्वात् नौकाधृतिवत्। रूपवद्द्रव्याभिवातमन्तरेण तृणे कर्म स्पर्शवद्वेगवद्द्रव्याभिघातजन्यं, विजातीयकर्मत्वात् नदपराहतकाशादिकर्मवदित्यनुमानानि बोध्यानि।

च्छेदाय। एतेन **^(१)**प्रमाणमपि दर्शितम्। ^(२)तथाहि—शब्दो विशेषगुणः, चक्षुर्ग्रहणायोग्यबहिरिन्द्रियग्राह्यजातिमत्त्वात् स्पर्शवत्। शब्दो द्रव्यसमवेतो, गुणत्वात्संयोगवत्, इत्यनुमानेन शब्दस्य द्रव्यसमवेतत्वे सिद्धे शब्दो न स्पर्शवद्विशेषगुणः, अग्निसंयोगासमवायिकारणकत्वाभावे सत्यकारणगुणपूर्वकप्रत्यक्षत्वात् सुखवत्। पाकजरूपादौ व्यभिचारवारणाय सत्यन्तम्। पटरूपादौ व्यभिचारवारणायाकारणगुणपूर्वकेति। जलपरमाणुरूपादौ व्यभिचारवारणाय प्रत्यक्षेति। शब्दो नदिक्कालमनसां गुणः, विशेषणत्वात्। नात्मविशेषगुणो बहिरिन्द्रियग्राह्यत्वात् रूपवत्। इत्थंच शब्दाधिकरणं नवमं द्रव्यं गगननामकं सिध्यति। नच वाय्ववयवेषुसूक्ष्मशब्दक्रमेण वायौ कारणगुणपूर्वकः शब्द उत्पद्यतामिति वाच्यम्, ^(**३**)अयावद्द्रव्यभावित्वेन वायुविशेषगुणत्वाभावात्॥४४॥

 तत्र शरीरस्य विषयस्य चाभावादिन्द्रियं दर्शयति—

**इन्द्रियं तु भवेच्छ्रोत्रमेकः सन्नप्युपाधितः।**

** इन्द्रियमिति।** नन्वाकाशं लाघवादेकं सिद्धं श्रोत्रं तु पुरुषभेदेन भिन्नंकथमाकाशं स्यादिति चेत्तत्राह—**एकः सन्नपीत्यादि।** आकाश एव सन्नपिउपाधेः कर्णशष्कुलीभेदाद्भिन्नं श्रोत्रात्मकं भवतीत्यर्थः ॥

 कालं निरूपयति—

**जन्यानां जनकः कालो जगतामाश्रयो मतः॥४५॥**

**जन्यानामिति।** तत्र प्रमाणं दर्शयितुमाह—**जगतामिति।** तथाहि—'इदानीं घटः' इत्यादिप्रतीतिः सूर्यपरिस्पन्दादिकं यदा विषयीकरोति तदासूर्यपरिस्पन्दादिना घटादेः संबन्धो वाच्यः। स च संबन्धः संयोगादिर्न संभवतीति^(**४**)काल एव तत्संबन्धघटकः कल्प्यते। इत्थंच तस्याश्रयत्वमेवसम्यक्॥४५॥

 प्रमाणान्तरं दर्शयति—

**परापरत्वधीहेतुः क्षणादिः स्यादुपाधितः।**

** परापरत्वेति**। परत्वापरत्वबुद्धेरसाधारणं निमित्तं काल एव परत्वापर-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** तच्च शब्दः पृथिव्याद्यष्टद्रव्यातिरिक्तद्रव्याश्रितः, अष्टद्रव्यानाश्रितत्वे सति द्रव्याश्रितत्वादित्यनुमानरूपं बोध्यम्।

 **२** उक्तानुमाने स्वरूपासिद्धिं परिहरति—तथाहीत्या दिनारूपवदित्यन्तेन ग्रन्थेन। तत्र 'शब्दो द्रव्यसमवेतो गुणत्वात्' इत्यनुमानेन द्रव्याश्रितत्वरूपविशेष्यासिद्धिः परिह्रियते। विशेषणासिद्धिश्च शब्दो न स्पर्शवद्विशेषगुणः, न दिक्कालमनसां गुणः, नात्मविशेषगुण इत्याद्यनुमानत्रयेण। 'शब्दो विशेषगुण' इत्यादिना तुविशेष्यासिद्धिपरिहारकानुमाने हेतोरसिद्धिर्वार्यत इति विवेकः।

 **३** यावद्द्रव्यं स्वाश्रयःद्रव्यस्थितिकालपर्यन्तं भवति विद्यते तद्यावद्द्रव्यभावि स्वाश्रयध्वंसप्रयोज्यध्वंसप्रतियोगीतियावत्। तद्भिन्नत्वेनेत्यर्थः।

 **४** इतीत्यनन्तरं स्वाश्रयतपनसंयोग एव संबन्धो वाच्यस्तत्रेति शेषः।

त्वयोरसमवायिकारणसंयोगाश्रयो लाघवादतिरिक्तः काल एव कल्प्यत इतिभावः। नन्वेकस्य कालस्य सिद्धौ क्षणदिनमासवर्षादिसमयभेदो न स्यादतआह—**क्षणादिरिति।** कालस्त्वेकोऽपि उपाधिभेदात्क्षणादिव्यवहारविषयः।उपाधिस्तु **^(१)**स्वजन्यविभागप्रागभावावच्छिन्नं कर्म, पूर्वसंयोगावच्छिन्नविभागोवा, पूर्वसंयोगनाशावच्छिन्नोत्तरसंयोगप्रागभावो वा, उत्तरसंयोगावच्छिन्नं कर्मवा। न चोत्तरसंयोगानन्तरं क्षणव्यवहारो न स्यादिति वाच्यं, कर्मान्तरस्यापिसत्त्वादिति। महाप्रलये क्षणव्यवहारो यद्यस्ति तदानायत्या ध्वंसेनोपपादनीयइति। दिनादिव्यवहारस्तु तत्तत्क्षणकूटैरेवेति॥

 दिशं निरूपयति—

**दूरान्तिकादिधीहेतुरेका नित्या दिगुच्यते॥४६॥**

** दूरान्तिकेति।** दूरत्वमन्तिकत्वं च दैशिकं परत्वमपरत्वं बोध्यम्। तद्बुद्धेरसाधारणं बीजं दिगेव। दैशिकपरत्वापरत्वयोरसमवायिकारणसंयोगाश्रयतयालाघवादेका दिक्सिध्यतीति भावः॥४६॥

 नन्वेकैव दिक् तदा प्राचीप्रतीच्यादिव्यवहारः कथमुपपद्यतामित्यत आह—

**उपाधिभेदादेकापि प्राच्यादिव्यपदेशभाक्।**

** उपाधीति**। यत्पुरुषस्य उदयगिरिसंनिहिता या दिक् सा तस्य प्राची। एवमुदयगिरिव्यवहिता या दिक्सा प्रतीची। एवं यत्पुरुषस्य सुमेरुसन्निहिता यादिक् सोदीची। व्यवहिता त्ववाची। 'सर्वेषामेव वर्षाणां मेरुरुत्तरतः स्थितः'इति नियमात्॥

आत्मानं निरूपयति—

**आत्मेन्द्रियाद्यधिष्ठाता करणं हि सकर्तृकम्॥४७॥**

** आत्मेन्द्रियेति**। आत्मत्वजातिस्तु सुखदुःखादिसमवायिकारणतावच्छेदकतया सिध्यति। ईश्वरेऽपि सा जातिरस्त्येव। अदृष्टादिरूपकारणाभावान्न सुखदुःखाद्युत्पत्तिः। नित्यस्य स्वरूपयोग्यस्य फलावश्यंभाव इत्यस्याप्रयोजकत्वात्। परेत्वीश्वरे सा जातिर्नास्त्येव प्रमाणाभावात्। नच दशमद्रव्यत्वापत्तिः, ज्ञानवत्त्वेन  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** यस्मिन्क्षणे वस्तुनि क्रिया जायते तद्द्वितीयक्षणे तयैव क्रियया वस्तुनः पूर्वदेशाद्विभागोभवति, तदुत्तर(तृतीय)क्षणे पूर्वसंयोगनाशः, तदुत्तर(चतुर्थ)क्षणे तयैव क्रिययोत्तरसंयोगः,ततः पञ्चमक्षणे तस्क्रियानाश इति नियमाद्द्वितीयक्षणे विभागस्यावश्यंभावात्तत्प्रागभाववैशिष्ट्यंतज्जनककर्मणः क्षणमात्रं संभवतीति तस्य क्षणोपाधित्वम्। एवं तृतीयक्षणे पूर्वसंयोगनाशस्यावश्यंभावाद्विभागस्य द्वितीयक्षण एव पूर्वसंयोगविशिष्टत्वात्तादृशस्य तस्य द्वितीयक्षणोपाधित्वम्। एवं तृतीयचतुर्थयोरपि क्षणिकत्वात्क्षणोपाधित्वं बोध्यम्। प्रतिक्षणं क्रियोत्पत्तौमानाभावाद्द्वितीयाद्युपाधिप्रदर्शनम्॥

विभजनादित्याहुः। **इन्द्रियादीति**। इन्द्रियाणां शरीरस्य च परम्परया चैतन्यसंपादकः। यद्यप्यात्मनि “अहं जाने, अहं सुखी" इत्यादिप्रत्यक्षविषयत्वमस्त्येव तथापि विप्रतिपन्नं प्रति प्रथमत एव शरीरादिभिन्नस्तत्प्रतीतिगोचर इतिप्रतिपादयितुं न शक्यत इत्यतः प्रमाणान्तरं दर्शयति—**करणमिति**। कुठारादीनां छिदाकरणानां कर्तारमन्तरेण फलानुपधानं दृष्टम्, एवं चक्षुरादीनांज्ञानकारणानां फलोपधानमपि कर्तारमन्तरेण नोपपद्यत इत्यतिरिक्तः कर्ताकल्प्यते॥४७॥

 ननु शरीरस्यैव कर्तृत्वमस्त्वत आह—

**शरीरस्य न चैतन्यं मृतेषु व्यभिचारतः।  
तथात्वं चेदिन्द्रियाणामुपघाते कथं स्मृतिः॥४८॥**

** शरीरस्येति**। ननु चैतन्यं ज्ञानादिकमेव मुक्तात्मनां त्वन्मत इव मृतशरीराणामपि तदभावे का क्षतिः, प्राणाभावेन ज्ञानाभावस्य सिद्धेरिति चेत्।न। शरीरस्य चैतन्ये बाल्ये विलोकितस्य स्थाविरे स्मरणानुपपत्तेः, शरीराणामवयवोपचयापचयैरुत्पादविनाशशालित्वात्। नच पूर्वशरीरोत्पन्नसंस्कारेण द्वितीयशरीरे संस्कार उपपद्यत इति वाच्यम्, अनन्तसंस्कारकल्पने गौरवात्। एवंशरीरस्य चैतन्ये बालकस्य स्तन्यपाने प्रवृत्तिर्न स्यात् इष्टसाधनताज्ञानस्य तद्धेतुत्वात्तदानीमिष्टसाधनतास्मारकाभावात्। मन्मते तु जन्मान्तरानुभूतेष्टसाधनत्वस्य तदानीं स्मरणादेव प्रवृत्तिः। नच जन्मान्तरानुभूतमन्यदपि स्मर्यतामितिवाच्यम्, उद्बोधकाभावात्। अत्र त्वनायत्या जीवनादृष्टमेवोद्बोधकं कल्प्यते।इत्थं च संस्कारस्यानादितया आत्मनोऽनादित्वसिद्धावनादिभावस्य नाशासंभवान्नित्यत्वं सिध्यतीति बोध्यम्। ननु चक्षुरादीनामेव ज्ञानादिकं प्रति करणत्वंकर्तृत्वं चास्तु विरोधे साधकाभावादत आह—**तथात्वमिति**। चैतन्यमित्यर्थः।उपघाते नाशे सति अर्थाच्चक्षुरादीनामेव कथं स्मृतिः। पूर्वं चक्षुपा साक्षात्कृतानां चक्षुषोऽभावे स्मरणं न स्यात्। अनुभवितुरभावात्। अन्यदृष्टस्यान्येनस्मरणासंभवात्। अनुभवस्मरणयोः सामानाधिकरण्येन कार्यकारणभावादितिभावः॥४८॥

 ननु चक्षुरादीनां चैतन्यं मास्तु मनसस्तु नित्यस्य चैतन्यं स्यादत आह—

**मनोऽपि न तथा ज्ञानाद्यनध्यक्षं तदा भवेत्।  
धर्माधर्माश्रयोऽध्यक्षो विशेषगुणयोगतः॥४९॥**

** मनोऽपीति**। न तथा न चेतनम्। ज्ञानाद्यनध्यक्षं तदा भवेत् मनसोऽणुत्वात्प्रत्यक्षे च महत्त्वस्य हेतुत्वान्मनसि ज्ञानसुखादिसत्त्वे तत्प्रत्यक्षानुपपत्तेरित्यर्थः।

यथा मनसोऽणुत्वं तथा वक्ष्यते॥ नन्वस्तु विज्ञानमेवात्मा**^(१)** तस्य स्वतःप्रकाशरूपत्वाच्चेतनत्वम्। ज्ञानसुखादिकं तु तस्यैवाकारविशेषः। तस्यापि भावत्वादेवक्षणिकत्वम्। पूर्वपूर्वविज्ञानस्योत्तरोत्तरविज्ञाने हेतुत्वात्सुषुप्तावप्यालयविज्ञानधारानिराबाधैव। मृगमदवासनावासितवसन इव पूर्वपूर्वविज्ञानजनितसंस्काराणामुत्तरोत्तरविज्ञाने संक्रान्तत्वान्नानुपपत्तिः स्मरणादेरिति चेत्। न। तस्य जगद्विषयकत्वे सर्वज्ञत्वापत्तिः। यत्किंचिद्विषयकत्वे विनिगमनाविरहः। सुषुप्तावपि विषयावभासप्रसङ्गाच्च, ज्ञानस्य सविषयत्वात्, तदानीं निराकारा चित्सन्ततिरनुवर्ततइति चेत्। न। तस्याः स्वप्रकाशत्वे[^12] प्रमाणाभावात्। अन्यथा घटादीनामपि ज्ञानत्वापत्तिः। न चेष्टापत्तिः; विज्ञानव्यतिरिक्तवस्तुनोऽभावादिति वाच्यं, घटादेरनुभूयमानस्यापलपितुमशक्यत्वात्। आकारविशेष एवायं विज्ञानस्येति चेत्; किमयमाकारोऽतिरिच्यते विज्ञानात्तर्हि समायातं विज्ञानव्यतिरिक्तेन। नातिरिच्यते चेत्;तर्हि समूहालम्बने नीलाकारोऽपि पीताकारः स्यात्[^13]। स्वरूपतो[^14] विज्ञानस्याविशेषात्। ^(**५**)अपोहरूपो नीलत्वादिर्विज्ञानधर्म इति चेत्। न। नीलत्वादीनां विरुद्धानामेकस्मिन्नसमावेशात्। इतरथा विरोधावधारणस्यैव दुरुपपादत्वात्। न वावासनासंक्रमः संभवति, मातृपुत्रयोरपि वासनासंक्रमप्रसङ्गात्। न ^(**६**)चोपादानोपादेयभावो नियामक इति वाच्यं; वासनायाः संक्रमासंभवात्। उत्तरस्मिन्नुत्पत्तिरेव संक्रम इति चेत्। न। तदुत्पादकाभावात्। चितामेवोत्पादकत्वे तदानन्त्यप्रसङ्गः। क्षणिकविज्ञानेऽतिशयविशेषः कल्प्यत इति चेत्। न। मानाभावात्कल्पनागौरवाच्च। एतेन क्षणिकशरीरेष्वेव चैतन्यं प्रयुक्तं गौरवादतिशये मानाभावाच्च। बीजादावपि सहकारिसमवधानासमवधानाभ्यामेवोपपत्तेः कुर्वद्रूपत्वाकल्पनाच्च॥ अस्तु तर्हि क्षणिकविज्ञाने गौरवान्नित्यविज्ञानमेवात्मा "अविनाशीवारेऽयमात्मा सत्यं ज्ञानमनन्तं ब्रह्म" इत्यादिश्रुतेरिति चेत्। न। तस्य सविषयत्वासंभवस्य दर्शितत्वान्निर्विषयस्य ज्ञानत्वे मानाभावात्सविषयत्वस्याप्यननुभवात्।  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^12]: "ज्ञानत्वे।"

[^13]: "तदभिन्नाभिन्नस्य तदभिन्नत्वमिति न्यायादिति भावः।"

[^14]: "विज्ञानस्वरूपस्यैकत्वादित्यर्थः।"

 **१** आत्मनिरूपणस्य प्रस्तुतत्वादात्मेत्युक्तं, वस्तुमात्रस्यैव तन्मते विज्ञानरूपत्वादिति बोध्यम्। अत्र विज्ञानत्वं प्रमेयत्वव्यापकं न वेति विप्रतिपत्तिः। अत्र विधिकोटिर्योगाचारस्य,निषेधकोटिर्नैयायिकस्य। द्विविधं विज्ञानं—प्रवृत्तिविज्ञानमालयविज्ञानं च। तत्र 'अयं घटः'इत्यादि प्रवृत्तिविज्ञानं; तस्य स्वविषये प्रवृत्तिजनकत्वात्। 'अहम्' इत्याकारकमालयविज्ञानम्। अयमेवात्मा। अलीयन्ते कर्मानुभवजन्यवासना यस्मिन्निति व्युत्पत्त्या सकलवासनाश्लेषात्।

 **५** विज्ञानस्याविशेषेऽप्यपारमार्थिकनीलत्वादिधर्मविशेषादेव तदाश्रयविज्ञाने विशेषः। नीलत्वादेरपारमार्थिकत्वादेव न पारमार्थिकेन विज्ञानेनैक्यमित्यभिप्रेत्याह—अपोहरूपेति। अपोहरूपत्वं च तद्भिन्नभिन्नत्वम्।

 **६** अत्रोपादानत्वं नसमवायिकारणत्वम्। विभिन्नकालीनयोः क्षणिकज्ञानव्यक्त्योरेकव्यर्क्तिप्रत्यपरव्यक्तेरुक्तसमवायिकारणत्वासंभवात्। किंतु असहकृतं कारणमुपादानम्। उत्तरव्यक्तौ पूर्वव्यक्तिमात्रस्यैव कारणत्वाङ्गीकारात् भवत्युत्तरव्यक्तौ पूर्वव्यक्तेरुपादानत्वम्। माता च पुत्रं प्रतिनासहकृतं कारणं शुक्रशोणितादेरपि पुत्रकारणत्वात्।

अतो विज्ञानादिभिन्नो नित्य आत्मेति सिद्धम्। सत्यं ज्ञानमिति ब्रह्मपरं जीवे तुनोपयुज्यते। ज्ञानाज्ञानसुखित्वदुःखित्वादिभिर्जीवानां भेदसिद्धौ सुतरामीश्वरभेदः; अन्यथा बन्धमोक्षव्यवस्थानुपपत्तिः। योऽपीश्वराभेदबोधको वेदः सोऽपितदभेदेन तदीयत्वं प्रतिपादयन्स्तौति। अभेदभावनयैव च यतितव्यमिति वदति।अत एव 'सर्वे आत्मानः समर्पिता' इति श्रूयते। मोक्षदशायामज्ञाननिवृत्तावभेदो जायत इत्यपि न, भेदस्य नित्यत्वे नाशायोगात्। भेदनाशेऽपि व्यक्तिद्वयंस्थास्यत्येव। नच द्वित्वमपि नश्यतीति वाच्यं तव निर्धर्मके ब्रह्मणि सत्यत्वाभावेऽपि सत्यस्वरूपं तदितिवद् द्वित्वाभावेऽपि व्यक्तिद्वयात्मकौ ताविति सुवचत्वात्। मिथ्यात्वाभावोऽधिकरणात्मकस्तत्र सत्यत्वमिति चेदेकत्वाभावो व्यक्तिद्वयात्मको द्वित्वमप्युच्यताम्। प्रत्येकमेकत्वेऽपि पृथिवीजलयोर्न गन्ध इतिवदुभयं नैकमित्यस्य सर्वजनसिद्धत्वात्। योऽपि तदानीमभेदप्रतिपादको वेदःसोऽपि निर्दुःखत्वादिना साम्यं प्रत्यपादयति। संपदाधिक्ये पुरोहितोऽयं राजासंवृत्त इतिवत्। अत एव 'निरञ्जनः परमं साम्यमुपैति' इति श्रूयते। ईश्वरोन ज्ञानसुखात्मा किंतु ज्ञानाद्याश्रयः 'नित्यं विज्ञानमानन्दं ब्रह्म' इत्यादौ विज्ञानपदेन ज्ञानाश्रय एवोक्तः 'यः सर्वज्ञः सर्ववित्' इत्याद्यनुरोधात्। आनन्दमित्यस्याप्यानन्दवदित्यर्थः। अर्शआदित्वान्मत्वर्थीयाच्प्रत्ययात्। अन्यथा पुंल्लिङ्गत्वापत्तिः। आनन्दोऽपि दुःखाभावे उपचर्यते, भाराद्यपगमे सुखी संवृत्तोऽहमितिवत् दुःखाभावेन सुखित्वप्रत्ययात्। अस्तु वा तस्मिन्नानन्दो नत्वसावानन्दः 'असुखम्' इति श्रुतेः। न विद्यते सुखं यस्येति कुतो नार्थ इति चेत्। न।क्लिष्टकल्पनापत्तेः प्रकरणविरोधादानन्दमित्यत्र मत्वर्थीयाच्प्रत्ययविरोधात् 'आनन्दं ब्रह्मणो विद्वान्' इत्यत्र भेदस्य स्पष्टत्वाच्चेति संक्षेपः॥ एतेन—"प्रकृतिःकर्त्री पुरुषस्तु पुष्करपलाशवन्निर्लेपः, किंतु चेतनः। कार्यकारणयोरभेदात् कार्यनाशे सति कार्यरूपतया तन्नाशो न[^15] स्यादित्यकारणत्वं तस्य। बुद्धिगतचैतन्याभिमानान्यथानुपपत्त्या तत्कल्पनम्। बुद्धिश्च प्रकृतेः परिणामः। सैव महत्तत्त्वमन्तःकरणमित्युच्यते। तत्सत्त्वासत्त्वाभ्यां पुरुषस्य संसारापवर्गौ। तस्या एवेन्द्रियप्रणालिकया परिणतिर्ज्ञानरूपा घटादिना संबन्धः। पुरुषे कर्तृत्वाभिमानो बुद्धौ चैतन्याभिमानश्च भेदाग्रहात्। ममेदं कर्तव्यमिति मदंशः पुरुषोपरागः, बुद्धेः स्वच्छतया चेतनप्रतिबिम्बादतात्त्विकः, दर्पणस्येव मुखोपरागः। इदमिति विषयोपराग इन्द्रियप्रणालिकया परिणतिभेदस्तात्त्विकः, निःश्वासाभिहतदर्पणस्येव मलिनिमा। कर्तव्यमिति व्यापारांशः। तेनांशत्रयवती बुद्धिः। तत्परिणामेन ज्ञानेन पुरुषस्य तात्त्विकः संबन्धः—दर्पणमलिनिम्नेव मुखस्य—उपलब्धिरुच्यते। ज्ञानादिवत्सुखदुःखेच्छाद्वेषप्रयत्नधर्माधर्मा अपि बुद्धेरेव, कृतिसामानाधिकरण्येन प्रतीतेः। नच बुद्धिश्चेतना, परिणामित्वात्"—इति मतमपास्तम्। कृत्यदृष्टभोगानामिव चैतन्यस्यापि सामानाधिकरण्यप्रतीतेस्तद्भिन्नेमानाभावाच्च। चेतनोऽहं करोमीति प्रतीतिश्चैतन्यांशे भ्रम इति चेत्कृत्यंशेऽपि किं

[^15]: "मा भूदित्यर्थः।"

नेष्यते। अन्यथा बुद्धिर्नित्यत्वे मोक्षाभावोऽनित्यत्वे तत्पूर्वमसंसारापत्तिः। नन्वचेतनायाः प्रकृतेः कार्यत्वाद्बुद्धेरचैतन्यं कार्यकारणयोस्तादात्म्यादिति चेत्। न। असिद्धेः। कर्तुर्जन्यत्वे मानाभावात्। वीतरागजन्मादर्शनादनादित्वम्। अनादिभावस्यनाशासंभवान्नित्यत्वम्। तत्किं प्रकृत्यादिकल्पनेन। नच 'प्रकृतेः क्रियमाणानि गुणैःकर्माणि सर्वशः। अहंकारविमूढात्मा कर्ताहमिति मन्यते॥' इत्यनेन विरोध इतिवाच्यं, प्रकृतेरदृष्टस्य गुणैरदृष्टजन्यैरिच्छादिभिः कर्ताहं अहमेवेत्यस्य तदर्थत्वात्।'तत्रैवं सति कर्तारमात्मानं केवलं तु यः' इत्यादि वदता भगवता प्रकटीकृतोऽयमुपरिष्टादाशय इति संक्षेपः। **धर्माधर्माश्रय इति**। आत्मेत्यनुषज्यते। शरीरस्य तदाश्रयत्वे देहान्तरकृतकर्मणा देहान्तरेण भोगानुपपत्तेः। **विशेषगुणयोगत इति**। योग्यविशेषगुणस्य ज्ञानसुखादेः संबन्धेनात्मनः प्रत्यक्षत्वं संभवति न त्वन्यथा। अहं जाने अहं करोमीत्यादिप्रतीतेः॥४९॥

**प्रवृत्त्याद्यनुमेयोऽयं रथगत्येव सारथिः।  
अहंकारस्याश्रयोऽयं मनोमात्रस्य गोचरः॥५०॥**

** प्रवृत्येति।** अयमात्मा परदेहादौ प्रवृत्त्यादिनाऽनुमीयते। प्रवृत्तिरत्र चेष्टा।ज्ञानेच्छाप्रयत्नादीनां देहेऽभावस्योक्तप्रायत्वाच्चेष्टायाश्च प्रयत्नसाध्यत्वाच्चेष्टया प्रयत्नवानात्माप्यनुमीयत इति भावः। अत्र दृष्टान्तमाह—**रथेति**। यद्यपि रथकर्म चेष्टा न भवति, तथापि तेन कर्मणा सारथिर्यथाऽनुमीयते तथा चेष्टात्मकेन कर्मणा परात्मापीति भावः। **अहंकारस्येति**। अहंकारोऽहमितिप्रत्ययस्तस्याश्रयो विषयः आत्मा, न शरीरादिरिति। **मन इति।** मनोभिन्नेन्द्रियजन्यप्रत्यक्षाविषयो मानसप्रत्यक्षविषयश्चेत्यर्थः। रूपाद्यभावेनेन्द्रियान्तरायोग्यत्वात्॥५०॥

**विभुर्बुद्ध्यादिगुणवान्बुद्धिस्तु द्विविधा मता।  
अनुभूतिः स्मृतिश्च स्यादनुभूतिश्चतुर्विधा॥५१॥**

** विभुरिति**। विभुत्वं परममहत्त्वम्। तच्च पूर्वोक्तमपि स्पष्टार्थमुक्तम्।**बुद्ध्यादीति**। बुद्धिसुखदुःखेच्छादिचतुर्दशगुणाः पूर्वोक्ता वेदितव्याः। अत्रैवप्रसङ्गाद्बुद्धेः कतिपयं प्रपञ्चं दर्शयति—**बुद्धिस्त्विति**। द्वैविध्यं व्युत्पादयति—**अनुभूतिरिति। अनुभूतिश्चतुर्विधेति।** एतासां चतसृणां करणानि चत्वारि'प्रत्यक्षानुमानोपमानशब्दाः प्रमाणानि' इति सूत्रोक्तानि वेदितव्यानि ॥५१॥

**प्रत्यक्षमप्यनुमितिस्तथोपमितिशब्दजे।  
घ्राणजादिप्रभेदेन प्रत्यक्षं षड्विधं मतम्॥५२॥**

** प्रत्यक्षमिति**। इन्द्रियजन्यं ज्ञानं प्रत्यक्षम्। यद्यपि मनोरूपेन्द्रियजन्यंसर्वमेव ज्ञानं तथापीन्द्रियत्वेन रूपेणेन्द्रियाणां यत्र ज्ञाने करणत्वं तत्प्रत्यक्ष-

मिति विवक्षितम्। ईश्वरप्रत्यक्षं तु न लक्ष्यम्। 'इन्द्रियार्थसंनिक^(**१**)र्षोत्पन्नं ज्ञानमव्यपदेश्यमव्यभिचारि व्यवसायात्मकं प्रत्यक्षम्' इति सूत्रे तथैवोक्तत्वात्। अथवा ज्ञानाकरणकं ज्ञानं प्रत्यक्षम्। अनुमितौ व्याप्तिज्ञानस्योपमितौ सादृश्यज्ञानस्य शाब्दबोधे पदज्ञानस्य स्मृतावनुभवस्य कारणत्वात्तत्र तत्र नातिव्याप्तिः।इदं लक्षणमीश्वरप्रत्यक्षसाधारणम्। परामर्शजन्यं ज्ञानमनुमितिः। यद्यपिपरामर्शप्रत्यक्षादिकं परामर्शजन्यं तथापि परामर्शजन्यं हेत्वविषयकं यज्ज्ञानंतदेवानुमितिः। नच कादाचित्कहेतुविषयकानुमितावव्याप्तिरिति वाच्यम्,तादृशज्ञान[^16]वृत्त्यनुभवत्वव्याप्यजातिमत्त्वस्य विवक्षितत्वात्। अथवा^(**३**)व्याप्तिज्ञानकरणकं ज्ञानमनुमितिः। एवं सादृश्यज्ञानकरणकं ज्ञानमुपमितिः। पदज्ञानकरणकं ज्ञानं शाब्दबोधः। ^(**४**)वस्तुतो यां कांचिदनुमितिव्यक्तिमादाय तद्व्यक्तिवृत्तिप्रत्यक्षावृत्ति—जातिमत्त्वमनुमितित्वम्। एवं यत्किंचित्प्रत्यक्षादिकमादाय तद्व्यक्तिवृत्त्यनुमित्यवृत्तिजातिमत्त्वं प्रत्यक्षत्वादिकं वाच्यमिति। जन्यप्रत्यक्षं विभजते—**घ्राणजादीति।** घ्राणजं रासनं चाक्षुषं स्पार्शनं श्रौत्रं मानसमितिषड्विधं प्रत्यक्षम्। न चेश्वरप्रत्यक्षस्याविभजनान्न्यूनत्वं जन्यप्रत्यक्षस्यैव निरूपणीयत्वादुक्तसूत्रानुसारात्॥५२॥

[^16]: "परामर्शजन्यहेत्वविषयकम्।"

घ्राणस्य गोचरो गन्धो गन्धत्वादिरपि स्मृतः।  
तथा रसो रसज्ञायास्तथा शब्दोऽपि च श्रुतेः॥५३॥

** घ्राणस्येति**। गोचर इति ग्राह्य इत्यर्थः। गन्धत्वादिरिति। आदिपदात् सुरभित्वासुरभित्वपरिग्रहः। गन्धस्य प्रत्यक्षत्वात्तद्वृत्तिजातिरपि प्रत्यक्षा।गन्धाश्रयग्रहणे तु घ्राणस्य न सामर्थ्यमिति बोध्यम्। **तथा रस इति**।रसत्वादिसहित इत्यर्थः। तथा शब्दोऽपि शब्दत्वादिसहितः। गन्धो रसश्चउद्भूतो बोध्यः॥५३॥

**उद्भूतरूपं नयनस्य गोचरो द्रव्याणि तद्वन्ति पृथक्त्वसंख्ये।  
विभागसंयोगपरापरत्वस्नेहद्रवत्वं परिमाणयुक्तम्॥५४॥**

**\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_**

 **१** इन्द्रियार्थसंनिकर्षोत्पन्नमव्यभिचारिज्ञानमव्यपदेश्यं व्यवसायात्मकमिति योजना।अन्यथा लक्षणबोधकवाक्ये विभागबोधकपदेन व्यवधानादसंगत्यापत्तिः। अत्र ज्ञानान्तंप्रत्यक्षप्रमाया लक्षणम्। अवशिष्टो विभागः। भ्रमभिन्नम् अव्यभिचारि। व्यपदेशः शब्दप्रयोगः। स च विशिष्टज्ञानादेवेत्यव्यपदेश्यत्वेन व्यपदेशानर्हत्वेन निर्विकल्पकलाभः। व्यवसायात्मकमिति विशिष्टव्यवसायात्मकं। सविकल्पकमित्यर्थः।

 **३** परामर्शशरीरे, पक्षधर्मतायाः प्रविष्टत्वेन गौरवात्तदघटितं लक्षणान्तरमाह—अथवेति।

 **४** नन्वनुमितिं प्रत्यपि न व्याप्तिज्ञानत्वेन करणत्वं किंतु ज्ञानत्वेन मनस्त्वेनैव वा। एवमेवोपमित्यादावपि मनस्त्वेनैव करणत्वम्। कार्यवैलक्षण्यस्य सामग्रीवैलक्षण्यादेवोपपत्तिः। प्रमाणविभागस्तु विजातीयप्रमाप्रयुक्त्या स्यादित्युक्तानुमित्यादिलक्षणानामसंभव इत्यत आह—वस्तुत इति।

**क्रिया जातिर्योग्यवृत्तिः समवायश्च तादृशः।**

** उद्भूतरूपमिति**। ग्रीष्मोष्मादावनुद्भूतरूपमिति न तत्प्रत्यक्षम्। तद्वन्तिउद्भूतरूपवन्ति। **योग्येति**। पृथक्त्वादिकमपि योग्यव्यक्तिवृत्तितया बोध्यम्।तादृशः योग्यव्यक्तिवृत्तिरित्यर्थः॥

**गृह्णाति चक्षुःसंबन्धादालोकोद्भूतरूपयोः॥५५॥**

 चक्षुर्योग्यत्वमेव कथं तदाह—**गृह्णातीति।** आलोकसंयोग उद्भूतरूपं चचाक्षुषप्रत्यक्षे कारणम्। तत्र द्रव्यचाक्षुषं प्रति तयोः समवायसंबन्धेन कारणत्वम्। द्रव्यसमवेतरूपादिप्रत्यक्षे स्वाश्रयसमवायसंबन्धेन द्रव्यसमवेतसमवेतस्यरूपत्वादेः प्रत्यक्षे स्वाश्रयसमवेतसमवायसंबन्धेनेति॥५४॥५५॥

**उद्भूतस्पर्शवद्द्रव्यं गोचरः सोऽपि च त्वचः।  
रूपान्यच्चक्षुषो योग्यं रूपमत्रापि कारणम्॥५६॥**

**द्रव्याध्यक्षे—**

** उद्भूतेति**। उद्भूतस्पर्शवद्द्रव्यं त्वचो गोचरः। सोऽपि उद्भूतस्पर्शोऽपि स्पर्शत्वादिसहितः। **रूपान्यदिति**। रूपभिन्नं रूपत्वादिभिन्नं यच्चक्षुषो योग्यंतत्त्वगिन्द्रियस्यापि ग्राह्यम्। तथाच पृथक्त्वसंख्यादयो ये चक्षुर्ग्राह्या गुणाउक्ता एवं क्रियाजातयो योग्यवृत्तयश्च ते त्वचो ग्राह्या इत्यर्थः। अत्रापित्वगिन्द्रियजन्येऽपि रूपं द्रव्यप्रत्यक्षे कारणम्। तथाच बहिरिन्द्रियजन्यद्रव्यप्रत्यक्षेरूपं कारणम्। नवीनास्तु बहिरिन्द्रियजन्यद्रव्यप्रत्यक्षमात्रे न रूपं कारणंप्रमाणाभावात्। किंतु चाक्षुषप्रत्यक्षे रूपं स्पार्शनप्रत्यक्षे स्पर्शः कारणमन्वयव्यतिरेकात्। बहिरिन्द्रियजन्यद्रव्यप्रत्यक्षमात्रे किं कारणमिति चेत्, न किंचित्।आत्मावृत्ति-शब्दभिन्न-विशेषगुणवत्त्वं वा प्रयोजकमस्तु। रूपस्य कारणत्वे लाघवमिति चेत्। न, वायोस्त्वगिन्द्रियेणाग्रहणप्रसङ्गात्। इष्टापत्तिरिति चेत्, उद्भूतस्पर्शएव लाघवात्कारणमस्तु। प्रभाया अप्रत्यक्षत्वे त्विष्टापत्तिरेव किं नेष्यते। तस्मात्प्रभां पश्यामीतिवत् वायुं स्पृशामीति प्रत्ययस्य संभवाद्वायोरपि प्रत्यक्षं संभवत्येव। बहिरिन्द्रियजन्यद्रव्यप्रत्यक्षमात्रे न रूपस्य न वा स्पर्शस्य हेतुत्वम्।वायुप्र**^(१)**भयोरेकत्वं गृह्यत एव। क्वचिद्द्वित्वादिमपि[^17]। क्वचित्संख्यापरिमाणाद्यग्रहोदोषादित्याहुः[^18]॥५६॥—  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^17]: "सजातीयसंवलनाभाव इत्यर्थः।"

[^18]: " सजातीयसंवलनादिरूपदोषादित्यर्थः।"

 **१** ननु त्रुटेः स्पार्शनानङ्गीकारात्तत्स्पार्शनवारणाय स्पर्शान्यद्रव्यसमवेतस्पार्शनं प्रतित्वक्संयुक्तस्पार्शनवद्द्रव्यसमवायत्वेन हेतुत्वस्य वाच्यतया वायोः स्पार्शनाङ्गीकारोऽनुचितः। अन्यथा वायुप्रभागतसंख्यापरिमाणयोस्त्वचा ग्रहणप्रसंगादित्यत आह—वायुप्रभयोरिति। अत्र प्रभोपादानं दृष्टान्तार्थम्। तेन वायुगतसंख्यादिप्रत्यक्षापत्तिदोषेणैव वायुप्रभयोरिति ग्रन्थस्यावतारितत्वेऽपि न तत्र प्रभागतसंख्याप्रत्यक्षे इष्टापत्तिरयुक्तेति ध्येयम्।

**त्वचो योगो मनसा ज्ञानकारणम्।**

** त्वचो योग इति।** त्वमनःसंयोगो ज्ञानसामान्ये कारणमित्यर्थः। किं तत्रप्रमाणं, सुषुप्तिकाले त्वचं त्यक्त्वा पुरीतति वर्तमानेन मनसा ज्ञानाजननमिति।ननु सुषुप्तिकाले किं ज्ञानं भविष्यति अनुभवरूपं वा स्मरणरूपं वा। नाद्यः।अनुभवसामग्र्यभावात्। तथाहि—प्रत्यक्षे चक्षुरादिना मनःसंयोगस्य हेतुत्वात्तदभावादेव न चाक्षुषादिप्रत्यक्षम्। ज्ञानादेरभावादेव न मानसं प्रत्यक्षम्।ज्ञानाद्यभावे चात्मनोऽपि न प्रत्यक्षमिति। एवं व्याप्तिज्ञानाभावादेव नानुमितिः।सादृश्यज्ञानाभावान्नोपमितिः। पदज्ञानाभावान्न शाब्दबोधः। इत्यनुभवसामग्र्यभावान्नानुभवः। उद्बोधकाभावाच्च न स्मरणम्। मैवम्, सुषुप्तिप्राक्कालोत्पन्ने^(**१**)च्छादिव्यक्तेस्तत्संबन्धेनात्मनश्च प्रत्यक्षत्वप्रसङ्गात्। तदतीन्द्रियत्वे[^19]मानाभावात्। सुषुप्तिप्राक्काले निर्विकल्पकमेव नियमेन जायत इत्यत्रापिप्रमाणाभावात्। अथ ज्ञानमात्रे त्वङ्मनःसंयोगस्य यदि कारणत्वं तदा रासनचाक्षुषादिप्रत्यक्षकाले त्वाचप्रत्यक्षं स्यात्, विषयत्वक्संयोगस्य त्वङ्मनःसंयोगस्यच सत्त्वात्। परस्परप्रतिबन्धादेकमपि वा न स्यादिति। अत्र केचित्पूर्वोक्तयुक्तयात्वङ्मनोयोगस्य ज्ञानहेतुत्वे सिद्धे चाक्षुषादिसामग्र्याः स्पार्शनादिप्रतिबन्धकत्वमनुभवानुरोधात्कल्प्यत इति। अन्ये[^20] तु सुषुप्त्यनुरोधा[^21]च्चर्ममनःसंयोगस्यज्ञानहेतुत्वं कल्प्यते। चाक्षुषादिप्रत्यक्षकाले त्वङ्मनःसंयोगाभावान्न स्पार्शनप्रत्यक्षमिति वदन्ति॥

[^19]: "ज्ञानातीन्द्रियत्वे।"

[^20]: "मिश्रा इत्यर्थः।"

[^21]: "सुषुप्तौ ज्ञानानुत्पत्त्यनुरोधेनेत्यर्थः।"

**मनोग्राह्यं सुखं दुःखमिच्छा द्वेषो मतिः कृतिः॥५६॥**

** मनोग्राह्यमिति।** मनोजन्यप्रत्यक्षविषय इत्यर्थः। मतिर्ज्ञानम्। कृतिःप्रयत्नः। एवं सुखत्वादिकमपि मनोग्राह्यम्। एवमात्मापि मनोग्राह्यः किंतु मनोमात्रस्य गोचर इत्यनेन पूर्वमुक्तत्वादत्र नोक्तः॥ ५७॥

**ज्ञानं यन्निर्विकल्पाख्यं तदतीन्द्रियमिष्यते।**

** ज्ञानमिति।** चक्षुःसंयोगाद्यनन्तरं घट इत्याकारकं घटत्वादिविशिष्टं ज्ञानं नसंभवति पूर्वं विशेषणस्य घटत्वादेर्ज्ञानाभावात्। विशिष्टबुद्धौ विशेषणज्ञानस्यकरणत्वात्। तथाच प्रथमतो घटघटत्वयोर्वैशिष्ट्यान^(**५**)वगाह्येवज्ञानं जायते।तदेव निर्विकल्पकम्। तच्च[^22] न प्रत्यक्षम्। तथाहि— वैशिष्ट्यानवगाहिज्ञानस्यप्रत्यक्षं न भवति घटमहं जानामीति प्रत्ययात्। तत्रात्मनि ज्ञानं प्रकारीभूयभासते। ज्ञाने घटस्तत्र घटत्वम्। यः प्रकारः स एव विशेषणमित्युच्यते। विशे-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^22]: "तस्यानुव्यवसायोनेत्यर्थः।"

 १ इच्छाया आदिरिति व्युत्पत्त्या ज्ञानमात्रं विवक्षितम्।

 ५ वैशिष्ट्यनिष्ठसांसर्गिकविषयताशून्यमेवेत्यर्थः। वैशिष्ट्यनिष्ठसांसर्गिकविषयतानिरासेनैव घटघटत्वयोर्विशेष्यताप्रकारताशून्यत्वं लब्धं तयोः सांसर्गिकविषयतानियतत्वादिति ध्येयम्।

षणे यद्विशेषणं तद्विशेषणतावच्छेदकमित्युच्यते। विशेषणतावच्छेदकप्रकारकंज्ञानं विशिष्टवैशिष्ट्यज्ञाने कारणम्। निर्विकल्पके च घटत्वादिकं न प्रकारस्तेनघटत्वादिविशिष्टघटादिवैशिष्ट्यभानं ज्ञाने न संभवति।^(**१**)घटत्वाद्यप्रकारकं चघटादिविशिष्टज्ञानं न संभवति जात्यखण्डो**^(२)**पाध्यतिरिक्तपदार्थज्ञानस्य किंचिद्धर्मप्रकारकत्वनियमात्।

**महत्त्वं षड्विधे हेतुरिन्द्रियं करणं मतम्॥५८॥**

**विषयेन्द्रियसंबन्धो व्यापारः सोऽपि षड्विधः।  
द्रव्यग्रहस्तु संयोगात्संयुक्तसमवायतः॥५९॥**

**द्रव्येषु समवेतानां तथा तत्समवायतः।  
तत्रापि समवेतानां शब्दस्य समवायतः॥६०॥**

**तद्वृत्तीनां समवेतसमवायेन तु ग्रहः।  
प्रत्यक्षं समवायस्य विशेषणतया भवेत्॥६१॥**

**विशेषणतया तद्वदभावानां ग्रहो भवेत्।  
यदि स्यादुपलभ्येतेत्येवं यत्र प्रसज्ज्यते॥६२॥**

** महत्त्वमिति**। द्रव्यप्रत्यक्षे महत्त्वं समवायसंबन्धेन कारणम्। द्रव्यसमवेतानां गुणकर्मसामान्यानां प्रत्यक्षे स्वाश्रयसमवायसंबन्धेन। द्रव्यसमवेतसमवेतानांगुणत्वकर्मत्वादीनां प्रत्यक्षे स्वाश्रयसमवेतसमवायसंबन्धेन कारणमिति। **इन्द्रियमिति**। अत्रापि षड्विध इत्यनुषज्यते। इन्द्रियत्वं तु न जातिः पृथिवीत्वादिनासांकर्यप्रसङ्गात्। किंतु शब्देतरोद्भूतविशेषगुणानाश्रयत्वे सति ज्ञानकारणमनःसंयोगाश्रयत्वम्। आत्मादिवारणाय सत्यन्तम्। उद्भूतविशेषगुणस्य शब्दस्य श्रोत्रेसत्त्वाच्छब्देतरेति[^63]। विशेषगुणस्य रूपादेश्चक्षुरादावपि सत्त्वादुद्भूतेति। उद्भूतत्वं न जातिः शुक्लत्वादिना सांकर्यात्। नच शुक्लत्वादिव्याप्यं ^(**४**)नानैवोद्भूतत्वमिति वाच्यम्, उद्भूतरूपत्वादिना चाक्षुषादौ ^(**५**)जनकत्वानुपपत्तेः। किंतु शुक्लत्वादिव्याप्यं नानैवानुद्भूतत्वं तदभावकूटश्चोद्भूतत्वम्। तच्च संयोगादावप्यस्ति।  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^63]: # "अव्याप्तिवारणायेति भावः।"

 **१** घटत्वादिनिष्ठावच्छेदकत्वनिरूपिका विषयत्वनिष्ठसांसर्गिकविषयतानिरूपिका याघटादिनिष्ठप्रकारता तन्निरूपिकं ज्ञानमनुव्यवसायात्मकमित्यर्थः। अनुव्यवसाये घटादेर्ज्ञानांशे न स्वरूपतः प्रकारत्वं संभवतीति यावत्।

 **२** जात्यखण्डोपाध्यतिरिक्तपदार्थप्रकारकज्ञानस्य प्रकारीभूततादृशपदार्थांशे किंचिद्धर्मप्रकारकत्वनियमादित्यर्थः। जात्यखण्डोपाध्यतिरिक्तपदार्थवृत्तिप्रकारतायाः किंचिद्धर्मावच्छिन्नत्वनियमादिति यावत्।

 **४** भिन्नमित्यर्थः। तथाच शुक्लत्वसमानाधिकरणोद्भूतत्वस्य न शुक्लत्वाभावसामानाधिकरण्यं नीलादिनिष्ठस्य तथात्वेऽपि न शुक्लादिधर्मिणि समावेश इति सांकर्यनिरासः।

 **५** एकैकस्य कारणतावच्छेदकत्वे व्यभिचारात्, कूटस्यैकत्रावृत्तितया कारणतानवच्छेदकत्वादित्यर्थः।

**त्वचो योगो मनसा ज्ञानकारणम्।**

** त्वचो योग इति**। त्वङ्मनःसंयोगो ज्ञानसामान्ये कारणमित्यर्थः। किं तत्रप्रमाणं, सुषुप्तिकाले त्वचं त्यक्त्वा पुरीतति वर्तमानेन मनसा ज्ञानाजननमिति। ननु सुषुप्तिकाले किं ज्ञानं भविष्यति अनुभवरूपं वा स्मरणरूपं वा। नाद्यः।अनुभवसामग्र्यभावात्। तथाहि—प्रत्यक्षे चक्षुरादिना मनःसंयोगस्य हेतुत्वात्तदभावादेव न चाक्षुषादिप्रत्यक्षम्। ज्ञानादेरभावादेव न मानसं प्रत्यक्षम्।ज्ञानाद्यभावे चात्मनोऽपि न प्रत्यक्षमिति। एवं व्याप्तिज्ञानाभावादेव नानुमितिः। सादृश्यज्ञानाभावान्नोपमितिः। पदज्ञानाभावान्न शाब्दबोधः। इत्यनुभवसामग्र्यभावान्नानुभवः। उद्बोधकाभावाच्च न स्मरणम्। मैवम्, सुषुप्तिप्राक्कालोत्पन्नेच्छा^(**१**)दिव्यक्तेस्तत्संबन्धेनात्मनश्च प्रत्यक्षत्वप्रसङ्गात्। तदतीन्द्रियत्वे[^19]मानाभावात्। सुषुप्तिप्राक्काले निर्विकल्पकमेव नियमेन जायत इत्यत्रापिप्रमाणाभावात्। अथ ज्ञानमात्रे त्वङ्मनःसंयोगस्य यदि कारणत्वं तदा रासनचाक्षुषादिप्रत्यक्षकाले त्वाचप्रत्यक्षं स्यात्, विषयत्वक्संयोगस्य त्वङ्मनःसंयोगस्यच सत्त्वात्। परस्परप्रतिबन्धादेकमपि वा न स्यादिति। अत्र केचित्पूर्वोक्तयुक्तयात्वङ्मनोयोगस्य ज्ञानहेतुत्वे सिद्धे चाक्षुषादिसामग्र्याः स्पार्शनादिप्रतिबन्धकत्वमनुभवानुरोधात्कल्प्यत इति। अन्ये[^24] तु सुषुप्त्यनुरोधा[^21]च्चर्ममनःसंयोगस्यज्ञानहेतुत्वं कल्प्यते। चाक्षुषादिप्रत्यक्षकाले त्वङ्मनःसंयोगाभावान्न स्पार्शनप्रत्यक्षमिति वदन्ति॥

[^24]: " मिश्रा इत्यर्थः।"

**मनोग्राह्यं सुखं दुःखमिच्छा द्वेषो मतिः कृतिः॥५६॥**

** मनोग्राह्यमिति।** मनोजन्यप्रत्यक्षविषय इत्यर्थः। मतिर्ज्ञानम्। कृतिःप्रयत्नः। एवं सुखत्वादिकमपि मनोग्राह्यम्। एवमात्मापि मनोग्राह्यः किंतु मनोमात्रस्य गोचर इत्यनेन पूर्वमुक्तत्वादत्र नोक्तः॥ ५७॥

**ज्ञानं यन्निर्विकल्पाख्यं तदतीन्द्रियमिष्यते।**

** ज्ञानमिति**। चक्षुःसंयोगाद्यनन्तरं घट इत्याकारकं घटत्वादिविशिष्टं ज्ञानं नसंभवति पूर्वं विशेषणस्य घटत्वादेर्ज्ञानाभावात्। विशिष्टबुद्धौ विशेषणज्ञानस्यकरणत्वात्। तथाच प्रथमतो घटघटत्वयोर्वैशिष्ट्यान**^(५)**वगाह्येवज्ञानं जायते।तदेव निर्विकल्पकम्। तच्च[^22] न प्रत्यक्षम्। तथाहि— वैशिष्ट्यानवगाहिज्ञानस्यप्रत्यक्षं न भवति घटमहं जानामीति प्रत्ययात्। तत्रात्मनि ज्ञानं प्रकारीभूयभासते। ज्ञाने घटस्तत्र घटत्वम्। यः प्रकारः स एव विशेषणमित्युच्यते। विशे-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 १इच्छाया आदिरिति व्युत्पत्त्या ज्ञानमात्रं विवक्षितम्।

 ५ वैशिष्ट्यनिष्ठसांसर्गिकविषयताशून्यमेवेत्यर्थः। वैशिष्ट्यनिष्ठसांसर्गिकविषयतानिरासेनैव घटघटत्वयोर्विशेष्यताप्रकारताशून्यत्वं लब्धं तयोः सांसर्गिकविषयतानियतत्वादिति ध्येयम्।

षणे यद्विशेषणं तद्विशेषणतावच्छेदकमित्युच्यते। विशेषणतावच्छेदकप्रकारकंज्ञानं विशिष्टवैशिष्ट्यज्ञाने कारणम्। निर्विकल्पके च घटत्वादिकं न प्रकारस्तेनघटत्वादिविशिष्टघटादिवैशिष्ट्यभानं ज्ञाने न संभवति।^(**१**)घटत्वाद्यप्रकारकं चघटादिविशिष्टज्ञानं न संभवति जात्यखण्डो**^(२)**पाध्यतिरिक्तपदार्थज्ञानस्य किंचिद्धर्मप्रकारकत्वनियमात्।

**महत्त्वं षड्विधे हेतुरिन्द्रियं करणं मतम्॥५८॥**

**विषयेन्द्रियसंबन्धो व्यापारः सोऽपि षड्विधः।  
द्रव्यग्रहस्तु संयोगात्संयुक्तसमवायतः॥५९॥**

**द्रव्येषु समवेतानां तथा तत्समवायतः।  
तत्रापि समवेतानां शब्दस्य समवायतः॥६०॥**

**तद्वृत्तीनां समवेतसमवायेन तु ग्रहः।  
प्रत्यक्षं समवायस्य विशेषणतया भवेत्॥६१॥**

**विशेषणतया तद्वदभावानां ग्रहो भवेत्।  
यदि स्यादुपलभ्येतेत्येवं यत्र प्रसज्ज्यते॥६२॥**

** महत्त्वमिति**। द्रव्यप्रत्यक्षे महत्त्वं समवायसंबन्धेन कारणम्। द्रव्यसमवेतानां गुणकर्मसामान्यानां प्रत्यक्षे स्वाश्रयसमवायसंबन्धेन। द्रव्यसमवेतसमवेतानांगुणत्वकर्मत्वादीनां प्रत्यक्षे स्वाश्रयसमवेतसमवायसंबन्धेन कारणमिति। **इन्द्रियमिति**। अत्रापि षड्विध इत्यनुषज्यते। इन्द्रियत्वं तु न जातिः पृथिवीत्वादिनासांकर्यप्रसङ्गात्। किंतु शब्देतरोद्भूतविशेषगुणानाश्रयत्वे सति ज्ञानकारणमनःसंयोगाश्रयत्वम्। आत्मादिवारणाय सत्यन्तम्। उद्भूतविशेषगुणस्य शब्दस्य श्रोत्रेसत्त्वाच्छब्देतरेति[^63]। विशेषगुणस्य रूपादेश्चक्षुरादावपि सत्त्वादुद्भूतेति। उद्भूतत्वं न जातिः शुक्लत्वादिना सांकर्यात्। नच शुक्लत्वादिव्याप्यं ^(**४**)नानैवोद्भूतत्वमिति वाच्यम्, उद्भूतरूपत्वादिना चाक्षुषादौ ^(**५**)जनकत्वानुपपत्तेः। किंतु शुक्लत्वादिव्याप्यं नानैवानुद्भूतत्वं तदभावकूटश्चोद्भूतत्वम्। तच्च संयोगादावप्यस्ति।  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 

**१** घटत्वादिनिष्ठावच्छेदकत्वनिरूपिका विषयत्वनिष्ठसांसर्गिकविषयतानिरूपिका याघटादिनिष्ठप्रकारता तन्निरूपिकं ज्ञानमनुव्यवसायात्मकमित्यर्थः। अनुव्यवसाये घटादेर्ज्ञानांशे न स्वरूपतः प्रकारत्वं संभवतीति यावत्।

 **२** जात्यखण्डोपाध्यतिरिक्तपदार्थप्रकारकज्ञानस्य प्रकारीभूततादृशपदार्थांशे किंचिद्धर्मप्रकारकत्वनियमादित्यर्थः। जात्यखण्डोपाध्यतिरिक्तपदार्थवृत्तिप्रकारतायाः किंचिद्धर्मावच्छिन्नत्वनियमादिति यावत्।

 **४** भिन्नमित्यर्थः। तथाच शुक्लत्वसमानाधिकरणोद्भूतत्वस्य न शुक्लत्वाभावसामानाधिकरण्यं नीलादिनिष्ठस्य तथात्वेऽपि न शुक्लादिधर्मिणि समावेश इति सांकर्यनिरासः।

 **५** एकैकस्य कारणतावच्छेदकत्वे व्यभिचारात्, कूटस्यैकत्रावृत्तितया कारणतानवच्छेदकत्वादित्यर्थः।

तथाच शब्देतरोद्भूतगुणः संयोगादिश्चक्षुरादावप्यस्त्यतो विशेषेति। कालादिवारणाय विशेष्यदलम्। इन्द्रियावयवविषयसंयोगस्यापि प्राचां मते प्रत्यक्षजनकत्वादिन्द्रियावयववारणाय, नवीनमते कालादौ रूपाभावप्रत्यक्षे संनिकर्षघटकतया कारणीभूतचक्षुःसंयोगाश्रयस्य कालादेर्वारणाय मनःपदम्। ज्ञानकारणमित्यपि तद्वारणाय। **कारणमिति**। असाधारणं कारणं करणम्। असाधारणत्वंव्यापारवत्त्वम्। **विषयेन्द्रियसंबन्ध इति**। व्यापारः संनिकर्षः। षड्विधं संनिकर्षमुदाहरणद्वारा दर्शयति—**द्रव्यग्रह इति**। द्रव्यप्रत्यक्षमिन्द्रियसंयोगजन्यम्।द्रव्यसमवेतप्रत्यक्षमिन्द्रियसंयुक्तसमवायजन्यम्। एवमग्रेऽपि। वस्तुतस्तु द्रव्यचाक्षुषं प्रति चक्षुःसंयोगः कारणं, द्रव्यसमवेतचाक्षुषं प्रति चक्षुःसंयुक्तसमवायः कारणं, द्रव्यसमवेतसमवेतचाक्षुषं प्रति चक्षुःसंयुक्तसमवेतसमवायः।एवमन्यत्रापि विशिष्यैव कार्यकारणभावः। परंतु पृथिवीपरमाणुनीले नीलत्वंपृथिवीत्वं च चक्षुषा कथं न गृह्यते, तत्र परंपरयोद्भूतरूपसंबन्धस्य महत्त्वसंबन्धस्य च सत्त्वात्। तथाहि—नीलत्वं जातिरेकैव घटनीले परमाणुनीले चवर्तते, तथाच महत्त्वसंबन्धो घटनीलमादाय वर्तते, उद्भूतरूपसंबन्धस्तूभयमादायैव वर्तते। एवं पृथिवीत्वेऽपि घटादिकमादाय महत्त्वसंबन्धो बोध्यः। एवंवायौ तदीयस्पर्शादौ च सत्तायाश्चाक्षुषप्रत्यक्षं स्यात्। तस्मादुद्भूतरूपावच्छिन्नमहत्त्वावच्छिन्नचक्षुःसंयुक्तसमवायस्य द्रव्यसमवेतचाक्षुषे तादृशचक्षुःसंयुक्तससवेतसमवायस्य द्रव्यसमवेतसमवेतचाक्षुषे कारणत्वं वाच्यम्। इत्थंच परमाणुनीलादौ न नीलत्वादिग्रहः, परमाणौ चक्षुःसंयोगस्य महत्त्वावच्छिन्नत्वाभावात्। एवं वाय्वादौ न सत्तादिचाक्षुषम्। तत्र चक्षुःसंयोगस्य रूपावच्छिन्नत्वाभावात्। एवं यत्र घटस्य पृष्ठावच्छेदेनालोकसंयोगः चक्षुःसंयोगस्त्वग्रावच्छेदेन तत्र घटप्रत्यक्षाभावादालोकसंयोगावच्छिन्नत्वं चक्षुःसंयोगे विशेषणं देयम्।एवं द्रव्यस्पार्शनप्रत्यक्षे त्वक्संयोगः कारणं द्रव्यसमवेतस्पार्शनप्रत्यक्षे त्वक्संयुक्तसमवायः द्रव्यसमवेतसमवेतस्पार्शनप्रत्यक्षे त्वक्संयुक्तसमवेतसमवायः कारणम्।अत्रापि महत्त्वावच्छिन्नत्वमुद्भूतस्पर्शावच्छिन्नत्वं च पूर्ववदेव बोध्यम्। एवं गन्धप्रत्यक्षे घ्राणसंयुक्तसमवायः। गन्धसमवेतस्य घ्राणजन्यप्रत्यक्षे घ्राणसंयुक्तसमवेतसमवायः कारणम्। एवं रसप्रत्यक्षे रसनासंयुक्तसमवायः। रससमवेतरासनप्रत्यक्षे रसनासंयुक्तसमवेतसमवायः कारणम्। शब्दप्रत्यक्षे श्रोत्रावच्छिन्नसमवायःशब्दसमवेतश्रावणप्रत्यक्षे श्रोत्रावच्छिन्नसमवेतसमवायः कारणम्। अत्र सर्वत्रप्रत्यक्षं लौकिकं बोध्यम्। वक्ष्यमाणमलौकिकं प्रत्यक्षमिन्द्रियसंयोगादिकं विनापिभवति। एवमात्मनः प्रत्यक्षे मनः संयोगः आत्मसमवेतमानसप्रत्यक्षे मनः संयुक्तसमवायः आत्मसमवेतसमवेतमानसप्रत्यक्षे मनःसंयुक्तसमवेतसमवायः कारणम्। अभावप्रत्यक्षे समवायप्रत्यक्षे चेन्द्रियसंबद्धविशेषणता हेतुः। वैशेषिकमते तु समवायो न प्रत्यक्षः। अत्र यद्यपि विशेषणता नानाविधा,—तथाहि—भूतलादौ घटाद्यभावः संयुक्तविशेषणतया गृह्यते, संख्यादौ रूपाद्यभावः

संयुक्तसमवेतविशेषणतया, संख्यात्वादौ रूपाद्यभावः संयुक्तसमवेतसमवेतविशेषणतया, शब्दाभावः केवलश्रोत्रावच्छिन्नविशेषणतया, कादौ खत्वाद्यभावःश्रोत्रावच्छिन्नससचेतविशेषणतया एवं कत्वाद्यवच्छिन्नाभावे गत्वाभावादिकंश्रोत्रावच्छिन्नविशेषणविशेषणतया, एवं घटाभावादौ पटाभावः चक्षुःसंयुक्तविशेषणविशेषणतया; एवमन्यदप्यूह्यं—तथापि विशेषणतात्वरूपेणैकैव सागण्यते। अन्यथा षोढा संनिकर्ष इति प्राचां प्रवादो व्याहन्येतेति। **यदि स्यादुपलभ्येतेति**। अत्राभावप्रत्यक्षे योग्यानुपलब्धिः कारणम्। तथाहि—भूतलादौघटादिज्ञाने जाते घटाभावादिकं न ज्ञायते। तेनाभावोपलम्भे प्रतियोग्युपलम्भाभावः कारणम्। तत्र योग्यताप्यपेक्षिता। सा च प्रतियोगिसत्त्वप्रसञ्जनसञ्जितप्रतियोगिकत्वरूपा। तदर्थश्च प्रतियोगिनो घटादेः सत्त्वप्रसक्त्या प्रसञ्जित उपलम्भरूपप्रतियोगी यस्य सोऽभावप्रत्यक्षे हेतुः। तथाहि—यत्रालोकसंयोगादिकंवर्तते तत्र यद्यत्र घटः स्यात्तर्हि उपलभ्येतेत्यापादयितुं शक्यते। तत्र घटाभावादिप्रत्यक्षं भवति। अन्धकारे तु नापादयितुं शक्यते। तेन घटाभावादेरन्धकारे न चाक्षुषप्रत्यक्षम्। स्पार्शनप्रत्यक्षं तु भवत्येव। आलोकसंयोगं विनापि स्पार्शनप्रत्यक्षस्यापादयितुं शक्यत्वात्। गुरुत्वादिकं यदयोग्यं तदभावस्तु न योग्यस्तत्र गुरुत्वादिप्रत्यक्षस्यापादयितुं शक्यत्वात्। वायावुद्भूतरूपाभावः, पाषाणे सौरभाभावः,गुडे तिक्ताभावः, वह्नावनुष्णत्वाभावः, श्रोत्रे शब्दाभावः, आत्मनि
सुखाभावः,एवमादयस्तत्तदिन्द्रियैर्गृह्यन्ते तत्तत्प्रत्यक्षस्यापादयितुं शक्यत्वात्। संसर्गाभावप्रत्यक्षे प्रतियोगिनो योग्यता, अन्योन्याभावप्रत्यक्षे त्वधिकरणयोग्यताऽपेक्षिता।अतः स्तम्भादौ पिशाचादिभेदोऽपि चक्षुषा गृह्यत एव॥५८॥५९॥६०॥६१॥६२॥

 एवं प्रत्यक्षं लौकिकालौकिकभेदेन द्विविधम्। तत्र लौकिकप्रत्यक्षे षोढा संनिकर्षो वर्णितः। अलौकिकसंनिकर्षस्त्विदानीमुच्यते—

**अलौकिकस्तु व्यापारस्त्रिविधः परिकीर्तितः।  
सामान्यलक्षणो ज्ञानलक्षणो योगजस्तथा॥६३॥**

** अलौकिकस्त्विति।** व्यापारः संनिकर्षः। **सामान्यलक्षण इति।** सामान्यंलक्षणं यस्येत्यर्थः॥६३॥

 तत्र लक्षणपदेन यदि स्वरूपमुच्यते तदा सामान्यस्वरूपा प्रत्यासत्तिरित्यर्थो लभ्यते। तच्चेन्द्रियसंबद्धविशेष्यकज्ञानप्रकारीभूतं बोध्यम्। तथाहि—यत्रेन्द्रियसंयुक्तो धूमादिस्तद्विशेष्यकं धूम इति ज्ञानं जातं तत्र ज्ञाने धूमत्वंप्रकारः। धूमत्वेन च संनिकर्षेण धूमा इत्येवंरूपं सकलधूमविषयकं ज्ञानंजायते। अत्र यदीन्द्रियसंबद्धप्रकारीभूतमित्येवोच्यते तदा धूलीपटले धूमत्वभ्रमानन्तरं सकलधूमविषयकं ज्ञानं न स्यात्, तत्र धूमत्वेन सहेन्द्रियसंबन्धाभावात्। मन्मते तु इन्द्रियसंबद्धं धूलीपटलं तद्विशेष्यकं धूम इति ज्ञानम्, तत्रप्रकारीभूतं धूमत्वं प्रत्यासत्तिः। इन्द्रियसंबन्धश्च लौकिको ग्राह्यः। इदं चबहिरिन्द्रियस्थले। मानसस्थले तु ज्ञानप्रकारीभूतं सामान्यं प्रत्यासत्तिः।

परंतु^(**१**)समानानां भावः सामान्यं, तच्च क्वचिन्नित्यंधूमत्वादि‚ क्वचिच्चानित्यंघटादि, यत्रैको घटः संयोगेन भूतले समवायेन कपाले वा ज्ञातस्तदनन्तरंसर्वेषामेव तद्घटवतां भूतलादीनां कपालादीनां वा ज्ञानं भवति तंत्रेदं[^27] बोध्यम्।परंतु सामान्यं येन संबन्धेन ज्ञायते तेन संबन्धेनाधिकरणानां प्रत्यासत्तिः।किंतु[^28] यत्र तद्घटनाशानन्तरं तद्घटवतः स्मरणं जातं तत्र सामान्यलक्षणया सर्वेषांतद्घटवतां भानं न स्यात् सामान्यस्य तदानीमभावात्। किंचेन्द्रियसंबद्धविशेष्यकं घट इति ज्ञानं यत्र जातं तत्र परदिने इन्द्रियसंबन्धं विनापि तादृशज्ञानप्रकारीभूतसामान्यस्य सत्त्वात्तादृशज्ञानं कुतो न जायते, तस्मात्सामान्यविषयकंज्ञानं प्रत्यासत्तिर्न तु सामान्यमित्याह—

[^27]: "अनित्यसामान्यस्यप्रत्यासत्तित्वमित्यर्थः।"

[^28]: " एवंचेत्यर्थः।"

**आसत्तिराश्रयाणां तु सामान्यज्ञानमिष्यते।**

** आसत्तिरित्यादि**। आसत्तिः प्रत्यासत्तिरित्यर्थः। तथाच सामान्यलक्षणइत्यत्र लक्षणशब्दस्य विषयोऽर्थः। तेन सामान्यविषयकं ज्ञानं प्रत्यासत्तिरित्यर्थोलभ्यते॥

 ननु चक्षुःसंयोगादिकं विनापि सामान्यज्ञानं यत्र वर्तते तत्र सकलघटादीनांचाक्षुषादि प्रत्यक्षं स्यादत आह—

**तदिन्द्रियजतद्धर्मबोधसामग्र्यपेक्ष्यते॥६४॥**

** तदिन्द्रियजेति**। अस्यार्थः। यदा बहिरिन्द्रियेण सामान्यलक्षणया ज्ञानंजननीयं तदा यत्किंचिद्धर्मिणि तत्सामान्यस्य तदिन्द्रियजन्यज्ञानस्य सामग्रीअपेक्षिता। सा च सामग्री चक्षुःसंयोगालोकसंयोगादिकम्। तेनान्धकारादौ चक्षुरादिना तादृशं ज्ञानं न जायते॥६४॥

 ननु ज्ञानलक्षणा प्रत्यासत्तिर्यदि ज्ञानरूपा सामान्यलक्षणापि ज्ञानरूपा तदातयोर्भेदो न स्यादत आह—

**विषयी यस्य तस्यैव व्यापारो ज्ञानलक्षणः।**

** विषयीति**। सामान्यलक्षणा प्रत्यासत्तिर्हि तदाश्रयस्य ज्ञानं जनयति।ज्ञानलक्षणा प्रत्यासत्तिस्तु यद्विषयकं ज्ञानं तस्यैव प्रत्यासत्तिरिति। अत्रायमर्थः। प्रत्यक्षे संनिकर्षं विना भानं न संभवति, तथाच सामान्यलक्षणां विना धूमत्वेनसकलधूमानां वह्नित्वेन सकलवह्नीनां च भानं कथं भवेत्तदर्थं सामान्यलक्षणास्वीक्रियते। नच सकलवह्निधूमभानाभावे का क्षतिरिति वाच्यं, प्रत्यक्षधूमे वह्निसंबन्धस्य गृहीतत्वादन्यधूमस्य चानुपस्थितत्वाद्धूमो वह्निव्याप्यो न वेति संश-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** ज्ञायमानसामान्यमित्यत्र जातेरेव सामान्यपदार्थत्वेअनित्यसामान्यस्याप्रसिद्ध्यातत्र दोषदानानुपपत्त्या तद्वारणार्थं सामान्यमुपेक्ष्य तज्ज्ञानस्य प्रत्यासत्तित्वोपगमवैयर्थ्यमित्यनित्यस्य सामान्यत्वं सामान्यपदस्य यौगिकत्वाङ्गीकारेण व्यवस्थापयन्नग्रिममूलमवतारयितुं भूमिकामारचयति—परंत्वित्यादिना। 'परे तु' इति लि. पु. पाठः।

यानुपपत्तेः। मन्मते तु सामान्यलक्षणया सकलधूमोपस्थितौ कालान्तरीयदेशान्तरीयधूमे वह्निव्याप्यत्वसंदेहः संभवति। नच सामान्यलक्षणास्वीकारे प्रमेयत्वेन सकलप्रमेयज्ञाने जाते सार्वज्ञ्यापत्तिरिति वाच्यं, प्रमेयत्वेन सकलप्रमेयज्ञाने जातेऽपिविशिष्य सकलपदार्थानामज्ञातत्वेन सार्वज्ञ्याभावात्। एवं ज्ञानलक्षणाया अस्वीकारे सुरभि चन्दनमिति ज्ञाने सौरभस्य भानं ^(**१**)कथं स्यात्। यद्यपि सामान्यलक्षणयापि सौरभज्ञानं संभवति तथापि सौरभत्वस्य भानं[^29] ^(**३**)ज्ञानलक्षणया। ^(**४**)एवं यत्रधूमत्वेन धूलीपटलं ज्ञातं तत्र धूलीपटलस्यानुव्यवसाये मानं ज्ञानलक्षणया॥

[^29]: "स्वरूपतः सौरभत्वस्य भानमित्यर्थः।"

**योगजो द्विविधः प्रोक्तो युक्तयुञ्जानभेदतः॥६५॥**

** योगजो द्विविध इति**। योगाभ्यासजनितो धर्मविशेषः श्रुतिपुराणादिप्रतिपाद्य इत्यर्थः। **युक्तयुञ्जानभेदत इति।** युक्तयुञ्जानरूपयोगिद्वैविध्याद्धर्मस्यापिद्वैविध्यमिति भावः॥ ६५॥

**युक्तस्य सर्वदा भानं चिन्तासहकृतोऽपरः।**

** युक्तस्य सर्वदा भानमिति**। युक्तस्य तावद्योगजधर्मसहायेन मनसा आकाशपरमाण्वादिनिखिलपदार्थगोचरं ज्ञानं सर्वदैव भवितुमर्हति। द्वितीयस्य चिन्ताविशेषोऽपि सहकारीति।

इति श्री विश्वनाथन्यायपञ्चाननभट्टाचार्यविरचितायां  
सिद्धान्तमुक्तावल्यां प्रत्यक्षखण्डम्॥  
\_\_\_\_\_\_\_\_\_\_\_\_

अनुमितिं व्युत्पादयति—

व्यापारस्तु परामर्शः करणं व्याप्तिधीर्भवेत्॥६६॥

**अनुमायां ज्ञायमानं लिङ्गं तु करणं न हि।  
अनागतादिलिङ्गेन न स्यादनुमितिस्तदा॥६७॥**

** व्यापारस्त्विति**। अनुमायामनुमितौ व्याप्तिज्ञानं करणम्। परामर्शोव्यापारः। तथाहि—येन पुरुषेण महानसादौ धूमे वह्नेर्व्याप्तिर्गृहीता पश्चात्स एवपुरुषःक्वचित्पर्वतादावविच्छिन्नमूलां धूमलेखां पश्यति। तदनन्तरं धूमो वह्निव्याप्यइत्येवंरूपं व्याप्तिस्मरणं भवति। पश्चाच्च वह्निव्याप्यधूमवानयमिति ज्ञानंभवति। स एव परामर्शं इत्युच्यते। तदनन्तरं पर्वतो वह्निमानित्यनुमितिर्जायते।  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

** १** चन्दनखण्डस्य चाक्षुषे जायमाने सौरभस्योपस्थितावपि तत्र चक्षुःसंनिकर्षाभावादितिभावः।

** ३** तदानीं सौरभत्वांशे धर्मान्तरस्यागृहीततया सामान्यलक्षणया तद्भानानिर्वाहादिति भावः। ननु धर्मान्तरस्य सौरभत्वांशेऽग्रहेऽपि सौरभत्वसामान्यलक्षणयैव सौरभादेर्भानमस्तु सौरभत्वप्रकारकसौरभविशेष्यकत्वस्यैवतत्कार्यतावच्छेदकत्वा दिति चेत्। न। सौरभत्वादिविषयिताप्रयोजकस्य स्वविषयसौरभत्वत्वादिमत्त्वरूपस्य सामान्यलक्षणासंबन्धस्य सौरभत्वेऽभावेन सामान्यलक्षणया तद्भानानिर्वाहादिति ध्येयम्।

** ४** यत्र ज्ञानलक्षणया स्वविषयमुख्यविशेष्यकं भानं तत्र विशेषणज्ञानकारणतयापि न निर्वाह इत्यभिप्रायेण ज्ञानलक्षणाया आवश्यकत्वं दर्शयति—एवमिति।

अत्र प्राचीनास्तु व्याप्यत्वेन ज्ञायमानं लिङ्गमनुमितिकरणमिति वदन्ति तद्दूषयति—**ज्ञायमानमिति।** लिङ्गस्यानुमित्यकरणत्वे युक्तिमाह—**अनागतादीति।** यद्यनुमितौ लिङ्गं करणं स्यात्तदाऽनागतेन लिङ्गेन विनष्टेन चानुमितिर्नस्यादनुमितिकरणस्य लिङ्गस्य तदानीमभावात्॥६६॥६७॥

**व्याप्यस्य पक्षवृत्तित्वधीः परामर्श उच्यते।**

 **व्याप्यस्य पक्षवृत्तित्वधीरिति**। व्याप्तिविशिष्टस्य पक्षेण सह वैशिष्ट्यावगाहिज्ञानमनुमितिजनकम्। तच्च पक्षे व्याप्य इति ज्ञानं पक्षो व्याप्यवानितिज्ञानं वा। अनुमितिस्तु पक्षे व्याप्य इति ज्ञानात्पक्षे साध्यमित्याकारिका,पक्षो व्याप्यवानिति ज्ञानात्पक्षः साध्यवानित्याकारिका। द्विविधादपि परामर्शात्पक्षःसाध्यवानित्येवानुमितिरित्यन्ये। ननु वह्निव्याप्यधूमवान्पर्वत इतिज्ञानं विनापि यत्र पर्वतो धूमवानिति प्रत्यक्षं ततो धूमो वह्निव्याप्य इति स्मरणंतत्र ज्ञानद्वयादेवानुमितिदर्शनाद्व्याप्तिविशिष्टवैशिष्ट्यावगाहिज्ञानं न सर्वत्र कारणंकिंतु व्याप्यतावच्छेदकप्रकारकपक्षधर्मताज्ञानत्वेन कारणत्वस्यावश्यकत्वात्तत्र विशिष्टज्ञानकल्पने गौरवाच्चेति चेत्। न। व्याप्यतावच्छेदकाज्ञानेऽपि वह्निव्याप्यवानितिज्ञानादनुमित्युत्पत्तेः, लाघवाच्च व्याप्तिप्रकारकपक्षधर्मताज्ञानत्वेनैव हेतुत्वम्।किंच धूमवान्पर्वत इति ज्ञानादनुमित्यापत्तिः, व्याप्यतावच्छेदकीभूतधूमत्वप्रकारकपक्षधर्मताज्ञानस्य सत्त्वात्। नच तदानीं गृह्यमाणव्याप्यतावच्छेदकप्रकारकपक्षधर्मताज्ञानस्य हेतुत्वमिति वाच्यं, चैत्रस्य व्याप्तिग्रहे मैत्रस्य पक्षधर्मताज्ञानादनुमितिः स्यादिति। यदि तु तत्पुरुषीयगृह्यमाणव्याप्यतावच्छेदकप्रकारकतत्पुरुषीयपक्षधर्मताज्ञानं तत्पुरुपीयानुमितौ हेतुरित्युच्यते तदाऽनन्तकार्यकारणभावः। मन्मते तु समवायसंबन्धेन व्याप्तिप्रकारकपक्षधर्मताज्ञानं समवायसंबन्धेनानुमितिं जनयतीति नानन्तकार्यकारणभावः। यदि तु व्याप्तिप्रकारकं ज्ञानं पक्षधर्मताज्ञानं च स्वतन्त्रं कारणमित्युच्यते तदा कार्यकारणभावद्वयम्। वह्निव्याप्यो धूमअलोकवान् पर्वत इति ज्ञानादप्यनुमित्यापत्तिः स्यात्। इत्थं च यत्र ज्ञानद्वयंतत्रापि विशिष्टज्ञानं कल्पनीयं फलमुखगौरवस्यादोषत्वात्॥

 ^(**१**)व्याप्यो नाम व्याप्त्याश्रयः। तत्र[^30] का व्याप्तिरित्यत अह—

[^30]: "घटकत्वं सप्तम्यर्थः।"

**व्याप्तिः ^(३)साध्यवदन्यस्मिन्नसंबन्ध उदाहृतः॥६८॥**

** व्याप्तिरिति।** वह्निमान् धूमादित्यादौ साध्यो वह्निः, साध्यवान्महानसादिः,तदन्यो जलह्रदादिः, तदवृत्तित्वं धूमस्येति लक्षणसमन्वयः। ^(**४**)धूमवान् वह्नेरित्यादौ साध्यवदन्यस्मिंस्तप्तायःपिण्डादौ वह्निसत्त्वान्नातिव्याप्तिः।अत्र येन  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** मूले परामर्शलक्षणानन्तरं व्याप्तिनिरूपणे सङ्गतिमुपोद्घातं दर्शयन्नाह—व्याप्यो नामेति।

 **३** अत्र सप्तम्यर्थो निरूपितत्वं संबन्धश्च वृत्तित्वमसंबन्धोऽवृत्तित्वं तेन साध्यवदन्यावृत्तित्वमिति लक्षणं संपन्नम्।

 **४** अव्याप्त्यादिदूषणरहितस्यैवधर्मस्य लक्षणात्वाद्वह्निमान्धूमादित्यादौ लक्षणसमन्वयेनासंभवं परिहृत्यातिव्याप्तिं परिहरति—धूमवान्वह्नेरित्यादिना।

संबन्धेन साध्यं तेनैव संबन्धेन साध्यवान्बोध्यः^(**१**)। अन्यथा समवायसंबन्धेन वह्निमान्वह्नेरवयवस्तदन्यो महानसादिः, तत्र धूमस्य विद्यमानत्वादव्याप्तिप्रसङ्गात्।साध्यवदन्यश्च साध्यवत्त्वावच्छिन्नप्रतियोगिताकभेदवान्बोध्यः^(**२**)। तेन यत्किंचिद्वह्निमतो महानसादेर्भिन्ने पर्वतादौ धूमस्य सत्त्वेऽपि न क्षतिः। येन संबन्धेनहेतुता तेनैव संबन्धेन साध्यवदन्यवृत्ति^(**३**)त्वं बोध्यम्। तेन साध्यवदन्यस्मिन्धूमावयचे धूमस्य समवायसंबन्धेन सत्त्वेऽपि न क्षतिः। साध्यवदन्यावृत्तित्वं चसाध्यवदन्यवृत्तित्वत्वावच्छिन्नप्रतियोगिताकाभावः। तेन धूमवान्
वह्नेरित्यत्रसाध्यवदन्यजलह्रदादिवृत्तित्वाभावेऽपि नातिव्याप्तिः। अत्र यद्यपि द्रव्यं गुणकर्मान्यत्वविशिष्टसत्त्वादित्यादौ विशिष्टसत्तायाः शुद्धसत्तायाश्चैक्यात्साध्यवदन्यस्मिन्गुणादाववृत्तित्त्वं नास्ति तथापि हेतुतावच्छेदकरूपेणावृत्तित्वं वाच्यम्। हेतुतावच्छेदकं तादृशवृत्तितानवच्छेदकमिति ^(**४**)फलितोऽर्थः॥६८॥

 ननु केवलान्वयिनि ज्ञेयत्वादौ साध्ये साध्यवदन्यस्याप्रसिद्धत्वादव्याप्तिः,किंच सत्तावान् जातेरित्यादौ साध्यवदन्यस्मिन्सामान्यादौ हेतुतावच्छेदकसंबन्धेन समवायेन वृत्तेरप्रसिद्धत्वादव्याप्तिश्चात आह—

**अथवा हेतुमन्निष्ठविरहाप्रतियोगिना।  
साध्येन हेतोरैकाधिकरण्यं व्याप्तिरुच्यते॥६९॥**

** अथवा हेतुमन्निष्ठेति**। हेतुमति निष्ठा वृत्तिर्यस्य स तथा विरहोऽभावः, तथाच हेत्वधिकरणवृत्तिर्योऽभावः तदप्रतियोगिना साध्येन सह हेतोः सामानाधिकरण्यंव्याप्तिरुच्यते। अत्र यद्यपि वह्निमान् धूमादित्यादौ हेत्वधिकरणपर्वतादिवृत्त्यभावप्रतियोगित्वंतत्तद्वह्न्यादेरस्तीत्यव्याप्तिः। नच समानाधिकरणवह्निधूमयोरेव व्याप्तिरिति वाच्यं, तत्तद्वह्न्यादेरप्युभयाभावसत्त्वादेकसत्त्वेऽपिद्वयं नास्तीति प्रतीतेः।गुणवान् द्रव्यत्वादित्यादावव्याप्तिश्च तथापि प्रतियोगितानवच्छेदकं यत्साध्यतावच्छेदकं तदवच्छिन्नसाध्यसामानाधिकरण्यं व्याप्तिरिति वाच्यम्। ननु रूपत्वव्याप्यजातिमत्वा^(**५**)न्,पृथिवीत्वादित्यादौ साध्यतावच्छेदिका रूपत्वव्याप्यजातयस्तासांच शुक्लत्वादिजातीनां नीलघटादिवृत्त्यभावप्रतियोगितावच्छेदकत्वमस्तीत्यव्याप्तिरिति चेत्। न। तत्र परंपरया रूपत्वव्याप्यजातित्वस्यैव साध्यतावच्छेदकत्वात्।नहि तादृशधर्मावच्छिन्नाभावः क्वापि पृथिव्यामस्ति, रूपत्वव्याप्यजातिमान्नास्तीतिबुद्ध्यापत्तेः। साध्यादिभेदेन व्याप्तेर्भेदात्तादृशस्थले साध्यतावच्छेदकतावच्छेदकं  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** साध्यवन्निष्ठप्रतियोगिताकभेदवन्निरूपितवृत्तित्वाभावरूपलक्षणघटकप्रतियोगिता साध्यतावच्छेदकसंबन्धावच्छिन्नावच्छेदकताकत्वेन विशेषणीयेत्यर्थः।

 **२** उक्तप्रतियोगितैव साध्यतावच्छेदकधर्मावच्छिन्नावच्छेदकताकत्वेन विशेषणीयेत्यर्थः।

 **३** वृत्तित्वं हेतुतावच्छेदकसंबन्धावच्छिन्नं ग्राह्यमित्यर्थः।

 **४** साध्यतावच्छेदकसंबन्धावच्छिन्न—साध्यतावच्छेदकावच्छिन्नावच्छेदकताकप्रतियोगिताकभेदवन्निरूपितहेतुतावच्छेदकसंबन्धावच्छिन्नवृत्तितानवच्छेदकहेतुता-वच्छेदकवत्त्वमिति फलितम्।

 **५** 'तसौ मत्वर्थे' इति भत्वान्न जश्त्वम्।

प्रतियोगितावच्छेदकतानवच्छेदकमित्येव लक्षणघटकमित्यपि वदन्ति। हेत्वधिकरणं च हेतुतावच्छेदकविशिष्टाधिकरणं वाच्यं‚ तेन द्रव्यं गुणकर्मान्यत्वविशिष्टसत्त्वादित्यादौ शुद्धसत्ताधिकरणगुणादिनिष्ठाभावप्रतियोगित्वेऽपि द्रव्यत्वस्य नाव्याप्तिः। एवं हेतुतावच्छेदकसंबन्धेन हेत्वधिकरणं बोध्यम्। तेन समवायेनधूमाधिकरणतदवयवनिष्ठाभावप्रतियोगित्वेऽपि वह्नेर्नाव्याप्तिः। अभावश्च प्रतियोगिव्यधिकरणो बोध्यः। तेन कपिसंयोगी एतद्वृक्षत्वादित्यत्र मूलावच्छेदेनैव एतद्वृक्षवृत्तिकपिसंयोगाभावप्रतियोगित्वेऽपि कपिसंयोगस्य नाव्याप्तिः। नच प्रतियोगिव्यधिकरणत्वं यदि प्रतियोग्यनधिकरणवृत्तित्वं तदा तथैवाव्याप्तिः, प्रतियोगिनः कपिसंयोगस्यानधिकरणे गुणादौ वर्तमानो योऽभावस्तस्यैव वृक्षे मूलावच्छेदेन सत्त्वात्; यदि तु प्रतियोग्यधिकरणावृत्तित्वं तदा संयोगी सत्त्वादित्यादावतिव्याप्तिः, सत्ताधिकरणे गुणादौ यः संयोगाभावस्तस्य प्रतियोग्यधिकरणद्रव्यवृत्तित्वादिति वाच्यम्, हेत्वधिकरणे प्रतियोग्यनधिकरणवृत्तित्वविशिष्टस्य विवक्षितत्वात्, स्वप्रतियोग्यनधिकरणीभूतहेत्वधिकरणवृत्त्यभाव इति निष्कर्षः। प्रतियोग्यनधिकरणत्वं प्रतियोगितावच्छेदकावच्छिन्नानधिकरणत्वं वाच्यम्। तेनविशिष्टसत्तावान् जातेरित्यादौ जात्यधिकरणगुणादौ विशिष्टसत्ताभावस्य प्रतियोगिसमानाधिकरणत्वेऽपि न क्षतिः[^31]। अत्र साध्यतावच्छेदे^(**२**)कसंबन्धेन प्रतियोग्यनधिकरणत्वं बोध्यम्। तेन ज्ञानवान् सत्त्वादित्यादौ सत्ताधिकरणघटादेर्विषयतयाज्ञानाधिकरणत्वेऽपि न क्षतिः[^31]। इत्थं च वह्निमान् धूमादित्यादौ धूमाधिकरणेसमवायेन वह्निविरहसत्त्वेऽपि न ^(**४**)क्षतिः। ननु प्रतियोगितावच्छेदकावच्छिन्नस्ययस्य कस्यचित्प्रतियोगिनोऽनधिकरणत्वं तत्सामान्यस्य वा ^(**५**)यत्किंचित्प्रतियोगितावच्छेदकावच्छिन्नानधिकरणत्वं वा विवक्षितम्। आद्ये कपिसंयोगी एतद्वृक्षत्वादित्यादौ तथैवाव्याप्तिः, कपिसंयोगाभावप्रतियोगितावच्छेदकावच्छिन्नो वृक्षावृत्तिकपिसंयोगोऽपि भवति तदनधिकरणं वृक्ष इति। द्वितीये तु प्रतियोगिव्यधिकरणाभावाप्रसिद्धिः, सर्वस्यैवाभावस्य
पूर्वक्षणवृ^(**६**)त्तित्वविशिष्टस्वाभावात्मकप्रतियोगिसमानाधिकरणत्वात्। न च वह्निमान् धूमादित्यादौ घटाभावादेः पूर्वक्षणवृत्तित्वविशिष्टस्वाभावात्मकप्रतियोग्यधिकरणत्वं यद्यपि पर्वतादेस्तथापि साध्यतावच्छेदकसंबन्धेन तत्प्रतियोग्यनधिकरणत्वमस्त्येवेति कथं प्रतियोगिव्यधिकरणाभावा-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^31]: "अतिव्याप्तिः।"

 **२** साध्यतावच्छेदकसंबन्धावच्छिन्नप्रतियोगितावच्छेदकावच्छिन्नाधेयतानिरूपिताधिकरणतावद्भिन्नत्वमित्यर्थः।

 **४** अव्याप्तिः। तद्वारणार्थं हेतुमन्निष्ठाभावः साध्यतावच्छेदकसंबन्धावच्छिन्नप्रतियोगिताकत्वेन न विशेषणीय इतिभावः।

 **५** यत्किंचिदिति प्रतियोगितायां विशेषणम्।

 **६** पूर्वक्षणवृत्तित्वविशिष्टस्य स्वस्यघटाभावादेर्योऽभावस्तदात्मकेत्यर्थः। नच पूर्वक्षणवृत्तित्वविशिष्टघटाभावादेरभावः स्वाभावस्य प्रतियोगी न घटाभावादेरिति वाच्यम्। तृतीयाभावस्य प्रथमाभावरूपतया पूर्वक्षणवृत्तित्वविशिष्टस्य घटाभावस्य योऽभावस्तदभावस्य पूर्वक्षणवृत्तित्वविशिष्टघटाभावरूपत्वात्तस्यच विशिष्टस्य शुद्धानतिरेकाद्घटाभावरूपत्वात्।

प्रसिद्धिरिति वाच्यम्। घटाभावे यो वह्न्यभावस्तस्य घटाभावा^(**१**)त्मकतयाघटाभावस्य वह्निरपि प्रतियोगी तदधिकरणं च पर्वतादिरित्येवंक्रमेण प्रतियोगिव्यधिकरणस्याप्रसिद्धत्वात्। यदि च घटाभावादौ वह्न्यभावादिर्भिन्न इत्युच्यतेतथापि धूमाभाववान् वह्न्यभावादित्यादावव्याप्तिः[^33]। तत्र साध्यतावच्छेदकसंबन्धःस्वरूपसंबन्धः तेन संबन्धेन सर्वस्यैवाभावस्य पूर्वक्षणवृत्तित्वविशिष्टस्वाभावात्मकप्रतियोग्यधिकरणत्वं हेत्वधिकरणस्येति। तृतीये तु कपिसंयोगाभाववान्, आत्मत्वादित्यादावव्याप्तिः। तत्रात्मवृत्तिकपिसंयोगाभावाभावः कपिसंयोगस्तस्य चगुणत्वात्प्रतियोगितावच्छेदकं गुणसामान्याभावत्वमपि तदवच्छिन्नानधिकरणत्वंहेत्वधिकरणस्यात्मन इति चेत्। मैवम्। ^(**३**)यादृशप्रतियोगितावच्छेदकावच्छिन्नानधिकरणत्वं हेतुमतस्तादृशप्रतियोगितानवच्छेदकत्वस्य विवक्षितत्वात्। ननु कालोघटवान्, कालपरिमाणादित्यत्र प्रतियोगिव्यधिकरणाभावाप्रसिद्धिः, हेत्वधिकरणस्य महाकालस्य जगदाधारतया सर्वेषामभावानां साध्यतावच्छेदकसंबन्धेनकालिकविशेषणतया प्रतियोग्यधिकरणवृत्तित्वात्। अत्र केचित्। महाकालभेदविशिष्टघटाभावस्तत्र प्रतियोगिव्यधिकरणः। महाकालस्य घटाधारत्वेऽपि महाकालभेदविशिष्टघटानाधारत्वात्। महाकाले महाकालभेदाभावात्। वस्तुतस्तु प्रतियोगितावच्छेदकसंबन्धेन प्रतियोग्यनधिकरणीभूतहेत्वधिकरणवृत्त्यभावप्रतियोगितासामान्ये यत्संबन्धावच्छिन्नत्वयद्धर्मावच्छिन्नत्वोभयाभावस्तेन संबन्धेन तद्धर्मावच्छिन्नस्य तद्धेतुव्यापकत्वं बोध्यम्। इत्थं च कालो घटवान् कालपरिमाणादित्यादौसंयोगसंबन्धेन घटाभावप्रतियोगिनो घटस्यानधिकरणे हेत्वधिकरणे महाकालेवर्तमानः स एव संयोगेन घटाभावस्तस्य प्रतियोगितायां कालिकसंबन्धावच्छिन्नत्वघटत्वावच्छिन्नत्वोभयाभावसत्त्वान्नाव्याप्तिः। ननु प्रमेयवह्निमान् धूमादित्यादौप्रमेयवह्नित्वावच्छिन्नत्वमप्रसिद्धं गुरुधर्मस्यानवच्छेदकत्वादिति चेत्। न। कम्बुग्रीवादिमान्नास्तीति प्रतीत्या कम्बुग्रीवादिमत्त्वावच्छिन्नप्रतियोगिताया विषयीकरणेन गुरुधर्मस्याप्यवच्छेदकत्वस्वीकारादिति संक्षेपः॥६९॥

[^33]: " इत्यादीत्यादिपदेनाभावसाध्यकसद्धेतुमात्रपरिग्रहः।"

पक्षवृत्तित्वमित्यत्र पक्षत्वं किं तदाह—

**सिषाधयिषया शून्या सिद्धिर्यत्र न विद्यते।  
स पक्षस्तत्र वृत्तित्वज्ञानादनुमितिर्भवेत्॥७०॥**

** सिषाधयिषयेति**। सिषाधयिषाविरहविशिष्टसिद्ध्यभावः पक्षता तद्वान्पक्षइत्यर्थः। सिषाधयिषामात्रं न पक्षता विनापि सिषाधयिषां घनगर्जितेनमेघानुमानात्। अत एव साध्यसंदेहोऽपि न पक्षता विनापि संदेहं तदनु-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 १ अभावाधिकरणकाभावस्याधिकरणानतिरिक्तत्वादिति भावः।

 **३** तृतीयविवक्षानुसारेण समाधत्ते—यादृशेति। यादृश्याःप्रतिप्रयोगिताया अवच्छेदकावच्छिन्नानधिकरणत्वं हेतुमतस्तादृशप्रतियोगितावच्छेदकतानाश्रयत्वमित्यर्थः।

मानात्। सिद्धौ सत्यामपि सिषाधयिषासत्त्वेऽनुमितिर्भवत्येव। अतः सिषाधयिषाविरहविशिष्टत्वं सिद्धौ विशेषणम्। तथाच यत्र सिद्धिर्नास्ति तत्र सिषाधयिषायां सत्यामसत्यामपि पक्षता। यत्र सिषाधयिषास्ति तत्र सिद्धौ सत्यामसत्यामपि पक्षता। यत्र सिद्धिरस्ति सिषाधयिषा च नास्ति तत्र न पक्षता,सिषाधयिषाविरहविशिष्टसिद्धेः सत्त्वात्। ननु यत्र परामर्शानन्तरं सिद्धिस्ततःसिषाधयिषा तत्र सिषाधयिषाकाले परामर्शनाशान्नानुमितिः। पञ्चसिद्धिपरामर्शसिषाधयिषाः क्रमेण भवन्ति तत्र सिषाधयिषाकाले सिद्धेर्नाशात्प्रतिबन्धकाभावादेवानुमितिः। यत्र सिषाधयिषासिद्धिपरामर्शाः सन्ति तत्र परामर्शकाले सिषाधयिषैव नास्ति। एवमन्यत्रापि सिद्धिकाले परामर्शकाले वा न सिषाधयिषा,योग्यविभुविशेषगुणानां यौगपद्यनिषेधात् तत्कथं सिषाधयिषाविरहविशिष्टत्वंसिद्धेर्विशेषणमिति चेत्। न। यत्र वह्निव्याप्यधूमवान् पर्वतो वह्निमानिति प्रत्यक्षंस्मरणं वा ततः सिषाधयिषा तत्र पक्षतासंपत्तये तद्विशेषणस्यावश्यकत्वात्। अत्रेदंबोध्यम्। यादृशयादृशसिषाधयिषासत्त्वे सिद्धिसत्त्वे
यल्लिङ्गकानुमितिस्तादृशतादृशसिषाधयिषाविरहविशिष्टसिद्ध्यभावस्तल्लिङ्गकानुमितौ पक्षता। तेन सिद्धिपरामर्शसत्त्वेऽपि यत्किंचिज्ज्ञानं जायतामितीच्छायामपि नानुमितिः। वह्निव्याप्यधूमवान्पर्वतो वह्निमानिति प्रत्यक्षसत्त्वे प्रत्यक्षातिरिक्तं ज्ञानं जायतामितीच्छायां न भवत्येव। एवं धूमपरामर्शसत्वे आलोकेन वह्निमनुमिनुयामितीच्छायामपि नानुमितिः। सिषाधयिषाविरहकाले यादृशसिद्धिसत्त्वे नानुमितिस्तादृशी सिद्धिर्विशिष्यैव तत्तदनुमितौ प्रतिबन्धिका वक्तव्या। तेन पर्वतस्तेजस्वी पाषाणमयो वह्निमानिति ज्ञानसत्त्वेऽप्यनुमितेर्न विरोधः। परंतु पक्षतावच्छेदकसामानाधिकरण्येनसाध्यसिद्धावपि
तदवच्छेदेनानुमितिदर्शनात्पक्षतावच्छेदकावच्छेदेनानुमितिं प्रतिपक्षतावच्छेदकावच्छेदेन साध्यसिद्धिरेव प्रतिबन्धिका। पक्षतावच्छेदकसामानाधिकरण्येनानुमितिं प्रति तु सिद्धिमात्रं बिरोधि। **^(१)**इदं तु बोध्यम्। यत्रायं पुरुषोन वेति संशयानन्तरं पुरुषत्वव्याप्यकरादिमानयमिति ज्ञानं तत्रासत्यामनुमित्सायांपुरुषत्वस्य प्रत्यक्षं भवतिन त्वनुमितिरतोऽनुमित्साविरहविशिष्टसमानविषयकप्रत्यक्षसामग्री कामिनीजिज्ञासादिवत्स्वातन्त्र्येण[^34] प्रतिबन्धिका। एवं परामर्शानन्तरंविना प्रत्यक्षेच्छां पक्षादेः प्रत्यक्षानुत्पत्तेः, प्रत्यक्षेच्छाविरहविशिष्टानुमितिसामग्रीभिन्नविषयकप्रत्यक्षे प्रतिबन्धिका॥७०॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^34]: " पक्षताकुक्ष्यप्रविष्टत्वेनेत्यर्थः।"

 **१** उपाध्यायास्तु सिषाधयिषाविरहविशिष्टसिद्धिप्रत्यक्षसामग्र्योरन्यतरस्याभावः पक्षता।तेन सिद्धिकाले समानविषयकप्रत्यक्षसामग्रीकालेऽपि च नानुमित्यापत्तिरित्याहुः। तद्दूषयितुंप्रत्यक्षसामग्र्यभावस्य पक्षताकुक्ष्यप्रवेशे प्रत्यक्षसामग्रीकाले कथं नानुमितिरित्युत्कटशिष्यजिज्ञासानुत्पादार्थं प्रथमतः स्वसिद्धान्तमाह—इदं तु बोध्यमित्यादिना। संशयोत्तरप्रत्यक्षं प्रति हेतुभूतविशेषदर्शनस्य सत्त्वादिति भावः। एतादृशसामग्रीविशेषप्रदर्शनेन प्रत्यक्षविषये अनुमिति,सामग्रीसंपत्तिरपि दर्शिता।

 हेतुप्रसङ्गाद्धेत्वाभासान्विभजते—

**अनैकान्तो विरुद्धश्चाप्यसिद्धः प्रतिपक्षितः।  
कालात्ययापदिष्टश्च हेत्वाभासास्तु पञ्चधा॥७१॥**

**आद्यः साधारणस्तु स्यादसाधारणकोऽपरः।  
तथैवानुपसंहारी त्रिधानैकान्तिको भवेत्॥७२॥**

** अनैकान्त इति**। तल्लक्षणं[^35] तु यद्विष^(**२**)यकत्वेन ज्ञानस्यानुमितिविरोधित्वंतत्त्वम्। तथाहि—व्यभिचारादिविषयकत्वेन ज्ञानस्यानुमितिविरोधित्वात्ते दोषाःयद्विषयकत्वं च यादृशविशिष्टविषयकत्वम्[^36]। तेन बाधभ्रमस्यानुमितिविरोधित्वेऽपिन क्षतिः। तत्र पर्वतो वह्न्यभाववानिति विशिष्टस्याप्रसिद्धत्वान्न हेतुदोषः। **^(४)**नचवह्न्यभावव्याप्यपाषाणमयत्ववानिति परामर्शकाले वह्निव्याप्यधूमस्याभासत्वं नस्यात्तत्र वह्न्यभावव्याप्यवान्पक्ष इति विशिष्टस्याप्रसिद्धत्वादिति वाच्यम्, इष्टापत्तेः। अन्यथा^(**५**) बाधस्याप्यनित्य^(**६**)दोषत्वापत्तिः। तस्मात्तत्र वह्न्यभावव्याप्यपाषाणमयत्ववानिति परामर्शकाले वह्निव्याप्यधूमस्य नाभासत्वम्। भ्रमादनुमितिप्रतिबन्धमात्रं, हेतुस्तु न दुष्टः। इत्थं च साध्याभाववद्वृत्तिहेत्वादिकं दोषः। तद्वत्त्वंच हेतौ येन**^(७)** केनापि संबन्धेनेति नव्याः। ^(**८**)परे तु यद्विषयकत्वेन ज्ञानस्यानुमितिविरोधित्वं तद्वत्त्वं हेत्वाभासत्वम्। सत्प्रतिपक्षे विरोधिव्याप्त्यादिकमेव तथा।तद्वत्त्वं च हेतोर्ज्ञानरूपसंबन्धेन। न चैवं वह्निमान् धूमादित्यादौ पक्षे बाधभ्रमस्यसाध्याभावविषयकत्वेनानुमितिविरोधित्वाज्ज्ञानरूपसंबन्धेन तद्वत्त्वस्यापि सत्त्वात्सद्धेतोरपि बाधितत्वापत्तिरिति वाच्यं तत्र ज्ञानस्य संबन्धत्वाकल्पनात्।अत्र सत्प्रतिपक्षित इति व्यवहारेण तत्कल्पनात्। तत्र बाधित इति व्यवहाराभावादित्याहुः। अनुमितिविरोधित्वं च अनुमितितत्करणान्यतरविरोधित्वम्।  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^35]: "हेत्वाभासलक्षणम्।"

[^36]: "यद्रूपावच्छिन्नविषयकत्वमित्यर्थः।"

 **२** अत्र तृतीयार्थोऽवच्छिन्नत्वं ज्ञानपदमनाहार्याप्रामाण्यज्ञानानास्कन्दितनिश्चयपरं। षष्ठ्यर्थोवृत्तित्वं विरोधित्वं प्रतिबन्धकत्वं तत्र षष्ठ्यन्तार्थस्य यद्विषयकत्वेऽन्वयस्तृतीयान्तार्थस्य च विरोधित्वे। तथाच अनाहार्याप्रामाण्यज्ञानानास्कन्दितनिश्चयवृत्तित्वविशिष्टयद्विषयकत्वावच्छिन्नमनुमितिप्रतिबन्धकत्वं तत्त्वं हेत्वाभासत्वमित्यर्थः।

 **४** दशाविशेषे सत्प्रतिपक्षासाधारण्ययोर्दोषत्ववादिमतेनाव्याप्तिमाशङ्कय, निराकरोति—नचेति। दशाविशेषमेव दर्शयति—वह्न्यभावव्याप्यपाषाणमयत्ववान्पर्वत इति परामर्शकाल इति। सद्धेतावपि तादृशपरामर्शादिकाले प्रामाणिकानसत्प्रतिपक्षितत्वादिव्यवहार एवात्र मानं बाधादिभ्रमदशायां सद्धेतौ बाधितत्वादिव्यवहाराभावान्न बाधादेस्तथात्वमित्याशयः।

 **५** त्वन्मतवासनावासितात्मनामेव तादृशव्यवहारो नसर्वेषामित्याशयेन दूषयति—अन्यथेति। दोषभ्रमस्यापि दोषतानियामकत्वे द्वयोरेव दोषत्वंनेतरेषामित्यत्र विनिगमकाभावादिति भावः।

 **६** तादृशभ्रमाभावदशायामभावाद्दोषत्वस्यानित्यत्वं बोध्यम्।

 **७** एकज्ञानविषयत्वविशिष्टप्रकृतहेतुतावच्छेदकवत्त्वसंबन्धेनेत्यर्थः।सत्प्रतिपक्षादेरनित्यदोषत्ववादिनां मतमाह—परे इति।

तेनैकहेतौ व्यभिचारज्ञाने हेत्वन्तरेणानुमित्युत्पत्तेस्तदभावाद्यनवगाहित्वाच्च व्यभिचारज्ञानस्यानुमितिविरोधित्वाभावेऽपि न क्षतिरिति संक्षेपः। ^(**१**)यादृशसाध्यपक्षहेतौ यावन्तो दोषास्तावदन्यान्यत्वं तत्र हेत्वाभासत्वम्। पञ्चत्वकथनंतु तत्संभवस्थला^(**२**)भिप्रायेण। एवंच
साधारणाद्यन्यतमत्वमनैकान्तिकत्वम्।साधारणः साध्यवदन्यवृत्तिः, तेन च व्याप्तिज्ञानप्रतिबन्धः क्रियते। असाधारणःसाध्यासमानाधिकरणो हेतुः। तेन साध्यसामानाधिकरण्यग्रहः प्रतिबध्यते। अन्येतु सपक्षावृत्तिरसाधारणः। सपक्षश्च निश्चितसाध्यवान्। इत्थंच शब्दोऽनित्यःशब्दत्वादित्यादौ यदा पक्षे साध्यनिश्चयस्तदा नासाधारण्यं तत्र हेतोर्निश्चयादितिवदन्ति। अनुपसंहारी चात्यन्ताभावाप्रतियोगिसाध्यकादिः। अनेन व्यतिरेकव्याप्तिज्ञानप्रतिबन्धकः क्रियते। विरुद्धस्तु साध्यव्यापकीभूताभावप्रतियोगी।अयं साध्याभावग्रहसामग्रीत्वेन प्रतिबन्धकः। सत्प्रतिपक्षे तु प्रतिहेतुः साध्याभावसाधकः, अत्र तु हेतुरेवेति विशेषः। साध्याभावसाधक एव साध्यसाधकत्वेनोपन्यस्त इत्यशक्तिविशेषोपस्थापकत्वाच्च विशेषः। सत्प्रतिपक्षः साध्याभावव्याप्यवान्पक्षः। अगृहीताप्रामाण्यकसाध्यव्याप्यवत्त्वोपस्थितिकालीनागृहीताप्रामाण्यकतदभावव्याप्यवत्त्वोपस्थितिविषय- स्तथेत्यन्ये। अत्र च परस्पराभावव्याप्यवत्ताज्ञानात्परस्परानुमितिप्रतिबन्धः फलम्। ^(**३**)अत्र केचित्। यथा घटाभावव्याप्यवत्ताज्ञानेऽपि घटचक्षुःसंयोगे सति घटवत्ताज्ञानं जायते; यथा च शङ्खे सत्यपिपीतत्वाभावव्याप्यशङ्खत्ववत्ताज्ञाने सति पित्तादिदोषे पीतः शङ्ख इति धीर्जायते; एवं कोटिद्वयव्याप्यदर्शनेऽपि कोटिद्वयस्य प्रत्यक्षरूपः संशयो भवति;तथा सत्प्रतिपक्षस्थले संशयरूपानुमितिर्भवत्येव। यत्र चैककोटिव्याप्यदर्शनंतत्राधिकबलतया द्वितीयकोटिभानप्रतिबन्धान्न संशयः। ^(**४**)फलबलेन चाधिकसमबलभावः कल्प्यत इति वदन्ति। तन्न। तदभावव्याप्यवत्ताज्ञाने सतितदुपनीतभानविशेषशाब्दबोधादेरनुदयाल्लौकिकसंनिकर्षाजन्यदोषविशेषाजन्यज्ञानमात्रेतस्य प्रतिबन्धकता; लाघवात्। न तूपनीतभानविशेषे शाब्दबोधे च  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 १ निर्वह्निः पर्वतो वह्निमान्धूमादित्यादौ विशिष्टपक्षे साध्यवत्ताज्ञानस्य, स्वविरोधिधर्मधर्मितावच्छेदकस्वप्रकारकनिश्चयरूपनियताहार्यतया आहार्यपरोक्षज्ञानानभ्युपगमादनुमित्यनात्मकत्वादुक्तानुमितिघटितलक्षणाप्रसिद्ध्या न कोऽपि हेत्वाभासः स्यादत आह—यादृशसाध्येति।

 २ वायुर्गन्धवान् स्नेहादित्यादौ सर्वहेत्वाभाससंभव इति भावः।

 ३ सत्प्रतिपक्षस्य संशयजनकत्वं दूषकताबीजं न त्वनुमितिप्रतिबन्धकत्वं तदभावव्याप्यवत्ताज्ञानस्यानुमितिप्रतिबन्धकत्वे मानाभावादिति रत्नकोशकारमतं दूषयितुमुपन्यस्यति—अत्र केचिदित्यादिना।

 ४ पित्तादिदोषसत्त्वे शङ्खादौ पीतत्वसाक्षात्कारस्यैवानुभविकतया शुक्लत्वग्रहेऽपिपित्तरूपदोषस्य प्रतिबन्धकत्वं कल्पयित्वा पीतत्वादिसाक्षात्कारसामग्र्या अधिकबलत्वमेवंदूरत्वदोषे सत्यपि स्थाणुत्वपुरुषत्वयोः स्मृतौ संशयस्यैवोदयात्तत्सामग्र्याः समबलत्वमेवकल्प्यत इति भावः।

पृथक्प्रतिबन्धकता; गौरवात्। तथाच प्रतिबन्धकसत्त्वात्कथमनु**^(१)**मितिः। नहिलौकिकसंनिकर्षस्थले प्रत्यक्षमिव सत्प्रतिपक्षस्थले संशयाकारानुमितिः प्रामाणिकीयेनानुमितिभिन्नत्वेनापि विशेषणीयम्। **^(२)**यत्र च कोटिद्वयव्याप्यवत्ताज्ञानं तत्रोभयत्र प्रामाण्यज्ञानात्संशयो नान्यथा। ^(**३**)अगृहीताप्रामाण्यकस्यैव विरोधिज्ञानस्य प्रतिबन्धकत्वादिति। असिद्धिस्त्वाश्रयासिद्ध्याद्यन्यतमत्वम्। आश्रयासिद्धिः पक्षे पक्षतावच्छेदकस्याभावः। यत्र च काञ्चनमयः पर्वतो वह्निमानिति साध्यते तत्र पर्वतोन काञ्चनमय इति ज्ञाने विद्यमाने काञ्चनमयपर्वते परामर्शप्रतिबन्धः फलम्।स्वरूपासिद्धिस्तु पक्षे व्याप्यत्वाभिमतस्याभावः। तत्र च ह्रदो द्रव्यं धूमादित्यादौ पक्षेव्याप्यत्वाभिमतस्य हेतोरभावे ज्ञाते पक्षे साध्यव्याप्यहेतुमत्ताज्ञानरूपस्य परामर्शस्य प्रतिबन्धः फलम्। साध्याप्रसिद्ध्यादयस्तु व्याप्यत्वासिद्धिमध्येऽन्तर्भूताः।साध्ये साध्यतावच्छेदकस्याभावः साध्याप्रसिद्धिः। एतज्ज्ञाने जाते काञ्चनमयवह्निमानित्यादौ साध्यतावच्छेदकविशिष्टसाध्यव्याप्यवत्ताज्ञानरूपपरामर्शप्रतिबन्धःफलम्। एवं हेतौ हेतुतावच्छेदकाभावः साधनाप्रसिद्धिः। यथा काञ्चनमयधूमादित्यादौ। अत्र हेतुतावच्छेदकविशिष्टहेतोर्ज्ञानाभावात्तद्धेतुकव्याप्तिज्ञानादेरभावःफलम्। एवं वह्निमान् नीलधूमादित्यादौ गुरुतया नीलधूमत्वस्य हेतुतानवच्छेदकत्वमपि व्याप्यत्वासिद्धिरित्यपि वदन्ति। बाधस्तु पक्षे साध्याभावादिः। एतस्यानुमितिप्रतिबन्धः फलम्। तद्धर्मिकतदभावनिश्चयो लौकिकसंनिकर्षाजन्यदोषविशेषाजन्यतद्धर्मिकतज्ज्ञानमात्रे विरोधीति। नतु^(**४**) तत्र संशयसाधारणं पक्षे साध्यसंसृष्टत्वज्ञानमनुमितिकारणं तद्विरोधितया बाधसत्प्रतिपक्षयोर्हेत्वाभासत्वमितियुक्तम्। ^(**५**)अप्रसिद्धसाध्यकानुमित्यनापत्तेः। साध्यसंशयादिकं विनाप्यनुमित्युत्पत्तेश्च। एवं साध्याभावज्ञाने प्रमात्वज्ञानमपि न प्रतिबन्धकं; प्रमाणाभावाद्गौवाच्च। अन्यथा सत्प्रतिपक्षादावपि तदभावव्याप्यवत्ताज्ञाने प्रमात्वविषयकत्वेनप्रतिबन्धकतापत्तेः। किंतु भ्रमत्वज्ञानानास्कन्दितबाधादिबुद्धेः प्रतिबन्धकतातत्र भ्रमत्वशङ्काविघटनेन प्रामाण्यज्ञानं क्वचिदुपयुज्यते। नच बाधस्थले पक्षेहेतुसत्त्वे व्यभिचारः, पक्षे हेत्वभावे स्वरूपासिद्धिरेव दोष इति वाच्यं; बाधज्ञानस्य व्यभिचारज्ञानादेर्भेदात्। किंच यत्र परामर्शानन्तरं बाधबुद्धिस्तत्र व्यभिचारज्ञानादेरकिंचित्करत्वाद्बाधस्यानुमितिप्रतिबन्धकत्वं वाच्यम्। एवं यत्रोत्पत्ति-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१**अनुमितेरपि तत्प्रतिबध्यतावच्छेदकाक्रान्तत्वादिति भावः।

 **२** कथं तर्ह्युभयव्याप्यवत्तानिश्चयात् प्रात्यक्षिकः संशय इत्याशङ्क्य न भवत्येव तावद्यावत्तन्निश्चये प्रामाण्यं नगृह्यत इत्याह—यत्र चेति।

 **३** परस्परानुमितिप्रतिबन्धः सत्प्रतिपक्षफलमिति मम मते तुन तयोः प्रामाण्यग्रहापेक्षा, येन प्रतिबन्धकत्वार्थमपेक्षितेन तेन भवदभिप्रेतं सिध्येदित्यभिप्रेत्याह—अगृहीताप्रामाण्यकस्यैवेति।

 **४** कस्यचिन्मतं दूषयति—नत्विति इति युक्तमनेनान्वयि।

 **५** पूर्वमगृहीतसाध्यविधेयकेत्यर्थः। पृथिवीतरत्वव्यापकीभूताभावप्रतियोगिगन्धवती पृथिवीति व्यतिरेकिपरामर्शजन्यसाध्यविशेषणिकायाः पृथिवी इतरमेदवतीत्यनुमितेरभावापत्तेरित्यर्थः।

क्षणावच्छिन्ने घटादौ गन्धव्याप्यपृथिवीत्ववत्ताज्ञानं तत्र बाधस्यैव प्रतिबन्धकत्वंवाच्यम्। न पक्षे घटे गन्धसत्त्वात्कथं बाध इति वाच्यं, ^(**१**)पक्षतावच्छेदकदेशकालावच्छेदेनानुमितेरनुभवसिद्धत्वादिति। बाधतद्व्याप्यभिन्ना ये हेत्वाभासास्तद्व्याप्या अपि तन्मध्य एवान्तर्भवन्ति। अन्यथा हेत्वाभासाधिक्यप्रसङ्गात्। बाधव्याप्यसत्प्रतिपक्षो भिन्न एव स्वतन्त्रेच्छेन मुनिना पृथगुपदेशात्। सत्प्रतिपक्षव्याप्यस्तु न प्रतिबन्धक इति प्रघट्टकार्थः॥७१॥७२॥

**यः सपक्षे विपक्षे च भवेत्साधारणस्तु सः।**

** यः सपक्षे इति**। सपक्षविपक्षवृत्तिः साधारण इत्यर्थः। सपक्षो निश्चितसाध्यवान्। विपक्षः साध्यवद्भिन्नः। विरुद्धवारणाय सपक्षवृत्तित्वमुक्तम्। वस्तुतोविपक्षवृत्तित्वमेव वाच्यम्, विरुद्वस्य साधारणत्वेऽपि दूषकताबीजस्य भिन्नतयातस्य पार्थक्यात्॥

**यस्तूभयस्माद्व्यावृत्तः स चासाधारणो मतः॥७३॥**

** यस्तूभयस्मादिति**। सपक्षविपक्षव्यावृत्त इत्यर्थः। सपक्षः साध्यवत्तयानिश्चितः। विपक्षः साध्यशून्यतया निश्चितः। शब्दोऽनित्यः शब्दत्वादित्यादौयदा शब्देऽनित्यत्वसंदेहस्तदा सपक्षत्वं घटादीनामेव तद्व्यावृत्तं च शब्दत्वमितितदा तदसाधारणम्। यदा तु शब्देऽनित्यत्वनिश्चयस्तदा नासाधारणम्। इदं तु प्राचां मतम्। नवीनमतं पूर्वमुक्तम्॥७३॥

**तथैवानुपसंहारी केवलान्वयिप^(२)क्षकः।**

** तथैवेति।** सर्वमभिधेयं प्रमेयत्वादित्यादौ सर्वस्यैव पक्षत्वात्सामानाधिकरण्यग्रहस्थलान्तराभावान्नानुमितिः। इदं तु न सम्यक्। पक्षैकदेशे सहचारग्रहेऽपिक्षतेरभावात्। अस्तु वा सहचाराग्रहस्तावताप्यज्ञानरूपासिद्धिरेव न हेत्वाभासत्वंतस्य। तथापि केवलान्वयिसाध्यकत्वं तत्त्वमित्युक्तम्॥

**यः साध्यवति नैवास्ति स विरुद्ध उदाहृतः॥७४॥**

** यः साध्यवतीति।** एवकारेण साध्यवत्त्वावच्छेदेन हेत्वभावो बोधितः।तथाच साध्यव्यापकीभूताभावप्रतियोगित्वं तदर्थः॥७४॥

 असिद्धिं विभजते—

**आश्रयासिद्धिराद्या स्यात्स्वरूपासिद्धिरप्यथ।  
व्याप्यत्वासिद्धिरपरा स्यादसिद्धिरतस्त्रिधा॥७५॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** पक्षतावच्छेदकीभूतमुत्पत्तिकालमनन्तर्भाव्य यद्यनुमितिः प्रामाणिकी स्यात् तदात्रबाधो न स्यात् नतु तथास्तीति भावः।

 **२** पक्षेति भावप्रधानो निर्देशः। तेन आकाशाभावादिपक्षकसद्धेतौ नातिप्रसङ्गः। पक्षता चात्र साध्यसंशयरूपा ग्राह्या। तेन सर्वमभिधेयंप्रमेयत्वादित्यादौ यदा सिद्धिःसिषाधयिषा च तदा साध्यनिश्चयसंभवेन सामानाधिकरण्यघटितव्याप्तिग्रहसंभवात् तस्य सद्धेतोरलक्ष्यतया सिषाधयिषाविरहविशिष्टसिद्ध्यभावस्य तदाकेवलान्वयित्वेऽपि तत्र नातिव्याप्तिः।

**पक्षासिद्धिर्यत्र पक्षो भवेन्मणिमयो गिरिः।  
ह्रदो द्रव्यं धूमवत्त्वादत्रासिद्धिरथापरा॥७६॥**

**व्याप्यत्वासिद्धिरपरा नीलधूमादिके भवेत्।**

** आश्रयासिद्धिरिति। पक्षासिद्धिरिति**। आश्रयासिद्धिरित्यर्थः। **अपरेति।** स्वरूपासिद्धिरित्यर्थः। **नीलधूमादिक इति**। नीलधूमत्वादिकं गुरुतया न हेतुतावच्छेदकं ^(**१**)स्वसमानाधिकरण-व्याप्यतावच्छेदक-धर्मान्तराघटितस्यैवव्याप्यतावच्छेदकत्वात्। धूमप्रागभावत्वसंग्रहाय स्वसमानाधिकरणेति॥

**विरुद्धयोः परामर्शे हेत्वोः सत्प्रतिपक्षता॥७७॥**

** विरुद्धयोरिति।** कपिसंयोगतदभावव्याप्यवत्तापरामर्शेऽपि न सत्प्रतिपक्षत्वमत उक्तं—विरुद्धयोरिति। तथाच
स्वसाध्यविरुद्धसाध्याभावव्याप्यवत्तापरामर्शकालीनसाध्यव्याप्यवत्तापरामर्शविषय इत्यर्थः॥७५॥७६॥७७॥

**साध्यशून्यो यत्र पक्षस्त्वसौ बाध उदाहृतः।  
उत्पत्तिकालीनघटे गन्धादिर्यत्र साध्यते॥७८॥**

** साध्यशून्य इति**। पक्षः पक्षतावच्छेदकविशिष्ट इत्यर्थः। तेन घटे गन्धसत्त्वेऽपि न क्षतिः। एवं मूलावच्छिन्नो वृक्षः कपिसंयोगीत्यत्रापि बोध्यम्॥७८॥

इति श्रीविश्वनाथपञ्चाननभट्टाचार्यविरचितायां  
सिद्धान्तमुक्तावल्यामनुमानखण्डम्॥  
\_\_\_\_\_\_\_\_\_\_\_\_\_\_\_

 उपमितिं व्युत्पादयति—

**ग्रामीणस्य प्रथमतः पश्यतो गवयादिकम्।  
सादृश्यधीर्गवादीनां या स्यात्सा करणं मतम्॥७९॥**

**वाक्यार्थस्यातिदेशस्य स्मृतिर्व्यापार उच्यते।  
गवयादिपदानां तु शक्तिधीरुपमाफलम्॥८०॥**

** ग्रामीणस्येति**। यत्रारण्यकेन केनचिद्ग्रामीणं प्रत्युक्तं गोसदृशो गवयपदवाच्य इति पश्चाद्ग्रामीणेन क्वचिदरण्यादौ गवयो दृष्टस्तत्र
गोसादृश्यदर्शनंयज्जातं तदुपमितिकरणम्। तदनन्तरं गोसदृशो गवयपदवाच्य इत्यतिदेशवा-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

** १** स्वपदं गुरुत्वेनाभिमतधर्मपरम्। स्वस्माद्धर्मान्तरत्वं च स्वानवच्छिन्नविषयतावच्छेदकत्वम्। तेन प्रकृते नीलधूमत्वसमानाधिकरणस्य प्रकृतसाध्यव्याप्यतावच्छेदकस्य धूमत्वस्यःविशिष्टशुद्धयोरैक्येन नीलधूमत्वादभिन्नत्वेऽपि न क्षतिः। धूमत्वस्य नीलधूमत्वानवच्छिन्नायाःधूमवानिति ज्ञानीयप्रकारताया अवच्छेदकत्वान्नीलधूमत्वस्य च तद्घटितत्वादिति भावः।

क्यार्थस्मरणं यज्जायते तदेव व्यापारः। तदनन्तरं गवयो गवयपदवाच्य इतिज्ञानं यज्जायते तदुपमितिः। न त्वयं गवयपदवाच्य इत्युपमितिः, गवयान्तरेशक्तिग्रहाभावप्रसङ्गात्॥७९॥८०॥

इति श्रीविश्वनाथपञ्चाननभट्टाचार्यविरचितायां सिद्धान्तमुक्तावल्यामुपमानखण्डम्॥

 शाब्दबोधप्रकारं दर्शयति—

**पदज्ञानं तु करणं द्वारं तत्र पदार्थधीः।  
शाब्दबोधः फलं तत्र शक्तिधीः सहकारिणी॥८१॥**

** पदज्ञानं त्विति**। नतु ज्ञायमानं पदं करणं पदाभावेऽपि मौनिश्लोकादौशाब्दबोधात्। **पदार्थधीरिति।** पदजन्यपदार्थस्मरणं व्यापारः। अन्यथा पदज्ञानवतः प्रत्यक्षादिना पदार्थोपस्थितावपि शाब्दबोधापत्तेः। तत्रापि वृत्या पदजन्यत्वं बोध्यम्। अन्यथा घटादिपदात्समवायसंबन्धेनाकाशस्मरणे जाते आकाशस्यापि शाब्दबोधापत्तेः। वृत्तिश्च शक्तिलक्षणान्यतरसंबन्धः। अत्रैव शक्तिज्ञानस्योपयोगः। पूर्वं शक्तिग्रहाभावे पदज्ञानेऽपि तत्संबन्धेन स्मरणानुपपत्तेः। पदज्ञानस्य हि
एकसंबन्धिज्ञानविधयार्थस्मारकत्वम्। शक्तिश्च पदेन सह पदार्थस्यसंबन्धः। सा चास्माच्छब्दादयमर्थो बोद्धव्य इतीश्वरेच्छारूपा। आधुनिके नाम्निशक्तिरस्त्येव एकादशेऽहनि पिता नाम कुर्यादितीश्वरेच्छायाः सत्त्वात्। आधुनिकसंकेतिते तु न शक्तिरिति संप्रदायः। नव्यास्तु ईश्वरेच्छा न शक्तिः किंत्विच्छैव तेनाधुनिकसंकेतितेऽपि शक्तिरस्त्येवेत्याहुः। शक्तिग्रहस्तु व्याकरणादितः।तथाहि—'शक्तिग्रहं व्याकरणोपमानकोशाप्तवाक्याद्व्यवहारतश्च। वाक्यस्य शेषाद्विवृतेर्वदन्ति सांनिध्यतः सिद्धपदस्य वृद्धाः।' धातुप्रकृतिप्रत्ययादीनां शक्तिग्रहोव्याकरणाद्भवति। क्वचित्सति बाधके त्यज्यते। यथा वैयाकरणैराख्यातस्य कर्तरिशक्तिरुच्यते। चैत्रः पचतीत्यादौ कर्त्रा सह चैत्रस्याभेदान्वयः। तच्च गौरवात्त्यज्यते। किंतु कृतौ शक्तिग्रहो लाघवात्। कृतिश्चैत्रादौ प्रकारीभूय भासते। नचकर्तुरनभिधानाच्चैत्रादिपदानन्तरं तृतीया स्यादिति वाच्यं, कर्तृसंख्यानभिधानस्यतत्र तन्त्रत्वात्। संख्याभिधानयोग्यश्च कर्मत्वाद्यनवरुद्धः प्रथमान्तपदोपस्थाप्यः॥कर्मत्वादीत्यस्येतरविशेषणत्वतात्पर्याविषय**^(१)**त्वमर्थः। तेन चैत्र इव मैत्रो गच्छतीत्यादौ न चैत्रे संख्यान्वयः। यत्र^(**२**)कर्मादौ न विशेषणत्वे तात्पर्यं तद्वारणाय  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** बोधीयप्रकारतावृत्तितात्पर्यीयविशेष्यतानिरूपित—निष्ठत्वसंबन्धावच्छिन्नप्रकारतानाश्रयत्वमित्यर्थः।

 **२** चैत्र एव पचति चैत्रश्चैत्रं पश्यतीत्यादावेवकारार्थेऽन्यस्मिन् कर्मत्वादौच चैत्रस्य विशेषणत्वात् संख्यान्वयानुपपत्त्या विशेषणत्वमात्रेण तात्पर्याविषयत्वं विवक्षणीयम्। इत्थं च तण्डुलं पचतीत्यादौ यदि विशेषणत्वमुख्यविशेष्यत्वाभ्यां तण्डुलबोवधेतात्पर्यं तत्र संख्यान्वयवारणाय प्रथमान्तेत्यादिरित्यर्थः।

प्रथमान्तेति। ^(**१**)यद्वा धात्वर्थातिरिक्ताविशेषणत्वं प्रथमदलार्थः। तेन चैत्र इव मैत्रोगच्छतीत्यत्र चैत्रादेर्वारणम्। स्तोकं पचतीत्यादौ स्तोकादेर्वारणाय च द्वितीयदलम्।तस्य
द्वितीयान्तोपस्थाप्यत्वाद्वारणमिति। एवं व्यापारेऽपि न शक्तिर्गौरवात्। रथोगच्छतीत्यादौ तु व्यापारे आश्रय^(**२**)त्वे वा लक्षणा। जानातीत्यादौ तु आश्रयत्वेनश्यतीत्यादौ प्रतियोगित्वे निरूढलक्षणा। उपमानाद्यथा शक्तिग्रहस्तथोक्तम्। एवंकोशादपि शक्तिग्रहः। सति बाधके क्वचित्त्यज्यते। यथा नीलादिपदानां नीलरूपादौ नीलादिविशिष्टे च शक्तिः कोशेन**^(३)**व्युत्पादिता तथापि लाघवान्नीलादावेवशक्तिः। नीलादिरूपविशिष्टे तु ^(**४**)लक्षणेति। एवमाप्तवाक्यादपि। यथा कोकिलःपिकपदवाच्य इत्यादिशब्दात्पिकादिपदशक्तिग्रहः। एवं व्यवहारादपि। यथा प्रयोजकवृद्धेन घटमानयेत्युक्तं तच्छ्रुत्वा प्रयोज्यवृद्धेन घट आनीतस्तदवधार्य पार्श्वस्थोबालो घटानयनरूपं कार्यं घटमानयेति शब्दप्रयोज्यमित्यवधारयति। ततश्च घटंनय गामानयेत्यादावावापोद्वापाभ्यां घटादिपदानां कार्यान्वितघटादौ शक्तिं गृह्णाति। इत्थं च भूतले नीलो घट इत्यादिशब्दान्न शाब्दबोधः। घटादिपदानांकार्यान्वितघ^(**५**)टादिबोधे सामर्थ्यावधारणात्कार्यताबोधं प्रति च लिङादीनांसामर्थ्यात्तदभावान्न शाब्दबोध इति केचित्[^37]। तन्न। प्रथमतः कार्यान्वितघटादौ शक्त्यवधारणेऽपि लाघवेन पश्चात्तस्य परित्यागौचित्यात्। अत एव चैत्रपुत्रस्ते जातः, कन्या[^38] ते गर्भिणी जाता इत्यादौ मुखप्रसादमुखमालिन्याभ्यां सुखदुःखे अनुमाय तत्कारणत्वेन परिशेषाच्छाब्दबोधं निर्णीय तद्धेतुतया तंशब्दमवधारयति। तथाच व्यभिचारात्कार्यान्विते न शक्तिः। नच तत्र तं पश्येत्यादि शब्दान्तरमध्याहार्यं, मानाभावात्। चैत्र पुत्रस्ते जातो मृतश्चेत्यादौ तदभावाच्च। इत्थंच लाघवादन्वितघटेऽपि शक्तिं त्यक्त्वा घटपदस्य
घटमात्रेशक्तिमवधारयति। एवं वाक्यशेषादपि शक्तिग्रहः। यथा यवमयश्चरुर्भवतीत्यत्रयवपदस्य दीर्घशुकविशेषे आर्याणां प्रयोगः कङ्गौ च म्लेच्छानाम्, तत्र हि'अथान्या ओषधयो म्लायन्तेऽथैते मोदमानास्तिष्ठन्ति' इति वाक्यशेषाद्दीर्घशूके शक्तिर्निर्णीयते, कङ्गौ तु शक्तिभ्रमात्प्रयोगो नानाशक्तिकल्पने गौरवात्। हर्यादिपदे तु विनिगमकाभावान्नानाशक्तिकल्पनम्। एवं विवरणादपि शक्तिग्रहः।विवरणं तु तत्समानार्थकपदान्तरेण तदर्थकथनम्। यथा घटोऽस्तीत्यस्य कलशोऽस्तीत्यनेन विवरणाद्घटपदस्य कलशे शक्तिग्रहः। एवं पचतीत्यस्य पाकं करोतीत्य-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^37]: "प्राभाकराः।"

[^38]: "अप्रत्ता दुहिता।"

 **१** द्वितीयदलस्य प्रकारान्तरेण फलं वक्तुमन्यथा प्रथमदलार्थमाह—यद्वेति।

 **२** रथोगच्छतीत्यत्र गमनानुकूलव्यापारस्य न बोध इति नवीनमतमाश्रित्याह—आश्रयत्वे वेति।

 **३** 'गुणे शुक्लादयः पुंसि गुणिलिङ्गास्तु तद्वति' इति कोशेन।

 **४** 'गुणवचनान्मतुपो लुगिष्टः’इति स्मरणान्मतुपैव विशिष्टार्थबोधसंभवेऽलं लक्षणयेत्यपि वदन्ति।

 **५** साक्षात्परंपरया वाकार्यत्वान्वितविषयकशाब्दत्वावच्छिन्नं प्रति पदत्वेन कारणतेति कार्यकारणभावः। इयमेवकार्यान्विते पदानामानुभाविकी शक्तिः।

नेन विवरणादाख्यातस्य यत्नार्थकत्वं कल्प्ये^(**१**)ते॥ एवं प्रसिद्धपदसांनिध्यादपि[^39] शक्तिग्रहः। यथा इह सहकारतरौ मधुरं पिको रौतीत्यादौ पिकपदस्य कोकिले शक्तिग्रह इति। तत्र जातावेव शक्तिर्न तु व्यक्तौ ^(**३**)व्यभिचारादानन्त्याच्च, व्यक्तिं विनाच जातिभानस्यासंभवाद्व्यक्तेरपि भानमिति केचित्। तन्न। शक्तिं विना व्यक्तिभानानुपपत्तेः। नच व्यक्तौ लक्षणा, अनुपपत्तिप्रतिसन्धानं विनापि व्यक्तिबोधात्।नच व्यक्तिशक्तावानन्त्यं, सकलव्यक्तावेकस्या एव शक्तेः स्वीकारात्। न चाननु^(**४**)गमः, गोत्वादेरेवानुगमकत्वात्। किंच गौः शक्येति शक्तिग्रहो यदि तदाव्यक्तौ शक्तिः। यदि तु गोत्वं शक्यमिति शक्तिग्रहस्तदागोत्वप्रकारकपदार्थस्मरणंशाब्दबोधश्चन स्यात्। समानप्रकारकत्वेन शक्तिज्ञानस्य पदार्थस्मरणं शाब्दबोधं प्रति च हेतुत्वात्। किंच गोत्वे यदि शक्तिस्तदा गोत्वत्वं शक्यतावच्छेदकंवाच्यम्। गोत्वत्वं तु गवेतरासमवेतत्वे सति सकलगोसमवेतत्वम्। तथाचगोव्यक्तीनां शक्यतावच्छेदकेऽनुप्रवेशात्तवैव गौरवम्। तस्मात्तत्तज्जात्याकृतिविशिष्टतत्तद्व्यक्तिबोधानुपपत्त्या कल्प्यमाना शक्तिर्जात्याकृतिविशिष्टव्यक्तौ विश्राम्यतीति। शक्तं पदं, तच्चतुर्विधम् क्वचिद्यौगिकं क्वचिद्रूढं क्वचिद्योगरूढं क्वचिद्यौगिकरूढम्। तथाहि यत्रावयवार्थ एव बुध्यते तद्यौगिकम्। यथा पाचकादिपदम्। यत्रावयवशक्तिनैरपेक्ष्येण समुदायशक्तिमात्रेण बुध्यते तद्रूढम्। यथा गोमण्डलादिपदम्। यत्र तु अवयवशक्तिविषये समुदायशक्तिरप्यस्ति तद्योगरूढम्। यथापङ्कजादिपदम्। तथापि पङ्कजपदमवयवशक्त्या पङ्कजनिकर्तृरूपमर्थं बोधयति।समुदायशक्त्या च पद्मत्वेन रूपेण पद्मं बोधयति। नच केवलयाऽवयवशक्त्याकुमुदे प्रयोगः स्यादिति वाच्यं, रूढिज्ञानस्य केवल^(**५**)यौगिकार्थज्ञाने प्रतिबन्धकत्वादिति प्राञ्चः। वस्तुतस्तु, समुदायशक्त्युपस्थितपद्मेऽवयवार्थपङ्कजनिकर्तुरन्वयोभवति सांनिध्यात्[^40]। यत्र तु रूढ्य^(**७**)र्थस्य बाधः प्रतिसंधीयते[^41] तत्र लक्षणया कुमुदादेर्बोधः। यत्र तु कुमुदत्वेन रूपेण बोधे न तात्पर्यज्ञानं पद्मत्वस्य च बाधस्तत्रावयवशक्तिमात्रेण निर्वाह इत्याहुः। यत्र तु स्थलपद्मादाववयवार्थबाधस्तत्र समुदायशक्त्या पद्मत्वेन रूपेण बोधः। यदि तु स्थलपङ्कजं विजातीयमेव तदा लक्षणयैवेति। यत्र तु यौगिकार्थरूढ्यर्थयोः स्वातन्त्र्येण बोधस्तद्यौगिकरूढम्।  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^39]: "प्रसिद्धार्थकपदस्येत्यर्थः।"

[^40]: "रूढ्यर्थस्यसंनिहितोपस्थितिकत्वादित्यर्थः।"

[^41]: " कुमुदत्वेन च बोधे तात्पर्यज्ञानमिति पूरणीयम्।"

 **१** आख्यातं यत्नत्वविशिष्टे शक्तं, यत्नत्वविशिष्टशक्तकरोतिपदप्रतिपादितार्थप्रतिपादकत्वादित्यनुमानेनेत्यर्थः।

 **३** यस्यांकस्यांचिद्व्यक्तौ शक्तिः सर्वासुवेति विकल्प्य क्रमेण दोषावाह—व्यभिचारादानन्त्याच्चेति। तत्र व्यभिचारस्त्वगृहीतशक्तिकव्यक्तावपि शाब्दबोधोदयादानन्त्यं च व्यक्तिभेदप्रयुक्त्येति बोध्यम्।

 **४** गोव्यक्तीनामननुगततया विषयतासंबन्धेन शक्तिज्ञाननिष्ठकारणतायामवच्छेदकत्वासंभव इत्यर्थः।

 **५** रूढ्यर्थतावच्छेदकावच्छिन्नविशेष्यत्वानिरूपितयौगिकार्थनिष्ठविषयताकज्ञाने इत्यर्थः।

 **७** रूढ्यर्थस्य बाध इति तु रूढ्यर्थयोगार्थयोः परस्परान्वयबोधसामग्रीविरहस्योपलक्षणम्।

यथोद्भिदादिपदम्। तत्र हि उद्भेदनकर्ता तरुगुल्मादिरपि बुध्यते यागविशेषोऽपीति॥८१॥

**लक्षणा शक्यसंबन्धस्तात्पर्यानुपपत्तितः।**

** लक्षणेति।** गङ्गायां घोष इत्यादौ गङ्गापदस्य शक्यार्थे प्रवाहरूपे
घोषस्यान्वयानुपपत्तिस्तात्पर्यानुपपत्तिर्वा यत्र प्रतिसंधीयते तत्र लक्षणया तीरस्य बोध इति।साच शक्यसंबन्धरूपा। तथाहि—प्रवाहरूपशक्यार्थसंबन्धस्य तीरे गृहीतत्वात्तीरस्यस्मरणम्। ततःशाब्दबोधः। परंतु यद्यन्वयानुपपत्तिर्लक्षणाबीजं स्यात्तदा यष्टीःप्रवेशयेत्यत्र लक्षणा न स्याद्यष्टिषु प्रवेशान्वयस्यानुपपत्तेरभावात्। तेन यष्टिप्रवेशे भोजनतात्पर्यानुपपत्त्या यष्टिधरेषु लक्षणा। एवं काकेभ्यो दधि रक्ष्यतामित्यादौ काकपदस्यदध्युपघातके लक्षणा, सर्वतो दधिरक्षायास्तात्पर्यविषयत्वात्। एवं छत्रिणो यान्तीत्यादौ छत्रिपदस्यैकसार्थवाहित्वे लक्षणा। इयमेवाजहत्स्वार्था लक्षणेत्युच्यते। एकसार्थवाहित्वेन रूपेण छत्रितदन्ययोर्बोधात्। यदि चान्वयानुपपत्तिर्लक्षणाबीजं स्यात्तदा क्वचिद्गङ्गापदस्य तीरे क्वचिद्घोषपदस्य मत्स्यादौ लक्षणेति नियमो न स्यात्। इदंतु बोध्यम्। शक्यार्थसंबन्धो यदि तीरत्वेन रूपेण गृहीतस्तदा तीरत्वेन तीरबोधःयदि तु गङ्गातीरत्वेन रूपेण गृहीतस्तदा तेनैव रूपेण स्मरणम्। अत एव लक्ष्यतावच्छेदके न लक्षणा तत्प्रकारकबोधस्य तत्र लक्षणां विनाप्युपपत्तेः। परंतु एवंक्रमेण शक्यतावच्छेदकेऽपि शक्तिर्न स्यात्तत्प्रकारकशक्यार्थस्मरणं प्रति तत्पदस्य सामर्थ्यमित्यस्य सुवचत्वादिति विभावनीयम्।^(**१**)यत्र तु शक्यार्थस्य परंपरासंबन्धरूपा[^42]लक्षणा सा लक्षितलक्षणेत्युच्यते। यथा द्विरेफादिपदे। रेफद्वयसंबन्धो भ्रमरपदेज्ञायते भ्रमरपदस्य च संबन्धो भ्रमरे ज्ञायते इति तत्र लक्षितलक्षणा। किंतुलाक्षणिकं पदं नानुभावकम्। लाक्षणिकार्थस्य शाब्दबोधे तु पदान्तरं कारणम्। शक्तिलक्षणान्यतरसंबन्धेनेतरपदार्थान्वितस्वशक्यार्थशाबोधं प्रति पदानां सामर्थ्यावधारणात्। वाक्ये तु शक्तेरभावाच्छक्यसंबन्धरूपा लक्षणापि नास्ति। यत्रगभीरायां नद्यां घोष इत्युक्तं तत्र नदीपदस्य नदीतीरे लक्षणा। गभीरपदार्थस्यनद्या सहाभेदेनान्वयः, क्वचिदेकदेशान्वयस्यापि स्वीकृतत्वात्। यदि तत्रैकदेशान्वयोऽपि न स्वीक्रियते तदा नदीपदस्य गभीरनदीतीरे लक्षणा। गभीरपदं तात्पर्यग्राहकम्॥ बहुव्रीहावप्येवम्, तत्र हि चित्रगुपदादौ यद्येकदेशान्वयः स्वीक्रियतेतदा गोपदस्य गोस्वामिनि लक्षणा गवि चित्राभेदान्वयः। यदि त्वेकदेशान्वयोन स्वीक्रियते तदा गोपदस्य चित्रगोमति लक्षणा चित्रपदं तात्पर्यग्राहकम्। एवमारूढवानरो वृक्ष इत्यत्र वानरपदे वानरारोहणकर्मणि लक्षणा। आरूढपदं तात्पर्यग्राहकम्। एवमन्यत्रापि बोध्यम्। तत्पुरुषे तु पूर्वपदे लक्षणा। तथाहि—

[^42]: " स्ववाच्यरेफद्वयघटितपदवाच्यत्वादिरूपेत्यर्थः।"

***\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_***

 १लक्षितलक्षणाया आधिक्यमाशङ्क्य जहत्स्वार्थायामन्तर्भावमाह—यत्रेति।

राजपुरुष इत्यादौ राजपदार्थेन पुरुषपदार्थस्य साक्षान्नान्वयो
निपातातिरिक्तनामार्थयोर्भेदेनान्वयबोधस्याव्युत्पन्नत्वात्। अन्यथा राजा पुरुष इत्यत्रापि तथान्वयबोधःस्यात्। घटो न पट इत्यादौ घटपटाभ्यां नञःसाक्षादेवान्वयान्निपातातिरिक्तेति।नीलो घट इत्यादौ
नामार्थयोरभेदसंबन्धेनान्वयाद्भेदेति। नच राजपुरुष इत्यादौलुप्तविभक्तेः स्मरणं कल्प्यमिति वाच्यम्, अस्मृतविभक्तेरपि ततो बोधोदयात्।तस्माद्राजपदादौ राजसंबन्धिनि लक्षणा। तस्य पुरुषेण सहाभेदान्वयः। द्वन्द्वे तु,धवखदिरौ छिन्धीत्यादौ धवः खदिरश्च विभक्त्यर्थद्वित्वप्रकारेण बुध्यते, तत्र न लक्षणा। **^(१)**नच साहित्ये लक्षणेति वाच्यं, ^(**२**)साहित्यशून्ययोरपि द्वन्द्वदर्शनात्। न चैकक्रियान्वयित्वरूपं साहित्यमस्तीति वाच्यं, क्रियाभेदेऽपि धवखदिरौ पश्य छिन्धीत्यादौ तद्दर्शनात्साहित्यस्याननुभवा^(**३**)च्च। अत एव राजपुरोहितौ सायुज्यकामौ यजेयातामित्यत्र लक्षणाभावाद्द्वन्द्व आश्रीयते। तस्मात्साहित्यं नार्थः, किंतु वास्तवभेदोयत्र तत्र द्वन्द्वः। नच नीलघटयोरभेद इत्यादौ कथमिति वाच्यं तत्र नीलपदस्यनीलत्वे घटपदस्य घटत्वे लक्षणा। अभेद इत्यस्य चाश्रयाभेद इत्यर्थात्। समाहारद्वन्द्वे तु यदि समाहारोऽप्यनुभूयत इत्युच्यते तदाऽहिनकुलमित्यादौ परपदेऽहिनकुलसमाहारे लक्षणा पूर्वपदं तु तात्पर्यग्राहकम्। नच भेरीमृदङ्गं वादयेत्यत्र कथंसमाहारस्यान्वयस्तस्यापेक्षाबुद्धिविशेषरूपस्य वादनासंभवादिति वाच्यं, परंपरासंबन्धेन तदन्वयात्। एवं पञ्चमूलीत्यादावपि। परे तु अहिनकुलमित्यादौ अहिर्नकुलश्च बुध्यते प्रत्येकमेकत्वान्वयः। समाहारसंज्ञा च यत्रैकत्वं नपुंसकत्वं 'द्वन्द्वश्चप्राणितूर्य—' इत्यादिसूत्रेणोक्तं तत्रैव, अन्यत्रैकवचनमसाध्वित्याहुः। पितरौ श्वशुरावित्यादौ पितृपदे जनकदम्पत्योः श्वशुरपदे स्त्रीजनकदम्पत्योर्लक्षणा। एवमन्यत्रापि।घटा इत्यादौ न लक्षणा घटत्वेन रूपेण नानाघटोपस्थितिसंभवात्। कर्मधारयस्थलेतु, नीलोत्पलमित्यादावभेदसंबन्धेन नीलपदार्थ उत्पलपदार्थे प्रकारः। तत्र न लक्षणा। अत एव निषादस्थपतिं याजयेदित्यत्र न तत्पुरुषो लक्षणापत्तेः। किंतु कर्मधारयो लक्षणाभावात्। नच निषादस्य संकरजातिविशेषस्य वेदानधिकाराद्याजनासंभव इति वाच्यं, निषादस्य विद्याप्रयुक्तेस्तत एव कल्पनीयत्वात्। लाघवेनमुख्यार्थस्यान्वये तदनुपपत्त्या कल्पनायाः फलमुखगौरवतयाऽदोषत्वादिति।उपकुम्भमर्धपिप्पलीत्यादौ परपदे तत्संबन्धिनि लक्षणा पूर्वपदार्थप्रधानतयाचान्वयबोध इति। इत्थंच समासे न क्वापि शक्तिः पदशक्त्यैव निर्वाहादिति॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** आकाशावित्यादेःप्रामाण्यवारणाय सुपामुद्देश्यतावच्छेदकव्याप्यसंख्याबोधकत्वंकल्प्यते। इत्थं च धवत्वस्य खदिरत्वस्य वा न प्रत्येकमुद्देश्यतावच्छेदकत्वं संभवति, धवद्वयस्य खदिरद्वयस्य च बोधापत्तेः। अतो धवखदिरसाहित्याश्रये लक्षणाभ्युपेया। एवंचोद्देश्यतावच्छेदकसाहित्यव्याप्यत्वं न धवद्वयवर्तिनः खदिरद्वयवर्तिनो वा द्वित्वस्येतिमीमांसकमतमाशङ्कते—नच साहित्येति।

 **२** सहवृत्तित्वरूपं साहित्यं लक्ष्यमुतैकक्रियान्वयित्वमिति विकल्प्याद्यं दूषयति—साहित्यशून्ययोरपीति।

 **३** स्वरूपतः सत्त्वेऽप्येकक्रियान्वयित्वस्य शाब्दबोधाविषयत्वादित्यर्थः।

**आसत्तिर्योग्यताकाङ्क्षातात्पर्यज्ञानमिष्यते॥८२॥**

**कारणं संनिधानं तु पदस्यासत्तिरुच्यते।**

** आसत्तिरिति।** आसत्तिज्ञानं योग्यताज्ञानमाकाङ्क्षाज्ञानं तात्पर्यज्ञानं चशाब्दबोधे कारणम्। तत्रासत्तिपदार्थमाह—**संनिधानं त्विति**। यत्पदार्थेनयत्पदार्थस्यान्वयोऽपेक्षितस्तयोरव्यवधानेनोपस्थितिः[^43] शाब्दबोधे कारणम्। तेन[^44]गिरिर्भुक्तमग्निमान्देवदत्तेनेत्यादौ न शाब्दबोधः। नीलो द्रव्यं पट इत्यादावासत्तिभ्रमाच्छाब्दबोधः[^45]। आसत्तिभ्रमाच्छाब्दभ्रमाभावेऽपि न ^(**४**)क्षतिः। ननु यत्रछत्री कुण्डली वासस्वी देवदत्त इत्याद्युक्तं तत्रोत्तरपदस्मरणेन पूर्वपदस्मरणस्यनाशादव्यवधानेन तदुत्तरपदस्मरणासंभव इति चेत्। न। प्रत्येकपदानुभवजन्यसंस्कारैश्चरमस्य तावत्पदविषयकस्मरणस्याव्यवधानेनोत्पत्तेः। नानासंनिकर्षैरेकप्रत्यक्षस्येव नानासंस्कारैरेकस्मरणोत्पत्तेरपि संभवात्। तावत्पदसंस्कारसहितचरमवर्णज्ञानस्योद्बोधकत्वात्। कथमन्यथा नानावर्णैरेकपदस्मरणम्। परंतु तावत्पदार्थानां स्मरणादेकदैव खलेकपोतन्यायेन तावत्पदार्थानां क्रियाकर्मभावेनान्वयरूपः शाब्दबोधो भवतीति केचित्। 'वृद्धा युवानः शिशवः कपोताः खले यथामीयुगपत्पतन्ति। तथैव सर्वे युगपत्पदार्थाः परस्परेणान्वयिनो भवन्ति॥' परे तुतद्यदा^(**५**)काङ्क्षितं योग्यं संनिधानं प्रपद्यते। तेन तेनान्वितः स्वार्थः पदैरेवावगम्यते॥'यथाच खण्डवाक्यार्थबोधानन्तरं तथैव पदार्थस्मृत्या महावाक्यार्थबोध इत्यप्याहुः। एतेन तावद्वर्णाभिव्यङ्ग्यः पदस्फोटोऽपि निरस्तः। तत्तद्वर्णसंस्कारसहितचरमवर्णोपलम्भेन तद्व्यञ्जकेनैवोपपत्तेरिति। इदं तु बोध्यम्। यत्र द्वारमित्युक्तं तत्रपिधेहीत्यादिपदस्य ज्ञानादेव बोधो न तु पिधानादिरूपार्थज्ञानात्। पदजन्यतत्पदार्थोपस्थितेस्तत्तच्छाब्दबोधहेतुत्वात्। किंच क्रियाकर्मपदानां तेन तेनैव रूपेणाकाङ्क्षितत्वात्। तेन क्रियापदं विना कथं शाब्दबोधः स्यात्। तथा पुष्पेभ्य इत्यादौ स्पृहयतीत्यादिपदाध्याहारं विना चतुर्थ्यनुपपत्तेः पदाध्याहार आवश्यकः॥

[^43]: "अव्यवधानमासत्तिः, तदुपस्थितिः कारणमित्यर्थः।"

[^44]: "एतादृशयत्तत्पदगर्भासत्तिनिर्वचनेन।"

[^45]: "पटे नीलान्वयतात्पर्यकेत्यादिः।"

 योग्यतां निर्वक्ति—**पदार्थ इत्यादिना।**

**पदार्थे तत्र तद्वत्ता योग्यता परिकीर्तिता॥८३॥**

 एकपदार्थेऽपरपदार्थसंबन्धो योग्यतेत्यर्थः। तज्ज्ञानाभावाच्च वह्निना सिञ्चती-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

**४** आसत्तिभ्रमाच्छाब्दभ्रम इति प्राचांप्रवादो निर्युक्तिकत्वादश्रद्धेय इति भावः।

 **५** स्वार्थाकाङ्क्षितं स्वार्थयोग्यं यत्संनिधानं प्रपद्यतेस्वार्थोपस्थितिविषयो भवति तेन तेनैवान्वितः स्वार्थः पदैः प्रथममनुभाव्यतेऽनन्तरं चमहावाक्यार्थबोध इत्यर्थः। एवंच पूर्वोक्तसमूहालम्बनात्मकं पदार्थस्मरणं विनापि निर्वाहइति भावः। एतन्मते पदजन्यपदार्थस्मृतित्वेन न शाब्दबोधहेतुत्वमपितु शाब्दबोधसाधारणपदजन्यपदार्थोपस्थितित्वेनैव। तेन चरमपदार्थस्मृतिकाले घटादिपदार्थस्मृतेर्नाशेऽपि नशाब्दबोधानुपपत्तिः।

त्यादौ न शाब्दबोधः। नन्वेतस्या योग्यताया ज्ञानं शाब्दबोधात्प्राक्सर्वत्र नसंभवति वाक्यार्थस्यापूर्वस्वादिति चेत्। न। तत्तत्पदार्थस्मरणे सति क्वचित्संशयरूपस्य क्वचिन्निश्चयरूपस्यापि योग्यताया ज्ञानस्य संभवात्। नव्यास्तु, योग्यताज्ञानं न शाब्दज्ञानकारणम्। वह्निना सिञ्चतीत्यादौ सेके वह्निकरणत्वाभाव-  
रूपायोग्यतानिश्चयेन प्रतिबन्धान्न शाब्दबोधः। तदभावनिश्चयस्य लौकिकसंनिकर्षाजन्यदोषविशेषाजन्यतद्भानमात्रे प्रतिबन्धकत्वाच्छाब्दबोधं प्रत्यपि प्रतिबन्धकत्वं सिद्धम्। योग्यताज्ञानविलम्बाच्च शाब्दबोधविलम्बोऽसिद्ध इति वदन्ति॥८२॥८३॥

 

आकाङ्क्षां निर्वक्ति—

**यत्पदेन विना यस्याननुभावकता भवेत्।  
आकाङ्क्षा वक्तुरिच्छा तु तात्पर्यं परिकीर्तितम्॥८४॥**

** यत्पदेनेति**। येन पदेन विना यत्पदस्यान्वयाननुभावकत्वं तेन पदेन सहतस्याकाङ्क्षेत्यर्थः। क्रियापदं विना कारकपदं नान्वयबोधं जनयति तेन तस्याकाङ्क्षा। वस्तुतस्तु क्रियाकारकपदानां संनिधानमासत्त्या चरितार्थम्। परंतुघटकर्मताबोधं प्रति घटपदोत्तरद्वितीयारूपाकाङ्क्षाज्ञानं कारणम्। तेन घटःकर्मत्वमानयनं कृतिरित्यादौ न शाब्दबोधः। अयमेति पुत्रो राज्ञः पुरुषोऽपसार्यतामित्यादौ तु पुत्रेण सह राजपदस्य तात्पर्यग्रहसत्त्वात्तेनैवान्वयबोधः। पुरुषेणसह तात्पर्यग्रहे तु तेन सहान्वयबोधः स्यादेव॥ तात्पर्यं निर्वक्ति—**वक्तुरिच्छेति**। यदि तात्पर्यज्ञानं कारणं न स्यात्तदा सैन्धवमानयेत्यादौ क्वचिदश्वस्यक्वचिल्लवणस्य बोध इति न स्यात्। नच तात्पर्यग्राहकप्रकरणादीनां शाब्दबोधेकारणत्वमस्त्विति वाच्यं तेषामननुगमात्। तात्पर्यज्ञानजनकत्वेन तेषामनुगमेतु तात्पर्यज्ञानमेव लाघवात्कारणमस्तु। इत्थं च वेदस्थलेऽपि तात्पर्यज्ञानार्थमीश्वरः कल्प्यते। नच तत्राध्यापकतात्पर्यज्ञानं कारणमिति वाच्यं, सर्गादावध्यापकाभावात्। नच प्रलय एव नास्तीति कुतः सर्गादिरिति वाच्यं, ^(**१**)प्रलयस्यागमेषु प्रतिपाद्यत्वात्। इत्थं च शुकवाक्येऽपीश्वरीयतात्पर्यज्ञानं कारणम्। विसंवादिशुकवाक्ये तु शिक्षयितुरेव तात्पर्यज्ञानं कारणम्। अन्ये तु नानार्थादौ क्वचिदेव तात्पर्यज्ञानं कारणम्। तथाच शुकवाक्ये विनैव तात्पर्यज्ञानं शाब्दबोधः।वेदे त्वनादिमीमां^(**२**)सापरिशोधिततर्कैरर्थावधारणमित्याहुः॥८४॥

इति श्रीविश्वनाथन्यायपञ्चाननभट्टाचार्यविरचितायां सिद्धान्तमुक्तावल्यां  
शब्दखण्डं समाप्तम्।

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** कार्यद्रव्यानधिकरणकालविशेषात्मकस्य प्रलयस्य 'नाहो न रात्रिर्न नभो न भूमिर्नासीत्तमो ज्योतिरभून्न चान्यत्' इत्यादिष्वागमेष्वित्यर्थः। मीमांसा लाघवज्ञानात्मकस्तर्कः तेन परिशोधितैः सहकृतैस्तर्कैरनुमानैरित्यर्थः।

 पूर्वमनुभवस्मरणभेदाद्बुद्धेर्द्वैविध्यमुक्तम्। तत्रानुभवप्रकारा दर्शिताः। सुगमतया स्मरणं न दर्शितम्। तत्र हि पूर्वानुभवः कारणम्। अत्र केचित्। अनुभवत्वेन न कारणत्वं किंतु ज्ञानत्वेनैव। अन्यथा स्मरणानन्तरं स्मरणं न स्यात्समानप्रकारकस्मरणेन पूर्वसंस्कारस्य विनष्टत्वात्। मन्मते तु तेनैव स्मरणेन संस्कारान्तरद्वारा स्मरणान्तरं जन्यत इत्याहुः। तन्न। यत्र समूहालम्बनोत्तरं घटपटादीनां क्रमेणस्मरणमजनिष्ट सकलविषयकस्मरणं तु नाभूत्तत्र फलस्य संस्कारनाशकत्वाभावात्कालस्य रोगस्य वा चरम^(**१**)फलस्य वा संस्कारनाशकत्वं वाच्यम्। तथाच नक्रमिकस्मरणानुपपत्तिः। नच पुनःपुनः स्मरणाद् दृढतरसंस्कारानुपपत्तिरितिवाच्यं, झटित्युद्बोधकसमवधानस्य दार्ढ्यपदार्थत्वात्। नच विनिगमनाविरहादेवज्ञानत्वेनापि जनकत्वं स्यादिति वाच्यं, विशेषधर्मेण व्यभिचाराज्ञाने सामान्यधर्मेणान्यथासिद्धत्वात्। कथमन्यथा दण्डस्य भ्रमिद्वारा द्रव्यत्वेन रूपेण न कारणत्वम्। न चान्तरालिकस्मरणानां संस्कारनाशकत्वसंशयाद्व्यभिचारसंशय इतिवाच्यम्। अनन्तसंस्कारतन्नाशकल्पनापेक्षया चरमस्मरणस्यैव लाघवात्संस्कारनाशकत्वकल्पनेन व्यभिचारसंशयाभावात्॥ इति स्मृतिप्रक्रिया॥

 इदानीं क्रमप्राप्तं मनो निरूपयितुमाह—

**साक्षात्कारे सुखादीनां करणं मन उच्यते।  
अयौगपद्याज्ज्ञानानां तस्याणुत्वमिष्यते॥८५॥**

** साक्षात्कार इति।** एतेन मनसि प्रमाणं दर्शितम्। तथाहि—सुखसाक्षात्कारः सकरणकः, जन्यसाक्षात्कारत्वात्। चाक्षुषसाक्षात्कारवत्। इत्यनुमानेन मनसः करणत्वसिद्धिः। नचैवं दुःखादिसाक्षात्काराणामपि करणान्तराणि स्युरितिवाच्यं, लाघवादेकस्यैव तादृशसकलसाक्षात्कारकरणतया सिद्धेः। ^(**२**)एवं सुखादीनामसमवायिकारण[^46]संयोगाश्रयतया मनसः सिद्धिर्बोद्धव्या। तत्र मनसोऽणुत्वे प्रमाणमाह—**अयौगपद्यादिति।** ज्ञानानां चाक्षुषरासनादीनामयौगपद्यमेककालोत्पत्तिर्नास्तीत्यनुभवसिद्धम्। तत्र ज्ञानेन्द्रियाणां सत्यपि विषयसंनिधाने यत्संबन्धादेकेनेन्द्रियेण ज्ञानमुत्पद्यते यदसंबन्धाच्च परैर्ज्ञानं नोत्पद्यते ^(**४**)तन्मनसो विभुत्वेचासंनिधानं न संभवतीति न विभु मनः। नच तदानीमदृष्टविशेषोद्बोधविलम्बादेव तज्ज्ञानविलम्ब इति वाच्यं तथा सति चक्षुरादीनामप्यकल्पनापत्तेः।नच दीर्घशष्कुलीभक्षणादौ नानावधानभाजां च कथमेकदाऽनेकेन्द्रियजन्यज्ञानमिति वाच्यं, मनसोऽतिलाघवात्त्वरया ज्ञानेन्द्रियसंबन्धान्नानाज्ञानोत्पत्तेः। उत्पल-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^46]: "भावकार्यस्यासमवायिकारणकत्वादित्यर्थः।"

 **१** चरमफले वैजात्यं कल्पयित्वा तेन रूपेण नाशकत्वं वाच्यमित्यर्थः।

** २** नन्वतिलाघवात्त्वगिन्द्रियस्य प्राणस्य वा कारणत्वमस्त्वत आह—एवमिति।

 **४** तत् असंनिधानं मनसो विभुत्वे न संभवतीति योजना।

शतपत्रभेदादाविव यौगपद्यप्रत्ययस्य भ्रान्तत्वात्[^47]। नच मनसः संकोचविकासशालि^(**२**)त्वादुभयोपपत्तिरस्त्विति वाच्यम्, नानावयवतन्नाशादिकल्पने गौरवाल्लाघवान्निरवयवस्याणुरूपस्यैव मनसः कल्पनादिति संक्षेपः॥८५॥

[^47]: "अव्यवहितकालोत्पत्तिकत्वस्य दोषत्वादित्यर्थः।"

इति द्रव्यपदार्थो व्याख्यातः॥

 द्रव्यं निरूप्य गुणान्निरूपयति—

**अथ द्रव्याश्रिता ज्ञेया निर्गुणा निष्क्रिया गुणाः।**

** अथेत्यादिना**। गुणत्वजातौ किं मानमिति चेत्, **^(३)**द्रव्यकर्मभिन्ने सामान्यवति या करणता सा किंचिद्धर्मावच्छिन्ना निरवच्छिन्नकारणताया असंभवात्।नहि रूपत्वादिकं सत्ता वा तत्रावच्छेदिका न्यूनाधिकदेशवृत्तित्वात्। अतश्चतुर्विंशत्यनुगतं किंचिद्वाच्यं तदेव गुणत्वमिति। **द्रव्याश्रिता इति**। यद्यपिद्रव्याश्रितत्वं न लक्षणं कर्मादावतिव्याप्तेस्तथापि द्रव्यत्वव्यापकतावच्छेदकसत्ताभिन्नजातिमत्त्वं तदर्थः। भवति हि गुणत्वं द्रव्यत्वव्यापकतावच्छेदकं तद्वत्ता चगुणानामिति। द्रव्यत्वं कर्मत्वं वा न द्रव्यत्वव्यापकतावच्छेदकं गगनादौ द्रव्यकर्मणोरभावात्। द्रव्यत्वत्वं सामान्यत्वादिकं वा न जातिरिति तद्व्युदासः। **निर्गुणाइति**। यद्यपि निर्गुणत्वं कर्मादावपि तथापि सामान्यवत्त्वे सति कर्मान्यत्वे चसति निर्गुणत्वं बोध्यम्। जात्यादीनां न सामान्यवत्त्वं कर्मणो न कर्मान्यत्वंद्रव्यस्य न निर्गुणत्वमिति तत्र नातिव्याप्तिः। निष्क्रिया इति स्वरूपकथनं न तुलक्षणं गगनादावतिव्याप्तेः॥

**रूपं रसः स्पर्शगन्धौ परत्वमपरत्वकम्॥८६॥**

**द्रवत्वस्नेहवेगाश्च^(४) मता मूर्तगुणा अमी।**

** वेगा इति**। वेगेन स्थितिस्थापकोऽप्युपलक्षणीयः। मूर्तगुणा इति। अमूर्तेषुन वर्तन्त इत्यर्थः। लक्षणं तु तावदन्यान्यत्वम्। एवमग्रेऽपि॥

**धर्माधर्मौ भावना च शब्दो बुद्ध्यादयोऽपि च॥८७॥**

**एतेऽमूर्तगुणाः सर्वे विद्वद्भिः परिकीर्तिताः।**

** अमूर्तगुणा इति**। मूर्तेषु न वर्तन्त इत्यर्थः॥

**संख्यादयो विभागान्ता उभयेषां गुणा मताः॥८८॥**

** उभयेषामिति**। मूर्तामूर्तगुणा इत्यर्थः॥८६॥८७॥८८॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **२** मनसः संकोचे एकेन्द्रियमात्रसंबन्धादेकमेव ज्ञानं विकाशे तु नानेन्द्रियैः संबन्धाद्युगपन्नानाज्ञानानामुत्पत्तिरिति भावः।

 **३** यद्यपि गुणत्वजातौ प्रत्यक्षमेव प्रमाणं रूपादिषु संयुक्तसमवेतसमवायेन गुणत्वप्रत्यक्षत्वसंभवात्, तथाप्यतीन्द्रियरूपादौ तत्प्रत्यक्षासंभवेन तत्साधारण्यं गुणत्वस्य न घटत इत्यनुमानप्रदर्शनम्। रूपादावप्यापामरसाधारण—'गुण' इति प्रत्यक्षासिद्धेश्चेत्यपि बोध्यम्।

 ४

चकारेणानुक्तसमुच्चायकेन गुरूत्वस्य संग्रहः।

**संयोगश्च विभागश्च संख्या द्वित्वादिकास्तथा।  
द्विपृथक्त्वादयस्तद्वदेतेऽनेकाश्रिता गुणाः॥८९॥**

** अनेकाश्रिता इति**। संयोगविभागद्वित्वादीनि द्विवृत्तीनि। त्रित्वचतुष्ट्वादिकंत्रिचतुरादिवृत्तीति बोध्यम्॥८९॥

**अतः शेषगुणाः सर्वे मता एकैकवृत्तयः[^65]।**

[^65]: # "स्वाश्रयान्योन्याभावव्यापकात्यन्ताभावप्रतियोगिन इत्यर्थः।"

** अत इति**। रुपरसगन्धस्पर्शैकत्वपरिमाणैकपृथक्त्वपरत्वापरत्वबुद्धिसुखदुःखेच्छाद्वेषप्रयत्नगुरुत्व-

द्रवत्वस्त्रेहसंस्कारादृष्टशब्दा इत्यर्थः॥

**बुद्ध्यादिषट्कं स्पर्शान्ताः स्नेहः सांसिद्धिको द्रवः॥९०॥**

**अदृष्टभावनाशब्दा अमी वैशेषिका गुणाः।**

** बुद्ध्यादीति**। बुद्धिसुखदुःखेच्छाद्वेषप्रयत्नाइत्यर्थः। स्पर्शान्ताः रूपरसगन्धस्पर्शा इत्यर्थः। द्रवो द्रवत्वम्। वैशेषिकाः विशेषा एव वैशेषिकाः। स्वार्थे ठक्।विशेषगुणा^(**२**) इत्यर्थः॥

**संख्यादिरपरत्वान्तो द्रवोऽसांसिद्धिकस्तथा॥९१॥**

**गुरुत्ववेगौ सामान्यगुणा एते प्रकीर्तिताः।**

** संख्येति।** संख्यापरिमाणपृथक्त्वसंयोगविभागपरत्वापरत्वानीत्यर्थः॥

**संख्यादिरपरत्वान्तो द्रवत्वं स्नेह एव च॥९२॥**

**एते तु द्वीन्द्रियग्राह्याः**

** द्वीन्द्रियेति**। चक्षुषा त्वचापि ग्रहणयोग्यत्वात्।

**अथ स्पर्शान्तशब्दकाः।**

** बाह्यैकैकेन्द्रियग्राह्याः**

** बाह्येति**। रूपादीनां चक्षुरादिग्राह्यत्वात्।

**गुरुत्वादृष्टभावनाः॥९३॥**

**अतीन्द्रिया विभूनां तु ये स्युर्वैशेषिका गुणाः।  
अकारणगुणोत्पन्ना एते तु परिकीर्तिताः॥९४॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **२** विशेषगुणत्वं चभावनान्यो यो वायुवृत्तिवृत्तिस्पर्शावृत्तिधर्मसमवायी तदन्यत्वे सति गुरुत्वाजलद्रवत्वान्यगुणत्वम्। अत्र जात्यादावतिव्याप्तिवारणाय विशेष्यम्। गुरुत्वनैमित्तिकद्रवत्वयोर्वारणायगुरुत्वेत्यादि। सांसिद्धिकद्रवत्वसंग्रहाय अजलेति। संयोगादिवारणाय सत्यन्तम्। संस्कारत्वमादाय भावनायामव्याप्तिवारणायाद्यमन्यान्तं सत्यन्तघटकसमवायिविशेषणम्। सत्तादिकमादायासंभववारणाय स्पर्शसंग्रहाय च स्पर्शावृत्तीति।

**विभूनामिति।** बुद्धिसुखदुःखेच्छाद्वेषप्रयत्नधर्माधर्मभावनाशब्दा इत्यर्थः।**अकारणेति।** कारणगुणेन कार्ये ये गुणा उत्पद्यन्ते ते कारणगुणपूर्वका रूपादयो वक्ष्यन्ते बुद्ध्यादयस्तु न तादृशा आत्मादेः कारणाभावात्॥९०॥९१॥९२॥९३॥९४॥

**अपाकजास्तु स्पर्शान्ता द्रवत्वं च तथाविधम्।  
स्नेहवेगगुरुत्वैकपृथक्त्वपरिमाणकम्॥९५॥**

**स्थितिस्थापक इत्येते स्युः कारणगुणोद्भवाः।**

** अपाकजास्त्विति**। पाकजरूपादीनां कारणगुणपूर्वकत्वाभावात् अपाकजाइत्युक्तम्। तथाविधमपाकजम्। तथैकत्वमपि बोध्यम्।

**संयोगश्च विभागश्च वेगश्चैते तु कर्मजाः॥९६॥**

** संयोगश्चेति।** कर्मजन्यत्वं यद्यपि न साधर्म्यं घटादावतिव्याप्तेः, संयोगजसंयोगेऽव्याप्तेश्च तथापि कर्मजन्यवृत्तिगुणत्वव्याप्यजातिमत्त्वं बोध्यम्। एवमन्यत्राप्यूह्यम्॥९५॥९६॥

**स्पर्शान्तपरिमाणैकपृथक्त्वस्नेहशब्दके।  
भवेदसमवायित्वम्**

** स्पर्शान्तेति**। एकपृथक्त्वमित्यत्र त्वप्रत्ययस्य प्रत्येकमन्वयादेकत्वं पृथक्त्वं चग्राह्यम्। पृथक्त्वपदेन चैकपृथक्त्वम्। **भवेदसमवायित्वमिति।** घटादिरूपरसगन्धस्पर्शाः कपालादिरूपरसगन्धस्पर्शेभ्यो भवन्ति। एवं कपालादिपरिमाणादीनां घटादिपरिमाणाद्यसमवायिकारणत्वम्। शब्दस्यापि द्वितीयशब्दं प्रति।एवं स्थितिस्थापकैकपृथक्त्वयोरपि ज्ञेयम्॥

**अथ वैशेषिके गुणे॥९७॥**

**आत्मनः स्यान्निमित्तत्वम्**

** निमित्तत्वमिति**। बुद्ध्यादीनामिच्छादिनिमित्तत्वादिति भावः॥

**उष्णस्पर्शगुरुत्वयोः।  
वेगेऽपि च द्रवत्वे च संयोगादिद्वये तथा॥९८॥**

**द्विधैव कारणत्वं स्यात्**

** द्विधैवेति।** असमवायिकारणत्वं निमित्तकारणत्वं च। तथाहि—उष्णस्पर्शउष्णस्पर्शस्यासमवायिकारणं पाकजे निमित्तम्। गुरुत्वं गुरुत्वपतनयोरसमवायिकारणं प्रतिघाते निमित्तम्। वेगो वेगस्पन्दनयोरसमवायि अभिघाते निमित्तम्।द्रवत्वं द्रवत्वस्यन्दनयोरसमवायि संग्रहे निमित्तम्। भेरीदण्डसंयोगः शब्देनिमित्तं भेर्याकाशसंयोगोऽसमवायि। वंशदलद्वयविभागः शब्दे निमित्तं वंशदलाकाशविभागेऽसमवायीति॥

**अथ प्रादेशिको भवेत्।**

**वैशेषिको विभुगुणः संयोगादिद्वयं तथा॥९९॥**

प्रादेशिकोऽव्याप्यवृत्तिः॥९७॥९८॥९९॥

**चक्षुर्ग्राह्यं भवेद्रूपं द्रव्यादेरुपलम्भकम्।  
चक्षुषः सहकारि स्याच्छुक्लादिकमनेकधा॥१००॥**

** चक्षुरिति**। रूपत्वजातिस्तु प्रत्यक्षसिद्धा। रूपशब्दोल्लेखिनी प्रतीतिर्नास्तीतिचेन्मास्तु रूपशब्दप्रयोगस्तथापि नीलपीतादिष्वनुगतजातिविशेषोऽनुभवसिद्धएव। रूपशब्दाप्रयोगेऽपि नीलो वर्णः पीतो वर्ण इति वर्णशब्दोल्लेखिनी प्रतीतिरस्त्येव। एवं नीलत्वादिकमपि प्रत्यक्षसिद्धम्। न चैकैका एव नीलरूपादिव्यक्तय इत्येकव्यक्तिवृत्तित्वान्नीलत्वादिकं न जातिरिति वाच्यं, नीलो नष्टो रक्त उत्पन्नइत्यादिप्रतीतेर्नीलादेरुत्पादविनाशशालितया नानात्वात्। अन्यथा
एकनीलनाशेजगदनीलमापद्येत। नच नीलसमवायरक्तसमवाययोरेवोत्पादविनाशविषयकोऽसौप्रत्यय इति वाच्यं, प्रतीत्या समवायानुल्लेखात्। नच स एवायं नील इति प्रत्ययाल्लाघवाच्चैक्यमिति वाच्यं, प्रत्यक्षस्य तज्जातीयविषयकत्वात्सैवेयं गुर्जरीतिवत्।लाघवं तु प्रत्यक्षबाधितम्। अन्यथा घटादीनामप्यैक्यप्रसङ्गादुत्पादविनाशबुद्धेःसमवायालम्बनत्वापत्तेरिति। एतेन रसादिकमपि व्याख्यातम्। **^(१)**चक्षुर्ग्राह्यमितिचक्षुर्ग्राह्यविशेषगुण इत्यर्थः। एवमग्रेऽपि। **द्रव्यादेरिति**। उपलम्भकमुपलब्धिकारणम्। इदमेव विवृणोति—**चक्षुष इति**। द्रव्यगुणकर्मसामान्यानांचाक्षुषप्रत्यक्षं प्रति उद्भूतरूपं कारणम्। **शुक्लादिकमनेकधेति**। तच्च रूपंशुक्लनीलपीतरक्तहरितकपिशकर्बुरादिभेदादनेकप्रकारकं भवति। ननु कथं कर्बुरमतिरिक्तरूपं भवति। इत्थं। नीलपीताद्यवयवारब्धोऽवयवी न तावन्नीरूपोऽप्रत्यक्षत्वप्रसङ्गात्। नापि व्याप्यवृत्तिनीलादिरूपमुत्पद्यते पीतावच्छेदेनापिनीलोपलब्धिप्रसङ्गात्। नाप्यव्याप्यवृत्तिनीलादिकमुत्पद्यते व्याप्यवृत्तिजातीयगुणानामव्याप्यवृत्तित्वे विरोधात्। तस्मान्नानाजातीयरूपैरवयविनि विजातीयं चित्रंरूपमारभ्यते। अत एव 'एकं चित्रम्' इत्यनुभवोऽपि। नानारूपकल्पने गौरवात्।इत्थं च नीलादीनां पीताद्यारम्भे प्रतिबन्धकत्वकल्पनादवयविनि न पीताद्युत्पत्तिः।एतेन स्पर्शोऽपि व्याख्यातः। रसादिकमपि नाव्याप्यवृत्ति किंतु नानाजातीयरसवदवयवैरारब्धेऽवयविनि रसाभावेऽपि न क्षतिः। तत्र रसनयाऽवयवरस एव गृह्यते रसनेन्द्रियादीनां द्रव्यग्रहे सामर्थ्याभावादवयविनो नीरसत्वेऽपि क्षतेरभावात्। नव्यास्तु, तत्राव्याप्यवृत्त्येव नाना रूपं नीलादेः पीतादिप्रतिबन्धकत्वकल्पनेगौरवात्। अत एव—'लोहितो यस्तु वर्णेन मुखे पुच्छे च पाण्डुरः। श्वेतः खुरवि-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** चक्षुर्ग्राह्यमित्यस्येत्यर्थः। तेन चक्षुरितीति प्राक्प्रतीकधारणेऽपि न पौनरुक्त्यम्।

षाणाभ्यां स नीलो वृष उच्यते॥' इत्यादिशास्त्रमप्युपपद्यते। नच व्याप्याव्याप्यवृत्तिजातीयद्वयोर्विरोधः,मानाभावात्। नच लाघवादेकं रूपम्, अनुभवविरोधात्। अन्यथा घटादेरपि लाघवादैक्यं स्यात्। एतेन स्पर्शादिकमपि व्याख्यातमिति वदन्ति॥१००॥

**जलादिपरमाणौ तन्नित्यमन्यत्सहेतुकम्।**

** जलादीति**। जलपरमाणौ तेजःपरमाणौ च रूपं नित्यम्। पृथिवीपरमाणुरूपं तु न नित्यं तत्र पाकेन रूपान्तरोत्पत्तेः। नहि घटस्य पाकानन्तरं तदवयवोऽपक्व उपलभ्यते। नहि रक्तकपालस्य कपालिका नीलावयवा भवति। एवंक्रमेण परमाणावपि पाकसिद्धेः। अन्यज्जलतेजःपरमाणुरूपभिन्नं रूपं सहेतुकंजन्यम्॥

** **रसं निरूपयति—

**रसस्तु रसनाग्राह्यो मधुरादिरनेकधा॥१०१॥**

**सहकारी रसज्ञाया नित्यतादि च पूर्ववत्।**

** रसस्त्विति। सहकारीति**। रासनज्ञाने रसः कारणमित्यर्थः। **पूर्ववदिति।** जलपरमाणौ रसो नित्योऽन्यः सर्वोऽपि रसोऽनित्य इत्यर्थः॥

 गन्धं निरूपयति—

**घ्राणग्राह्यो भवेद्गन्धो घ्राणस्यैवोपकारकः॥१०२॥**

**घ्राणग्राह्य इति। उपकारक इति**। घ्राणजन्यज्ञाने कारणमित्यर्थः।सर्वो गन्धोऽनित्य एव॥१०१॥१०२॥

**सौरभश्चासौरभश्च स द्वेधा परिकीर्तितः।**

 स्पर्शं निरूपयति—

**स्पर्शस्त्वगिन्द्रियग्राह्यस्त्वचः स्यादुपकारकः॥१०३॥**

** स्पर्श इति।** **उपकारक इति।** स्पार्शनप्रत्यक्षे स्पर्शः कारणमित्यर्थः ॥

**अनुष्णाशीतशीतोष्णभेदात्स त्रिविधो मतः।  
काठिन्यादि क्षितावेव नित्यतादि च पूर्ववत्॥१०४॥**

** अनुष्णाशीतेति**। पृथिव्यां वायौच स्पर्शोऽनुष्णाशीतः। जले शीतः। तेजस्युष्णः। **काठिन्येति।** कठिनसुकुमारस्पर्शौपृथिव्यामेवेत्यर्थः। कठिनत्वादिकंतु न संयोगनिष्ठो जातिविशेषः, चक्षुर्ग्राह्यत्वापत्तेः। **पूर्ववदिति।** जलतेजोवायुपरमाणुस्पर्शा नित्यास्तद्भिन्नास्त्वनित्या इत्यर्थः॥१०४॥

**एतेषां पाकजत्वं तु क्षितौ नान्यत्र कुत्रचित्।  
तत्रापि परमाणौ स्यात्पाको वैशेषिके नये॥१०५॥**

** एतेषामिति**। एतेषां रूपरसगन्धस्पर्शानाम्। **नान्यत्रेति।** पृथिव्यां हिरूपरसगन्धस्पर्शपरावृत्तिरग्निसंयोगादुपलभ्यते। नहि शतधापि ध्यायमाने जलेरूपादिकं परिवर्तते। नीरे सौरभमौष्ण्यं चान्वयव्यतिरेकाभ्यामौपाधिकमेवेतिनिर्णीयते। पवनपृथिव्योः शीतस्पर्शादिवत्। तत्रापि पृथिवीष्वपि मध्ये परमाणावेव रूपादीनां पाक इति वैशेषिका वदन्ति। तेषामयमाशयः। अवयविनावष्टब्धेष्ववयवेषु पाको न संभवति परंतु वह्निसंयोगेनावयविषु विनष्टेषु स्वतन्त्रेषुपरमाणुषुपाकः। पुनश्च पक्वपरमाणुसंयोगाद्द्व्यणुकादिक्रमेण पुनर्महावयविपर्यन्तमुत्पत्तिः। तेजसामतिशयितवेगवशात्पूर्वव्यूहनाशो झटिति व्यूहान्तरोत्पत्तिश्चेति। अत्र द्व्यणुकादिविनाशमारभ्य कतिभिः क्षणैः पुनरुत्पत्त्या रूपादिमद्भवतीति शिष्यबुद्धिवैशद्यार्थं क्षणप्रक्रिया। तत्र विभागजविभा**^(१)**गानङ्गीकारे नवक्षणा।तदङ्गीकारे तु विभागः किंचित्सापेक्षो विभागं जनयेत्। निरपेक्षस्य तत्त्वे कर्मत्वं स्यात्। संयोगविभागयोरनपेक्षं कारणं कर्मेति वैशेषिकसूत्रम्। स्वोत्तरोत्पन्नभावान्तरानपेक्षत्वं तस्यार्थः। अन्यथा कर्मणोऽप्युत्तरसंयोगोत्पत्तौ पूर्वसंयोगनाशापेक्षणादव्याप्तिः स्यात्। तत्र यदि द्रव्यारम्भकसंयोगविनाशविशिष्टं कालमपेक्ष्यविभागजविभागः स्यात्तदा दशक्षणा। अथ द्रव्यनाशविशिष्टं कालमपेक्ष्य विभागजविभागः स्यात्तदैकादशक्षणा। तथाहि, अथ नवक्षणा—वह्निसंयोगात्परमाणौकर्म ततः परमाण्वन्तरेण विभागः। तत आरम्भकसंयोगनाशः। ततो द्व्यणुकनाशः।१। ततः परमाणौ श्यामादिनाशः।२। ततो रक्ताद्युत्पत्तिः।३।ततो द्रव्यारम्भानुगुणा क्रिया।४। ततो विभागः।५। ततः पूर्वसंयोगनाशः।६। तत आरम्भकसंयोगः।७। ततो द्व्यणुकोत्पत्तिः।८। ततो रक्ताद्युत्पत्तिः।९।ननु श्यामादिनाशक्षणे रक्तोत्पत्तिक्षणे वा परमाणौ द्रव्यारम्भानुगुणा क्रियाऽस्त्विति चेत्। न। अग्निसंयुक्ते परमाणौ यत्कर्म तद्विनाशमन्तरेण गुणोत्पत्तिमन्तरेणच परमाणौ क्रियान्तराभावात्कर्मवति कर्मान्तरानुत्पत्तेर्निर्गुणे द्रव्ये द्रव्यारम्भानुगुणक्रियानुपपत्तेश्च। तथापि परमाणौ श्यामादिनिवृत्तिसमकालं रक्ताद्युत्पत्तिः स्यादिति चेत्। न। पूर्वरूपादिध्वंसस्यापि रूपान्तरे हेतुत्वात्। इति नवक्षणा॥ अथदशक्षणा। सा च आरम्भकसंयोगविनाशविशिष्टं कालमपेक्ष्य विभागेन विभागजनने सति स्यात्। तथाहि—वह्निसंयोगाद्द्व्यणुकारम्भके परमाणौ कर्म। ततोविभागः। तत आरम्भकसंयोगनाशः। ततो द्व्यणुकनाशविभा^(**२**)गजविभागौ।१।ततः श्यामनाशपूर्वसंयोगनाशौ।२। ततो रक्तोत्पत्त्युत्तरसंयोगौ।३। ततोवह्निनोदनजन्यपरमाणुकर्मणो नाशः।४। ततोऽदृष्टवदात्मसंयोगाद्द्रव्यारम्भानु-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** कारणाकारणविभागात् कार्याकार्यविभागवत्कारणमात्रविभागात् कारणाकारणविभागानङ्गीकारे इत्यर्थः। द्रव्यारम्भकसंयोगप्रतिद्वन्द्विविभागजनकक्रियायास्तदनारम्भकसंयोगप्रतिद्वन्द्विविभागाजनकत्वनियमे मानाभावादिति भावः।

 **२** आरम्भकसंयोगनाशस्यतृतीयक्षण एवोत्पन्नतया चतुर्थक्षणे परमाण्वाकाशविभागः संभवतीति भावः।

गुणा क्रिया।५। ततो विभागः।६। ततः पूर्वसंयोगनाशः।७। तत आरम्भकसंयोगः।८।ततो द्व्यणुकोत्पत्तिः।९। ततो रक्तोत्पत्तिः।१०। अथैकादशक्षणा। वह्निसंयोगात्परमाणौ कर्म। ततो विभागः। ततो द्रव्यारम्भकसंयोगनाशः। ततो द्व्यणुकनाशः।१। ततो द्व्यणुकनाशविशिष्टं कालमपेक्ष्य विभागजविभागश्यामनाशौ।२। ततः पूर्वसंयोगनाशरक्तोत्पत्ती।३। तत उत्तरसंयोगः।४। ततो वह्निनोदनजन्यः परमाणौ कर्मनाशः।५।ततोऽदृष्टवदात्मसंयोगाद्द्रव्यारम्भानुगुणा क्रिया।६। ततो विभागः।७। ततः पूर्वसंयोगनाशः।८। ततो द्रव्यारम्भकोत्तरसंयोगः।९। ततो द्व्यणुकोत्पत्तिः।१०। ततो रक्ताद्युत्पत्तिः।११। इति। मध्यमशब्दवदेकस्मादग्निसंयोगान्न रूपनाशोत्पादौ तावत्कालमेकस्याग्नेरस्थिरत्वात्। किंच नाशक एव यद्युत्पादकस्तदा नष्टे रूपादावग्निनाशे नीरूपश्चिरं परमाणुः स्यात्।उत्पादकश्चेन्नाशकस्तदा रक्तोत्पत्तौ तदग्निनाशे **^(१)**रक्ततरतान स्यात्। अथ परमाण्वन्तरे कर्मचिन्तनात्पञ्चमादिक्षणेऽपि गुणोत्पत्तिः। तथाहि—एकत्र परमाणौ कर्म।ततो विभागः। तत आरम्भकसंयोगनाशपरमाण्वन्तरकर्मणी। ततस्तु द्व्यणुकनाशः। परमाण्वन्तरकर्मजन्यविभाग इत्येकः कालः।१। ततः श्यामादिनाशः।विभागाच्च पूर्वसंयोगनाशश्चेत्येकः कालः।२। ततो रक्तोत्पत्तिर्द्रव्यारम्भकसंयोगश्चेत्येकः कालः।३। अथ द्व्यणुकोत्पत्तिः।४। ततो रक्तोत्पत्तिः।५। इति पञ्चक्षणा॥ द्रव्यनाशसमकालं परमाण्वन्तरे कर्मचिन्तनात्षष्ठे गुणोत्पत्तिः। तथाहि—परमाणुकर्मणा परमाण्वन्तरविभागः। तत आरम्भकसंयोगनाशः। अथद्व्यणुकनाशपरमाण्वन्तरकर्मणी।१। अथ श्यामादिनाशः। परमाण्वन्तरकर्मजश्चविभागः।२। ततो रक्तोत्पत्तिः परमाण्वन्तरे पूर्वसंयोगनाशश्च।३। ततःपरमाण्वन्तरसंयोगः।४। ततो द्व्यणुकोत्पत्तिः।५। अथ रक्तोत्पत्तिः।६। इतिषट्क्षणा॥ एवं श्यामनाशक्षणे परमाण्वन्तरे कर्मचिन्तनात्सप्तक्षणा। तथाहि—परमाणौ कर्म। ततः परमाण्वन्तरेण विभागः। तत आरम्भकसंयोगनाशः। ततोद्व्यणुकनाशः।१। ततः श्यामादिनाशपरमाण्वन्तरकर्मणी।२। ततो रक्तोत्पत्तिःपरमाण्वन्तरे कर्मजविभागश्च।३।ततः परमाण्वन्तरेण पूर्वसंयोगनाशः।४। ततः परमाण्वन्तरेण संयोगः।५। ततो द्व्यणुकोत्पत्तिः।६। ततोरक्तोत्पत्तिः।७। इति सप्तक्षणा॥एवं रक्तोत्पत्तिसमकालंपरमाण्वन्तरे कर्मचिन्तनादष्टक्षणा। तथाहि—परमाणौ कर्म। ततः परमाण्वन्तरविभागः। तत आरम्भकसंयोगनाशः। ततो द्व्यणुकनाशः।१। ततः श्यामनाशः।२। ततो रक्तोत्पत्तिपरमाण्वन्तरकर्मणी।३। ततः परमाण्वन्तरकर्मजविभागः।४। ततः परमा-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** अयं भावः। रूपनाशकतावच्छेदकं विलक्षणाग्निसंयोगत्वं तदेव यदि उत्पादकतावच्छेदकं तदा कार्यतावच्छेदकमपि सामान्यतः पृथिवीपरमाणुरूपत्वं त्वया वाच्यम्।तथा सति क्वचिद्रक्ततरता क्वचिच्च रक्ततमता परमाणौ न स्यात्। कार्यवैचित्र्यस्य कारणतावच्छेदकभेदाधीनत्वात्।

ण्वन्तरे पूर्वसंयोगनाशः।५। ततः परमाण्वन्तरसंयोगः।६। ततो द्व्यणुकोत्पत्तिः।७। अथ रक्तोत्पत्तिः।८। इत्यष्टक्षणा॥१०५॥

**नैयायिकानां तु नये द्व्यणुकादावपीष्यते।**

** नैयायिकानामिति**। नैयायिकानां मते द्व्यणुकादाववयविन्यपि पाकोभवति। तेषामयमाशयः। अवयविनां सच्छिद्रत्वाद्वह्नेः सूक्ष्मावयवैरन्तःप्रविष्टैरवयवेष्ववष्टब्धेष्वपि पाको न विरुध्यते। अनन्तावयवितन्नाशकल्पने गौरवात्। इत्थं च सोऽयं घट इत्यादिप्रत्यभिज्ञापि संगच्छते। यत्र तु न प्रत्यभिज्ञातत्रावयविनाशोऽपि स्वीक्रियत इति॥

 संख्यां निरूपयितुमाह—

**गणनाव्यवहारे तु हेतुः संख्याभिधीयते॥१०६॥**

** गणनेति**। गणनाव्यवहारासाधारणकारणं संख्येत्यर्थः॥१०६॥

नित्येषु नित्यमेकत्वमनित्येऽनित्यमिष्यते।  
द्वित्वादयः परार्धान्ता अपेक्षाबुद्धिजा मताः॥१०७॥

** नित्येष्विति**। नित्येषु परमाण्वादिषु, एकत्वं नित्यम्। अनित्ये घटादावेकत्वमनित्यमित्यर्थः। द्वित्वा^(**१**)दयो व्यासज्यवृत्तिसंख्या अपेक्षाबुद्धिजन्याः॥१०७॥

**अनेकाश्रयपर्याप्ता एते तु परिकीर्तिताः।  
अपेक्षाबुद्धिनाशाच्च नाशस्तेषां निरूपितः॥१०८॥**

** अनेकेति**। यद्यपि द्वित्वादिसमवायः प्रत्येकं घटादावपि वर्तते तथाप्येकोद्वाविति प्रत्ययाभावात्, एको न द्वाविति प्रत्ययसंभवाच्च द्वित्वादीनां पर्याप्तिलक्षणःकश्चन संबन्धोऽनेकाश्रयोऽभ्युपगम्यते। प्रथममपेक्षाबुद्धिः ततो द्वित्वोत्पत्तिः।ततो विशेषणज्ञानं द्वित्वत्वनिर्विकल्पात्मकम्। ततो द्वित्वत्वविशिष्टप्रत्यक्षम्। अपेक्षाबुद्धिनाशश्च। ततो द्वित्वनाश इति। यद्यपि ज्ञानानां द्विक्षणमात्रस्थायित्वं योग्यविभुविशेषगुणानां स्वोत्तरवर्तिगुणानाश्यत्वात्। तथाप्यपेक्षावुद्धेस्त्रिक्षणावस्थायित्वं कल्प्यते। अन्यथा निर्विकल्पककालेऽपेक्षाबुद्धिनाशानन्तरं द्वित्वस्यैव नाशःस्यात्। न तु द्वित्वप्रत्यक्षं, तदानीं विषयाभावात्। विद्य**^(२)**मानस्यैव चक्षुरादिनाज्ञानजननोपगमात्। तस्माद्द्वित्वप्रत्यक्षादिकमपेक्षाबुद्धेर्नाशकं कल्प्यते। न चापेक्षाबुद्धिनाशात्कथं द्वित्वनाश इति वाच्यं, कालान्तरे द्वित्वप्रत्यक्षाभावात्। अपेक्षाबुद्धिस्तदुत्पादिका तन्नाशात्तन्नाश इति कल्पनात्। अत एव तत्पुरुषीयापेक्षा-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** असमवायिकारणं तु द्वित्वादिकं प्रति समवायिकारणगतयावदेकत्वम्।

 **२** ननु तदानींद्वित्वाभावेऽपि तत्पूर्वक्षणे द्वित्वसत्त्वान्न द्वित्वप्रत्यक्षानुपपत्तिरत आह—विद्यमानस्यैवेति।'संबद्धं वर्तमानं च गृह्यते चक्षुरादिना' इत्यनुरोधाल्लौकिकप्रत्यक्षं प्रति द्वित्वादेर्विषयस्यकार्यसहभावेन हेतुत्वादिति भावः।

बुद्धिजन्यद्वित्वादिकं तेनैव गृह्यत इति कल्प्यते। न चापेक्षाबुद्धेर्द्वित्वप्रत्यक्षे कारणत्वमस्त्विति वाच्यं लाघवेन द्वित्वं प्रत्येव कारणत्वस्योचितत्वात्। अतीन्द्रियेद्व्यणुकादावपेक्षाबुद्धिर्योगिनाम्। सर्गादिकालीनपरमाण्वादावीश्वरीयापेक्षाबुद्धिर्ब्रह्माण्डान्तरवर्तियोगिनामपेक्षाबुद्धिर्वाद्वित्वादिकारणमिति॥१०८॥

 अपेक्षाबुद्धिः केत्यत आह—

**अनेकैकत्वबुद्धिर्या सापेक्षाबुद्धिरिष्यते।**

** अनेकेति**। अयमेकोऽयमेक इत्याकारिका इत्यर्थः। इदं तु बोध्यम्। यत्रानियतैकत्वज्ञानं तत्र त्रित्वादिभिन्ना बहुत्वसंख्योत्पद्यते यथा सेनावनादावितिकन्दलीकारः। आचार्यास्तु त्रित्वादिकमेव बहुत्वं मन्यन्ते। तथाच त्रित्वत्वादिव्यापिका बहुत्वत्वजातिर्नातिरिच्यते। सेनावनादावुत्पन्नेऽपि त्रित्वादौ त्रित्वत्वाद्यग्रहो दोषात्^(**१**)। इत्थं चेतो बहुतरेयं सेनेति प्रतीतिरुपपद्यते। बहुत्वस्य संख्यान्तरत्वे तु तत्तारतम्याभावान्नोपपद्येतेत्यवधेयम्॥

 परिमाणं निरूपयति—

**परिमाणं भवेन्मानव्यवहारस्य कारणम्॥१०९॥**

** परिमाणमिति।** परिमितिव्यवहारासाधारणं कारणं परिमाणमित्यर्थः॥१०९॥

अणु दीर्घं महद्ध्रस्वमिति तद्भेद ईरितः।

 तच्चतुर्विधं अणु महद् दीर्घं हस्वंचेति।

**अनित्ये तदनित्यं स्यान्नित्ये नित्यमुदाहृतम्॥११०॥**

**संख्यातः परिमाणाच्च प्रचयादपि जायते।**

** तत् परिमाणम्**। नित्यमित्यत्र परिमाणमित्यनुषज्यते। जायत इत्यत्रापिपरिमाणमित्यनुवर्तते। अनित्यमिति पूर्वेणान्वितम्। तथा चानित्यपरिमाणंसंख्याजन्यं परिमाणजन्यं प्रचयजन्यं चेत्यर्थः॥

 तत्र संख्याजन्यमुदाहरति—

**अनित्यं द्व्यणुकादौ तु संख्याजन्यमुदाहृतम्॥१११॥**

** अनित्यमिति**। द्व्यणुकस्य त्रसरेणोश्च परिमाणं प्रति परमाणुपरिमाणं द्व्यणुकपरिमाणं वा न कारणं परिमाणस्य स्वसमानजातीयोत्कृष्टपरिमाणजनकत्वात्।द्व्यणुकस्याणुपरिमाणं तु परमाण्वणुत्वापेक्षया नोत्कृष्टम्। त्रसरेणुपरिमाणं तु नसजातीयम्। अतः परमाणौ द्वित्वसंख्या द्व्यणुकपरिमाणस्य, द्व्यणुके त्रित्वसंख्याच त्रसरेणुपरिमाणस्यासमवायिकारणमित्यर्थः॥११०॥१११॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** नियतानेकैकत्वज्ञानाभावादित्यर्थः। नियतानेकैकत्वज्ञानस्य त्रित्वाद्युत्पत्तावनपेक्षितत्वेऽपि तस्मिंस्त्रित्वत्वादिप्रकारकप्रत्यक्षं प्रत्यपेक्षितत्वादिति भावः।

 परिमाणजन्यं परिमाणमुदाहरति—

**परिमाणं घटादौ तु परिमाणजमुच्यते।**

** परिमाणं घटादाविति।** घटादिपरिमाणं कपालादिपरिमाणजन्यम्॥प्रचयजन्यमुदाहर्तुं प्रचयं निर्वक्ति—

**प्रचयः शिथिलाख्यो यः संयोगस्तेन जन्यते॥११२॥**

**परिमाणं तूलकादौ**

** प्रचय इति॥११२॥**

 परिमाणं चाश्रयनाशादेव नश्यतीत्याह—

**नाशस्त्वाश्रयनाशतः।**

** नाश इति**। अर्थात्परिमाणस्यैव। न चावयविनाशः कथं परिमाणनाशकःसत्यप्यवयविनि त्रिचतुरादिपरमाणुविश्लेषे तदुपचये चावयविनःप्रत्यभिज्ञानेऽपिपरिमाणान्तरस्य प्रत्यक्षसिद्धत्वादिति वाच्यम्, परमाणुविश्लेषे हि द्व्यणुकस्यनाशोऽवश्यमभ्युपेयस्तन्नाशे च त्रसरेणुनाश एवं क्रमेण महावयविनो नाशस्यावश्यकत्वात्। सति च नाशकेऽनभ्युपगममात्रेण नाशस्यापलपितुमशक्यत्वात्।शरीरादाववयवोपचयेऽसमवायिकारणनाशस्यावश्यकत्वादवयविनाश आवश्यकः।नच पटाद्यविनाशेऽपि तन्त्वन्तरसंयोगात्परिमाणाधिक्यं न स्यादिति वाच्यं,तत्रापि वेमाद्यभिघातेनासमवायिकारणतन्तुसंयोगनाशात्पटनाशस्यावश्यकत्वात्। किंच तन्त्वन्तरस्य तत्पटावयवत्वे पूर्वं तत्पट एव न स्यात्तन्त्वन्तररूपकारणाभावात्। तन्त्वन्तरस्यावयवत्वाभावे च न तेन परिमाणाधिक्यं संयुक्तद्रव्यान्तरवत्। तस्मात्तत्र तन्त्वन्तरसंयोगे सति पूर्वपटनाशस्ततः पटान्तरोत्पत्तिरित्यवश्यं स्वीकार्यम्। अवयविनःप्रत्यभिज्ञानं तु साजात्येन दीपकलिकादिवत्। नचपूर्वतन्तव एव तन्त्वन्तरसहकारात्पूर्वपटे सत्येव पटान्तरमारभन्तामिति वाच्यं,मूर्तयोः समानदेशताविरोधात्तत्र पटद्वयासंभवादेकदा नानाद्रव्यस्य तत्रोपलम्भस्य बाधितत्वाच्च। तस्मात्पूर्वद्रव्यस्य प्रतिबन्धकस्य विनाशे द्रव्यान्तरोत्पत्तिरित्यस्यावश्यमभ्युपेयत्वात्॥

 पृथक्त्वं निरूपयति—

**संख्यावत्तु पृथक्त्वं स्यात्पृथक्प्रत्ययकारणम्॥११३॥**

**अन्योन्याभावतो नास्य चरितार्थत्वमिष्यते।  
अस्मात्पृथगिदं नेति प्रतीतिर्हि विलक्षणा॥११४॥**

** संख्यावदिति**। पृथक्प्रत्ययासाधारणं कारणं पृथक्त्वम्। तन्नित्यतादिकंसंख्यावत्। तथाहि—नित्येष्वेकत्वं नित्यम्। अनित्येष्वनित्यम्। अनित्यमेकत्वंतु आश्रयद्वितीयक्षणे चोत्पद्ये**^(१)**ते आश्रयनाशान्नश्यति। तथैकपृथक्त्वमपि। द्वि-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** अत्र स्वाश्रयावयवगतैकत्वासमवायिकारणकं चेति पूरणीयम्।

त्वादिवच्च द्विपृथक्त्वादिकमपीत्यर्थः। नन्वयमस्मात्पृथगित्यादावन्योन्याभावोभासते तत्कथं पृथक्त्वं गुणान्तरं स्वीक्रियते, न चास्तु पृथक्त्वं न त्वन्योन्याभावइति वाच्यं, रूपं न घट इति प्रतीत्यनापत्तेः। नहि रूपे घटावधिकं पृथक्त्वंगुणान्तरमस्ति, न वा घटे घटावधिकं पृथक्त्वमस्ति येन परंपरासंबन्धः कल्प्यतइत्यत आह—**अस्मादिति**। ननु शब्दवैलक्षण्यमेव न त्वर्थवैलक्षण्यमिति चेत्।न। विनार्थभेदं घटात्पृथगितिवद्घटो न पट इत्यत्रापि पञ्चमीप्रसंगात्। तस्माद्यदर्थयोगे पञ्चमी सोऽर्थो नञर्थान्योन्याभावतो भिन्नो गुणान्तरं कल्प्यतइति॥११३॥११४॥

 संयोगं निरूपयति—

**अप्राप्तयोस्तु या प्राप्तिः सैव संयोग ईरितः।  
कीर्तितस्त्रिविधस्त्वेष आद्योऽन्यतरकर्मजः॥११५॥**

** अप्राप्तयोरिति**। तं विभजते—**कीर्तित इति।** एष संयोगः॥ ११५॥

**तथोभयक्रियाजन्यो भवेत्संयोगजोऽपरः।  
आदिमः श्येनशैलादिसंयोगः परिकीर्तितः ॥ ११६ ॥**

**मेषयोः संनिपातो यः स द्वितीय उदाहृतः।**

 संनिपातः संयोगः। द्वितीय उभयकर्मजः॥

**कपालतरुसंयोगात्संयोगस्तरुकुम्भयोः॥११७॥**

**तृतीयः स्यात्कर्मजोऽपि द्विधैव परिकीर्तितः।  
अभिघातो नोदनं च शब्दहेतुरिहादिमः॥११८॥**

**शब्दाहेतुर्द्वितीयः स्याद्**

** तृतीय इति**। संयोगजसंयोग इत्यर्थः। तृतीयः स्यादिति पूर्वेणान्वितम्।आदिमः अभिघातः। द्वितीयो नोदनाख्यः संयोग इति॥

विभक्तप्रत्ययकारणं विभागं निरूपयति—

**              विभागोऽपि त्रिधा भवेत्।  
एककर्मोद्भवस्त्वाद्यो द्वयकर्मोद्भवोऽपरः॥११९॥**

**विभागजस्तृतीयः स्यात्तृतीयोऽपि द्विधा भवेत्।  
हेतुमात्रविभागोत्थो हेत्वहेतुविभागजः॥१२०॥**

** विभाग इति**। **एककर्मेति**। तदुदाहरणं तु श्येनशैलविभागादिकं पूर्ववद्बोध्यम्। तृतीयोऽपि विभागजविभागः कारणमात्रविभागजन्यः कारणाकारणविभागजन्यश्चेति। आद्यस्तावत्—यत्र कपाले कर्म ततः कपालद्वयविभागः।

ततो घटारम्भकसंयोगनाशः। ततो घटनाशः। ततस्तेनैव कपालविभागेन सकर्मणः कपालस्याकाशविभागो जन्यते। तत आकाशसंयोगनाशः। तत उत्तरदेशसंयोगः। ततः कर्मनाश इति। नच तेन कर्मणैव कथं देशान्तरविभागो नजन्यत इति वाच्यम्, एकस्य कर्मणैव
आरम्भकसंयोगप्रतिद्वन्द्विविभागजनकत्वस्यानारम्भकसंयोगप्रतिद्वन्द्विविभागजनकत्वस्य च विरोधात्। अन्यथा विकसत्कमलकुड्मलभङ्गप्रसङ्गात्। तस्माद् यदीदमनारम्भकसंयोगप्रतिद्वन्द्विविभागंजनयेत्तदारम्भकसंयोगप्रतिद्वन्द्विविभागं न जनयेत्। नच कारणविभागेनैवद्रव्यनाशात्पूर्वं कुतो देशान्तरविभागो न जन्यत इति वाच्यम्, आरम्भकसंयोगप्रतिद्वन्द्विविभागवतोऽवयवस्य सति द्रव्ये देशान्तरविभागासंभवात्। द्वितीयस्तावत्—यत्र हस्तक्रियया हस्ततरुविभागस्ततः शरीरेऽपि विभक्तप्रत्ययो भवतितत्र शरीरतरुविभागे हस्तक्रिया न कारणं व्यधिकरणत्वात्। शरीरे तु क्रियानास्त्येव अवयविकर्मणो यावदवयवकर्मनियतत्वात्। अतस्तत्र कारणाकारणविभागेन कार्याकार्यविभागो जन्यत इति। अत एव विभागो गुणान्तरम्। अन्यथा शरीरे विभक्तप्रत्ययो न स्यात्। अतः संयोगनाशेन विभागो नान्यथासिद्धो भवति॥११६॥११७॥११८॥११९॥१२०॥

 परापरव्यवहारनिमित्ते परत्वापरत्वे निरूपयति—

**परत्वं चापरत्वं च द्विविधं परिकीर्तितम्।  
दैशिकं कालिकं चापि मूर्त एव तु दैशिकम्॥१२१॥**

**परत्वं मूर्तसंयोगभूयस्त्वज्ञानतो भवेत्।  
अपरत्वं तदल्पत्वबुद्धितः स्यादितीरितम्॥१२२॥**

** परत्वं चेति। दैशिकमिति**। दैशिकपरत्वं बहुतरमूर्तसंयोगान्तरितत्वज्ञानादुत्पद्यते। एवं तदल्पीयस्त्वज्ञानादपरत्वमुत्पद्यते। अत्रावधित्वार्थं पञ्चम्यपेक्षा। यथा पाटलिपुत्रात्काशीमपेक्ष्य प्रयागः परः पाटलिपुत्रात्कुरुक्षेत्रमपेक्ष्यप्रयागोऽपर इति॥१२१॥१२२॥

**तयोरसमवायी तु दिक्संयोगस्तदाश्रये।**

 तयोर्दैशिकपरत्वापरत्वयोः। असमवायी असमवायिकारणम्। तदाश्रये दैशिकपरत्वापरत्वाश्रये॥

**दिवाकरपरिस्पन्दभूयस्त्वज्ञानतो भवेत्॥१२३॥**

**परत्वमपरत्वं तु तदीयाल्पत्वबुद्धितः।  
अत्र त्वसमवायी स्यात्संयोगः कालपिण्डयोः॥१२४॥**

** दिवाकरेति**। अत्र परत्वमपरत्वं कालिकं ग्राह्यम्। यस्य सूर्यपरिस्पन्दापेक्षया

यस्य सूर्यपरिस्पन्दोऽधिकः स ज्येष्ठः। यस्य न्यूनः स कनिष्टः। कालिकपरत्वापरत्वेजन्यद्रव्य एव। अत्र कालिकपरत्वापरत्वयोः॥१२३॥१२४॥

**अपेक्षाबुद्धिनाशेन नाशस्तेषां निरूपितः।**

 तेषां कालिकदैशिकपरत्वापरत्वानाम्॥

 क्रमप्राप्तां बुद्धिं निरूपयितुमाह—

**बुद्धेः प्रपञ्चः प्रागेव प्रायशो विनिरूपितः॥१२५॥**

**अथावशिष्टोऽप्यपरः प्रकारः परिदर्श्यते।  
अप्रमा च प्रमा चेति ज्ञानं द्विविधमिष्यते॥१२६॥**

**तच्छून्ये तन्मतिर्या स्यादप्रमा सा निरूपिता।  
तत्प्रपञ्चोविपर्यासः संशयोऽपि प्रकीर्तितः॥१२७॥**

** बुद्धेरिति**। तत्राप्रमां निरूपयति—**तच्छून्य इति**। तदभाववति तत्प्रकारकं ज्ञानं भ्रम इत्यर्थः। तत्प्रपञ्चोऽप्रमाप्रपञ्चः॥१२५॥ १२६॥१२७॥

**आद्यो देहेष्वात्मबुद्धिः शङ्खादौ पीततामतिः।  
भवेन्निश्चयरूपा या संशयोऽथ प्रदर्श्यते॥१२८॥**

** आद्य इति।** विपर्यास इत्यर्थः। शरीरादौ निश्चयरूपं यदात्मत्वप्रकारंज्ञानं गौरोऽहमित्याकारकम्। एवं शङ्खादौ पीतः शङ्ख इत्याकारकं यज्ज्ञानं निश्चरूपं तद्भ्रम इति॥१२८॥

किंस्विन्नरो वा स्थाणुर्वेत्यादिबुद्धिस्तु संशयः।  
तदभावाप्रकारा धीस्तत्प्रकारा तु निश्चयः॥१२९॥

** किंस्विदिति।** किंस्विदिति वितर्के। निश्चयस्य लक्षणमाह—**तदभावेति**।तदभावाप्रकारकं तत्प्रकारकं ज्ञानं निश्चयः॥१२९॥

** **संशयं लक्षयति—

**स संशयो मतिर्या स्यादेकत्राभावभावयोः।  
साधारणादिधर्मस्य ज्ञानं संशयकारणम्॥१३०॥**

** स संशय इति**। एकधर्मिकविरुद्धभावाभावप्रकारकं ज्ञानं संशय इत्यर्थः।**साधारणेति।** उभयसाधारणो यो धर्मस्तज्ज्ञानं संशयकारणम्। यथोच्चैस्तरत्वंस्थाणुपुरुषसाधारणं ज्ञात्वाऽयं स्थाणुर्न वेति संदिग्धे। एवमसाधारणधर्मज्ञानमपिकारणम्। यथा शब्दत्वस्य नित्यानित्यव्यावृत्तत्वेन शब्दे गृहीतत्वाच्छब्दो नित्यो नवेति संदिग्धे। विप्रतिपत्तिस्तु शब्दो नित्यो न वेत्यादिशब्दात्मिका न संशयकारणं शब्दव्याप्तिज्ञानादीनां निश्चयमात्रजनकत्वस्वभावात्। किंतु तत्र शब्देन कोटि-

द्वयज्ञानं जन्यते संशयस्तु मानस एवेति। एवं ज्ञाने प्रामाण्यसंशयाद्विषयसंशय इति। एवं व्याप्यसंशयादपि व्यापकसंशय इत्यादिकं बोध्यम्। किंतुसंश^(**१**)ये धर्मिज्ञानं धर्मेन्द्रियसंनिकर्षो वा कारणमिति॥१३०॥

**दोषोऽप्रमाया जनकः प्रमायास्तु गुणो भवेत्।  
पित्तदूरत्वादिरूपो दोषो नानाविधः स्मृतः॥१३१॥**

** दोष इति**। अप्रमां प्रति दोषः कारणम्। प्रमां प्रति गुणः कारणम्। अत्रापिपित्तादिरूपा[^48] दोषा अननुगताः। तेषां कारणत्वमन्वयव्यतिरेकाभ्यां सिद्धम्। गुणस्यप्रमाजनकत्वं तु अनुमानात्सिद्धम्। यथा प्रमा ज्ञानसाधारणकारणभिन्नकारणजन्या जन्यज्ञानत्वात्[^66] अप्रमावत्। नच दोषाभाव एव कारणमस्त्विति वाच्यं,पीतः शङ्ख इति ज्ञानस्थले पित्तदोषसत्त्वाच्छङ्खत्वप्रमानुत्पत्तिप्रसङ्गात्। विनिगमनाविरहादनन्तदोषाभावकारणत्वमपेक्ष्य गुणस्य कारणताया न्याय्यत्वात्।नच गुणसत्त्वेऽपि पित्तेन प्रतिबन्धाच्छङ्खेन श्वैत्यज्ञानमतः पित्तादिदोषाभावानांकारणत्वमवश्यं वाच्यं, तथाच किं गुणस्य हेतुत्वकल्पनयेति वाच्यं, तथाप्यन्वयव्यतिरेकाभ्यां गुणस्या^(**४**)पि हेतुत्वसिद्धेः। एवं[^49]।") भ्रमं प्रति गुणाभावः कारणमित्यस्यापि सुवचत्वम्। तत्र दोषाः के इत्याकाङ्क्षायामाह—**पित्तेति**। क्वचित्पीतादिभ्रमे पित्त दोषः। क्वचिच्चन्द्रादेः स्वल्पपरिमाणभ्रमे दूरत्वं दोषः। क्वचिच्च वंशोरगभ्रमे मण्डूकवसाञ्जनमित्येवंरूपा दोषा अननुगता भ्रान्तिजनका इत्यर्थः॥१३१॥

[^48]: "आदिपदेन मण्डूकवसादिपरिग्रहः।"

[^49]: "अन्वयव्यतिरेकसत्त्वेऽपि यद्यन्यथासिद्धत्वं तदेत्यर्थः

[^66]: # "भगवज्ज्ञाने व्यभिचारवारणाय जन्येति।"

 अथ के गुणा इत्याकाङ्क्षायां प्रत्यक्षादौ क्रमशो गुणान्दर्शयति—

**प्रत्यक्षे तु विशेष्येण विशेषणवता समम्।  
संनिकर्षो गुणस्तु स्यादथ त्वनुमितौ पुनः॥१३२॥**

**पक्षे साध्यविशिष्टे तु परामर्शो गुणो भवेत्।  
शक्ये सादृश्यबुद्धिस्तु भवेदुपमितौ गुणः॥१३३॥**

**शाब्दबोधे योग्यतायास्तात्पर्यस्याथ वा प्रमा।  
गुणः स्याद्भ्रमभिन्नं तु ज्ञानमत्रोच्यते प्रमा॥१३४॥**

** प्रत्यक्षे त्विति**। प्रत्यक्षे विशेषणवद्विशेष्यसंनिकर्षो गुणः। अनुमितौ साध्यवति साध्यव्याप्यवैशिष्ट्यज्ञानं गुणः। एवमग्रेऽप्यूह्यम्। प्रमां निरूपयति—**भ्रमभिन्नमिति**॥१३२॥१३३॥१३४॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **(१** धर्मिज्ञानस्यापि संशयहेतुत्वात्तत्कृतः संशयविभागः कथं न प्रदर्शित इत्याह—संशयेइति। संशये संशयमात्रे। तथाच धर्मिज्ञानजन्यतावच्छेदकस्य संशयत्वसमव्याप्तत्वान्न तत्विभाजकतावच्छेदकमित्यर्थः)।

 **४** दोषाभावसत्त्वेऽपि गुणाभावाच्छङ्खादौ न पीतत्वादिप्रमा इतिन गुणस्यान्यथासिद्धत्वमिति भावः।

 ननु यत्र शुक्तिरजतयोरिमे रजते इति ज्ञानं जातं तत्र रजतांशेऽपि प्रमा नस्यात्, तज्ज्ञानस्य भ्रमभिन्नत्वाभावादत आह—

**अथवा तत्प्रकारं यज्ज्ञानं तद्वद्विशेष्यकम्।  
तत्प्रमा न प्रमा नापि भ्रमः स्यान्निर्विकल्पकम्॥१३५॥**

**प्रकारतादिशून्यं हि संबन्धानवगाहि तत्।**

** अथवेति**। तद्वद्विशेष्यकं तत्प्रकारकं ज्ञानं प्रमेत्यर्थः। अथैवं स्मृतेरपि प्रमात्वंस्यात्। ततः किमितिचेत्तथा सति तत्करणस्यापि प्रमाणान्तरत्वं स्यादितिचेत्।न। यथार्थानुभवकरणस्यैव प्रमाणत्वेन विवक्षितत्वात्। इदं तु बोध्यम्। येनसंबन्धेन यद्वत्ता तेन संबन्धेन तद्वद्विशेष्यकत्वं तेन संबन्धेन तत्प्रकारकत्वंवाच्यम्। तेन कपालादौ संयोगादिना घटादिज्ञाने नातिव्याप्तिः। एवं सतिनिर्विकल्पकं प्रमा न स्यात्तस्य सप्रकारकत्वाभावादत आह—**न प्रमेति**। ननुवृक्षे कपिसंयोगज्ञानं भ्रमः प्रमा च स्यादिति चेत्। न। प्रतियोगिव्यधिकरणसंयोगाभाववति संयोगज्ञानस्य भ्रमत्वात्। नच वृक्षे संयोगाभावावच्छेदेनसंयोगज्ञानं भ्रमो न स्यात्तत्र संयोगाभावस्य प्रतियोगिसमानाधिकरणत्वादितिवाच्यं, तत्र संयोगाभावावच्छेदेन संयोगज्ञानस्य भ्रमत्वात्। लक्ष्यस्याननुगमाल्लक्षणाननुगमेऽपि न क्षतिः॥१३५॥

**प्रमात्वं न स्वतो ग्राह्यं संशयानुपपत्तितः॥१३६॥**

** प्रमात्वमिति**। मीमांसका हि प्रमात्वं स्वतो ग्राह्यमिति वदन्ति। तत्रगुरूणां मते ज्ञानस्य स्वप्रकाशरूपत्वात्त[^50]ज्ज्ञानप्रामाण्यं तेनैव गृह्यत इति। भाट्टानांमते ज्ञानमतीन्द्रियम्। ज्ञानजन्या ज्ञातता प्रत्यक्षा तया च ज्ञानमनुमीयते।मुरारिमिश्राणां मतेऽनुव्यवसायेन ज्ञानं गृह्यते। सर्वेषामपि मते तज्ज्ञानविषयकज्ञानेन तज्ज्ञानप्रामाण्यं गृह्यते। विष**^(२)**यनिरूप्यं हि ज्ञानमतो ज्ञानवित्तिवेद्यो[^51]विषयः। तन्मतं दूषयति—**न स्वतो ग्राह्यमिति। संशयेति**। यदि ज्ञानस्यप्रामाण्यं स्वतो ग्राह्यं स्यात्तदाऽनभ्या^(**४**)सदशापन्नज्ञाने प्रामाण्यसंशयो न स्यात्।तत्र हि यदि ज्ञानं ज्ञातं तदा त्वन्मते प्रामाण्यं ज्ञातमेवेति कथं संशयः। यदि तुज्ञानं न ज्ञातं तदा धर्मिज्ञानाभावात्कथं संशयः। तस्माज्ज्ञाने प्रामाण्यमनुमेयम्। तथाहि—इदं ज्ञानं प्रमा संवादिप्रवृत्तिजनकत्वात्। यन्नैवं तन्नैवं यथाऽप्रमा। इदं पृथिवीत्वप्रकारकं ज्ञानं प्रमा‚ गन्धवति पृथिवीत्वप्रकारकज्ञानत्वात्।एवमिदं जलत्वप्रकारकं ज्ञानं प्रमा स्नेहवति जलत्वप्रकारकज्ञानत्वात्। नच हेतु-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^50]: "स्वविषयकत्वादित्यर्थः।"

[^51]: "वित्तिः—ज्ञानम्।"

 **२** विषयघटितं हि प्रामाण्यं कथं ज्ञानज्ञाने विषय इत्याशङ्कांनिराचष्टे—विषयनिरूप्यमिति। विषयाकारेणाकारवदित्यर्थः। विषयाविषयकप्रत्यक्षाविषयइति यावत्।

 **४** अवधृतप्रामाण्यसजातीयेतरेत्यादिः। यस्मिन्प्रामाण्यमवधृतं तत्सजातीये तत्साजात्येन लिङ्गेन प्रामाण्यानुमानान्न संशय इति भावः।

ज्ञानं कथं जातमिति वाच्यं पृथिवीत्वप्रकारकत्वस्य स्वतो ग्राह्यत्वात्। तत्र गन्धग्रहेण गन्धवद्विशेष्यकत्वस्यापि सुग्रहत्वात्। तत्प्रकारकत्वावच्छिन्नतद्वद्विशेष्यकत्वं परं न गृह्यते संश**^(१)**यानुरोधात्। ननु—“सर्वेषां ज्ञानानां यथार्थत्वात्प्रमालक्षणे तद्वद्विशेष्यकत्वं विशेषणं व्यर्थम्, नच रङ्गे रजतार्थिनः प्रवृत्तिर्भ्रमजन्यान स्यात् तव मते भ्रमस्याभावादिति वाच्यं, तत्र हि दोषाधीनस्य पुरोवर्तिनिस्वतन्त्रोपस्थितरजतभेदाग्रहस्य हेतुत्वात्। सत्यरजतस्थले तु विशिष्टज्ञानस्य सत्त्वात्तदेव कारणम्, अस्तु वा तत्रापि भेदाग्रहः, स एव कारणमिति। न चान्यथाख्यातिः संभवति, रजतप्रत्यक्षकारणस्य रजतसंनिकर्षस्याभावाद्रङ्गे रजतबुद्धेरनुपपत्तेः—”इति चेत्। न सत्यरजतस्थले प्रवृत्तिं प्रति विशिष्टज्ञानस्य हेतुतायाःक्लृप्तत्वादन्यत्रापि तत्कल्पनात्। नच संवादिप्रवृत्तौ तत्कारणं विसंवादिप्रवृत्तौच भेदाग्रहः कारणमिति वाच्यं लाघवेन प्रवृत्तिमात्रे तस्य हेतुत्वकल्पनात्। इत्थंच रङ्गे रजतत्वविशिष्टबुद्ध्यनुरोधेन ज्ञानलक्षणाप्रत्यासत्तिकल्पनेऽपि न क्षतिः, फलमुखगौरवस्यादोषत्वात्। किंच^(**२**)यत्र रङ्गरजतयोरिमे रजते रङ्गे वेति ज्ञानं जातंतत्र न कारणबाधोऽपि। अपिच यत्र रङ्गरजतयोरिमे रजतरङ्गे इति ज्ञानं तत्रोभयत्र युगपत्प्रवृत्तिनिवृत्ती स्यातां, रङ्गे रङ्गभेदग्रहे रजते रजतभेदग्रहे चान्यथाख्यातिभया**^(३)**त्त्वन्मते दोषा**^(४)**देव रङ्गे रजतभेदाग्रहस्य रजते रङ्गभेदाग्रहस्य च सत्त्वात्। किंचा^(**५**)नुमितिं प्रति भेदाग्रहस्य हेतुत्वे जलह्रदे वह्निव्याप्यधूमवद्भेदाग्रहादनुमितिर्निराबाधा। यदि च विशिष्टज्ञानं कारणं तदायोगोलके वह्निव्याप्यधूमज्ञानमनुमित्यनुरोधादापतितम्। सेयमुभयतस्पाशा रज्जुः। इत्थं चान्यथाख्यातौ प्रत्यक्षमेव प्रमाणं रङ्गं रजततयाऽवेदिषमित्यनुभवादिति संक्षेपः॥१३६॥

 पूर्वं व्याप्तिरुक्ता तद्ग्रहोपायस्तु न दर्शित इत्यतस्तं दर्शयत—

**व्यभिचारस्याग्रहोऽपि सहचारग्रहस्तथा।  
हेतुर्व्याप्तिग्रहे तर्कः क्वचिच्छङ्कानिवर्तकः॥१३७॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** संशयजनकदोषस्य प्रामाण्यग्रहप्रतिबन्धकत्वकल्पनादिति भावः।

 **२** रजतत्वविशिष्टविषयकत्वेन प्रवृत्त्यनुमिती प्रति रजतभेदाग्रहत्वेन हेतुत्वं लाघवात् नतु प्रवृत्तिं प्रतिविशिष्टज्ञानत्वेन पृथक्कारणत्वं गौरवात्। इत्थं च न तदनुरोधेन कल्पनीयभ्रमात्मकरजतज्ञानार्थं ज्ञानलक्षणाप्रत्यासत्त्यादर इति कारणबाधाद्बाधितमेव मिथ्याज्ञानमित्याशङ्कां मनसि निधाय स्थलविशेषे कारणबाधाभावादनिवार्यमेव मिथ्याज्ञानमित्याह—किंचेति।

 **३** रङ्गेरङ्गभेदाग्रहस्य रजते रजतभेदाग्रहस्येति पूरितस्य सत्त्वादित्यनेनान्वयः। अनेन रङ्गेऽनिष्टभेदाग्रहरूपा निवृत्तिसामग्री रजते इष्टभेदाग्रहरूपा प्रवृत्तिसामग्री च दर्शिता। रङ्गेरजतभेदाग्रहस्येत्यादिना च रङ्गेइष्टभेदाग्रहरूपा प्रवृत्तिसामग्रीरजतेऽनिष्टभेदाग्रहरूपानिवृत्तिसामग्री च दर्शिता। त्वन्मते न्यायाभिमतभ्रमस्थलाभिषिक्तभेदाग्रहं प्रति दोषस्यहेतुत्वादिति भावः।

 **५** ननु रङ्गे रजतभेदाग्रहप्रयोजकदोषस्य प्रतिबन्धकत्वान्न रङ्गेनिवृत्तिरेवं रजते रङ्गभेदाग्रहप्रयोजकदोषस्य प्रतिबन्धकत्वान्न रजते प्रवृत्तिरिति कथं युगपत्प्रवृत्तिनिवृत्त्योरापादनमित्यत आह—किंचेति।

** व्यभिचारस्येति।** व्यभिचाराग्रहः सहचारग्रहश्च व्याप्तिग्रहे कारणम्।व्यभिचारग्रहस्य व्याप्तिग्रहे प्रतिबन्धकत्वात्तदभावः कारणमित्यर्थः। एवमन्वयव्यतिरेकाभ्यां सहचारग्रहस्यापि हेतुता। भूयोदर्शनं तु न कारणं व्यभिचारास्फूर्तौसकृद्दर्शनेऽपि क्वचिद्व्याप्तिग्रहात्। क्वचिद्व्यभिचारशङ्काविधूननद्वारा भूयोदर्शनमुपयुज्यते। यत्र तु भूयोदर्शनादपि शङ्का नापैति तत्र विपक्षबाधकतर्कोऽपेक्षितः। तथाहि वह्निविरहिण्यपि धूमः स्यादिति यद्याशङ्का भवति तदा सावह्निधूमयोः कार्यकारणभावस्य प्रतिसंधानान्निवर्तते। यद्ययं वह्निमान्न स्यात्तदाधूमवान्न स्यात्कारणं विना कार्यानुत्पत्तेः। यदि च क्वचित्कारणं विना कार्यंभविष्यति तदाऽहेतुकमेव भविष्यतीति तत्रा**^(१)**प्याशङ्का भवेत्तदा सा व्याघातादपसारणीया। यदि हि कारणं विना कार्यं स्यात्तदा धूमार्थं वह्नेस्तृप्त्यर्थं भोजनस्यवा नियमत उपादानं तवैव न स्यादिति। ^(**२**)यत्र स्वत[^52] एव शङ्का नावतरति तत्र नतर्कापेक्षापीति, तदिदमुक्तम्—**तर्कः क्वचिच्छङ्कानिवर्तक इति**॥१३७॥

[^52]: "शङ्कासामग्रीविरहादेव।"

 इदानीं परकीयव्याप्तिग्रहप्रतिबन्धार्थमुपाधिं निरूपयति—

**साध्यस्य व्यापको यस्तु हेतोरव्यापकस्तथा।  
स उपाधिर्भवेत्तस्य निष्कर्षोऽयं प्रदर्श्यते॥१३८॥**

** साध्यस्येति**। साध्यत्वाभिमतव्यापकत्वे सति साधनत्वाभिमताव्यापकत्वमुपाधिरित्यर्थः। ननु ^(**४**)सश्यामो मित्रातनयत्वादित्यत्र शाकपाकजन्यत्वं नोपाधिःस्यात्तस्य साध्यव्यापकत्वाभावाच्छ्यामत्वस्य घटादावपि सत्त्वात् एवं वायुःप्रत्यक्षः प्रत्यक्षस्पर्शाश्रयत्वादित्यत्रोद्भूत**^(५)**रूपवत्त्वं नोपाधिः स्यात्प्रत्यक्षत्वस्यात्मादिषु सत्त्वात्तत्र च रूपाभावात्, एवं ध्वंसो विनाशी जन्यत्वादित्यत्र भावत्वंनोपाधिः स्याद्विनाशित्वस्य प्रागभावेऽपि सत्त्वात्तत्र च भावत्वाभावादिति चेत्।न। यद्धर्मावच्छिन्नसाध्यव्यापकत्वं तद्धर्मावच्छिन्नसाधनाव्यापकत्वमित्यर्थे तात्पर्यात्। मित्रातनयत्वावच्छिन्नश्यामत्वस्य व्यापकं शाकपाकजत्वं तदवच्छिन्नसाधनाव्यापकं च। एवं पक्षधर्मबहिर्द्रव्यत्वावच्छिन्नप्रत्यक्षत्वस्य व्यापकमुद्भूतरूपवत्त्वम्। एवं बहिर्द्रव्यत्वावच्छिन्नसाधनस्याव्यापकं च। एवं ध्वंसो विनाशी जन्यत्वादित्यत्र जन्यत्वावच्छिन्नसाध्यव्यापकं भावत्वम्। सद्धेतौ तु एतादृशो धर्मोनास्ति यदवच्छिन्नस्य साध्यस्य व्यापकं तदवच्छिन्नस्य साधनस्य चाव्यापकं किंचि-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** तादृशतर्ककारणीभूतकार्यकारणभावग्रहेऽपीत्यर्थः। पक्षे आपाद्याभाववत्तानिश्चयस्यतर्ककारणत्वात्।

 **२** ननु तर्केऽपि आपाद्यव्याप्यापादकवत्ताज्ञानं कारणं तत्र व्याप्तिज्ञानप्रतिबन्धकव्यभिचारशङ्कानिवर्तकस्तर्कोऽपेक्षित एवमग्रेऽपीत्यनवस्थेत्यत आह—यत्रेति।

 **४** काकः श्यामः मित्रातनयत्वादित्यर्थः। तेन वक्ष्यमाणेन ध्वंसोविनाशी, जन्यत्वादित्यनेन न पौनरुक्त्यम्। अस्य साधनावच्छिन्नसाध्यव्यापकत्वादग्रिमस्यसाधनरूपपक्षधर्मावच्छिन्नसाध्यव्यापकत्वात्।

 **५** उपाधेः साध्यव्यापकत्वे कार्यकारणभावलक्षणानुकूलतर्कप्रदर्शनार्थमुद्भूतपदम्।

त्स्यात्। व्यभिचारिणि तूपाध्यधिकरणं यत्साध्याधिकरणं यच्चोपाधिशून्यं साध्यव्यभिचाराधिकरणं तदन्यतरत्वावच्छिन्नस्य साध्यस्य व्यापकत्वं साधनस्य चाव्यापकत्वमुपाधेरन्ततः[^53]संभवतीति॥१३८॥

[^53]: "स्फूर्तावित्यर्थः।"

 अतए**^(२)**व लक्ष्यमप्युपाधिस्वरूपमेतदनुसारेण[^54] दर्शयति—

[^54]: "निरुक्तलक्षणानुसारेणेत्यर्थः।"

**सर्वे साध्यसमानाधिकरणाः स्युरुपाधयः।  
हेतोरेकाश्रये येषां स्वसाध्यव्यभिचारिता\।\।१३९॥**

** सर्व इत्यादिना**। स्वसाध्यति। स्वं च साध्यं च स्वसाध्ये तयोर्व्यभिचारितेत्यर्थः॥१३९॥

 उपाधेर्दूषकतांबीजमाह—

**व्यभिचारस्यानुमानमुपाधेस्तु प्रयोजनम्।**

** व्यभिचारस्येति।** उपाधिव्यभिचारेण हेतौ साध्यव्यभिचारानुमानमुपाधेःप्रयोजनमित्यर्थः। तथाहि—यत्र शुद्धसाध्यव्यापक उपाधिस्तत्र शुद्धेनैवोपाधिव्यभिचारेण साध्यव्यभिचारानुमानम्। यथा धूमवान्वह्नेरित्यादौ वह्निर्धूमव्यभिचारी,तद्व्यापकार्द्रेन्धनसंयोगव्यभिचारित्वादिति। व्यापकव्यभिचारिणो व्याप्यव्यभिचारावश्यकत्वात्। यत्र तु किंचिद्धर्मावच्छिन्नसाध्यव्यापक उपाधिस्तत्र तद्धर्मवतिउपाधिव्यभि^(**४**)चारेण साध्यव्यभिचारानुमानम्। यथा स श्यामो मित्रातनयत्वादित्यादौ मित्रातनयत्वं श्यामत्वव्यभिचारि मित्रातनये शाकपाकजत्वव्यभिचारत्वादिति। बाधानुन्नीतपक्षेतरस्तु साध्यव्यापकताग्राहकप्रमाणाभावात्स्वव्याघातकत्वा^(**५**)च्च नोपाधिः। बाधोन्नीतस्तूपाधिर्भवत्येव। यथा वह्निरनुष्णः कृतकत्वादित्यादौ प्रत्यक्षेण वह्नावुष्णत्वग्रहे वह्नीतरत्वमुपाधिः। यत्र तूपाधेः साध्यव्यापकता संदिह्यते स संदिग्धोपाधिः। पक्षेतरस्तु संदिग्धोपाधिरपि नोद्भावनीयःकथकसंप्रदायानुरोधादिति। केचित्तु सत्प्रतिपक्षोत्थापनमुपाधिफलम्। तथाहि—अयोगोलकं धूमवद्वह्नेरित्यादावयोगोलकं धूमाभाववदार्द्रेन्धनाभावादिति सत्प्रतिपक्षसंभवात्। इत्थं च साधनव्यापकोऽपि क्वचिदुपाधिः। यथा करका पृथिवीकठिनसंयोगवत्त्वादित्यादावनुष्णाशीतस्पर्शवत्त्वम्। न चात्र स्वरूपासिद्धिरेवदूषणमिति वाच्यं, सर्वत्रोपाधेर्दूषणान्तरसांकर्यात्। अत्र च साध्यव्यापकः पक्षावृत्तिरुपाधिरित्याहुः॥

**शब्दोपमानयोर्नैव पृथक्प्रामाण्यमिष्यते॥१४०॥**

**अनुमानगतार्थत्वादिति वैशेषिकं मतम्।  
तन्न सम्यग्विना व्याप्तिबोधं शब्दादिबोधतः॥१४१॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **२** यद्धर्मावच्छिन्नत्वघटितनिरुक्तलक्षणस्य तात्पर्यविषयत्वादेव।

 **४** तद्धर्माधिकरणं यदुपाध्यभावाधिकरणं तद्वृत्तित्वेनेत्यर्थः।

 **५** दूषकताव्याघातकत्वादित्यर्थः। दूषकत्वं ह्यस्य व्यभिचारानुमानाधीनम्। तादृशपक्षेतरस्योपाधित्वे चानुमानमात्रोच्छेदप्रसङ्ग इति।

** शब्दोपमानयोरिति**। वैशेषिकाणां मते प्रत्यक्षमनुमानं च प्रमाणम्।शब्दोपमानयोस्त्वनुमानविधयैव प्रामाण्यम्। तथाहि—दण्डेन गामानयेत्यादिलौकिकपदानि यजेतेत्यादिवैदिकपदानि वा ^(**१**)तात्पर्यविषयस्मारितपदार्थसंसर्गप्रमापूर्वकाणि, आकाङ्क्षादिमत्पदकदम्बत्वाद्घमानयेतिपदकदम्बवत्। यद्वा एतेपदार्था मिथःसंसर्गवन्तः, योग्यतादिमत्पदोपस्थापितत्वात् तादृशपदार्थवत्।दृष्टान्तेऽपि दृष्टान्तान्तरेण साध्यसिद्धिरिति। एवं गवयव्यक्तिप्रत्यक्षानन्तरं गवयपदं गवयत्वप्रवृत्तिनिमित्तकम्, असति वृत्त्यन्तरे वृद्धैस्तत्र प्रयुज्यमानत्वात्।असति च वृत्त्यन्तरे वृद्धैर्यत्र यत्प्रयुज्यते तत्र तत्तत्प्रवृत्तिनिमित्तकम्। यथागोपदं गोत्वप्रवृत्तिनिमित्तकम्। यद्वा गवयपदं सप्रवृत्तिनिमित्तकं साधुपदत्वादित्यनुमानेन पक्षधर्मताबलाद्गवयत्वप्रवृत्तिनिमित्तकत्वं सिध्यति। तन्मतं दूषयति—**तन्न सम्यगिति**। व्याप्तिज्ञानं विनापि शाब्दबोधस्यानुभवसिद्धत्वात्। नहि सर्वत्र शब्दश्रवणानन्तरं व्याप्तिज्ञाने प्रमाणमस्तीति। किंच सर्वत्र शाब्दस्थले यदि व्याप्तिज्ञानं कल्प्यते तदा सर्वत्रानुमितिस्थले पदज्ञानं कल्पयित्वाशाब्दबोध एव किं न स्वीक्रियतामिति ध्येयम्॥१४०॥१४१॥

**द्वैविध्यं तु भवेद्व्याप्तेरन्वयव्यतिरेकतः।  
अन्वयव्याप्तिरुक्तैव व्यतिरेकादिहोच्यते॥१४२॥**

** द्वैविध्यमिति**। अनुमानं हि त्रिविधं केवलान्वयिकेवलव्यतिरेक्यन्वयव्यतिरेकिभेदात्। तत्रास**^(२)**द्विपक्षः केवलान्वयी। यथा घटोऽभिधेयः प्रमेयत्वादित्यादौ।तत्र हि सर्वस्यैवाभिधेयत्वाद्विपक्षासत्त्वम्। असत्स**^(३)**पक्षः केवलव्यतिरेकी। यथापृथिवी इतरेभ्यो भिद्यते, गन्धवत्त्वादित्यादौ। तत्र हि जलादित्रयोदशभेदस्यपूर्वमनिश्चिततया निश्चितसाध्यवतः सपक्षस्याभावात्। सत्सपक्षविपक्षोऽन्वयव्यतिरेकी[^55]। यथा वह्निमान्धूमादित्यादौ। तत्र सपक्षस्य महानसादेर्विपक्षस्यजलह्रदादेश्च सत्त्वादिति॥१४२॥

[^55]: "गृहीतान्वयव्यतिरेकसाध्यकमित्यर्थः।"

 तत्र व्यतिरेकिणि व्यतिरेकव्याप्तिज्ञानं कारणं तदर्थं व्यतिरेकव्याप्तिं निर्वक्ति—

**साध्याभावव्यापकत्वं हेत्वभावस्य यद्भवेत्।**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 

**१** तात्पर्यविषयो यः स्मारितपदार्थानां संसर्ग इत्यर्थः।

 **२** अत्यन्ताभावाप्रतियोगिसाध्यक इत्यर्थः। तेन न सिद्ध्यसिद्धिव्याघातः। प्रसिद्धानां घटाद्यत्यन्ताभावानां प्रतियोगित्वस्य घटादावेव सत्त्वात्, अभिधेयत्वादीनां च सर्वत्र विद्यमानतयाऽत्यन्ताभावाप्रसिद्धेरत्यन्ताभावाप्रतियोगित्वस्याक्षततया घटोऽभिधेयः प्रमेयत्वादिस्यादिदौ तादृशसाध्यके प्रमेयत्वादौ लक्षणसमन्वयः।

 **३** सिद्ध्यसिद्धिव्याघातादत्राप्यगृहीतहेतुसहचारं यद्व्यतिरेकि साध्यं त्तत्कत्वमित्यर्थः। साध्ये व्यतिरेकित्वं चात्यन्ताभावप्रतियोगित्वं बोध्यम्।

** साध्याभावेति**। साध्याभावव्यापकीभूताभावप्रतियोगित्वमित्यर्थः। अत्रेदंबोध्यम्। **^(१)**यत्संबन्धेन यदवच्छिन्नं प्रति येन संबन्धेन येन रूपेण व्यापकतागृह्यते
तत्संबन्धावच्छिन्नप्रतियोगिताकतद्धर्मावच्छिन्नाभाववत्ताज्ञानात्तत्संबन्धावच्छिन्नप्रतियोगिताकतद्धर्मावच्छिन्ना-भावस्य सिद्धिरिति। इत्थं च यत्र विशेषणतादिसंबन्धेनेतरत्वव्यापकत्वं गन्धाभावे गृह्यते तत्र गन्धाभावाभावेनेतरत्वात्यन्ताभावः सिध्यति। यत्र तु तादात्म्य**^(२)**संबन्धेनेतरव्यापकत्वं गन्धाभावस्य गृह्यतेतत्र तादात्म्यसंबन्धेनेतरस्याभावः सिध्यति। स एवान्योन्याभावः। एवं यत्रसंयोगसंबन्धेन धूमं प्रति वह्नेर्व्यापकता गृह्यते तत्र संयोगसंबन्धावच्छिन्नप्रतियोगिताकवह्न्यभावेन जलह्रदे संयोगसंबन्धावच्छिन्नप्रतियोगिताकधूमाभावःसिध्यति। अत्र च व्यतिरेकव्याप्तिग्रहे व्यतिरेकसहचारज्ञानं कारणम्। केचित्तुव्यतिरेकसहचारेणान्वयव्याप्तिरेव गृह्यते न तु व्यतिरेकव्याप्तिज्ञानं कारणम्।यत्र व्यतिरेकसहचाराद्व्याप्तिग्रहस्तत्र व्यतिरेकीत्युच्यते। साध्यप्रसिद्धिस्तु घटादावेव जाता ^(**३**)पश्चात्पृथिवीत्वावच्छेदेन साध्यत इति वदन्ति॥१४३॥

**अर्थापत्तिस्तु नैवेह प्रमाणान्तरमिष्यते।  
व्यतिरेकव्याप्तिबुद्ध्या चरितार्था हि सा यतः॥१४४॥**

** अर्थापत्तिरिति**। अर्थापत्तिः प्रमाणान्तरमिति केचन[^56] मन्यन्ते। तथाहि—यत्र देवदत्तस्य शतवर्षजीवित्वं ज्योतिःशास्त्रादवगतं जीविनो गृहासत्त्वं च प्रत्यक्षादवगतं तत्र शतवर्षजीविनो गृहासत्त्वं वहिःसत्त्वं विनाऽनुपपन्नमिति बहिःसत्त्वं कल्प्यत इति। तदनुमानेन गतार्थत्वान्नेष्यते। तथाहि—यत्र जीवित्वस्यबहिःसत्त्वगृहसत्त्वान्यतरव्याप्यत्वं गृहीतं तत्रान्यतरसिद्धौ जायमानायां गृहसत्त्वबाधाद्ब^(**५**)हिःसत्त्वमनुमितौ भासते। एवं पीनो देवदत्तो दिवा न भुङ्क्त इत्यादौपीनत्वस्य भोजनव्याप्यत्वावगमाद्भोजनसिद्धौ दिवाभोजनबाधे रात्रिभोजनंसिध्यतीति। अभावप्रत्यक्षस्यानुभविकत्वादनुपलम्भोऽपि न प्रमाणान्तरम्।किंचानुपलम्भस्याज्ञातस्य हेतुत्वे ज्ञानाकरणकत्वात्प्रत्यक्षत्वम्। ज्ञातस्य हेतुत्वेतु तत्राप्यनुपलम्भान्तरापेक्षेत्यनवस्था। एवं चेष्टापि न प्रमाणान्तरं तस्याःसंकेतग्राहकशब्दस्मारकत्वेन लिप्यादिसमशीलत्वाच्छब्द एवान्तर्भावात्। यत्रच व्याप्त्यादिग्रहस्तत्रानुमितिरेवेति॥१४४॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^56]: "मीमांसकाः।"

 **१** ‘यत्संबन्धावच्छिन्नःयद्रूपावच्छिन्नःव्याप्यतानिरूपितव्यापकता गृह्यत इत्यर्थः।

 **२** तादात्म्यसंबन्धावच्छिन्ना या इतरनिष्ठव्याप्यता तन्निरूपितव्यापकतेत्यर्थः। अवच्छेदकावच्छेदेनानुमितौ सामानाधिकरण्येन साध्यसिद्धेरप्रतिबन्धकत्वादिति भावः।

 **५** ‘यत्र यत्र जीवित्वं तत्र तत्र वहिःसत्त्वगृहसत्त्वान्यतरत्' इति व्याप्तिग्रहेण, अन्यतरत्वेन रूपेण बहिःसत्त्वभानमित्यर्थः।

 सुखं निरुपयति—

सुखं तु जगतामेव काम्यं धर्मेण जायते।

** सुखं त्विति**। काम्यमभिलाषविषयः। धर्मेणेति। धर्मत्वेन सुखत्वेन कार्यकारणभाव इत्यर्थः॥

 दुःखं निरूपयति—

**अधर्मजन्यं दुःखं स्यात्प्रतिकूलं सचेतसाम्॥१४५॥**

** अधर्मेति**। अधर्मत्वेन दुःखत्वेन कार्यकारणभाव इत्यर्थः। प्रतिकूलमिति।दुःखत्वज्ञानादेव सर्वेषां स्वाभाविकद्वेषविषय इत्यर्थः॥१४५॥

 इच्छां निरूपयति—

**निर्दुःखत्वे सुखे चेच्छा तज्ज्ञानादेव जायते।  
इच्छा तु तदुपाये स्यादिष्टोपायत्वधीर्यदि॥१४६॥**

** निर्दुःखत्व इति**। इच्छा द्विविधा फलविषयिणी उपायविषयिणी च। फलंतु सुखं दुःखाभावश्च। तत्र फलेच्छां प्रति फलज्ञानं कारणम्। अत एव पुरुषार्थसंभवति। यज्ज्ञातं सत्स्ववृत्तितयेष्यते स पुरुषार्थ इति तल्लक्षणात्। इतरेच्छानधीनेच्छाविषयत्वं फलितोऽर्थः। उपायेच्छां प्रतीष्टसाधनताज्ञानं कारणम्॥१४६॥

**चिकीर्षा कृतिसाध्यत्वप्रकारेच्छा च या भवेत्।  
तद्धेतुः कृतिसाध्येष्टसाधनत्वमतिर्भवेत्॥१४७॥**

** चिकीर्षेति।** कृतिसाध्यत्वप्रकारिका कृतिसाध्यक्रियाविषयिणीच्छा चिकीर्षापाकंकृत्या साधयामीति तदनुभवात्। चिकीर्षां प्रति कृतिसाध्यताज्ञानमिष्टसाधनताज्ञानं च कारणम्। तद्धेतुरिति। अत एव वृष्ट्यादौ कृतिसा^(**१**)ध्यताज्ञानाभावान्न चिकीर्षा॥१४७॥

**बलवद्द्विष्टहेतुत्वमतिः स्यात्प्रतिबन्धिका।**

** बलवदिति**। बलवद्द्विष्टसाधनताज्ञानं प्रतिबन्धकम्। अतो मधुविषसंपृक्तान्नभोजने न चिकीर्षा। बलवद्द्वेषः प्रतिबन्धक इत्यन्ये॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** ननु कृतिसाध्यताज्ञानस्य स्वातन्त्र्येण चिकीर्षांप्रति हेतुत्वे मानाभावः। तद्धर्मावच्छिन्नविशेष्यकेष्टसाधनताज्ञानस्य तद्धर्मप्रकारकेच्छां प्रति हेतुतायाः क्लृप्तत्वात्कृतिसाध्यपाकत्वावच्छिन्नविशेष्यकेष्टसाधनताज्ञानादेव चिकीर्षायाः संभवादिति चेत्। न। यत्र कृतिसाध्यपाकत्वेनेष्टसाधनत्वं न गृहीतमपि तु शुद्धपाकत्वेन कृतिसाध्यत्वं शुद्धपाकत्वेन चेष्टसाधनत्वं गृहीतं तत्रापि पाकगोचरप्रवृत्तेरानुभविकतया तदनुरोधेन चिकीर्षाया अत्यावश्यकत्वेन तन्निर्वाहाय कृतिसाध्यताज्ञानस्य स्वातन्त्र्येण हेतुताया आवश्यकत्वात्।

**तदहेतुत्वबुद्धेस्तु हेतुत्वं कस्यचिन्मते॥१४८॥**

** तदहेतुत्वेति**। बलवदनिष्टाजनकत्वज्ञानं कारणमित्यर्थः॥१४८॥

** **द्वेषंनिरूपयति—

**द्विष्टसाधनताबुद्धिर्भवेद्द्वेषस्य कारणम्।**

** द्विष्टसाधनतेति**। दुःखोपायविषयकं द्वेषं प्रति बलवद्द्विष्टसाधनताज्ञानंकारणमित्यर्थः। बलवदिष्टसाधनताज्ञानं प्रतिबन्धकम्। तेन नान्तरीयकदुःखजनके पाकादौ न द्वेषः॥

 प्रयत्नं निरूपयति—

**प्रवृत्तिश्च निवृत्तिश्च तथा जीवनकारणम्॥१४९॥**

**एवं प्रयत्नत्रैविध्यं तान्त्रिकैः परिकीर्तितम्।**

** प्रवृत्तिश्चेति**। प्रवृत्ति—निवृत्ति—जीवनयोनियत्नभेदात्प्रयत्नस्त्रिविध इत्यर्थः॥

**चिकीर्षा कृतिसाध्येष्टसाधनत्वमतिस्तथा॥१५०॥**

**उपादानस्य चाध्यक्षं प्रवृत्तौ जनकं भवेत्।**

** चिकीर्षेत्यादि**। मधुविषसंपृक्तान्नभोजनादौ बलवदनिष्टानुबन्धित्वेन चिकीर्षाभावान्न प्रवृत्तिरिति भावः। कृतिसाध्यताज्ञानादिवद्बलवदनिष्टाननुबन्धित्वज्ञानमपि स्वतन्त्रान्वयव्यतिरेकाभ्यां प्रवृत्तौ कारणमित्यपि वदन्ति। कार्यताज्ञानंप्रवर्तकमिति गुरवः। तथाहि—ज्ञानस्य प्रवृत्तौ जननीयायां चिकीर्षातिरिक्तं नापेक्षितमस्ति। साच[^57] कृतिसाध्यताज्ञानसाध्या, इच्छायाः स्वप्रकारप्रकारकधीसाध्यत्वनियमात्। चिकीर्षा हि कृतिसाध्यत्वप्रकारिकेच्छा। तत्र कृतिसाध्यत्वं प्रकारस्तत्प्रकारकज्ञानं चिकीर्षायां तद्द्वारा च प्रवृत्तौ हेतुर्न त्विष्टसाधनताज्ञानं तत्र हेतुः।कृत्यसाध्येऽपि चन्द्रमण्डलानयनादौ प्रवृत्त्यापत्तेः। ननु कृत्यसाध्यताज्ञानं प्रतिबन्धकमिति चेत्। न। तदभावापेक्षया कृतिसाध्यताज्ञानस्य लघुत्वात्। नचद्वयोरपि हेतुत्वं, गौरवात्। ननु त्वन्मतेऽपि मधुविषसंपृक्तान्नभोजने चैत्यवन्दनेच प्रवृत्त्यापत्तिः कार्यताज्ञानस्य सत्त्वादिति चेत्। न। स्वविशेष^(**२**)णवत्ताप्रतिसंधानजन्यकार्यताज्ञानस्य प्रवर्तकत्वात्। काम्ये हि यागपाकादौ कामना स्वविशेषणम्। ततश्च बलवदनिष्टाननुबन्धिकाम्यसाधनताज्ञानेन कार्यताज्ञानम्। ततः  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

[^57]: "चिकीर्षेत्यर्थः।"

 **२** स्वं प्रवर्तमानः पुरुषस्तद्विशेषणं काम्ये कामना नित्ये कालशौचादि तद्वत्ता पक्षे तत्संबन्धः। तस्य प्रतिसंधानं ज्ञानमित्यर्थः। तस्य कार्यताज्ञानहेतुतालिङ्गज्ञानविधया। तथाहि—पाको मत्कृतिसाध्यः मत्कृतिं विनाऽसत्त्वे सति मदिष्टसाधनत्वादित्यनुमानम्।

प्रवृत्तिः। तृप्तश्च भोजने न प्रवर्तते तदानीं कामनायाः पुरुषविशेषणत्वाभावात्।नित्ये च शौचादिकं पुरुषविशेषणम्। तेन शौचादिज्ञानाधीनकृतिसाध्यताज्ञानात्तत्र प्रवृत्तिः। ननु तदपेक्षया लाघवेन बलवदनिष्टाननुबन्धीष्टसाधनताविषयककार्यताज्ञानत्वेनैव हेतुत्वमस्तु बलवदनिष्टाननुबन्धि^(**१**)त्व चेष्टोत्पत्तिनान्तरीयकदुःखाधिकदुःखाजनकत्वं **^(२)**बलवद्द्वेषविषयदुःखाजनकत्वं वेति चेत्। न। इष्टसाधनत्वकृतिसाध्यत्वयोर्युगपज्ज्ञातुमशक्यत्वात्साध्यत्वसाधनत्वयोर्विरोधात्असिद्धस्य हि साध्यत्वं सिद्धस्य च साधनत्वम्। न चैकमेकेनैकदा सिद्धमसिद्धंचेति ज्ञायते तस्मात्कालभेदादुभयं ज्ञायत इति। मैवं। लाघवेन बलवदनिष्टाननुबन्धीष्टसाधनत्वे सति कृतिसाध्यताज्ञानस्य हेतुत्वात्। नच साध्यत्वसाधनत्वयोर्विरोधो यदाकदाचित्साध्यत्वसाधनत्वयोरविरोधादेकदा साध्यत्वसाधनत्वयोश्च ज्ञानात्। नव्यास्तु ममेदं कृतिसाध्यमिति ज्ञानं न प्रवर्तकमनागते तस्यज्ञातुमशक्यत्वात्। किंतु यादृशस्य पुंसः कृतिसाध्यं यद्दृष्टं तादृशत्वं स्वस्य प्रतिसंधाय तत्र प्रवर्तते। तेनौदनकामस्य तत्साधनताज्ञानवतस्तदुपकरणवतः पाकःकृतिसाध्यस्तादृशश्चाहमिति प्रतिसंधाय पाके प्रवर्तत इत्याहुः। तन्न। स्वकल्पितलिप्यादिप्रवृत्तौ यौवने कामोद्भेदादिना संभोगादौ च तदभावात्। इदं तुबोध्यम्। इदानींतनेष्टसाधनत्वादिज्ञानं प्रवर्तकं तेन भावियौवराज्ये बालस्य नप्रवृत्तिः, तदानीं कृतिसाध्यत्वाज्ञानात्। एवं तृप्तश्च भोजने न प्रवर्तते तदानीमिष्टसाधनत्वाज्ञानात्। प्रवर्तते च रोगदूषितचित्तो विषादिभक्षणे तदानीं बलवदनिष्टानुबन्धित्वाज्ञानात्। न चास्तिकस्यागम्यागमनशत्रुवधादिप्रवृत्तौ कथंबलवदनिष्टाननुबन्धित्वबुद्धिर्नरकसाधनत्वज्ञानादिति वाच्यम्, उत्कृष्टरागादिनानरकसाधनताधीतिरोधानात्। वृष्ट्यादौ तु कृतिसाध्यताज्ञानाभावान्न चिकीर्षाप्रवृत्ती किंत्विष्टसाधनताज्ञानादिच्छामात्रम्। कृतिश्च प्रवृत्तिरूपा बोध्या।तेन जीवनयोनियत्नसाध्ये प्राणपञ्चकसंसारे न प्रवृत्तिः। इत्थंच प्रवर्तकत्वानुरोधाद्विधेरपीष्टसाधनत्वादिकमेवार्थः। इत्थंच 'विश्वजिता यजेत' इत्यादौ यत्रफलं न श्रूयते तत्रापि स्वर्गः फलं कल्प्यते। ननु 'अहरहः संध्यामुपासीत'इत्यादाविष्टानुत्पत्तेः प्रवृत्तिः कथम्, न चार्थवादिकं ब्रह्मलोकादि प्रत्यवायाभावोवा फलमिति वाच्यं तथा सति काम्यत्वेन नित्यत्वहान्यापत्तेः। कामनाभावेचाकरणापत्तेः। इत्थंच यत्र फलश्रुतिस्तत्रार्थवादमात्रमिति चेत्। न। ग्रहणश्राद्धादौ नित्यत्वनैमित्तिकत्वयोरिव नित्यत्वकाम्यत्वयोरप्यविरोधात्। नच कामना-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** ननु बलवदनिष्टाजनकत्वज्ञानं न हेतुः क्वचिद्बह्वायाससाध्ये बहुतरस्यापि दुःखस्याबलवत्त्वात्, क्वचिदल्पस्य बलवत्त्वादनुगतस्याबलवत्त्वस्य बलवत्त्वस्य च दुर्वचत्वादत आह—बलवदनिष्टाननुबन्धित्वं चेति।

 **२** नन्वेवंसति नरकसाधनत्वेन प्रमिते परदाराधिगमनादौ रागौत्कट्यान्न प्रवर्तेत, इष्टोत्पत्त्यनान्तरीयकदुःखजनकत्वेनतस्य निश्चयादतआह—बलवद्द्वेषेति।

भावेऽकरणतापत्तिः, त्रिकालस्तवपाठादाविव कामनासद्भावस्यैव कल्पनात्, ^(**१**)नतु वेदबोधितकार्यताज्ञानात्प्रवृत्तिरिति संभवति। स्वेष्ट^(**२**)साधनत्वमविज्ञाय तादृशकार्यताज्ञानसहस्रेणापि प्रवृत्तेरसंभवात्। यदपि पण्डापूर्वं फलमिति तदपिन। कामनाभावेऽकरणापत्तेस्तौल्यात्। कामनाकल्पने त्वार्थवादिकफलमेव रात्रि^(**३**)सत्रन्यायात्कल्प्यताम्। अन्यथा प्रवृत्त्यनुपपत्तेः। तेनानुत्पत्तिं प्रत्यवायस्यान्येमन्यन्ते। एवम्—'सन्ध्यामुपासते ये तु सततं शंसितव्रताः। विधूतपापास्ते यान्ति ब्रह्मलोकमनामयम्॥' एवम्—'दद्यादहरहः श्राद्धं पितृभ्यः प्रीतिमावहन्' इति प्रीत्यात्मकमेव फलमस्तु। नच पितृप्रीतिः कथं फलं व्यधिकरणत्वादिति वाच्यं, गयाश्राद्धादाविवोद्देश्यत्वसंबन्धेनैव फलजनकत्वस्य क्वचित्कल्पनात्। अत एवोक्तं 'शास्त्रदर्शितफलमनुष्ठानकर्तरीत्युत्सर्ग' इति। पितॄणां मुक्तत्वे तु स्वस्य स्वर्गादिफलं यावन्नित्यनैमित्तिकानुष्ठानस्य सामान्यतः स्वर्गजनकत्वात्। पण्डापूर्वार्थं प्रवृत्तिश्च न संभवति। नहि तत्सुखदुःखाभाववत्स्वतःपुरुषार्थो न वा तत्साधनम्, प्रत्यवायानुत्पत्तौ कथं प्रवृत्तिरिति चेदित्थम्, यथाहि नित्ये कृते प्रत्यवायाभावस्तिष्ठति तदभावे तदभावः। एवं प्रत्यवायाभावसत्त्वेदुःखप्रागभावसत्त्वं तदभावे तदभाव इति योगक्षेमसाधारणकारणताया दुःखप्रागभावं प्रत्यपि सुवचत्वात्। एवमेव प्रायश्चित्तस्यापि दुःखप्रागभावहेतुत्वमिति। ननु 'न कलञ्जं भक्षयेदि’त्यत्र विध्यर्थे कथं नञर्थान्वयः, इष्टसाधनत्वाभावस्य कृतिसाध्यत्वाभावस्य च बोधयितुमशक्यत्वादिति चेत्। न। तत्रबाधादिष्टसाधनत्वं कृतिसाध्यत्वं च न विध्यर्थः किंतु बलवदनिष्टाननुबन्धित्वमात्रं तदभावश्च नञा बिध्यते। ^(**४**)अथवा बलवदनिष्टाननुबन्धित्वविशिष्टेष्टसाधनत्वे सति कृतिसाध्यत्वं विध्यर्थः। तदभावश्च नञाबोध्यमानो विशिष्टाभावोविशेष्यवति विशेषणाभावे ^(**५**)विश्राम्यति। ननु—'श्येनेनाभिचरन् यजेते'त्यादौ कथंबलवदनिष्टाननुबन्धित्वमर्थः, श्येनस्य मरणानुकूलव्यापारस्य हिंसात्वेन नरकसाधनत्वात्, नच वैधत्वान्न निषेध इति वाच्यम्, अभिचारे प्रायश्चित्तोपदेशात्;नच मरणानुकूलव्यापारमात्रं यदि हिंसा तदा खड्गकारस्य कूपकर्तुश्च हिंसकत्वा-  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** ननु नित्यगोचरप्रवृत्तौ इष्टसाधनताज्ञानं कारणमेव नेत्यनेनैवोपपत्तौ किमर्थं नित्यस्यापि काम्यत्वं कल्पनीयमत आह—नन्विति।

 **२** अन्वयव्यतिरेकाभ्यां प्रवृत्तित्वावच्छिन्नंप्रति इष्टसाधनताज्ञानस्य हेतुत्वादिति भावः।

 **३** यथाहि रात्रिसत्रशब्दवाच्यानां ज्योतिरित्यादिवाक्योत्पन्नकर्मणां फलजिज्ञासायामत्यन्ताश्रुतस्वर्गादिकल्पने गौरवात्, विश्वजिन्न्ययापवादेन 'प्रतितिष्ठन्ति ह वा य एता रात्रीरुपयन्ति' इत्यर्थवादश्रुतौ प्रतिष्ठैव फलमितिसिद्धान्तितं तथात्राप्यार्थवादिकं ब्रह्मलोक एव फलं लाघवादित्यर्थः।

 **४** प्रवृत्तिं प्रतिकृतिसाध्यत्वविशिष्टबलवदनिष्टाननुबन्धित्वविशिष्टेष्टसाधनत्वज्ञानत्वेनैकस्यैव हेतुत्वं लाघवान्नतु कृतिसाध्यत्वादिप्रत्येकविषयकज्ञानत्वेन गौरवादतो विधेरपि विशिष्टमेव शक्यं वाच्यम्।एवंच निषेधस्थले विशिष्टाभावो विधिसमभिव्याहृतनञाबोध्यत इत्यभिप्रायवानाह—अथवेति।

 ५ एवंच इष्टसाधनत्वादिमति कलञ्जभक्षणादौ विशिष्टाभावो बोध्यमानो बलवदनिष्टाननुबन्धित्वाभावे पर्यवस्यतीति भावः।

पत्तिर्गललग्नान्नभक्षणजन्यमरणे स्वात्मवधत्वापत्तिश्चेति वाच्यं, मरणोद्देश्यकत्वस्यापि विशेषणत्वात्, अन्योद्देश्यकक्षिप्तनाराचहतब्राह्मणस्य तु वाचनिकं प्रायश्चित्तम्'—इति चेत्। न। श्येनवारणायादृष्टाद्वारकत्वेन विशेषणात्। अत एवकाशीमरणार्थं कृतशिवपूजादेरपि न हिंसात्वम्। नच साक्षान्मरणजनकस्यैवहि हिंसात्वं श्येनस्तु न तथा किंतु तज्जन्यापूर्वमिति वाच्यं, खड्गाघातेन ब्राह्मणेव्रणपाकपरंपरया मृते हिंसात्वानापत्तेः। केचित्तु श्येनस्य हिंसा फलं न तु मरणम्।तेन श्येनजन्यखड्गघातादिरूपा हिंसाऽभिचारपदार्थः। तस्य च पापजनकत्वम्।अतः श्येनस्य वैधत्वात्पापाजनकत्वेऽपि अग्रिमपापं प्रतिसंधाय सन्तो न प्रवर्तन्तइत्याहुः। आचार्यास्तु आप्ताभिप्रायो विध्यर्थः। 'पाकं कुर्याः' इत्यादावाज्ञादिरूपेच्छावाचित्ववल्लिङ्मात्रस्येच्छावाचित्वं लाघवात्। एवं च 'स्वर्गकामो यजेत'इत्यादौ यागः स्वर्गकामकृतिसाध्यतया आप्तेष्ट इत्यर्थः। ततश्चाप्तेष्टत्वेनेष्टसाधनत्वादिकमनुमाय प्रवर्तते। कलञ्जभक्षणे तदभावान्न प्रवर्तते। यस्तु वेदे पौरुषेयत्वं नाभ्युपैति तं प्रति विधिरेव तावद्गर्भ इव श्रुतिकुमार्याः पुंयोगे ^(**१**)मानम्।नच कर्तृस्मरणं ^(**२**)बाधकं, कपिलकणादादिभिरद्यपर्यन्तं कर्तृस्मरणस्यैव प्रतीयमानत्वात्। अन्यथा स्मृतीनामप्यकर्तृकत्वापत्तेः। तत्रैव कर्तृस्मरणमस्तीति चेद्वेदेऽपि 'छन्दांसि जज्ञिरे तस्मात्' इत्यादि कर्तृस्मरणमस्त्येव। एवं 'प्रतिमन्वन्तरंचैषा श्रुतिरन्या विधीयते' इत्यपि द्रष्टव्यम्। '^(**३**)स्वयंभूरेष भगवान्वेदो गीतस्त्वया पुरा। शिवादिऋषिपर्यन्ताः स्मर्तारोऽस्य न कारकाः॥' इति तु वेदस्यस्तुतिमात्रम्। नच पौरुषेयत्वे भ्रमादिसंभवादप्रामाण्यं स्यादिति वाच्यं नित्यसर्वज्ञत्वेन निर्दोषत्वात्। अत एव पुरुषान्तरस्य भ्रमादिसंभवान्न कपिलादेरपिकर्तृत्वं वेदस्य। किंच वर्णानामेवानित्यत्वस्य वक्ष्यमाणत्वात्सुतरां तत्संदर्भस्यवेदस्यानित्यत्वमिति संक्षेपः॥ **उपादानस्येति।** उपादानस्य समवायिकारणस्याध्यक्षं च प्रत्यक्षं प्रवृत्तौ कारणमिति॥

**निवृत्तिस्तु भवेद्द्वेषाद्द्विष्टसाधनताधियः॥१५१॥**

** निवृत्तिरिति**। द्विष्टसाधनताज्ञानस्य निवृत्तिं प्रति जनकत्वमन्वयव्यतिरेकाभ्यामवधारितमिति भावः॥१४९–१५१॥

**यत्नो जीवनयोनिस्तु सर्वदातीन्द्रियो भवेत्।**

** यत्न इति**। जीव^(**४**)नयोनियत्नोयावज्जीवनमनुवर्तते। स चातीन्द्रियः।  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

** १** वक्तृभिन्नच्छाया बोधने विधेः सामर्थ्याभावाद्विधिरेव वेदवक्तरीश्वरे मानम्।

** २** वेदोऽपौरुषेयः अस्मर्यमाणकर्तृकत्वादित्यनुमानमेव बाधकमित्यर्थः।

** ३** वेदस्य नित्यत्वबोधकं भारताद्येव तस्याकर्तृत्वे प्रमाणं भविष्यतीत्याशङ्कते—स्वयंभूरिति।

** ४** नव्यास्तु जीवनयोनियत्नेमानाभावः, प्राणक्रियाया अदृष्टविशेषप्रयोज्यात्ममनोयोगरूपाज्जीवनात्तत्प्रयोजकादृष्टाद्वा संभवादित्याहुः।

 तत्र प्रमाणमाह—

**शरीरे प्राणसंचारे कारणं परिकीर्तितः॥१५२॥**

** शरीर इति।** प्राणसंचारो हि अधिकश्वासादिः यत्नसाध्यः। इत्थं च प्राणसंचारस्य सर्वस्य यत्नसाध्यत्वानुमानात्प्रत्यक्षयत्नबाधाच्चातीन्द्रिययत्नसिद्धिः। सएव जीवनयोनिर्यत्नः॥१५२॥

 गुरुत्वं निरूपयति—

**अतीन्द्रियं गुरुत्वं स्यात्पृथिव्यादिद्वये तु तत्।  
अनित्ये तदनित्यं स्यान्नित्ये नित्यमुदाहृतम्॥१५३॥**

**तदेवासमवायि स्यात्पतनाख्ये तु कर्मणि।**

** अतीन्द्रियमिति**। **अनित्य इति।** अनित्ये द्व्यणुकादौ तद्गुरुत्वमनित्यम्।नित्ये परमाणौ नित्यम्। गुरुत्वमित्यनुवर्तते तद्गुरुत्वमसमवायि असमवायिकारणम्। **पतनाख्य इति।** **^(१)**आद्यपतन इत्यर्थः॥

 द्रवत्वं निरूपयति—

**सांसिद्धिकं द्रवत्वं स्यान्नैमित्तिकमथापरम्॥१५४॥**

**सांसिद्धिकं तु सलिले द्वितीयं क्षितितेजसोः।**

** सांसिद्धिकमिति।** द्रवत्वं द्विविधं सांसिद्धिकं नैमित्तिकं चेति। तत्राद्यंसांसिद्धिकं। द्वितीयं नैमित्तिकम्॥

**परमाणौ जले नित्यमन्यत्रानित्यमुच्यते॥१५५॥**

** परमाणाविति।** जलपरमाणौ द्रवत्वं नित्यमित्यर्थः। अन्यत्र पृथिवीपरमाण्वादौ जलद्व्यणुकादौ च द्रवत्वमनित्यम्। कुत्रचित्तेजसि कुत्रचित्पृथिव्यां चनैमित्तिकं द्रवत्वम्॥१५३-१५५॥

 तत्र को वा नैमित्तिकार्थस्तद्दर्शयति—

**नैमित्तिकं वह्नियोगात्तपनीयघृतादिषु।**

** नैमित्तिकं वह्नीति।** अग्निसंयोगजन्यं[^58] नैमित्तिकं द्रवत्वम्। तच्च सुवर्णादिरूपे तेजसि घृतजतुप्रभृतिपृथिव्यां च वर्तत इत्यर्थः॥

[^58]: "अग्निसंयोगासमवायिकारणकमित्यर्थः।"

**द्रवत्वं स्यन्दने हेतुर्निमित्तं संग्रहे तु तत्॥१५६॥**

** द्रवत्वमिति। हेतुरिति**। असमवायिकारणमित्यर्थः। संग्रहे सक्तुकादिसंयोगविशेषे तत् द्रवत्वं स्नेह^(**३**)सहितमिति बोद्धव्यम्। तेन द्रुतसुवर्णादिना नसंग्रहः॥१५६॥  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** द्वितीयादिपतनस्य वेगासमवायिकारणकत्वादाह—आद्ये इति। एवं च संयोगासमवधानकालीना क्रिया गुणासमवायिकारणिका, क्रियात्वात्, संयोगजन्यक्रियावदित्यनुमानेनगुरुत्वसिद्धिरिति भावः।

 **३** सांसिद्धिकमित्यर्थः। तथाच सांसिद्धिकद्रवत्वेन हेतुत्वान्न सुवर्णादिद्रवत्वसंग्रहः।

 स्नेहं निरूपयति—

**स्नेहो जले स नित्योऽणावनित्योऽवयविन्यसौ।  
तैलान्तरे तत्प्रकर्षाद्दहनस्यानुकूलता॥१५७॥**

** स्नेह इति**। **जले इति।** जल एवेत्यर्थः। असौ स्नेहः। ननु पृथिव्यामपितैले स्नेह उपलभ्यते, न चासौ जलीयः, तथा[^59] सति दहनप्रातिकूल्यं स्यादतआह—**तैलान्तर इति**। तत्प्रकर्षात्स्नेहप्रकर्षात्। तैले उपलभ्यमानः स्नेहोऽपिजलीय एव तस्य प्रकृष्टत्वादग्नेरानुकूल्यम्। अपकृष्टस्नेहं हि जलं वह्निं नाशयतीति भावः॥१५७॥

[^59]: "तैलान्तः जलभागस्वीकारे।"

 संस्कारं निरूपयति—

**संस्कारभेदो वेगोऽथ स्थितिस्थापकभावने।**

** संस्कारेति**। वेगस्थितिस्थापकभावनाभेदात्संस्कारस्त्रिविध इत्यर्थः॥

**मूर्तमात्रे तु वेगः स्यात्कर्मजो वेगजः क्वचित्॥१५८॥**

** मूर्तमात्र इति**। कर्मजवेगजभेदाद्वेगो द्विविध इत्यर्थः। शरीरादौ हि नोदनजनितेन कर्मणा वेगो जन्यते। तेन**^(२)**च पूर्वकर्मनाशस्तत उत्तरं कर्म। एवमग्रेऽपि। विना च वेगं कर्मणः कर्मप्रतिबन्धकत्वात्पूर्वकर्मनाश उत्तरकर्मोत्पत्तिश्च नस्यात्। यत्र वेगवता कपालेन जनिते घटे वेगो जन्यते स वेगजो वेगः॥१५८॥

**स्थितिस्थापकसंस्कारः क्षितौ केचिच्चतुर्ष्वपि।  
अतीन्द्रियोऽसौ विज्ञेयः क्वचित्स्पन्देऽपि कारणम्॥१५९॥**

** स्थितिस्थापकेति**। आकृष्टशाखादीनां परित्यागे पुनर्गमनस्य स्थितिस्थापक**^(३)**साध्यत्वात्। **केचिदिति**। चतुर्षु क्षित्यादिषु स्थितिस्थापकं केचिन्मन्यन्ते तदप्रमाणमिति भावः। असौ स्थितिस्थापकः। क्वचिदाकृष्टशाखादौ॥१५९॥

**भावनाख्यस्तु संस्कारो जीववृत्तिरतीन्द्रियः।  
उपेक्षानात्मकस्तस्य निश्चयः कारणं भवेत्॥१६०॥**

** भावनाख्य इति**। तस्य संस्कारस्य। उपेक्षात्मकज्ञानात्संस्कारानुत्पत्तेरुपेक्षानात्मक इत्युक्तम्। तत्संशयात्तस्यानुत्पत्तेर्निश्चय इत्युक्तम्। तेनोपेक्षान्यनिश्चयत्वेन संस्कारं प्रति हेतुतेति भावः। ननु स्मरणं प्रत्युपेक्षान्यनिश्चयत्वेन हेतुत्वं,तेनोपेक्षादिस्थले न स्मरणम्। इत्थं च संस्कारं प्रति ज्ञानत्वेनैव हेतुतास्त्विति  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **२** कर्मनाशकस्योत्तरसंयोगस्य तदानीमभावाद्वेगस्यैवकर्मनाशकत्वं कल्प्यत इति भावः।

 **३** वेगस्य तूत्तरसंयोगजनकक्रियाजनकत्वं नतु यथापूर्वसंयोगजनकक्रियाजनकत्वमिति न वेगेन स्थितिस्थापकस्यान्यथासिद्धिरिति भावः।

चेत्। न। विनिगमनाविरहेणापि संस्कारं प्रति उपेक्षान्यनिश्चयत्वेन हेतुतायाःसिद्धत्वात्। किंचोपेक्षास्थले संस्कारकल्पनाया गुरुत्वात्संस्कारं प्रति चोपेक्षान्यनिश्चयत्वेन हेतुतायाः सिद्धत्वात्॥१६०॥

**स्मरणे प्रत्यभिज्ञायामप्यसौ हेतुरुच्यते।**

 ^(**१**)असौ संस्कारः। तत्र प्रमाणं दर्शयति—**स्मरण इति**। यतः स्मरणं प्रत्यभिज्ञानं च जनयत्यतः संस्कारः कल्प्यते। विना व्यापारं पूर्वानुभवस्य स्मरणादिजननासामर्थ्यात्स्वस्वव्यापारान्यतराभावे कारणत्वा^(**२**)संभवात्। नच प्रत्यभिज्ञांप्रतितत्तत्संस्कारस्य हेतुत्वे प्रत्यभिज्ञायाः संस्कारजन्यत्वेन स्मृतित्वापत्तिरितिवाच्यम्, अप्रयोजकत्वात्। ^(**३**)परे त्वनुद्बुद्धसंस्कारात्प्रत्यभिज्ञानुदयादुद्बुद्धसंस्कारस्य हेतुत्वापेक्षया तत्तत्स्मरणस्यैव प्रत्यभिज्ञां प्रति हेतुत्वं कल्प्यत इत्याहुः॥

** **अदृष्टं निरूपयति—

**धर्माधर्मावदृष्टं स्याद्धर्मः स्वर्गादिसाधनम्॥१६१॥**

**गङ्गास्नानादियागादिव्यापारः स तु कीर्तितः।**

** धर्माधर्माविति। स्वर्गादीति**। स्वर्गादिसकलसुखानां स्वर्गसाधनीभूतशरीरादीनां च साधनं धर्म इत्यर्थः। तत्र[^60] प्रमाणं दर्शयितुमाह—**यागादीति।**यागा**^(५)**दिव्यापारतया धर्मः कल्प्यते। अन्यथा यागादीनां चिरविनष्टतया निर्व्यापारतया च कालान्तरभाविस्वर्गजनकत्वं न स्यात्। तदुक्तमाचार्यैः—'चिरध्वस्तं फलायालं न कर्मातिशयं[^61] विना' इति। ननु यागध्वंस एव व्यापारः स्यात्, नच प्रतियोगितद्ध्वंसयोरेकत्राजनकत्वं, सर्वत्र तथात्वे मानाभावात्, नच त्वन्मते फलानन्त्यं मन्मते चरमफलस्यापूर्वनाशकत्वान्न तथात्वमिति वाच्यं, कालविशेषस्य सहकारित्वादित्यत आह—**गङ्गास्नानेति**। गङ्गास्नानस्य हि स्वर्गजनकत्वेऽनन्तानां जलसंयोगध्वंसानां व्यापारत्वमपेक्ष्यैकमपूर्वमेव कल्प्यते लाघवादिति भावः॥

[^60]: "धर्मे।"

[^61]: "अपूर्वम्।"

 ननु ध्वंसोऽपि न व्यापारोऽस्तु, नच निर्व्यापारस्य चिरध्वस्तस्य कथं कारणत्वमिति वाच्यम्, अनन्यथासिद्धनियतपूर्ववर्तित्वस्य तत्रापि सत्त्वात्। अव्यवहितपूर्ववर्तित्वं हि चक्षुस्संयोगादेः कारणत्वे, न तु सर्वत्र, कार्यकालवृत्तित्वमिवसमवायिकारणस्य कारणत्वे इत्यत आह—

**कर्मनाशाजलस्पर्शादिना नाश्यस्त्वसौ मतः॥१६२॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** उद्देश्यवाचकपदस्य प्रागपेक्षितत्वात्तथाऽन्वयप्रदर्शनार्थमुदीच्यस्याप्यसावित्यस्य प्राग्धारणमिति बोध्यम्।

 **२** कार्याव्यवहितप्राक्क्षणवृत्ति—स्वस्वव्यापारान्यतरकत्वस्यैव कारणतापदार्थत्वादित्यर्थः।

 **३** मणिकृन्मतं प्रदर्शयति—परे त्विति।

 **५**

आदिना होमदानपरिग्रहः। यागत्वं च देवतोद्देश्यकस्वस्वत्वध्वंसवद्द्रव्यविशेष्यकेच्छात्वम्। देवतोद्देश्यकत्वं च देवतास्वत्ववद्विशेष्यकत्वम्। शब्दमयी देवतेति पक्षे तु तस्या इदमित्यारोपज्ञानविषयत्वमुद्देश्यत्वम्। होमत्वं चाग्निसंयोगानुकूलक्रियानुकूलघृतादिवृत्तिनोदनादिव्यापारत्वम्। दानत्वं च मूल्यग्रहणं विना स्वस्वत्वध्वंसपरस्वत्वजनकत्यागत्वमितिसंप्रदायः।

** कर्मनाशेति**। यदि ह्यपूर्वं न स्यात्तदा कर्मनाशाजलस्पर्शादिना नाश्यत्वं धर्मस्य न स्यात्, नहि तेन यागादेर्नाशः प्रतिबन्धो वा कर्तुं शक्यते तस्य पूर्वमेववृत्तत्वादिति भावः। एतेन देवताप्रीतेरेव फलत्वमित्यपास्तम्। गङ्गास्नानादौ सर्वत्रदेवताप्रीतेरसंभवाच्च। देवतायाश्चेतनत्वेऽपि तत्प्रीतेरनुद्देश्यत्वात्। प्रीतेः सुखस्वरूपत्वेन विष्णुप्रीत्यादौ तदसंभवात्। जन्यसुखादेस्तत्राभावात्। तेन विष्णुप्रीतिजन्यत्वेन पराभिमतस्वर्गादिरेव विष्णुप्रीतिशब्देन लक्ष्यते॥१६१॥१६२॥

**अधर्मो नरकादीनां हेतुर्निन्दितकर्मजः।**

** अधर्म इति**। नरकादिसकलदुःखानां नारकीयशरीरादीनां च साधनमधर्मइत्यर्थः॥

 तत्र प्रमाणमाह—

**प्रायश्चित्तादिनाश्योऽसौ जीववृत्ती त्विमौ गुणौ॥१६३॥**

** प्रायश्चित्तेति।** यदि ह्यधर्मो न स्यात्तदा प्रायश्चित्तादिनाश्यत्वं न स्यात्।नहि तेन ब्रह्महननादीनां नाशः प्रतिबन्धो वा विधातुं शक्यते। तस्य पूर्वमेवविनष्टत्वादिति भावः॥ **जीवेति।** ईश्वरस्य धर्माधर्माभावादिति भावः॥१६३॥

**इमौ तु ^(१)वासनाजन्यौ ज्ञानादपि विनश्यतः।**

 इमौ धर्माधर्मौ। **वासनेति**। अतो ज्ञानिना कृते अपि सुकृतदुष्कृतकर्मणीन फलायालमिति भावः॥ **ज्ञानादपीति**। अपिना भोगपरिग्रहः। ननु तत्त्वज्ञानस्य कथं धर्माधर्मनाशकत्वं 'नाभुक्तं क्षीयते कर्म कल्पकोटिशतैरपि' इतिवचनविरोधात्, इत्थं च तत्त्वज्ञानिनां झटिति कायव्यूहेन सकलकर्मणां भोगेनक्षय इति चेत्। न। तत्र भोगस्य वेदबोधितनाशकोपलक्षकत्वात्। कथमन्यथा प्रायश्चित्तादिना कर्मणां नाशः। तदुक्तम्—'ज्ञानाग्निः सर्वकर्माणि' इत्यादिना। 'क्षीय^(**३**)न्ते चास्य कर्माणि तस्मिन्दृष्टे परावरे।' इति॥ ननु तत्त्वज्ञानिनस्तर्हि शरीरावस्थानं सुखदुःखादि च न स्याज्ज्ञानेन सर्वेषां कर्मणां नाशादिति चेत्। न। प्रारब्धेतरकर्मणामेव नाशात्। तत्तच्छरीरभोगजनकं हि यत्कर्मतत्प्रारब्धं तदभिप्रायमेव नाभुक्तमिति वचनमिति॥

** **शब्दं निरूपयति—

**शब्दो ध्वनिश्चवर्णश्च मृदङ्गादिभवो ध्वनिः॥१६४॥**

**कण्ठसंयोगादिजन्या वर्णास्ते कादयो मताः।  
सर्वः शब्दो नभोवृत्तिः श्रोत्रोत्पन्नस्तु गृह्यते॥१६५॥**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 **१** ननु गङ्गादिदर्शनादिना ईश्वरे कुतो न धर्मादेरुत्पत्तिरत आह—वासनाजन्याविति। ईश्वरे मिथ्याज्ञानजन्यवासनाविरहान्न धर्मादेरुत्पत्तिरिति भावः।

 **२**

कर्मजन्यादृष्टानीत्यर्थः।

 **३** स्मृतिं दर्शयित्वा श्रुतिं दर्शयति—क्षीयन्त इति।

**वीचीतरङ्गन्यायेन तदुत्पत्तिस्तु कीर्तिता।**

** शब्द इति**। नभोवृत्तिराकाशसमवेतः। दूरस्थशब्दस्याग्रहणादाह—**श्रोत्रेति।**ननु मृदङ्गाद्यवच्छेदेनोत्पन्ने शब्दे श्रोत्रे कथमुत्पत्तिरत आह—**वीचीति।**आद्यशब्दस्य बहिर्दशदिगवच्छिन्नोऽन्यः शब्दस्तेनैव शब्देन जन्यते। तेन चापरस्तद्व्यापकः। एवं क्रमेण श्रोत्रोत्पन्नो गृह्यत इति॥

**कदम्बगोलकन्यायादुत्पत्तिः कस्यचिन्मते॥१६६॥**

** कदम्बेति**। आद्यशब्दाद्दशदिक्षु दश शब्दा उत्पद्यन्ते। तैश्चान्ये दश शब्दाउत्पद्यन्त इति भावः। अस्मिन्मते गौरवादुक्तं—**कस्यचिन्मत इति**॥१६४॥॥१६५॥१६६॥

 ननु शब्दस्य नित्यत्वादुत्पत्तिकथनमसंगतमत आह—

**उत्पन्नः को विनष्टः क इति बुद्धेरनित्यता।**

 **उत्पन्न इति**। शब्दानामुत्पादविनाशप्रत्ययशालित्वादनित्यत्वमित्यर्थः॥

 ननु स एवायं ककार इत्यादिप्रत्यभिज्ञानाच्छब्दानां नित्यत्वम्, इत्थं चोत्पादविनाशबुद्धिर्भ्रमरूपैवेत्यत आह—

**सोऽयं क इति बुद्धिस्तु साजात्यमवलम्बते॥१६७॥**

** सोऽयं क इति। साजात्यमिति।** तत्र प्रत्यभिज्ञानस्य तत्सजातीयत्वंविषयो न तु तद्व्यक्त्यभेदो विषयः। उक्तप्रतीतिविरोधात्। इत्थं च द्वयोरपि[^62]प्रतीत्योर्न भ्रमत्वमिति॥१६७॥

[^62]: "उत्पादप्रतीति-प्रत्यभिज्ञानयोरित्यर्थः।"

 ननु सजातीये सोऽयमिति प्रत्यभिज्ञा कुत्र दृष्टेत्यत आह—

**^(२)तदेवौषधमित्यादौ सजातीयेऽपि दर्शनात्।  
तस्मादनित्या एवेति वर्णाः सर्वे मतं हि नः॥१६८॥**

इति श्रीविश्वनाथपञ्चाननभट्टाचार्यकृता कारिकावली समाप्ता॥

** तदेवेति**। यदौषधं मया कृतं तदौषधमन्येनापि कृतमित्यादिदर्शनादितिभावः॥१६८॥

इति श्रीमहामहोपाध्याय-विद्यानिवासभट्टाचार्यसुत-श्रीविश्वनाथपञ्चाननभट्टाचार्य-  
विरचितायां सिद्धान्तमुक्तावल्यां गुणनिरूपणम्॥

**॥समाप्तोऽयं ग्रन्थः॥**  
**--------------**

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 २ अत्र स्वकर्तृकत्वस्वभिन्नकर्तृकत्वरूपविरुद्धधर्माध्यासाहितभेदप्रत्ययस्य प्रतिबन्धकस्य सत्त्वान्न व्यक्त्यभेदो विषयः, किंतु तत्सजातीयाभेदो विषय इति भावः।

\]