+++
title = "आर्यप्रज्ञापारमिता सार्धद्विसाहस्रिका"
domain = "दर्शनानि"
sub-domain = "बौद्धदर्शनम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-3794"
source_url = "https://www.ebharatisampat.in/read_chapter.php?bookid=ODYwOTQ3MzQ3OTAyNDYz"

+++
[[आर्यप्रज्ञापारमिता सार्धद्विसाहस्रिका	Source: [EB](https://www.ebharatisampat.in/read_chapter.php?bookid=ODYwOTQ3MzQ3OTAyNDYz)]]

\[





**सुविक्रान्तविक्रामिपरिपृच्छा नाम सार्धद्विसाहस्रिका प्रज्ञापारमिता**





** \* १ निदानपरिवर्तः  
 \* २ आनन्दपरिवर्तो द्वितीयः  
 \* ३ तथतापरिवर्तस्तृतीयः  
 \* ४ औपम्यपरिवर्तश्चतुर्थः  
 \* ५ सुभूतिपरिवर्तः पञ्चमः  
 \* ६ चर्यापरिवर्तः षष्ठः  
 \* ७ अनुशंसापरिवर्तः सप्तमः**



**सुविक्रान्तविक्रामिपरिपृच्छा नाम सार्धद्विसाहस्रिका प्रज्ञापारमिता।**

**-----------------------------------------------------**






**१. निदानपरिवर्तः।**



एवं मया श्रुतम्। एकस्मिन् समये भगवान् राजगृहे विहरति स्म वेणुवने कलन्दकनिवापे महता भिक्षुसंघेन सार्धमर्धत्रयोदशभिर्भिक्षुशतैः, अप्रमेयासंख्यैश्च बोधिसत्त्वैर्महासत्त्वैः नानाबुद्धक्षेत्रसंनिपतितैरेकजातिप्रतिबद्धैः। तेन खलु पुनः समयेन भगवाननेकशतसहस्रया पर्षदा परिवृतः पुरस्कृतो धर्मं देशयति स्म॥

अथ खलु तस्यामेव पर्षदि सुविक्रान्तविक्रामी नाम बोधिसत्त्वो महासत्त्वः संनिपतितोऽभूत्संनिषण्णः। स उत्थायासनादेकांसमुत्तरासङ्गं कृत्वा दक्षिणं जानुमण्डलं पृथिव्यां प्रतिष्ठाप्य येन भगवांस्तेनाञ्जलिं प्रणम्य भगवन्तमेतदवोचत्-पृच्छेयमहं भगवन्तं तथागतमर्हन्तं सम्यक्संबुद्धं कंचिदेव प्रदेशम्, सचेद् भगवानवकाशं कुर्यात् पृष्टश्च प्रश्नव्याकरणाय। एवमुक्ते भगवान् सुविक्रान्तविक्रामिणं बोधिसत्त्वं महासत्त्वमेतदवोचत्-पृच्छ त्वं सुविक्रान्तविक्रामिंस्तथागतमर्हन्तं सम्यक्संबुद्धं यद्यदेवाकाङ्क्षसि। अहं ते तस्य तस्यैव प्रश्न(स्य) व्याकरणेन चित्तमाराधयिष्यामि॥

एवमुक्ते सुविक्रान्तविक्रामी बोधिसत्त्वो महासत्त्वो भगवन्तमेतदवोचत्-प्रज्ञापारमिता प्रज्ञापारमितेति भगवन्नुच्यते। कियता भगवन् बोधिसत्त्वानां महासत्त्वानां प्रज्ञापारमिता प्रज्ञापारमितेत्युच्यते ? कथं भगवन् बोधिसत्त्वो महासत्त्वः प्रज्ञापारमितायां चरति? कथं भगवन् बोधिसत्त्वस्य महासत्त्वस्य प्रज्ञापारमितायां चरतः प्रज्ञापारमिताभावना परिपूरिं गच्छति ? कथं भगवन् बोधिसत्त्वस्य प्रज्ञापारमितां भावयतो मारः पापीयानवतारं (न) लभते, सर्वमारकर्माणि चावबुध्यते ? कीदृग्रूपैश्व भगवन् प्रज्ञापारमिताविहारैर्विहरन् बोधिसत्त्वो महासत्त्वः क्षिप्रं सर्वज्ञताधर्मपरिपूरिमधिगच्छति ?

एवमुक्ते भगवान् सुविक्रान्तविक्रामिणं बोधिसत्त्वं महासत्त्वमेतदवोचत्-साधु साधु सुविक्रान्तविक्रामिन्, यस्त्वं तथागतमर्हन्तं सम्यक्संबुद्धं प्रज्ञापारमितां परिपृच्छसि बोधिसत्त्वानां महासत्त्वानामर्थाय, यथापि नाम त्वं बहुजनहिताय प्रतिपन्नो बहुजनसुखाय लोकानुकम्पायै महतो जनकायस्यार्थाय हिताय सुखाय देवानां च मनुष्याणां च, एतर्ह्यनागतानां च बोधिसत्त्वानां महासत्त्वानामालोकं कर्तुकाम इति॥

अथ खलु भगवान् जानन्नेव सुविक्रान्तविक्रामिणं बोधिसत्त्वं महासत्त्वं परिपृच्छति स्म-किं त्वं सुविक्रान्तविक्रामिन् अर्थवशं संपश्यंस्तथागतमेतदर्थं परिपृच्छसि ? एवमुक्ते सुविक्रान्तविक्रामी बोधिसत्त्वो महासत्त्वो भगवन्तमेतदवोचत्-सर्वसत्त्वानां वयं भगवन्नर्थाय तथागतमेतमर्थं परिपृच्छामः सर्वसत्त्वहिताय सर्वसत्त्वानुकम्पायै। तत्कस्माद्धेतोः ? प्रज्ञापारमिता भगवन् सर्वधर्माणां ग्राहिका यदुत श्रावकप्रत्येकबुद्धबोधिसत्त्वसम्यक्संबुद्धधर्माणाम्। अतो भगवंस्तथागतविषयं तथागतज्ञानं च निर्दिशतु। तत्र ये सत्त्वा नियताः श्रावकयाने भविष्यन्ति, ते क्षिप्रमनास्रवां भूमिं साक्षात्करिष्यन्ति। ये प्रत्येकबुद्धयाने नियता भविष्यन्ति, ते क्षिप्रं प्रत्येकबुद्धयानेन निर्यास्यन्ति। ये अनुत्तरां सम्यक्संबोधिं संप्रस्थिताः, ते क्षिप्रमनुत्तरां सम्यक्संबोधिमभिसंभोत्स्यन्ते। ये च अनवक्रान्तसम्यक्त्वनियामा अनियतास्तिसृषु भूमिषु, ते श्रुत्वा अनुत्तरायां सम्यक्संबोधौ चित्तमुत्पादयिष्यन्ति। सर्वसत्त्वानां च भगवन् कुशलमूलसंजननं कृतं भविष्यति तथागतेन इमं प्रज्ञापारमिताप्रश्नं विसर्जयता। न च वयं भगवन् हीनाधिमुक्तिकानां सत्त्वानां कृतशस्तथागतं परिपृच्छामः, न दरिद्रचित्तानाम्, न दरिद्रमानससमन्वागतानाम्, न कुसीदानाम्, न कौसीद्याभिभूतानाम्, न दृष्टिपङ्कावसन्नानाम्, न मारपाशबद्धानाम्, नानपत्रपाणाम्, नासंलेखसमन्वागतानाम्, न मुषितस्मृतीनाम्, न भ्रान्तचित्तानाम्, न कामपङ्कमग्नानाम्, न शठानाम्, न मायाविनाम्, नाकृतज्ञानाम्, न पापेच्छानाम्, न पापसमाचाराणाम्, न शीलविपन्नानाम्, नापरिशुद्धशीलानाम्, न दृष्टिविपन्नानाम्, न मारगोचरचारिणाम्, नात्मोत्कर्षकाणाम्, न परपंसकानाम्, न लाभसत्कारगुरुकाणाम्, न पात्रचीवराध्यवसितानाम्, न कुहकानाम्, न लपकानाम्, न नैमित्तिकानाम्, न नैष्पेषिकाणाम्, न लाभेन लाभचिकीर्षुकाणाम्। न वयं भगवन् एवंरूपाणां सत्त्वानां कृतशस्तथागतं परिपृच्छामः। ये पुनर्भगवन् सत्त्वाः सर्वज्ञज्ञानं प्रार्थयन्ति, असङ्गज्ञानं स्वयंभूज्ञानमसमज्ञानमनुत्तरज्ञानं प्रार्थयन्ते, ये नात्मानमुपलभन्ते न परम्, कुतः पुनरात्मानमुत्कर्षयिष्यन्ति परं वा पसंयिष्यन्ति, तेषां निहतमानानां वयं भगवंश्छिन्नविषाणवृषभोपमानां बोधिसत्त्वानां महासत्त्वानामाव्रीढशल्यानां नीचमानसानां चण्डालकुमारकोपमचित्तानां पृथिव्यप्तेजोवाय्वाकाशसमचितानां भगवन् सत्त्वानामर्थाय तथागतं परिपृच्छामो बोधिसत्त्वानां महासत्त्वानाम्। ये धर्ममपि नोपलभन्ते नाभिनिविशन्ते कुतः पुनरधर्मम्, तेषां वयं भगवन्नर्थाय तथागतं परिपृच्छामो बोधिसत्त्वानां महासत्त्वानामाशयशुद्धानामशठानाममायाविनामृजुकानां समचित्तानां सर्वसत्त्वहितामुकम्पकानां समादापकानां समुत्तेजकानां संप्रहर्षकाणां महाभारवाहिकानां महायानसमारूढानां महाकृत्येन प्रत्युपस्थितानां महाकारुणिकानां सर्वसत्त्वहितसुखावहानां नायकानां विनायकानां परिणायकानां सर्वधर्मानिश्रितविहारिकाणां सर्वोपपत्त्यायतनानर्थिकानां सर्वमारपाशविनिर्मुक्तानां छन्दिकानां वीर्यवतामप्रमत्तानां सर्वधर्मपरमपारमिप्राप्तानां सर्वसंशयच्छेदनकुशलानाम्। (तेषां) वयं भगवन् सत्त्वानां कृतशस्तथागतं परिपृच्छामो बोधिसत्त्वानां महासत्त्वानाम्। ये ते भगवन् सत्त्वा बोधिज्ञानमपि न मन्यन्ते नाभिनिविशन्ते नाध्यवसाय तिष्ठन्ति, सर्वमन्यनासमतिक्रान्ता मार्गस्थिता मार्गप्रतिपन्ना मार्गदैशिकाः, तेषां वयं भगवन् सत्त्वानां कृतशस्तथागतं परिपृच्छामो बोधिसत्त्वानां महासत्त्वानां च। सर्वसत्त्वानां वयं भगवन्नर्थाय हिताय सुखाय योगक्षेमाय तथागतं परिपृच्छामः, सर्वसत्त्वानां वयं भगवन् सुखमुपसंहर्तुकामा अनुत्तरसुखं निरुत्तरसुखं निर्वाणसुखं बुद्धसुखमसंस्कृतसुखम्। तेन वयं भगवन् सर्वसत्त्वानां संशयच्छित्त्यर्थं तथागतं परिपृच्छामः। निःसंशया वयं भगवन् भवितुकामाः, निःसंशयाश्च भगवन् सर्वसत्त्वेभ्यः संशयप्रहाणाय धर्मं देशयितुकामाः। तत्कस्माद्धेतोः ? सर्वसत्त्वा हि भगवन् सुखकामा दुःखप्रतिकूलाः, सर्वसत्त्वाः सुखेनार्थिकाः। न च वयं भगवन् सर्वसत्त्वानां किंचिदन्यत्सुखं समनुपश्यामोऽन्यत्र प्रज्ञातः। न चान्यत्किंचिद्भगवन् सर्वसत्त्वानां सुखमस्ति अन्यत्र बोधिसत्त्वयानान्महायानात्। तेन वयं भगवन् इममर्थवशं संपश्यन्तः सत्त्वानां सुखमुपसंहर्तुकामाः प्रज्ञापारमितां परिपृच्छामः। बोधिसत्त्वानां चैतमर्थं भगवन् समनुपश्यद्भिरस्माभिस्तथागत एतमर्थं परिपृष्टः॥

एवमुक्ते भगवाम् सुविक्रान्तविक्रामिणं बोधिसत्त्वां महासत्त्वमेतदवोचत्-साधु साधु सुविक्रान्तविक्रामिन्। गुणानां ते न सुकरः पर्यन्तोऽधिगन्तुम्, यस्त्वं तथागतं महतो जनकायस्यानुकम्पया इमां प्रज्ञापारमितां परिपृच्छसि। तेन हि त्वं सुविक्रान्तविक्रामिन् शृणु, साधु च सुष्ठु च मनसिकुरु, भाषिष्येऽहं ते। साधु भगवन्निति सुविक्रान्तविक्रामी बोधिसत्त्वो महासत्त्वो भगवतः प्रत्यश्रौषीत्॥

भगवानेतदवोचत्-यत्त्वं सुविक्रान्तविक्रामिन् एवं वदसि-प्रज्ञापारमिता प्रज्ञापारमितेति भगवन्नुच्यते, कियता भगवन् बोधिसत्त्वानां महासत्त्वानां प्रज्ञापारमितेत्युच्यत इति, न हि सुविक्रान्तविक्रामिन् केनचिद्धर्मेण प्रज्ञापारमिता वचनीया। सर्ववचनातिक्रान्ता हि प्रज्ञापारमिता। न हि सुविक्रान्तविक्रामिन् प्रज्ञापारमिता शक्यते वक्तुम्-इयं सा प्रज्ञापारमिता, अस्य वा प्रज्ञापारमिता, अनेन वा प्रज्ञापारमिता, अस्माद्वा प्रज्ञापारमिता। अपारमितैषा सुविक्रान्तविक्रामिन् सर्वधर्माणाम्, तेनोच्यते प्रज्ञापारमितेति। प्रज्ञैव सुविक्रान्तविक्रामिंस्तथागतेन न लब्धा, नोपलब्धा, कुतः पुनः प्रज्ञापारमितामुपलप्स्यते ? प्रज्ञेति सुविक्रान्तविक्रामिन् अज्ञैषा सर्वधर्माणाम्, अजाननैषा सर्वधर्माणाम्, तेनोच्यते प्रज्ञेति। कतमा च सुविक्रान्तविक्रामिन् अजानना सर्वधर्माणाम् ? अन्यथैते सर्वधर्मा अन्यथाभिलप्यन्ते, न चाभिलापविनिर्मुक्ताः सर्वधर्माः। या च अज्ञा सर्वधर्माणाम्, या च अजानना सर्वधर्माणाम्, न सा शक्या वाचा वक्तुम्। अपि तु यथा सत्त्वा अजाननाः, तेनोच्यते प्रज्ञेति। प्रज्ञाप्तिरित्येवोच्यते, तेनोच्यते प्रज्ञेति। सर्वधर्माश्च सुविक्रान्तविक्रामिन् अप्रज्ञपनीयाः, अप्रवर्त्याः, अनिर्देश्याः अदृश्याश्च। यैवमजानना, इयमुच्यते अजाननेति। प्रज्ञेति सुविक्रान्तविक्रामिन् नैषा अज्ञा नाप्यनज्ञा, नाप्यज्ञानज्ञा, ततस्तेनोच्यते प्रज्ञेति। (न) ज्ञानगोचर एष सुविक्रान्तविक्रामिन्, नाज्ञानगोचरः। नाज्ञानविषयो नापि ज्ञानविषयः। अविषयो हि ज्ञानम्। सचेदज्ञानविषयः स्यात, अज्ञानं स्यात्। न ज्ञानमज्ञानतः, नापि ज्ञानतोऽज्ञानम्, नापि ज्ञानमज्ञानम्, नाप्यज्ञानं ज्ञानम्। नाज्ञानेन ज्ञानमित्युच्यते, नापि ज्ञानेन ज्ञानमित्युच्यते।

अज्ञानेन हि ज्ञानमित्युच्यते, न तु तत्र किंचिदज्ञानं यच्छक्यमादर्शयितुम्-इदं तज्ज्ञानम्, अस्य वा तज्ज्ञानम्, अनेन वा तज्ज्ञानम्। तेन तज्ज्ञानं ज्ञानत्वेन न संविद्यते, नापि तज्ज्ञानं तत्त्वेनावस्थितम्, नाप्यज्ञानं ज्ञानमित्युच्यते। सचेदज्ञानेन ज्ञानमित्युच्येत, ततः सर्वे बालपृथग्जना ज्ञानिनो भवेयुः। अपि तु ज्ञानाज्ञानानुपलब्धितो ज्ञानाज्ञानं यथाभूतपरिज्ञा। तदेव ज्ञानमित्युच्यते, न पुनर्यथोच्यते तथा तज्ज्ञानम्। तत्कस्मात् ? न हि ज्ञानं वचनीयम्, नापि ज्ञानं कस्यचिद्विषयः। सर्वविषयव्यतिक्रान्तं हि ज्ञानम्, न च ज्ञानं विषयम् (यः ?)। अयं सुविक्रान्तविक्रामिन् ज्ञाननिर्देशः, अदेशोऽप्रदेशः, येन ज्ञानेनासौ ज्ञानिनां ज्ञानीति संख्यां गच्छति। यैवं सुविक्रान्तविक्रामिन् प्रजानना अनुबोधना अजानना, इयमुच्यते प्रज्ञेति। य एवं सुविक्रान्तविक्रामिन् अभिसमयः, साक्षात्क्रिया, इयमुच्यते लोकोत्तरा प्रज्ञेति, न पुनर्यथोच्यते लोकोत्तरा प्रज्ञेति। तत्कस्माद्धेतोः ? लोक एव नोपलभ्यते, कुतः पुनर्लोकोत्तरा प्रज्ञा ? कः पुनर्वादो यो लोकान् समनुत्तरिष्यति लोकोत्तरया प्रज्ञया ? तत्कस्य हेतोः ? न हि सा लोकमुपलभते, तेन न किंचिदुत्तारयति, तेनोच्यते लोकोत्तरा प्रज्ञेति। लोक इति सुविक्रान्तविक्रामिन् प्रज्ञप्तिर्लोकसमतिक्रमः। सर्वप्रज्ञप्तिसमतिक्रान्तं लोकोत्तरमित्युच्यते। न च पुनर्लोकोत्तरमुत्तरणम्, अनुत्तरणं लोकोत्तरम्। तत्कस्य हेतोः ? अणुरपि तत्र धर्मो न संविद्यते य उत्तर्तव्यो येन चोत्तर्तव्यः। तेनोच्यते लोकोत्तरमिति। लोकोत्तरे हि न लोको विद्यते न लोकोत्तरम्, अनुत्तरस्यानुत्तर(ण) मिति, तेनोच्यते लोकोत्तरमिति। अयमुच्यते सुविक्रान्तविक्रामिन् लोकोत्तरायाः प्रज्ञाया निर्देशः, न पुनर्यथोच्यते लोकोत्तरा प्रज्ञेति। तत्कस्माद्धेतोः ? न हि या लोकोत्तरा सा वचनीया, उत्तीर्णा सा। न तत्र भूयः किंचिदुत्तर्तव्यम्, तेनोच्यते लोकोत्तरा प्रज्ञेति॥

तत्र सुविक्रान्तविक्रामिन् या निर्वेधिका प्रज्ञा, किं सा प्रज्ञा निर्विध्यति ? नात्र किंचिन्निर्वेद्धव्यम्। सचेत्किंचिन्निर्वेद्धव्यमभविष्यत्, प्रज्ञप्येत - इयं सा प्रज्ञा या निर्विध्यतीति। न केनचिद्विध्यते नाविध्यते, न कस्यचिदुत्तरमुपलभ्यते यद्विध्येत। निर्विध्यतीति नात्र किंचिद्विध्यति नाविध्यति, नात्र किंचिद्विध्यते नाविध्यते, तेनोच्यते निर्विध्यतीति। नात्र कश्चिदन्तं प्रयाति नापि मध्यम्, तेनोच्यते निर्विध्यतीति। निर्विध्यति निर्वेधिका प्रज्ञेत्युच्यते निर्विध्यति न क्वचिद्धावति, न विधावति, न संधावति, तेनोच्यते निर्वेधिकेति। अपि तु सुविक्रान्तविक्रामिन् निर्वेधिका प्रज्ञेति किं निर्विध्यति ? यत्किंचिद्दर्शनम्, तत्सर्वं निर्विध्यति। केन निर्विध्यति ? प्रज्ञया निर्विध्यति। किमिति प्रज्ञया निर्विध्यति ? प्रज्ञप्तिलक्षणमिति निर्विध्यति। यत्किंचित्प्रज्ञप्तिलक्षणम्, तत्सर्वमलक्षणमिति, अलक्षणं प्रज्ञप्तिलक्षणमिति। यः सुविक्रान्तविक्रामिन् एवंरूपया प्रज्ञया समन्वागतो विध्यति, स त्रैधातुकं विध्यति। कथं विध्यति ? अधातुकं त्रैधातुकमिति निर्विध्यति। न ह्यत्र कश्चिद्धातुं विध्यति, स त्रैधातुकमधातुकमिति निर्विध्यति। येनैवं त्रैधातुकं निर्विद्धम्, अयमुच्यते नैर्वेधिक्या प्रज्ञया समन्वागत इति। कथं च नैर्वेधिक्या प्रज्ञया समन्वागतः ? न हि किंचिन्निर्वेद्धव्यमकुशलम्, स सर्वं कुशलमिति निर्विध्यति, नैर्वेधिक्या प्रज्ञया अतिक्रामति। स एवं नैर्वेधिक्या प्रज्ञ्या समन्वागतो यत्किंचित्पश्यति शृणोति जिघ्रति आस्वादयति स्पृशति विजानीते वा, तत्सर्वं निर्विध्यति। कथं निर्विध्यति ? अनित्यतो दुःखतो गण्डतो रोगतः शल्यतः शून्यतो अघत आघाततः परतः (प्रलोपतः) प्रलोपधर्मतश्चलतः प्रभङ्गुरतोऽनात्मतोऽनुत्पादतोऽनिरोधतोऽलक्षणत इति। अयमुच्यते सुविक्रान्तविक्रामिन् शीतीभूतोविशल्य इति। तद्यथापि नाम सुविक्रान्तविक्रामिन् विशल्या नाम भैषज्यजातिः। सा यस्मिन् स्थाप्यते ततः सर्वशल्यान्यपनयति निर्विध्यति, एवमेव एवंरूपैर्धर्मैः समन्वागतो भिक्षुर्विशल्यः शीतीभूतो नैर्वेधिक्या प्रज्ञया समन्वागतः संसारात्यन्तविहारी नैर्वेधिकप्रज्ञोविरक्तः सर्वत्रैधातुकात्, अतिक्रान्तः सर्वमारपाशेभ्यः। तद्यथापि नाम सुविक्रान्तविक्रामिन् वज्रं यस्मिन्नेव निक्षिप्यते निर्वेधनार्थम्, तत्तदेव निर्विध्यति, एवमेव भिक्षुर्वज्रोपमसमाधिनैर्वेधिक्या प्रज्ञया परिगृहीतं(चित्तं ? ) यत्र स्थापयति येषु च प्रचारयति, तान् सर्वान्निर्विध्यति। स नैर्वेधिक्या प्रज्ञया समन्वागतो लोकोत्तरया सम्यग्दुःखक्षयगामिन्यानुलिप्तस्त्रविद्य इत्युच्यते।विद्येति सुविक्रान्तविक्रामिन् अविद्योपशमस्यैतदधिवचनम्, अविद्यापरिज्ञेति दुःखस्कन्धव्युपशमस्यैतदधिवचनम्। तद्यथापि नाम सुविक्रान्तविक्रामिन् वैद्यः पण्डितो व्यक्तो मेधावी तन्त्रौपयिकया मीमांसया समन्वागतः स्यात् सर्वभैषज्यकुशलः सर्वव्याध्युत्पत्तिकुशलः सर्वदुःखप्रमोचनकः। स यं यमेव ग्लानं चिकित्सति तं तमेव मोचयत्।तत्कस्माद्धेतोः ? तथा हि स सर्वभैषज्यकुशलः सर्वव्याध्युत्पत्तिकुशलः सर्वरोगविमोचनकः। एवमेव सुविक्रान्तविक्रामिन् तृतीया विद्या सर्वाविद्योपशमाय संवर्तते, सर्वदुःखनिर्यातनाय संवर्तते, सर्वजरामरणशोकपरिदेवदुःखदौर्मनस्योपायासानामुपशमाय संवर्तते। इयमुच्यते सुविक्रान्तविक्रामिन् लोकोत्तरा प्रज्ञा निर्वेधगामिनीति॥

इदं च मे सुविक्रान्तविक्रामिन् संघाय भाषितम् -

प्रज्ञा श्रेष्ठा हि लोकस्य येयं निर्वेधगामिनी।

यया सम्यक् प्रजानाति भवजातिपरिक्षयम्॥ इति॥

भवजातिपरिक्षय इति सुविक्रान्तविक्रामिन् कस्यैतदधिवचनम् ? उदयास्तंगमप्रतिवेधस्यैतदधिवचनम्। कतमश्च उदयास्तंगमप्रतिवेधः ? यत्किंचित्समुदयधर्मि, तत्सर्वं निरोधधर्मि इत्येवं समुदयास्तंगमं प्रतिविध्यति। समुदय इति सुविक्रामिन् उत्पादस्यैतदधिवचनम्, अस्तंगम इति निरोधस्यैतदधिवचनम्, न पुनर्यथोच्यते तथोदयास्तंगमः। यः कश्चित्सुविक्रान्तविक्रामिन् समुदयः, न स उदयधर्मः। न हि सुविक्रान्तविक्रामिन् समस्य कश्चिदुदयः, नापि तत्समुदागच्छति। समतानुयातमेव तत्। तेनोच्यते समुदय इति। समतानुयातमिति सुविक्रान्तविक्रामिन् नात्र कश्चिदुदयति न समुदागच्छति। न तस्य यः स्वभावः स स्वयं संभवः, स निरोधः। तत्र च न कस्यचिन्निरोधः, समुदयानन्तरनिरोधः। यत्रोत्पादो नास्ति, न तत्र निरोधः, स निरोधः। एवं सुविक्रान्तविक्रामिन् यः समुदयास्तंगमप्रतिवेधः अनुत्पादाय अनिरोधाय, सोऽस्तंगमप्रतिवेधः। तेनोच्यते उदयास्तंगमप्रतिवेध इति॥

प्रतिवेध इति सुविक्रान्तविक्रामिन् प्रतीत्यसमुत्पादस्यैषा परिज्ञा। यं प्रतीत्य यो धर्म उत्पद्यते, तमेव प्रतीत्य स धर्मो न संविद्यते। अयमुच्यते प्रतीत्यसमुत्पादप्रतिवेधः। सैषा सुविक्रान्तविक्रामिन् प्रतीत्यसमुत्पादस्य परिज्ञा यथाभूतता अनुत्पादेन सूच्यते। अनुत्पादो हि प्रतीत्यसमुत्पादः। समोऽनुत्पादः। तेनोच्यते प्रतीत्यसमुत्पाद इति। यत्र नास्त्युत्पादः, तत्र कुतो निरोधः ? अनिरोधो निरोधः प्रतीत्यसमुत्पादस्यावबोधः। असमुत्पादः प्रतीत्यसमुत्पाद इत्युच्यते। योऽसमुत्पादः सोऽनुत्पादः। योऽनुत्पादः, स नातीतो न अनागतो न प्रत्युत्पन्नः। तस्य निरोधो न संविद्यते। यस्य निरोधो न संविद्यते, तदुच्यतेऽनुत्पादज्ञानमिति। येन च अनुत्पादो ज्ञातः, स न भूय उत्पादयति, न च निरोधं साक्षात्करोति। यो नोत्पादयति, स न निरोधयति। उत्पादस्य हि सतो निरोधः प्रज्ञायते। येनोत्पादयति, तेन निरुद्धा एव सर्वधर्मा ज्ञाता दृष्टाः प्रतिविद्धाः साक्षात्कृताः। तेनोच्यते निरोधः साक्षात्कृत इति॥

क्षयज्ञानमिति सुविक्रान्तविक्रामिन् क्षीणमज्ञानम्। तेनोच्यते क्षयज्ञानमिति। केन क्षीणम् ? अक्षयतया क्षीणम्। क्षयमस्य न समनुपश्यति। अज्ञानविगम एष सुविक्रान्तविक्रामिन्। तेनोच्यते क्षयज्ञानमिति। अज्ञानपरिज्ञैषा सुविक्रान्तविक्रामिन्। तेनोच्यते अज्ञानक्षयः क्षयज्ञानमिति। न हि अज्ञानं क्षयो वा अक्षयो वा। विगम एष सुविक्रान्तविक्रामिन् ज्ञास्यते। तेनोच्यते क्षयज्ञानमिति। यथाभूतपरिज्ञैषा सुविक्रान्तविक्रामिन्। तेनोच्यते विगम इति। न किंचिदन्यदुपलभ्यते इदं तज्ज्ञानविगम इति। ज्ञानमेव नोपलभ्यते, कुतः पुनरज्ञानम्। यस्य कस्यविद्विमुक्ति, तेनोच्यते क्षयज्ञानमिति, न पुनर्यथोच्यते। यस्य पुनः क्षयज्ञानम्, तस्य न कश्चिद्व्यवहारः। अपि तु निर्देश एषः अज्ञानक्षय इति वा क्षय(ज्ञान)मिति। इयं सुविक्रान्तविक्रामिन् अक्षयक्षयज्ञानपरीक्षा सर्वधर्माणां येनावबुद्धा स क्षयज्ञानविगतः, अक्षयकोटिमनुप्राप्तः। अकोटिर्निवाणकोटिः, न पुनर्यथोच्यते। अवचनीयं निर्वाणं सर्वव्यवहारसमुच्छिन्नम्। अयं सुविक्रान्तविक्रामिन् निर्वाणधातुनिर्देशः, न पुनर्यथा निर्दिष्टः। अनिर्देश्यो हि निर्वाणधातुः सर्वनिर्देशसमतिक्रान्तः सर्वनिर्देशसमुच्छिन्नो निर्वाणधातुः। अयमुच्यते लोकोत्तराया निर्वेधिकायाः प्रज्ञाया निर्देशः, योऽयं निर्वाणधातुरिति। न च सुविक्रान्तविक्रामिन् निर्वाणधातुर्देशस्थो न प्रदेशस्थः। एषोऽस्य निर्देश इति॥

तत्र कतमा सुविक्रान्तविक्रामिन् प्रज्ञापारमिता ? न हि सुविक्रान्तविक्रामिन् प्रज्ञापारमितायाः किंचिदारं वा पारं वा। सचेत्सुविक्रान्तविक्रामिन् प्रज्ञापारमिताया आरं वा पारं वा उपलभ्येत, निर्दिशेत्तथागतः प्रज्ञाया आरं वा पारं वा। न च सुविक्रान्तविक्रामिन् प्रज्ञापारमिताया आरमुपलभ्यते, तेनास्याः पारं न निर्दिश्यते। अपि तु सुविक्रान्तविक्रामिन् प्रज्ञापारमितेति पारमेतत्सर्वधर्माणां ज्ञानकर्मणाम्, तेनोच्यते प्रज्ञापारमितेति, न पुनर्यथोच्यते। न हि वाचा न कर्मणा प्रज्ञापारमिता प्रत्युपस्थिता। अनिर्देश्या हि सुविक्रान्तविक्रामिन् प्रज्ञापारमिता। सर्वधर्माणामेषोऽनुबोधः। यश्चानुबोधः, सोऽविरोधः। तत्कस्माद्धेतोः ? न हि तत्र किंचिदनुबुद्धम्, न प्रतिविद्धम्। अनुबोधप्रतिवेधसमता हि बोधिः सर्वधर्मानुबोधाद्बोधिरित्युच्यते। कथं च सर्वधर्मानुबोधः ? नात्र काचिद्बोधिर्नाप्यत्र कश्चि(दनु)बोधः। तत्कस्माद्धेतोः ? सचेत् सुविक्रान्तविक्रामिन् बोधिरुपलभ्येत, लब्धा स्याद्बोधौ बोधिः। न च सुविक्रान्तविक्रामिन् बोधौ बोधिः संविद्यते। एवमेषा बोधिरभिसंबोद्धव्या। अननुबोधादप्रतिवेधादनुबुध्येत्युच्यते, न पुनर्यथोच्यते सर्वधर्मा ह्यननुबुद्धा अप्रतिविद्धाः। न च पुनर्धर्मो धर्मस्वभावेन संविद्यते अनेनानुबोधेन। इयमुच्यते बोधिरिति। न हि सुविक्रान्तविक्रामिंस्तथागतेन बोधिरुपलब्धा, नापि तथागतेन बोधिर्विज्ञप्ता। अविज्ञपनीया अप्रज्ञपनीया बोधिः। न च तथागतेन बोधिर्ज्ञाता न जनिता। अजाता अनभिनिर्वृत्ता हि बोधिः। न च बोधिः कस्यविद्विषयः, न च बोधौ कश्चित्सत्त्वो वा सत्त्वप्रज्ञप्तिर्वा। यत्र नस्ति सत्त्वो वा सत्त्वप्रज्ञप्तिर्वा, कथं वक्तव्योऽयं बोधिसत्त्वः, इयं बोधिसत्त्वस्य प्रज्ञापारमितेति ? न हि सुविक्रान्तविक्रामिन् बोधौ बोधिः, न च बोधौ कश्चित्सत्त्वः। अतिक्रान्ता ह्येषा बोधिः, अनुत्पन्नैषा बोधिः, अनभिसंवृत्तैषा बोधिः, अलक्षणैषा बोधिः। न चास्यां सत्त्वः संविद्यते, नोपलभ्यते। न बोधिः सत्त्वतया प्रज्ञप्ता। निःसत्त्वानुबोधो हि बोधिरित्युच्यते। बोधि(र)सत्त्वतेति येन ज्ञाता, स उच्यते बोधिसत्त्व इति। तत्कमाद्धेतोः ? न हि सुविक्रान्तविक्रामिन् बोधिसत्त्वः सत्त्वसंज्ञाप्रभावितः। सत्त्वसंज्ञाविभावनाद्बोधिसत्त्व इत्युच्यते, न पुनर्यथोच्यते। तत्कस्माद्धेतोः ? अवचनीयो हि बोधिसत्त्वः, सत्त्वस्वभावविगतो हि बोधिसत्त्वः, सत्त्वसंज्ञाविगता हि बोधिः। येनैवं बोधिर्ज्ञाता, स बोधिसत्त्व इत्युच्यते। किमिति बोधिर्ज्ञाता ? अतिक्रान्तैषा बोधिः, अकरणीयैषा बोधिः, अनुत्पादानिरोधो ह्येषा बोधिः। न बोधिर्बोधिं विज्ञापयति, नापि बोधिर्विज्ञापनीया। अविज्ञापनीया अप्रज्ञपनीया अनभिनिर्वर्तनीया बोधिरित्युच्यते। येन च अनुबुद्धा प्रतिबुद्धा अविकल्पा कल्पसमुच्छेदाय, तेनोच्यते बोधिसत्त्व इति, न पुनर्यथोच्यते। तत्कस्मात् ? निःसत्त्वत्वात्। यदि बोधिसत्त्वः समुपलभ्येत, लब्धा स्याद्बोधिः - इयं सा बोधिः, अस्यामयं सत्त्वा इति। असत्त्वनिःसत्त्वसत्त्वावगमानुबोधाद्बोधिसत्त्व इत्युच्यते। निःसत्त्वतया सत्त्वसंज्ञाविभावनतया असत्त्वसंज्ञाविभावनतया बोधिसत्त्व इत्युच्यते। तत् कस्मात् ? सत्त्वधातुरित्यसत्त्वताया एतदधिवचनम्। न हि सत्त्वः सत्त्वे संविद्यते, असंविद्यमानत्वात्सत्त्वधातोः। यदि सत्त्वे सत्त्वः स्यात्, नोच्येत सत्त्वधातुरिति। अधातुनिदर्शनमेतत् सत्त्वधातुरिति। अधातुको हि सत्त्वधातुः। यदि सत्त्वधातौ सत्त्वधातुर्भवेत्, सजीवस्तच्छरीरं भवेत्। अथ सत्त्वधातुनिर्मुक्तो धातुर्भवेत्, अधातुको हि सत्त्वधातुः। धातुः संकेतेन व्यवहारपदं गच्छति। न हि सत्त्वधातौ धातुः संविद्यते, नाप्यन्यत्र सत्त्वधातोः सत्त्वधातुः संविद्यते। अधातुका हि सर्वधर्माः। इदं च मे संधाय भाषितम्-न सत्त्वधातोरूनत्वं वा पूर्णत्वं वा प्रज्ञायते। तत्कस्माद्धेतोः ? असत्त्वात् सत्त्वधातोः, विविक्तत्वात्सत्त्वधातोः। यथा च सत्त्वधातोर्नोनत्वं न पूर्णत्वं प्रज्ञायते, एवं सर्वधर्माणामपि नोनत्वं न पूर्णत्वं प्रज्ञायते। सर्वधर्माणां हि न काचित्परिनिष्पत्तिः, येनैषामूनत्वं वा पूर्णत्वं वा भवेत्। य एवं सर्वधर्माणामनुबोधः, स उच्यते सर्वधर्मानुबोध इति। इयं च मया संधाय वाग्भाषिता–यथा सत्त्वधातोर्नोनत्वं न पूर्णत्वं प्रज्ञायते, एवं सर्वधर्माणामपि नोनत्वं न पूर्णत्वं प्रज्ञायत इति। यच्च सर्वधर्माणामनूनत्वमपूर्णत्वम्, तदपरिनिष्पत्तियोगेन, तदेव बुद्धधर्माणामपि अनूनत्वमपूर्णत्वम्। एवं सर्वधर्माणामनुबोधाद्बुद्धधर्माणामनूनत्वमपूर्णत्वम्। सर्वधर्माणामनूनत्वादपूर्णत्वाद्बुद्धधर्मा इति। तेन तद्बुद्धधर्माणामधिवचनम्। न हि बुद्धधर्माः केनचिच्छक्या ऊना वा पूर्णा वा कर्तुम्। तत्कस्माद्धेतोः ? सर्वधर्मानुबोध एषः। यश्च सर्वधर्मानुबोधः, तत्र न कस्यचिद्धर्मस्य ऊनत्वं वा पूर्णत्वं वा। सर्वधर्मा इति धर्मधातोरेतदधिवचनम्। न च धर्मधातोरूनत्वं वा पूर्णत्वं वा। तत्कस्य हेतोः ? अनन्तो हि धर्मधातुः। न हि सत्त्वधातोश्च धर्मधातोश्च नानात्वमुपलभ्यते, नापि सत्त्वधातोर्वा धर्मधातोर्वा ऊनत्वं वा पूर्णत्वं वोपलभ्यते वा संविद्यते वा। य एवमनुबोधः, इयमुच्यते बोधिरिति। तेनोच्यते-न बुद्धधर्माणामूनत्वं वा पूर्णत्वं वा प्रज्ञायत इति। अनूनत्वपूर्णत्वमिति सुविक्रान्तविक्रामिन् यथावदविकल्पस्य यथाभूतदर्शनस्यैतदधिवचनम्। न तत्र शक्यं केनचिदुत्क्षेप्तुं वा प्रक्षेप्तुं वा। य एवमनुबोधः, इयमुच्यते बोधिरिति। (बोधिरिति) सुविक्रान्तविक्रामिन् बुद्धलक्षणमेतत्। कथं बुद्धलक्षणम् ? सर्वधर्मलक्षणान्यलक्षणम्, एतद्बुद्धलक्षणम्। अलक्षणा हि बोधिर्लक्षणस्वभावविनिवृत्ता। य एवमनुबोधः, इयमुच्यते बोधिरिति, न पुनर्यथोच्यते। एषां हि सुविक्रान्तविक्रामिन् धर्माणामनुबोधत्वाद्बोधिसत्त्व इत्युच्यते। यो हि कश्चित् सुविक्रान्तविक्रामिन् इमान् धर्मानप्रजानन्ननवबुध्यमानो बोधिसत्त्व इत्यात्मानं प्रतिजानीते, दूरे तस्य बोधिसत्त्वस्य बोधिसत्त्वभूमिः, दूरे बोधिसत्त्वधर्माः, विसंवादयति सदेवमानुषासुरं लोकं बोधिसत्त्वनाम्ना। सचेत्पुनः सुविक्रान्तविक्रामिन् वाङ्मात्रेण बोधिसत्त्वो भवेत्, तेन सर्वसत्त्वा अपि बोधिसत्त्वा भवेयुः। नैतत्सुविक्रान्तविक्रामिन् वाङ्मात्रं यदुत बोधिसत्त्वभूमिरिति। न च वाचा शक्यमनुत्तरां सम्यक्संबोधिमभिसंबोद्धुम्। न हि वाक्कर्मणा बोधिः प्राप्यते, नापि बोधिसत्त्वधर्माः। सर्वसत्त्वाः सुविक्रान्तविक्रामिन् बोधाय चरन्ति, न च जानन्ति न बुध्यन्ते। ते न बोधिसत्त्वा इत्युच्यन्ते। तत्कस्माद्धेतोः ? न हि सत्त्वा असत्त्वमिति प्रजानन्ति। सचेदेवं ते जानीयुः, आत्मचरितैर्बोधिसत्वा भवेयुः। विपर्यस्ताः पुनः सत्त्वाः स्वचर्यां स्वविषयं स्वगोचरं न प्रजानन्ति। सचेदात्मचर्यां प्रजानीयुः, न ते भूयः कस्मिंश्चिद्विकल्पे चरेयुः। ताभिर्विकल्पचर्याभिः सर्वबालपृथग्जना अभूतारम्बणे चरन्ति। ते बोधिमपि आरम्बणीकृत्य मन्यन्ते। तेषामारम्बणचरितानां विकल्पचरितानां कुतो बोधिः, कुतो बोधिसत्त्वधर्माः ? य एवं धर्मं प्रजानन्ति, न ते भूयोऽभूतारम्बणे चरन्ति। न ते भूयः कंचिद्धर्मं मन्यन्ते। तेनोच्यते - अचर्या बोधिसत्त्वचरेति। न बोधिसत्त्वाः कल्पे न विकल्पे चरन्ति। यत्र च न कल्पो न विकल्पः, न तत्र काचिच्चर्या। यत्र चाविकल्पः, न तत्र कस्यचिच्चर्या। बुद्धबोधिसत्त्वानां सर्वचर्या अविकल्पचर्येति। सर्वा मन्यना असारम्बणा। स एवं सर्वधर्मान् प्रजानन् न भूय आरम्बणे वा विकल्पे वा चरति विचरति वा। इयं बोधिसत्त्वानां चर्या अचर्यायोगेन। एवं हि सुविक्रान्तविक्रामिन् धर्मानवबुध्यन्ते प्रतिबुध्यन्ते, तेनोच्यन्ते बोधिसत्त्वा इति॥

असत्त्वेति बोधिसत्त्वस्यैतदधिवचनम्। बिभाविता हि तेन सत्त्वाः सर्वसंज्ञाः। तत्कस्माद्धेतोः ? ज्ञाता हि तेन भूताः सर्वसत्त्वाः, असत्त्वाः सर्वसत्त्वाः विपर्याससत्त्वाः सर्वसत्त्वाः, परिकल्पितसत्त्वाः सर्वसत्त्वाः, अभूतारम्बणसत्त्वाः सर्वसत्त्वाः, स्वचर्याविप्रनष्टसत्त्वाः सर्वसत्त्वाः, अविद्यासंस्कारसत्त्वाः सर्वसत्त्वा इति। तत्कस्य हेतोः ? ये धर्माः सर्वसत्त्वानां न संविद्यन्ते, तान् धर्मानभिसंस्कुर्वन्ति। तेनोच्यते सर्वसत्त्वा अविद्यासंस्कारसत्त्वा इति। कतमो धर्मो न संविद्यते ? अहमिति वा ममेति वा अहमस्मीति वा न कश्चिद्धर्मो विद्यते। सचेत्कश्चिद्धर्मः स्यात्-अहमिति वा ममेति वा अहमस्मीति वा, तेन भूताः सत्त्वा अभविष्यन्। यस्मात्तर्हि सुविक्रान्तविक्रामिन् न स कश्चिद्धर्मः, यः अहमिति वा ममेति वा अहमस्मीति वा, तेनोच्यते-अभूताः सर्वसत्त्वा इति, अविद्यासंस्कारसत्त्वाः सर्वसत्त्वा इति। न हि कश्चित् सुविक्रान्तविक्रामिन् सत्त्वो नाम धर्मः संविद्यते यस्य स्यादहमिति वा ममेति वा अहमस्मीति वा। यस्माच्च न संविद्यते, तस्मादभूताः सत्त्वा इत्युच्यन्ते। अभूता इति असत्त्वानामेतदधिवचनम्। यथा वा पुनरभूतायां सत्त्वसंज्ञायामभिनिविष्टाः, तस्मादुच्यते अभूताः सत्त्वा इति। अभूतमिति सुविक्रान्तविक्रामिन् नात्र किंचिद्भूतं न संभूतम्। सर्वधर्मा हि अभूता असंभूताः। तत्र सत्त्वा अभूता अध्यवसिता विनिबध्यन्ते, तेनोच्यन्ते अभूतारम्बणाः सत्त्वा इति। तां ते स्वचर्यामप्रजानन्तः अभूतसत्त्वा इत्युच्यन्ते। अपरिबोधना पुनर्यस्याश्चर्यावबोधाद्बोधिसत्त्वा इत्युच्यते॥

य एवं सुविक्रान्तविक्रामिन् धर्मानवबुध्यते, स उच्यते बोधिसत्त्व इति। बोधिसत्त्व इत्यनुबुद्धसत्त्वस्यैतदधिवचनम्, येन सर्वधर्मा बुद्धा ज्ञाताः। कथं ज्ञाताः ? अभूता असंभूता अवितथाः, नैते तथा यथा बालपृथग्जनैः कल्पिताः। नैते तथा यथा बालपृथग्जनैर्लब्धाः। तेनोच्यन्ते बोधिसत्त्वा इति। तत्कस्य हेतोः ? अकल्पिता अविकल्पिता हि बोधिः, अविठपिता हि बोधिः, अनुपलम्भा हि बोधिः। न हि सुविक्रान्तविक्रामिंस्तथागतेन बोधिर्लब्धा। अलम्भात्सर्वधर्माणामनुपलम्भात्सर्वधर्माणां बोधिरित्युच्यते। एवं बुद्धबोधिरित्युच्यते, न पुनर्यथोच्यते। येन सुविक्रान्तविक्रामिन् बोधाय चित्तमुत्पादयन्ति-इदं चित्तं बोधायोत्पादयिष्याम इति बोधिं मन्यन्ते, अस्त्यसौ बोधिर्यस्यां वयं चित्तमुत्पादयिष्याम इति, न ते बोधिसत्त्वा इत्युच्यन्ते, उत्पन्नसत्त्वास्त उच्यन्ते। तत्कस्माद्धेतोः ? तथा हि उत्पादाभिनिविष्टाश्चित्ताभिनिविष्टा बोधिमभिनिविशन्ते। ये बोधाय चित्तमुत्पादयन्ति, ते बोधिचित्ताभिनिविष्टा बोधिसत्त्वा इत्युच्यन्ते। यस्मादभिसंस्कुर्वन्ति, तस्मात्ते बोधाय चित्तमुत्पादयन्ति। तेनोच्यन्ते। अभिसंस्कारसत्त्वा इति। न ते बोधिसत्त्वाः। तत्कस्य हेतोः ? उत्पन्नसत्त्वास्त उच्यन्ते। न हि सुविक्रान्तविक्रामिन् शक्यं बोधाय चित्तमुत्पादयितुम्। अनुत्पन्ना हि बोधिः, अचित्ता हि बोधिः। उत्पादमेव ते सुविक्रान्तविक्रामिन् अभिनिविशन्ते। न तेऽनुत्पादं प्रजानन्ति। या पुनः सुविक्रान्तविक्रामिन् उत्पादसमता, सा भूतता। या च चित्तसमता या च भूतसमता, या च भूतसमता या च समता सा बोधिः। यत्र च यथाभूतता, न तत्र कश्चिद्विकल्पः। ते पुनर्विकल्प्य चित्तं बोधिं चाभिनिविश्य द्वयतो बोधाय चित्तमुत्पादयन्ति। न हि सुविक्रान्तविक्रामिन् अन्यच्चित्तमन्या बोधिः, न च चित्ते बोधिः, नापि बोधौ चित्तम्। या च बोधिर्यच्च चित्तम्, सा यथाभूतता यथावत्ता। नात्र बोधिर्न च चित्तम्, न च बोधिरुपलब्धा, नोत्पादो नानुत्पादः। तेन स बोधिसत्त्व इत्युच्यते, यथाभूतसत्त्व इत्युच्यते, महासत्त्व इत्युच्यते। तत्कस्माद्धेतोः ? या ह्यभूतता, सा तेन ज्ञाता। कतमा च सा अभूतता ? स सर्वलोको ह्यभूतः, अभूतपर्यापन्नोऽभूतोऽसंभूतो बतायं लोकसंनिवेशः। किमित्यभूतस्य संभवः ? नाभूतस्य कश्चित्संभवः। असंभूतं ह्यभूतम्। तेनोच्यते अस्वभावा अभूताः सर्वधर्मा इति। येनैवं ज्ञातः, स उच्यते यथाभूतसत्त्व इति। न भूते भूतमभिनिविशते, तेनोच्यते यथाभूतसत्त्व इति, न पुनर्यथोच्यते। तत्कस्य हेतोः ? न हि यथाभूते कश्चित्सत्त्वो वा महासत्त्वो वा। यो हि महायानमवगाहते, स उच्यते महासत्त्व इति॥

कतमच्च महायानम् ? सर्वं ज्ञानं महायानम्। कतमच्च सर्वं ज्ञानम् ? यत्किंचित्संस्कृतं ज्ञानम्, लौकिकं ज्ञानम्, तेन महासत्त्व इत्युच्यते। तत्कस्माद्धेतोः ? महती हि तस्य सत्त्वसंज्ञा विगता, तेनोच्यते महासत्त्व इति। महानस्य अविद्यास्कन्धो विगतः, तेनोच्यते महासत्त्वः। महानस्य संस्कारस्कन्धो विगतः, तेनोच्यते महासत्त्वः। महानस्य अज्ञानस्कन्धो विगतः, तेनोच्यते महासत्त्वः। महानस्य दुःखस्कन्धो विगतः, तेनोच्यते महासत्त्व इति। यैर्हि सुविक्रान्तविक्रामिन् महासत्त्वसंज्ञा विगर्हिता, न च चित्तमुपलभन्ते न च चैतसिकान् धर्मान्, चित्तप्रकृतिं च प्रजानन्ति, न च बोधिमुपलभन्ते, न च बोधिपक्षिकान् धर्मान्, बोधिप्रकृतिं च प्रजानन्ति, ते नाज्ञातचित्तेन बोधिं च पश्यन्ति, न चान्यत्र बोधेश्चित्तं पश्यन्ति, न बोधौ चित्तं पश्यन्ति, न चित्ते बोधिं पश्यन्ति। य एवं विभावयन्ति, न ते च भावयन्ति न विभावीकुर्वन्ति, ते भावानपि नोपलभन्ते न मन्यन्ते नाभिनिविशन्ते, ते हि बोधाय चित्तमुत्पादयन्ति। ये च सुविक्रान्तविक्रामिन् एवं बोधाय चित्तमुत्पादयन्ति, ते बोधिसत्त्वा इत्युच्यन्ते, न च ते बोधेर्विवर्तन्ते। तत्कस्माद्धेतोः ? बोधावेव ते स्थिताः, य एवं न बोधेः, न चित्तस्य, न नोत्पादस्य, न निरोधस्य नानाकरणं समनुपश्यन्ति। न ह्यत्र कश्चित्समनुपश्यति, न कश्चिदभिनिविशते, न कश्चिद्विकल्पमापद्यते। य एवं सुविक्रान्तविक्रामिन् अधिमुक्तिविमुक्तिचित्तमुत्पादयन्ति, ते भूता बोधिसत्त्वा इत्युच्यन्ते। ये पुनः सुविक्रान्तविक्रामिन् (चित्तसंज्ञितो) बोधिसंज्ञिनश्च बोधाय चित्तमुत्पादयन्ति, दूरे ते बोधेः, न तेऽभ्यासन्ना बोधेः। ये पुनः सुविक्रान्तविक्रामिन् बोधेर्नापि दूरे नाभ्यासन्ने समनुपश्यन्ति, ते बोधेरासन्नाः, तैश्च बोधाय चित्तमुत्पादितम्। एतच्च मे संधाय भाषितम्-यो हि अद्वयमात्मानं प्रजानाति, स बुद्धं धर्मं च प्रजानाति। तत्कस्य हेतोः ? आत्मभावं स भावयति सर्वधर्माणाम्, येन अद्वयपरिज्ञया सर्वधर्माः परिज्ञाताः। आत्मस्वभावनियता हि सर्वधर्माः। यो हि अद्वयधर्मं प्रजानीते, स बुद्धधर्मान् प्रजानीते। अद्वयधर्मपरिज्ञया बुद्धधर्मपरिज्ञा, आत्मपरिज्ञया सर्वत्रैधातुकपरिज्ञा। आत्मपरिज्ञेति सुविक्रान्तविक्रामिन् पारमेतत्सर्वधर्माणाम्। कतमच्च पारं सर्वधर्माणाम् ? यो हि नैव आरमुपलभते न पारं मन्यते न पारमभिनिविशते, तस्य परिज्ञया पारगत इत्युच्यते, न पुनर्यथोच्यते। एवमेषां सुविक्रान्तविक्रामिन् बोधिसत्त्वभूमिरनुगन्तव्या। सा बोधिसत्त्वप्रज्ञापारमिता, यत्र अण्वपि न किंचिद्गन्तव्यं वा अधिगन्तव्यं वा। न ह्यत्र आगमनं वा गमनं वा प्रज्ञायते। इति॥

आर्यप्रज्ञापारमिता(यां) निदानपरिवर्तः प्रथमः॥  
suvikrāntavikrāmiparipṛcchā nāma

sārdhadvisāhasrikā prajñāpāramitā \।

1 nidānaparivartaḥ \।

evaṁ mayā śrutam \। ekasmin samaye bhagavān rājagṛhe viharati sma veṇuvane kalandakanivāpe mahatā bhikṣusaṁghena sārdhamardhatrayodaśabhirbhikṣuśataiḥ, aprameyāsaṁkhyaiśca bodhisattvairmahāsattvaiḥ nānābuddhakṣetrasaṁnipatitairekajātipratibaddhaiḥ \। tena khalu punaḥ samayena bhagavānanekaśatasahasrayā parṣadā parivṛtaḥ puraskṛto dharmaṁ deśayati sma \।\।

atha khalu tasyāmeva parṣadi suvikrāntavikrāmī nāma bodhisattvo mahāsattvaḥ saṁnipatito'bhūtsaṁniṣaṇṇaḥ \। sa utthāyāsanādekāṁsamuttarāsaṅgaṁ kṛtvā dakṣiṇaṁ jānumaṇḍalaṁ pṛthivyāṁ pratiṣṭhāpya yena bhagavāṁstenāñjaliṁ praṇamya bhagavantametadavocat-pṛccheyamahaṁ bhagavantaṁ tathāgatamarhantaṁ samyaksaṁbuddhaṁ kaṁcideva pradeśam, saced bhagavānavakāśaṁ kuryāt pṛṣṭaśca praśnavyākaraṇāya \। evamukte bhagavān suvikrāntavikrāmiṇaṁ bodhisattvaṁ mahāsattvametadavocat-pṛccha tvaṁ suvikrāntavikrāmiṁstathāgatamarhantaṁ samyaksaṁbuddhaṁ yadyadevākāṅkṣasi \। ahaṁ te tasya tasyaiva praśna(sya) vyākaraṇena cittamārādhayiṣyāmi \।\।

evamukte suvikrāntavikrāmī bodhisattvo mahāsattvo bhagavantametadavocat-prajñāpāramitā prajñāpāramiteti bhagavannucyate \।
kiyatā bhagavan bodhisattvānāṁ mahāsattvānāṁ prajñāpāramitā prajñāpāramitetyucyate ? kathaṁ bhagavan bodhisattvo mahāsattvaḥ prajñāpāramitāyāṁ carati? kathaṁ bhagavan bodhisattvasya mahāsattvasya prajñāpāramitāyāṁ carataḥ prajñāpāramitābhāvanā paripūriṁ gacchati ? kathaṁ bhagavan bodhisattvasya prajñāpāramitāṁ bhāvayato māraḥ pāpīyānavatāraṁ (na) labhate, sarvamārakarmāṇi cāvabudhyate ? kīdṛgrūpaiśva bhagavan prajñāpāramitāvihārairviharan bodhisattvo mahāsattvaḥ kṣipraṁ sarvajñatādharmaparipūrimadhigacchati ?

evamukte bhagavān suvikrāntavikrāmiṇaṁ bodhisattvaṁ mahāsattvametadavocat-sādhu sādhu suvikrāntavikrāmin, yastvaṁ tathāgatamarhantaṁ samyaksaṁbuddhaṁ prajñāpāramitāṁ paripṛcchasi bodhisattvānāṁ mahāsattvānāmarthāya, yathāpi nāma tvaṁ bahujanahitāya pratipanno bahujanasukhāya lokānukampāyai mahato janakāyasyārthāya hitāya sukhāya devānāṁ ca manuṣyāṇāṁ ca, etarhyanāgatānāṁ ca bodhisattvānāṁ mahāsattvānāmālokaṁ kartukāma iti \।\।

atha khalu bhagavān jānanneva suvikrāntavikrāmiṇaṁ bodhisattvaṁ mahāsattvaṁ paripṛcchati sma-kiṁ tvaṁ suvikrāntavikrāmin arthavaśaṁ saṁpaśyaṁstathāgatametadarthaṁ paripṛcchasi ? evamukte suvikrāntavikrāmī bodhisattvo mahāsattvo bhagavantametadavocat-sarvasattvānāṁ vayaṁ bhagavannarthāya tathāgatametamarthaṁ paripṛcchāmaḥ sarvasattvahitāya sarvasattvānukampāyai \। tatkasmāddhetoḥ ? prajñāpāramitā bhagavan sarvadharmāṇāṁ grāhikā yaduta śrāvakapratyekabuddhabodhisattvasamyaksaṁbuddhadharmāṇām \। ato bhagavaṁstathāgataviṣayaṁ tathāgatajñānaṁ ca nirdiśatu \। tatra ye sattvā niyatāḥ śrāvakayāne bhaviṣyanti, te kṣipramanāsravāṁ bhūmiṁ sākṣātkariṣyanti \। ye pratyekabuddhayāne niyatā bhaviṣyanti, te kṣipraṁ pratyekabuddhayānena niryāsyanti \। ye anuttarāṁ samyaksaṁbodhiṁ saṁprasthitāḥ, te kṣipramanuttarāṁ samyaksaṁbodhimabhisaṁbhotsyante \।
ye ca anavakrāntasamyaktvaniyāmā aniyatāstisṛṣu bhūmiṣu, te śrutvā anuttarāyāṁ samyaksaṁbodhau cittamutpādayiṣyanti \। sarvasattvānāṁ ca bhagavan kuśalamūlasaṁjananaṁ kṛtaṁ bhaviṣyati tathāgatena imaṁ prajñāpāramitāpraśnaṁ visarjayatā \। na ca vayaṁ bhagavan hīnādhimuktikānāṁ sattvānāṁ kṛtaśastathāgataṁ paripṛcchāmaḥ, na daridracittānām, na daridramānasasamanvāgatānām, na kusīdānām, na kausīdyābhibhūtānām, na dṛṣṭipaṅkāvasannānām, na mārapāśabaddhānām, nānapatrapāṇām, nāsaṁlekhasamanvāgatānām, na muṣitasmṛtīnām, na bhrāntacittānām, na kāmapaṅkamagnānām, na śaṭhānām, na māyāvinām, nākṛtajñānām, na pāpecchānām, na pāpasamācārāṇām, na śīlavipannānām, nāpariśuddhaśīlānām, na dṛṣṭivipannānām, na māragocaracāriṇām, nātmotkarṣakāṇām, na parapaṁsakānām, na lābhasatkāragurukāṇām, na pātracīvarādhyavasitānām, na kuhakānām, na lapakānām, na naimittikānām, na naiṣpeṣikāṇām, na lābhena lābhacikīrṣukāṇām \। na vayaṁ bhagavan evaṁrūpāṇāṁ sattvānāṁ kṛtaśastathāgataṁ paripṛcchāmaḥ \। ye punarbhagavan sattvāḥ sarvajñajñānaṁ prārthayanti, asaṅgajñānaṁ svayaṁbhūjñānamasamajñānamanuttarajñānaṁ prārthayante, ye nātmānamupalabhante na param, kutaḥ punarātmānamutkarṣayiṣyanti paraṁ vā pasaṁyiṣyanti, teṣāṁ nihatamānānāṁ vayaṁ bhagavaṁśchinnaviṣāṇavṛṣabhopamānāṁ bodhisattvānāṁ mahāsattvānāmāvrīḍhaśalyānāṁ nīcamānasānāṁ caṇḍālakumārakopamacittānāṁ pṛthivyaptejovāyvākāśasamacitānāṁ bhagavan sattvānāmarthāya tathāgataṁ paripṛcchāmo bodhisattvānāṁ mahāsattvānām \। ye dharmamapi nopalabhante nābhiniviśante kutaḥ punaradharmam, teṣāṁ vayaṁ bhagavannarthāya tathāgataṁ paripṛcchāmo bodhisattvānāṁ mahāsattvānāmāśayaśuddhānāmaśaṭhānāmamāyāvināmṛjukānāṁ samacittānāṁ sarvasattvahitāmukampakānāṁ samādāpakānāṁ samuttejakānāṁ saṁpraharṣakāṇāṁ mahābhāravāhikānāṁ mahāyānasamārūḍhānāṁ mahākṛtyena pratyupasthitānāṁ mahākāruṇikānāṁ sarvasattvahitasukhāvahānāṁ nāyakānāṁ vināyakānāṁ pariṇāyakānāṁ sarvadharmāniśritavihārikāṇāṁ sarvopapattyāyatanānarthikānāṁ sarvamārapāśavinirmuktānāṁ chandikānāṁ vīryavatāmapramattānāṁ sarvadharmaparamapāramiprāptānāṁ sarvasaṁśayacchedanakuśalānām \। (teṣāṁ) vayaṁ bhagavan sattvānāṁ kṛtaśastathāgataṁ paripṛcchāmo bodhisattvānāṁ mahāsattvānām \। ye te bhagavan sattvā bodhijñānamapi na manyante nābhiniviśante nādhyavasāya tiṣṭhanti, sarvamanyanāsamatikrāntā mārgasthitā mārgapratipannā mārgadaiśikāḥ, teṣāṁ vayaṁ bhagavan sattvānāṁ kṛtaśastathāgataṁ paripṛcchāmo bodhisattvānāṁ mahāsattvānāṁ ca \। sarvasattvānāṁ vayaṁ bhagavannarthāya hitāya sukhāya yogakṣemāya tathāgataṁ paripṛcchāmaḥ, sarvasattvānāṁ vayaṁ bhagavan sukhamupasaṁhartukāmā anuttarasukhaṁ niruttarasukhaṁ nirvāṇasukhaṁ buddhasukhamasaṁskṛtasukham \। tena vayaṁ bhagavan sarvasattvānāṁ saṁśayacchittyarthaṁ tathāgataṁ paripṛcchāmaḥ \।
niḥsaṁśayā vayaṁ bhagavan bhavitukāmāḥ, niḥsaṁśayāśca bhagavan sarvasattvebhyaḥ saṁśayaprahāṇāya dharmaṁ deśayitukāmāḥ\।
tatkasmāddhetoḥ ? sarvasattvā hi bhagavan sukhakāmā duḥkhapratikūlāḥ, sarvasattvāḥ sukhenārthikāḥ \। na ca vayaṁ bhagavan sarvasattvānāṁ kiṁcidanyatsukhaṁ samanupaśyāmo'nyatra prajñātaḥ\। na cānyatkiṁcidbhagavan sarvasattvānāṁ sukhamasti anyatra bodhisattvayānānmahāyānāt \। tena vayaṁ bhagavan imamarthavaśaṁ saṁpaśyantaḥ sattvānāṁ sukhamupasaṁhartukāmāḥ prajñāpāramitāṁ paripṛcchāmaḥ \। bodhisattvānāṁ caitamarthaṁ bhagavan samanupaśyadbhirasmābhistathāgata etamarthaṁ paripṛṣṭaḥ \।\।

evamukte bhagavām suvikrāntavikrāmiṇaṁ bodhisattvāṁ mahāsattvametadavocat-sādhu sādhu suvikrāntavikrāmin \। guṇānāṁ te na sukaraḥ paryanto'dhigantum, yastvaṁ tathāgataṁ mahato janakāyasyānukampayā imāṁ prajñāpāramitāṁ paripṛcchasi \। tena hi tvaṁ suvikrāntavikrāmin śṛṇu, sādhu ca suṣṭhu ca manasikuru, bhāṣiṣye'haṁ te \। sādhu bhagavanniti suvikrāntavikrāmī bodhisattvo mahāsattvo bhagavataḥ pratyaśrauṣīt \।\।

bhagavānetadavocat-yattvaṁ suvikrāntavikrāmin evaṁ vadasi-prajñāpāramitā prajñāpāramiteti bhagavannucyate, kiyatā bhagavan bodhisattvānāṁ mahāsattvānāṁ prajñāpāramitetyucyata iti, na hi suvikrāntavikrāmin kenaciddharmeṇa prajñāpāramitā vacanīyā \। sarvavacanātikrāntā hi prajñāpāramitā \। na hi suvikrāntavikrāmin prajñāpāramitā śakyate vaktum-iyaṁ sā prajñāpāramitā, asya vā prajñāpāramitā, anena vā prajñāpāramitā, asmādvā prajñāpāramitā \। apāramitaiṣā suvikrāntavikrāmin sarvadharmāṇām, tenocyate prajñāpāramiteti \।
prajñaiva suvikrāntavikrāmiṁstathāgatena na labdhā, nopalabdhā, kutaḥ punaḥ prajñāpāramitāmupalapsyate ? prajñeti suvikrāntavikrāmin ajñaiṣā sarvadharmāṇām, ajānanaiṣā sarvadharmāṇām, tenocyate prajñeti \। katamā ca suvikrāntavikrāmin ajānanā sarvadharmāṇām ? anyathaite sarvadharmā anyathābhilapyante, na cābhilāpavinirmuktāḥ sarvadharmāḥ \। yā ca ajñā sarvadharmāṇām, yā ca ajānanā sarvadharmāṇām, na sā śakyā vācā vaktum \।
api tu yathā sattvā ajānanāḥ, tenocyate prajñeti \।
prajñāptirityevocyate, tenocyate prajñeti \। sarvadharmāśca suvikrāntavikrāmin aprajñapanīyāḥ, apravartyāḥ, anirdeśyāḥ adṛśyāśca \।
yaivamajānanā, iyamucyate ajānaneti \। prajñeti suvikrāntavikrāmin naiṣā ajñā nāpyanajñā, nāpyajñānajñā, tatastenocyate prajñeti \। (na) jñānagocara eṣa suvikrāntavikrāmin, nājñānagocaraḥ \। nājñānaviṣayo nāpi jñānaviṣayaḥ \। aviṣayo hi jñānam \। sacedajñānaviṣayaḥ syāta, ajñānaṁ syāt \। na jñānamajñānataḥ, nāpi jñānato'jñānam, nāpi jñānamajñānam, nāpyajñānaṁ jñānam \। nājñānena jñānamityucyate, nāpi jñānena jñānamityucyate \।

ajñānena hi jñānamityucyate, na tu tatra kiṁcidajñānaṁ yacchakyamādarśayitum-idaṁ tajjñānam, asya vā tajjñānam, anena vā tajjñānam \। tena tajjñānaṁ jñānatvena na saṁvidyate, nāpi tajjñānaṁ tattvenāvasthitam, nāpyajñānaṁ jñānamityucyate \। sacedajñānena jñānamityucyeta, tataḥ sarve bālapṛthagjanā jñānino bhaveyuḥ \। api tu jñānājñānānupalabdhito jñānājñānaṁ yathābhūtaparijñā \। tadeva jñānamityucyate, na punaryathocyate tathā tajjñānam \। tatkasmāt ? na hi jñānaṁ vacanīyam, nāpi jñānaṁ kasyacidviṣayaḥ\। sarvaviṣayavyatikrāntaṁ hi jñānam, na ca jñānaṁ viṣayam (yaḥ ?)\। ayaṁ suvikrāntavikrāmin jñānanirdeśaḥ, adeśo'pradeśaḥ, yena jñānenāsau jñānināṁ jñānīti saṁkhyāṁ gacchati \। yaivaṁ suvikrāntavikrāmin prajānanā anubodhanā ajānanā, iyamucyate prajñeti \। ya evaṁ suvikrāntavikrāmin abhisamayaḥ, sākṣātkriyā, iyamucyate lokottarā prajñeti, na punaryathocyate lokottarā prajñeti \। tatkasmāddhetoḥ ? loka eva nopalabhyate, kutaḥ punarlokottarā prajñā ? kaḥ punarvādo yo lokān samanuttariṣyati lokottarayā prajñayā ? tatkasya hetoḥ ? na hi sā lokamupalabhate, tena na kiṁciduttārayati, tenocyate lokottarā prajñeti \। loka iti suvikrāntavikrāmin prajñaptirlokasamatikramaḥ \।
sarvaprajñaptisamatikrāntaṁ lokottaramityucyate \। na ca punarlokottaramuttaraṇam, anuttaraṇaṁ lokottaram \। tatkasya hetoḥ ? aṇurapi tatra dharmo na saṁvidyate ya uttartavyo yena cottartavyaḥ \।
tenocyate lokottaramiti \। lokottare hi na loko vidyate na lokottaram, anuttarasyānuttara(ṇa) miti, tenocyate lokottaramiti \। ayamucyate suvikrāntavikrāmin lokottarāyāḥ prajñāyā nirdeśaḥ, na punaryathocyate lokottarā prajñeti \। tatkasmāddhetoḥ ? na hi yā lokottarā sā vacanīyā, uttīrṇā sā \। na tatra bhūyaḥ kiṁciduttartavyam, tenocyate lokottarā prajñeti \।\।

tatra suvikrāntavikrāmin yā nirvedhikā prajñā, kiṁ sā prajñā nirvidhyati ? nātra kiṁcinnirveddhavyam \। sacetkiṁcinnirveddhavyamabhaviṣyat, prajñapyeta - iyaṁ sā prajñā yā nirvidhyatīti \। na kenacidvidhyate nāvidhyate, na kasyaciduttaramupalabhyate yadvidhyeta \। nirvidhyatīti nātra kiṁcidvidhyati nāvidhyati, nātra kiṁcidvidhyate nāvidhyate, tenocyate nirvidhyatīti \। nātra kaścidantaṁ prayāti nāpi madhyam, tenocyate nirvidhyatīti \। nirvidhyati nirvedhikā prajñetyucyate nirvidhyati na kvaciddhāvati, na vidhāvati, na saṁdhāvati, tenocyate nirvedhiketi \। api tu suvikrāntavikrāmin nirvedhikā prajñeti kiṁ nirvidhyati ? yatkiṁciddarśanam, tatsarvaṁ nirvidhyati \। kena nirvidhyati ? prajñayā nirvidhyati \। kimiti prajñayā nirvidhyati ? prajñaptilakṣaṇamiti nirvidhyati \। yatkiṁcitprajñaptilakṣaṇam, tatsarvamalakṣaṇamiti, alakṣaṇaṁ prajñaptilakṣaṇamiti \। yaḥ suvikrāntavikrāmin evaṁrūpayā prajñayā samanvāgato vidhyati, sa traidhātukaṁ vidhyati \। kathaṁ vidhyati ? adhātukaṁ traidhātukamiti nirvidhyati \। na hyatra kaściddhātuṁ vidhyati, sa traidhātukamadhātukamiti nirvidhyati \। yenaivaṁ traidhātukaṁ nirviddham, ayamucyate nairvedhikyā prajñayā samanvāgata iti \। kathaṁ ca nairvedhikyā prajñayā samanvāgataḥ ? na hi kiṁcinnirveddhavyamakuśalam, sa sarvaṁ kuśalamiti nirvidhyati, nairvedhikyā prajñayā atikrāmati \। sa evaṁ nairvedhikyā prajñyā samanvāgato yatkiṁcitpaśyati śṛṇoti jighrati āsvādayati spṛśati vijānīte vā, tatsarvaṁ nirvidhyati \। kathaṁ nirvidhyati ? anityato duḥkhato gaṇḍato rogataḥ śalyataḥ śūnyato aghata āghātataḥ parataḥ (pralopataḥ) pralopadharmataścalataḥ prabhaṅgurato'nātmato'nutpādato'nirodhato'lakṣaṇata iti \। ayamucyate suvikrāntavikrāmin śītībhūtoviśalya iti \। tadyathāpi nāma suvikrāntavikrāmin viśalyā nāma bhaiṣajyajātiḥ \। sā yasmin sthāpyate tataḥ sarvaśalyānyapanayati nirvidhyati, evameva evaṁrūpairdharmaiḥ samanvāgato bhikṣurviśalyaḥ śītībhūto nairvedhikyā prajñayā samanvāgataḥ saṁsārātyantavihārī nairvedhikaprajñoviraktaḥ sarvatraidhātukāt, atikrāntaḥ sarvamārapāśebhyaḥ \। tadyathāpi nāma suvikrāntavikrāmin vajraṁ yasminneva nikṣipyate nirvedhanārtham, tattadeva nirvidhyati, evameva bhikṣurvajropamasamādhinairvedhikyā prajñayā parigṛhītaṁ (cittaṁ ? ) yatra sthāpayati yeṣu ca pracārayati, tān sarvānnirvidhyati \। sa nairvedhikyā prajñayā samanvāgato lokottarayā samyagduḥkhakṣayagāminyānuliptastravidya ityucyate \।vidyeti suvikrāntavikrāmin avidyopaśamasyaitadadhivacanam, avidyāparijñeti duḥkhaskandhavyupaśamasyaitadadhivacanam \। tadyathāpi nāma suvikrāntavikrāmin vaidyaḥ paṇḍito vyakto medhāvī tantraupayikayā mīmāṁsayā samanvāgataḥ syāt sarvabhaiṣajyakuśalaḥ sarvavyādhyutpattikuśalaḥ sarvaduḥkhapramocanakaḥ \। sa yaṁ yameva glānaṁ cikitsati taṁ tameva mocayat \।tatkasmāddhetoḥ ? tathā hi sa sarvabhaiṣajyakuśalaḥ sarvavyādhyutpattikuśalaḥ sarvarogavimocanakaḥ \।
evameva suvikrāntavikrāmin tṛtīyā vidyā sarvāvidyopaśamāya saṁvartate, sarvaduḥkhaniryātanāya saṁvartate, sarvajarāmaraṇaśokaparidevaduḥkhadaurmanasyopāyāsānāmupaśamāya saṁvartate \। iyamucyate suvikrāntavikrāmin lokottarā prajñā nirvedhagāminīti \।\।

idaṁ ca me suvikrāntavikrāmin saṁghāya bhāṣitam -

prajñā śreṣṭhā hi lokasya yeyaṁ nirvedhagāminī \।

yayā samyak prajānāti bhavajātiparikṣayam \।\। iti \।\।

bhavajātiparikṣaya iti suvikrāntavikrāmin kasyaitadadhivacanam ? udayāstaṁgamaprativedhasyaitadadhivacanam \। katamaśca udayāstaṁgamaprativedhaḥ ? yatkiṁcitsamudayadharmi, tatsarvaṁ nirodhadharmi ityevaṁ samudayāstaṁgamaṁ pratividhyati \। samudaya iti suvikrāmin utpādasyaitadadhivacanam, astaṁgama iti nirodhasyaitadadhivacanam, na punaryathocyate tathodayāstaṁgamaḥ \। yaḥ kaścitsuvikrāntavikrāmin samudayaḥ, na sa udayadharmaḥ \। na hi suvikrāntavikrāmin samasya kaścidudayaḥ, nāpi tatsamudāgacchati \।
samatānuyātameva tat \। tenocyate samudaya iti \। samatānuyātamiti suvikrāntavikrāmin nātra kaścidudayati na samudāgacchati \। na tasya yaḥ svabhāvaḥ sa svayaṁ saṁbhavaḥ, sa nirodhaḥ \। tatra ca na kasyacinnirodhaḥ, samudayānantaranirodhaḥ \। yatrotpādo nāsti, na tatra nirodhaḥ, sa nirodhaḥ \। evaṁ suvikrāntavikrāmin yaḥ samudayāstaṁgamaprativedhaḥ anutpādāya anirodhāya, so'staṁgamaprativedhaḥ \। tenocyate udayāstaṁgamaprativedha iti \।\।

prativedha iti suvikrāntavikrāmin pratītyasamutpādasyaiṣā parijñā \। yaṁ pratītya yo dharma utpadyate, tameva pratītya sa dharmo na saṁvidyate \।
ayamucyate pratītyasamutpādaprativedhaḥ \। saiṣā suvikrāntavikrāmin pratītyasamutpādasya parijñā yathābhūtatā anutpādena sūcyate \। anutpādo hi pratītyasamutpādaḥ \। samo'nutpādaḥ \। tenocyate pratītyasamutpāda iti \। yatra nāstyutpādaḥ, tatra kuto nirodhaḥ ? anirodho nirodhaḥ pratītyasamutpādasyāvabodhaḥ \। asamutpādaḥ pratītyasamutpāda ityucyate \। yo'samutpādaḥ so'nutpādaḥ \। yo'nutpādaḥ, sa nātīto na anāgato na pratyutpannaḥ \। tasya nirodho na saṁvidyate \। yasya nirodho na saṁvidyate, taducyate'nutpādajñānamiti \। yena ca anutpādo jñātaḥ, sa na bhūya utpādayati, na ca nirodhaṁ sākṣātkaroti \। yo notpādayati, sa na nirodhayati \। utpādasya hi sato nirodhaḥ prajñāyate \। yenotpādayati, tena niruddhā eva sarvadharmā jñātā dṛṣṭāḥ pratividdhāḥ sākṣātkṛtāḥ \।
tenocyate nirodhaḥ sākṣātkṛta iti \।\।

kṣayajñānamiti suvikrāntavikrāmin kṣīṇamajñānam \। tenocyate kṣayajñānamiti \। kena kṣīṇam ? akṣayatayā kṣīṇam \। kṣayamasya na samanupaśyati \। ajñānavigama eṣa suvikrāntavikrāmin \। tenocyate kṣayajñānamiti\। ajñānaparijñaiṣā suvikrāntavikrāmin \। tenocyate ajñānakṣayaḥ kṣayajñānamiti \। na hi ajñānaṁ kṣayo vā akṣayo vā \।
vigama eṣa suvikrāntavikrāmin jñāsyate \। tenocyate kṣayajñānamiti \।
yathābhūtaparijñaiṣā suvikrāntavikrāmin \। tenocyate vigama iti \। na kiṁcidanyadupalabhyate idaṁ tajjñānavigama iti \। jñānameva nopalabhyate, kutaḥ punarajñānam \। yasya kasyavidvimukti, tenocyate kṣayajñānamiti, na punaryathocyate \। yasya punaḥ kṣayajñānam, tasya na kaścidvyavahāraḥ \। api tu nirdeśa eṣaḥ ajñānakṣaya iti vā kṣaya(jñāna)miti \। iyaṁ suvikrāntavikrāmin akṣayakṣayajñānaparīkṣā sarvadharmāṇāṁ yenāvabuddhā sa kṣayajñānavigataḥ, akṣayakoṭimanuprāptaḥ \। akoṭirnivāṇakoṭiḥ, na punaryathocyate \। avacanīyaṁ nirvāṇaṁ sarvavyavahārasamucchinnam \। ayaṁ suvikrāntavikrāmin nirvāṇadhātunirdeśaḥ, na punaryathā nirdiṣṭaḥ \। anirdeśyo hi nirvāṇadhātuḥ sarvanirdeśasamatikrāntaḥ sarvanirdeśasamucchinno nirvāṇadhātuḥ \। ayamucyate lokottarāyā nirvedhikāyāḥ prajñāyā nirdeśaḥ, yo'yaṁ nirvāṇadhāturiti \। na ca suvikrāntavikrāmin nirvāṇadhāturdeśastho na pradeśasthaḥ \। eṣo'sya nirdeśa iti \।\।

tatra katamā suvikrāntavikrāmin prajñāpāramitā ? na hi suvikrāntavikrāmin prajñāpāramitāyāḥ kiṁcidāraṁ vā pāraṁ vā \।
sacetsuvikrāntavikrāmin prajñāpāramitāyā āraṁ vā pāraṁ vā upalabhyeta, nirdiśettathāgataḥ prajñāyā āraṁ vā pāraṁ vā \। na ca suvikrāntavikrāmin prajñāpāramitāyā āramupalabhyate, tenāsyāḥ pāraṁ na nirdiśyate \। api tu suvikrāntavikrāmin prajñāpāramiteti pārametatsarvadharmāṇāṁ jñānakarmaṇām, tenocyate prajñāpāramiteti, na punaryathocyate \। na hi vācā na karmaṇā prajñāpāramitā pratyupasthitā \। anirdeśyā hi suvikrāntavikrāmin prajñāpāramitā \। sarvadharmāṇāmeṣo'nubodhaḥ \।
yaścānubodhaḥ, so'virodhaḥ \। tatkasmāddhetoḥ ? na hi tatra kiṁcidanubuddham, na pratividdham \। anubodhaprativedhasamatā hi bodhiḥ sarvadharmānubodhādbodhirityucyate \। kathaṁ ca sarvadharmānubodhaḥ ? nātra kācidbodhirnāpyatra kaści(danu)bodhaḥ \। tatkasmāddhetoḥ ? sacet suvikrāntavikrāmin bodhirupalabhyeta, labdhā syādbodhau bodhiḥ \। na ca suvikrāntavikrāmin bodhau bodhiḥ saṁvidyate \। evameṣā bodhirabhisaṁboddhavyā \। ananubodhādaprativedhādanubudhyetyucyate, na punaryathocyate sarvadharmā hyananubuddhā apratividdhāḥ \। na ca punardharmo dharmasvabhāvena saṁvidyate anenānubodhena \। iyamucyate bodhiriti \। na hi suvikrāntavikrāmiṁstathāgatena bodhirupalabdhā, nāpi tathāgatena bodhirvijñaptā \। avijñapanīyā aprajñapanīyā bodhiḥ \। na ca tathāgatena bodhirjñātā na janitā \। ajātā anabhinirvṛttā hi bodhiḥ \।
na ca bodhiḥ kasyavidviṣayaḥ, na ca bodhau kaścitsattvo vā sattvaprajñaptirvā \। yatra nasti sattvo vā sattvaprajñaptirvā, kathaṁ vaktavyo'yaṁ bodhisattvaḥ, iyaṁ bodhisattvasya prajñāpāramiteti ? na hi suvikrāntavikrāmin bodhau bodhiḥ, na ca bodhau kaścitsattvaḥ\। atikrāntā hyeṣā bodhiḥ, anutpannaiṣā bodhiḥ, anabhisaṁvṛttaiṣā bodhiḥ, alakṣaṇaiṣā bodhiḥ \। na cāsyāṁ sattvaḥ saṁvidyate, nopalabhyate \। na bodhiḥ sattvatayā prajñaptā \। niḥsattvānubodho hi bodhirityucyate \।
bodhi(ra)sattvateti yena jñātā, sa ucyate bodhisattva iti \।
tatkamāddhetoḥ ? na hi suvikrāntavikrāmin bodhisattvaḥ sattvasaṁjñāprabhāvitaḥ \। sattvasaṁjñāvibhāvanādbodhisattva ityucyate, na punaryathocyate \। tatkasmāddhetoḥ ? avacanīyo hi bodhisattvaḥ, sattvasvabhāvavigato hi bodhisattvaḥ, sattvasaṁjñāvigatā hi bodhiḥ \।
yenaivaṁ bodhirjñātā, sa bodhisattva ityucyate \। kimiti bodhirjñātā ? atikrāntaiṣā bodhiḥ, akaraṇīyaiṣā bodhiḥ, anutpādānirodho hyeṣā bodhiḥ \। na bodhirbodhiṁ vijñāpayati, nāpi bodhirvijñāpanīyā \। avijñāpanīyā aprajñapanīyā anabhinirvartanīyā bodhirityucyate \। yena ca anubuddhā pratibuddhā avikalpā kalpasamucchedāya, tenocyate bodhisattva iti, na punaryathocyate \। tatkasmāt ? niḥsattvatvāt \। yadi bodhisattvaḥ samupalabhyeta, labdhā syādbodhiḥ - iyaṁ sā bodhiḥ, asyāmayaṁ sattvā iti \। asattvaniḥsattvasattvāvagamānubodhādbodhisattva ityucyate \।
niḥsattvatayā sattvasaṁjñāvibhāvanatayā asattvasaṁjñāvibhāvanatayā bodhisattva ityucyate \। tat kasmāt ? sattvadhāturityasattvatāyā etadadhivacanam \। na hi sattvaḥ sattve saṁvidyate, asaṁvidyamānatvātsattvadhātoḥ \। yadi sattve sattvaḥ syāt, nocyeta sattvadhāturiti \। adhātunidarśanametat sattvadhāturiti \। adhātuko hi sattvadhātuḥ \। yadi sattvadhātau sattvadhāturbhavet, sajīvastaccharīraṁ bhavet \। atha sattvadhātunirmukto dhāturbhavet, adhātuko hi sattvadhātuḥ \। dhātuḥ saṁketena vyavahārapadaṁ gacchati \। na hi sattvadhātau dhātuḥ saṁvidyate, nāpyanyatra sattvadhātoḥ sattvadhātuḥ saṁvidyate \। adhātukā hi sarvadharmāḥ \। idaṁ ca me saṁdhāya bhāṣitam-na sattvadhātorūnatvaṁ vā pūrṇatvaṁ vā prajñāyate \।
tatkasmāddhetoḥ ? asattvāt sattvadhātoḥ, viviktatvātsattvadhātoḥ \।
yathā ca sattvadhātornonatvaṁ na pūrṇatvaṁ prajñāyate, evaṁ sarvadharmāṇāmapi nonatvaṁ na pūrṇatvaṁ prajñāyate \। sarvadharmāṇāṁ hi na kācitpariniṣpattiḥ, yenaiṣāmūnatvaṁ vā pūrṇatvaṁ vā bhavet \। ya evaṁ sarvadharmāṇāmanubodhaḥ, sa ucyate sarvadharmānubodha iti \। iyaṁ ca mayā saṁdhāya vāgbhāṣitā–yathā sattvadhātornonatvaṁ na pūrṇatvaṁ prajñāyate, evaṁ sarvadharmāṇāmapi nonatvaṁ na pūrṇatvaṁ prajñāyata iti \। yacca sarvadharmāṇāmanūnatvamapūrṇatvam, tadapariniṣpattiyogena, tadeva buddhadharmāṇāmapi anūnatvamapūrṇatvam \। evaṁ sarvadharmāṇāmanubodhādbuddhadharmāṇāmanūnatvamapūrṇatvam \।
sarvadharmāṇāmanūnatvādapūrṇatvādbuddhadharmā iti \। tena tadbuddhadharmāṇāmadhivacanam \। na hi buddhadharmāḥ kenacicchakyā ūnā vā pūrṇā vā kartum \। tatkasmāddhetoḥ ? sarvadharmānubodha eṣaḥ \। yaśca sarvadharmānubodhaḥ, tatra na kasyaciddharmasya ūnatvaṁ vā pūrṇatvaṁ vā \। sarvadharmā iti dharmadhātoretadadhivacanam \। na ca dharmadhātorūnatvaṁ vā pūrṇatvaṁ vā \। tatkasya hetoḥ ? ananto hi dharmadhātuḥ \। na hi sattvadhātośca dharmadhātośca nānātvamupalabhyate, nāpi sattvadhātorvā dharmadhātorvā ūnatvaṁ vā pūrṇatvaṁ vopalabhyate vā saṁvidyate vā \। ya evamanubodhaḥ, iyamucyate bodhiriti \। tenocyate-na buddhadharmāṇāmūnatvaṁ vā pūrṇatvaṁ vā prajñāyata iti \।
anūnatvapūrṇatvamiti suvikrāntavikrāmin yathāvadavikalpasya yathābhūtadarśanasyaitadadhivacanam \। na tatra śakyaṁ kenacidutkṣeptuṁ vā prakṣeptuṁ vā \। ya evamanubodhaḥ, iyamucyate bodhiriti \।
(bodhiriti) suvikrāntavikrāmin buddhalakṣaṇametat \। kathaṁ buddhalakṣaṇam ? sarvadharmalakṣaṇānyalakṣaṇam, etadbuddhalakṣaṇam \।
alakṣaṇā hi bodhirlakṣaṇasvabhāvavinivṛttā \। ya evamanubodhaḥ, iyamucyate bodhiriti, na punaryathocyate \। eṣāṁ hi suvikrāntavikrāmin dharmāṇāmanubodhatvādbodhisattva ityucyate \। yo hi kaścit suvikrāntavikrāmin imān dharmānaprajānannanavabudhyamāno bodhisattva ityātmānaṁ pratijānīte, dūre tasya bodhisattvasya bodhisattvabhūmiḥ, dūre bodhisattvadharmāḥ, visaṁvādayati sadevamānuṣāsuraṁ lokaṁ bodhisattvanāmnā \। sacetpunaḥ suvikrāntavikrāmin vāṅmātreṇa bodhisattvo bhavet, tena sarvasattvā api bodhisattvā bhaveyuḥ \।
naitatsuvikrāntavikrāmin vāṅmātraṁ yaduta bodhisattvabhūmiriti \। na ca vācā śakyamanuttarāṁ samyaksaṁbodhimabhisaṁboddhum \। na hi vākkarmaṇā bodhiḥ prāpyate, nāpi bodhisattvadharmāḥ \। sarvasattvāḥ suvikrāntavikrāmin bodhāya caranti, na ca jānanti na budhyante \। te na bodhisattvā ityucyante \। tatkasmāddhetoḥ ? na hi sattvā asattvamiti prajānanti \। sacedevaṁ te jānīyuḥ, ātmacaritairbodhisatvā bhaveyuḥ \।
viparyastāḥ punaḥ sattvāḥ svacaryāṁ svaviṣayaṁ svagocaraṁ na prajānanti \। sacedātmacaryāṁ prajānīyuḥ, na te bhūyaḥ kasmiṁścidvikalpe careyuḥ \।
tābhirvikalpacaryābhiḥ sarvabālapṛthagjanā abhūtārambaṇe caranti \। te bodhimapi ārambaṇīkṛtya manyante \। teṣāmārambaṇacaritānāṁ vikalpacaritānāṁ kuto bodhiḥ, kuto bodhisattvadharmāḥ ? ya evaṁ dharmaṁ prajānanti, na te bhūyo'bhūtārambaṇe caranti \। na te bhūyaḥ kaṁciddharmaṁ manyante \। tenocyate - acaryā bodhisattvacareti \। na bodhisattvāḥ kalpe na vikalpe caranti \। yatra ca na kalpo na vikalpaḥ, na tatra kāciccaryā \। yatra cāvikalpaḥ, na tatra kasyaciccaryā \।
buddhabodhisattvānāṁ sarvacaryā avikalpacaryeti \। sarvā manyanā asārambaṇā \। sa evaṁ sarvadharmān prajānan na bhūya ārambaṇe vā vikalpe vā carati vicarati vā \। iyaṁ bodhisattvānāṁ caryā acaryāyogena \। evaṁ hi suvikrāntavikrāmin dharmānavabudhyante pratibudhyante, tenocyante bodhisattvā iti \।\।

asattveti bodhisattvasyaitadadhivacanam \। bibhāvitā hi tena sattvāḥ sarvasaṁjñāḥ \। tatkasmāddhetoḥ ? jñātā hi tena bhūtāḥ sarvasattvāḥ, asattvāḥ sarvasattvāḥ viparyāsasattvāḥ sarvasattvāḥ, parikalpitasattvāḥ sarvasattvāḥ, abhūtārambaṇasattvāḥ sarvasattvāḥ, svacaryāvipranaṣṭasattvāḥ sarvasattvāḥ, avidyāsaṁskārasattvāḥ sarvasattvā iti \। tatkasya hetoḥ ? ye dharmāḥ sarvasattvānāṁ na saṁvidyante, tān dharmānabhisaṁskurvanti \। tenocyate sarvasattvā avidyāsaṁskārasattvā iti \। katamo dharmo na saṁvidyate ? ahamiti vā mameti vā ahamasmīti vā na kaściddharmo vidyate \। sacetkaściddharmaḥ syāt-ahamiti vā mameti vā ahamasmīti vā, tena bhūtāḥ sattvā abhaviṣyan \। yasmāttarhi suvikrāntavikrāmin na sa kaściddharmaḥ, yaḥ ahamiti vā mameti vā ahamasmīti vā, tenocyate-abhūtāḥ sarvasattvā iti, avidyāsaṁskārasattvāḥ sarvasattvā iti \। na hi kaścit suvikrāntavikrāmin sattvo nāma dharmaḥ saṁvidyate yasya syādahamiti vā mameti vā ahamasmīti vā \। yasmācca na saṁvidyate, tasmādabhūtāḥ sattvā ityucyante \। abhūtā iti asattvānāmetadadhivacanam \। yathā vā punarabhūtāyāṁ sattvasaṁjñāyāmabhiniviṣṭāḥ, tasmāducyate abhūtāḥ sattvā iti \।
abhūtamiti suvikrāntavikrāmin nātra kiṁcidbhūtaṁ na saṁbhūtam \।
sarvadharmā hi abhūtā asaṁbhūtāḥ \। tatra sattvā abhūtā adhyavasitā vinibadhyante, tenocyante abhūtārambaṇāḥ sattvā iti \। tāṁ te svacaryāmaprajānantaḥ abhūtasattvā ityucyante \। aparibodhanā punaryasyāścaryāvabodhādbodhisattvā ityucyate \।\।

ya evaṁ suvikrāntavikrāmin dharmānavabudhyate, sa ucyate bodhisattva iti \। bodhisattva ityanubuddhasattvasyaitadadhivacanam, yena sarvadharmā buddhā jñātāḥ \। kathaṁ jñātāḥ ? abhūtā asaṁbhūtā avitathāḥ, naite tathā yathā bālapṛthagjanaiḥ kalpitāḥ \। naite tathā yathā bālapṛthagjanairlabdhāḥ \। tenocyante bodhisattvā iti \। tatkasya hetoḥ ? akalpitā avikalpitā hi bodhiḥ, aviṭhapitā hi bodhiḥ, anupalambhā hi bodhiḥ \। na hi suvikrāntavikrāmiṁstathāgatena bodhirlabdhā \।
alambhātsarvadharmāṇāmanupalambhātsarvadharmāṇāṁ bodhirityucyate \। evaṁ buddhabodhirityucyate, na punaryathocyate \। yena suvikrāntavikrāmin bodhāya cittamutpādayanti-idaṁ cittaṁ bodhāyotpādayiṣyāma iti bodhiṁ manyante, astyasau bodhiryasyāṁ vayaṁ cittamutpādayiṣyāma iti, na te bodhisattvā ityucyante, utpannasattvāsta ucyante \। tatkasmāddhetoḥ ? tathā hi utpādābhiniviṣṭāścittābhiniviṣṭā bodhimabhiniviśante \। ye bodhāya cittamutpādayanti, te bodhicittābhiniviṣṭā bodhisattvā ityucyante \। yasmādabhisaṁskurvanti, tasmātte bodhāya cittamutpādayanti \। tenocyante \। abhisaṁskārasattvā iti \। na te bodhisattvāḥ \।
tatkasya hetoḥ ? utpannasattvāsta ucyante \। na hi suvikrāntavikrāmin śakyaṁ bodhāya cittamutpādayitum \। anutpannā hi bodhiḥ, acittā hi bodhiḥ \। utpādameva te suvikrāntavikrāmin abhiniviśante\। na te'nutpādaṁ prajānanti\। yā punaḥ suvikrāntavikrāmin utpādasamatā, sā bhūtatā \। yā ca cittasamatā yā ca bhūtasamatā, yā ca bhūtasamatā yā ca samatā sā bodhiḥ \। yatra ca yathābhūtatā, na tatra kaścidvikalpaḥ \। te punarvikalpya cittaṁ bodhiṁ cābhiniviśya dvayato bodhāya cittamutpādayanti \। na hi suvikrāntavikrāmin anyaccittamanyā bodhiḥ, na ca citte bodhiḥ, nāpi bodhau cittam \। yā ca bodhiryacca cittam, sā yathābhūtatā yathāvattā \। nātra bodhirna ca cittam, na ca bodhirupalabdhā, notpādo nānutpādaḥ \। tena sa bodhisattva ityucyate, yathābhūtasattva ityucyate, mahāsattva ityucyate \। tatkasmāddhetoḥ ? yā hyabhūtatā, sā tena jñātā \। katamā ca sā abhūtatā ? sa sarvaloko hyabhūtaḥ, abhūtaparyāpanno'bhūto'saṁbhūto batāyaṁ lokasaṁniveśaḥ \।
kimityabhūtasya saṁbhavaḥ ? nābhūtasya kaścitsaṁbhavaḥ \। asaṁbhūtaṁ hyabhūtam \। tenocyate asvabhāvā abhūtāḥ sarvadharmā iti \। yenaivaṁ jñātaḥ, sa ucyate yathābhūtasattva iti \। na bhūte bhūtamabhiniviśate, tenocyate yathābhūtasattva iti, na punaryathocyate \। tatkasya hetoḥ ? na hi yathābhūte kaścitsattvo vā mahāsattvo vā \। yo hi mahāyānamavagāhate, sa ucyate mahāsattva iti \।\।

katamacca mahāyānam ? sarvaṁ jñānaṁ mahāyānam \। katamacca sarvaṁ jñānam ? yatkiṁcitsaṁskṛtaṁ jñānam, laukikaṁ jñānam, tena mahāsattva ityucyate \। tatkasmāddhetoḥ ? mahatī hi tasya sattvasaṁjñā vigatā, tenocyate mahāsattva iti \। mahānasya avidyāskandho vigataḥ, tenocyate mahāsattvaḥ \। mahānasya saṁskāraskandho vigataḥ, tenocyate mahāsattvaḥ \। mahānasya ajñānaskandho vigataḥ, tenocyate mahāsattvaḥ \। mahānasya duḥkhaskandho vigataḥ, tenocyate mahāsattva iti \। yairhi suvikrāntavikrāmin mahāsattvasaṁjñā vigarhitā, na ca cittamupalabhante na ca caitasikān dharmān, cittaprakṛtiṁ ca prajānanti, na ca bodhimupalabhante, na ca bodhipakṣikān dharmān, bodhiprakṛtiṁ ca prajānanti, te nājñātacittena bodhiṁ ca paśyanti, na cānyatra bodheścittaṁ paśyanti, na bodhau cittaṁ paśyanti, na citte bodhiṁ paśyanti \। ya evaṁ vibhāvayanti, na te ca bhāvayanti na vibhāvīkurvanti, te bhāvānapi nopalabhante na manyante nābhiniviśante, te hi bodhāya cittamutpādayanti \। ye ca suvikrāntavikrāmin evaṁ bodhāya cittamutpādayanti, te bodhisattvā ityucyante, na ca te bodhervivartante \। tatkasmāddhetoḥ ? bodhāveva te sthitāḥ, ya evaṁ na bodheḥ, na cittasya, na notpādasya, na nirodhasya nānākaraṇaṁ samanupaśyanti \। na hyatra kaścitsamanupaśyati, na kaścidabhiniviśate, na kaścidvikalpamāpadyate \। ya evaṁ suvikrāntavikrāmin adhimuktivimukticittamutpādayanti, te bhūtā bodhisattvā ityucyante \। ye punaḥ suvikrāntavikrāmin (cittasaṁjñito) bodhisaṁjñinaśca bodhāya cittamutpādayanti, dūre te bodheḥ, na te'bhyāsannā bodheḥ\। ye punaḥ suvikrāntavikrāmin bodhernāpi dūre nābhyāsanne samanupaśyanti, te bodherāsannāḥ, taiśca bodhāya cittamutpāditam\। etacca me saṁdhāya bhāṣitam-yo hi advayamātmānaṁ prajānāti, sa buddhaṁ dharmaṁ ca prajānāti \। tatkasya hetoḥ ? ātmabhāvaṁ sa bhāvayati sarvadharmāṇām, yena advayaparijñayā sarvadharmāḥ parijñātāḥ \। ātmasvabhāvaniyatā hi sarvadharmāḥ \। yo hi advayadharmaṁ prajānīte, sa buddhadharmān prajānīte \।
advayadharmaparijñayā buddhadharmaparijñā, ātmaparijñayā sarvatraidhātukaparijñā \। ātmaparijñeti suvikrāntavikrāmin pārametatsarvadharmāṇām \। katamacca pāraṁ sarvadharmāṇām ? yo hi naiva āramupalabhate na pāraṁ manyate na pāramabhiniviśate, tasya parijñayā pāragata ityucyate, na punaryathocyate\। evameṣāṁ suvikrāntavikrāmin bodhisattvabhūmiranugantavyā\। sā bodhisattvaprajñāpāramitā, yatra aṇvapi na kiṁcidgantavyaṁ vā adhigantavyaṁ vā \। na hyatra āgamanaṁ vā gamanaṁ vā prajñāyate \। iti \।\।

āryaprajñāpāramitā(yāṁ)

**Nidānaparivartaḥ prathamaḥ \।\।**

**--------------------------------------------**








**२. आनन्दपरिवर्तो द्वितीयः।**



अथ खल्वायुष्मानानन्दो भगवन्तमेतदवोचत् -उत्त्रसिष्यन्ति भगवन् अस्मिन्निर्देशे अधिमानिका निमित्तचारिण इति। अथ खल्वायुष्मान् शारद्वतीपुत्र आयुष्मन्तमानन्दमेतदवोचत्-अगतिरत्रायुष्मन् आनन्द अधिमानिकानाम्,अविषयः। न ते पुनरत्रोत्त्रसिष्यन्ति। तत्कस्माद्धेतोः ? उत्त्रस्ता एते ये पापमित्रहस्तगताः। अगतिस्तेषामत्र, अविषयः। ये पुनरायुष्मन्नानन्द अधिमानप्रहाणाय प्रतिपन्ना अधिमानप्रहाणायोद्युक्ताः, ते ह्यत्र उत्त्रसिष्यन्ति। तत्कस्माद्धेतोः ? अधिमानप्रज्ञया निरधिमानतां गवेषन्ते मानप्रहाणं च गवेषन्ते। ये पुनरायुष्मान्नानन्द मानं नोपलभन्ते न समनुपश्यन्ति न मन्यन्ते नाभिनिविशन्ते, न ते क्वचिदुत्त्रसिष्यन्ति, नापि क्वचिदुत्त्रासमाप्स्यन्ते। न च आयुष्मान्नानन्द अधिमानिकानामर्थाय इयं धर्मदेशना प्रवृत्ता। अनवकाशो ह्यत्र आयुष्मन्नानन्द अधिमानिकानाम्, ये च अधिमानप्रहाणायोद्युक्ता व्यावच्छन्ते। अधिमान इत्यायुष्मन्नानन्द अधिकारसमारोपस्यैतदधिवचनम्। येऽधिमाने चरन्ति, अधिकारसमारोपे ते चरन्ति। न ते समचारिणः। समचारिणोऽप्यस्मिन् धर्मे संशयः॥

ये पुनरायुष्मन्नानन्द नापि सममुपलभन्ते न विषमम्, नापि समं मन्यन्ते न विषमम्, एवं न सममभिनिविशन्ते न विषमम्, न ते क्वचिदुत्त्रसिष्यन्ति न संत्रसिष्यन्ति न संत्रासमापत्स्यन्ते॥

अगतिरत्रायुष्मन्नानन्द सर्वबालपृथग्जनानाम्, अविषयः। नात्र आयुष्मन्नानन्द सर्वबालपृथग्जना गतिमपि विन्दन्ति। श्रावकयानीयानामप्यानन्द अगतिरत्र। ये च प्रत्येकबुद्धयानीया गम्भीरेषु धर्मेषु चरन्ति, तेषामप्यत्रागतिः। येऽप्यायुष्मन्नानन्द बोधिसत्त्वयानीया निमित्तचारिणः कल्याणमित्रापरिगृहीताः पापमित्रहस्तगताः, तेषामप्येषु धर्मेषु निरुपलेपेषु अगतिरविषयः। स्थापयित्वा आयुष्मन्नानन्द दृष्टसत्यं श्रावकयानीयं (बोधिसत्त्वयानीयं) च कल्याणमित्रोपस्तब्धं गम्भीरधर्माधिमुक्तम्, य एषां धर्माणामनुलोमं चरन्ति, य एषां धर्माणा\*\*मवगाहन्तेऽवतरन्ति च। ये पुनरायुष्मन्नानन्द बोधिसत्त्वा निमित्तापगता अनिमित्तचारिणोऽनानात्वचारिणो गम्भीरेषु धर्मेष्वत्यन्तमेव निर्याताः, ये नैवं चित्तमुपलभन्ते न बोधिम्, न कस्यचिद्धर्मस्य नानात्वं कुर्वन्ति, न समनुपश्यन्ति, तेषामेषु एवंरूपेषु धर्मेषु न धन्धायितत्वं न काङ्क्षायितत्वम्। तत्कस्माद्धेतोः ? सर्वधर्माणां हि तेऽनुलोमं स्थिताः, न विलोमम्। ते यतो यतो धर्मान् पृच्छ्यन्ते, ततस्तत एव अनुलोमं विसर्जयिष्यन्ति, अनुलोमं च संधयन्ति॥

अथ खलु भगवानायुष्मन्तमानन्दमेतदवोचत्-एवमेतदानन्द यथायं शारद्वतीपुत्रो निर्दिशति। अभूमिरानन्द अस्यां धर्मदेशनायामधिमानिकानाम्, अविषयो हि अवतर्तुमस्यां बुद्धबोधौ। अनुलोमेयमानन्द बुद्धबोधिः। न हि आनन्द हीनाधिमुक्तिकानां सत्त्वानामुदारेषु धर्मेषु बुद्धधर्मेषु चित्तं क्रामति। हीनाधिमुक्तिका हि आनन्द आभि(धि ?)मानिकाः प्रतिलोममवस्थिता बुद्धबोधेः। तेऽधिमानस्य वशेन गच्छन्ति। शुद्धेयमानन्द पर्षत् पूर्वजिनकृताधिकारा अवरोपितकुशलमूला बहुबुद्धपर्युपासिता गम्भीरधर्माधिमुक्तिका गम्भीरधर्मचरिता। विश्वस्तो हि आनन्द तथागतोऽस्यां पर्षदि प्रसह्य धर्मं देशयति, न च कंचिदनुरक्ष्यं धर्मं देशयति। सारेयमानन्द पर्षदपगतपर्पटशर्कतकठल्या बहुबुद्धशतसहस्रपर्युपासिता सारे प्रतिष्ठिता। शर्करकठल्यमित्यानन्द बालपृथग्जनानामेतदधिवचनम्, येषामेषु धर्मेषु नास्त्यवकाशः। पर्पटमित्यानन्द आधिमानिकानां पुद्गलानामेतदधिवचनम्। निरभिमानेयमानन्द पर्षद् महद्भिः कुशलमूलैरभ्युद्गता॥

तद्यथापि नाम आनन्द यदा अनवतप्तो नागराजः प्रमुदितो भवति प्रीतिसौमनस्यजातः, तदा स्वभवने पञ्चभिः कामगुणैः परिचारयति, स्वभवनेऽभिप्रमुदितो महावृष्टिमुत्सृजति अष्टाङ्गोपेतस्य पानीयस्य। तदा येऽपि तस्य पुत्रा भवन्ति, तेऽपि प्रमुदिताः स्वेषु स्वेषु भवनेषु पञ्चभिः कामगुणैः समर्पिताः समन्वङ्गीभूताः क्रीडन्तो महावृष्टिमुत्सृजन्ति, एवमेव आनन्द तथागतस्यार्हतः सम्यक्संबुद्धस्य महाधर्मवृष्टिमुत्सृजतो य इमे ज्येष्ठपुत्रा बोधिसत्त्वा महासत्त्वाः, तेऽपि इह लोकधातौ स्वकस्वकानि च बुद्धक्षेत्राणि गत्वा इमं धर्मसमुदयमारभ्य तेषां तथागतानां पुरस्तान्महाधर्मवृष्टिमुत्सृजन्ति, महाधर्मवर्षं चाभिवर्षन्ति। तद्यथापि नाम आनन्द सागरो नागराजो यदा प्रमुदितो भवति, तदा स्वभवने महावर्षधाराः प्रमुञ्चति। ये च तत्र भवने नैवासिका नागा भवन्ति, ते ता वर्षधाराः संप्रतीच्छन्ति, तुष्टाश्च भवन्ति, ताभिश्च ते वर्षधाराभिः सुखं च संजानन्ते। येऽपि तस्य पुत्रा भवन्ति, तेऽपि ता वर्षधाराः सहन्ते, ताभिश्च वर्षधाराभिः प्रामोद्यं प्रतिलभन्ते। तत्कस्माद्धेतोः ? असह्या हि आनन्द ता वर्षधारा अन्यैर्नागैः। नाप्यन्ये नागाः सुखं संजानीरंस्ताभिर्वर्षधाराभिः, न च तुष्टा भवेयुः। एवमेवानन्द ये तथागतस्य धर्मरत्नमध्यावसन्ति, ये च तथागतस्य ज्येष्ठपुत्रा बोधिसत्त्वा महासत्त्वाः कृतकुशलमूला उदाराशया गम्भीरधर्मनयनिर्जाताः, ते इमां महाधर्मनयवृष्टिं तथागतस्य प्रसहन्ते, श्रुत्वा उदग्राः प्रीताः प्रहर्षिताः सुखं संजानन्ते। इदमानन्द तथागतोऽर्थवशं संप्रतीत्य शुद्धायां पर्षदि महासिंहनादं नदति, महाधर्मवृष्टिमुत्सृजति॥

तद्यथा आनन्द राजा चक्रवर्ती बहुरत्नकोशसंनिचयः। बहवश्चास्य पुत्रा भवेयुर्जातिमन्तो मातृशुद्धाः। तान् सर्वानानयित्वा रत्नगञ्जं समं संविभजेदनुप्रयच्छेत्, न च कंचित्पुत्रं वञ्चयेत्। ते खलु एवं संविभक्तास्तस्य राज्ञश्चक्रवर्तिनोऽन्तिके भूयस्या मात्रया अधिकं प्रेम च प्रसादं च संजनयेयुः, समानार्थतां च राज्ञश्चक्रवर्तिनः आत्मसु संजानीरन्। एवमेव आनन्द तथागतोऽपि धर्मराजा धर्मस्वामी स्वयंभूरिमान् पुत्रान् संनिपात्य इमं धर्मरत्नगञ्जं संविभजति एभ्यः पुत्रेभ्यः, न कंचिद्वञ्चयति, ते ममान्तिके भूयस्या मात्रया प्रेम च प्रसादं च गौरवं चोत्पादयन्ति, समानार्थतायां च बुद्धवंशस्यानुच्छेदाय तिष्ठन्ति॥

न शक्यमानन्द अन्यैः सत्त्वैरिदं धर्मरत्नं हीनाधिमुक्तिकैरधिमानिकैर्दृष्टिचरितैर्निमित्तचरितैरुपलम्भदृष्टिचरितैरस्मिमानहतै रागद्वेषमोहाभिभूतैरुत्पथप्रयातैः। न हि आनन्द हीनाधिमुक्तिकानां सत्त्वानां चक्रवर्तिधनं रोचते। ये एव आनन्द चक्रवर्तिपुत्रा भवन्ति, तेषामेव चक्रवर्तिधनं रोचते। किमानन्द दरिद्रसत्त्वानां चक्ररत्नेन वा हस्तिरत्नेन वा अश्वरत्नेन वा मणिरत्नेन वा स्त्रीरत्नेन वा गृहपतिरत्नेन वा परिणायकरत्नेन वा उदारैर्वा वस्त्रैः, उदारैर्वा सुवर्णमुक्तावैडूर्यशङ्खशिलाप्रवालजातरूपरजतैस्तैः प्रयोजनम्, यानि लब्ध्वापि प्रीता न शक्नुवन्ति परिभोक्तुम्। समर्घं वा विक्रीणन्ति, अकौशल्याच्च उज्झन्ति। तत्कस्मात् ? न हि ते रत्नकोविदाः। नाप्यानन्द दरिद्रसत्त्वा रत्नान्यपि प्रजानन्ति - अस्य रत्नस्येदं नामेति। एवमेव आनन्द ये तथागतस्य पुत्रा दृष्टसत्या बोधिसत्त्वाश्च महासत्त्वाः, ते खल्वस्य धर्मरत्नकोशस्य प्रत्येषकाः। तेभ्यश्चेदं धर्मरत्नमनुपलम्भशून्यताप्रतिसंयुक्तं बुद्धधर्मप्रतिसंयुक्तंरोचते क्षमते च। ते एव अनेन कार्यं कुर्वन्ति। किमानन्द दरिद्रसत्त्वाः श्रुतविहीनाः श्रुतविप्रतिपन्ना बाला अचक्षुष्मन्तः अनेन धर्मरत्नकोशेन करिष्यन्ति ? लब्ध्वा चोज्झिष्यन्ति अन्येभ्योऽपि वा दातव्यं मंस्यन्ते। न हि आनन्द चण्डाला वा पुक्कसा वा वेणुकारा वा, ये वा केचिदन्ये दरिद्रजीविनः सत्त्वाः उदारं रत्नं लब्ध्वा स्वयं परिभुञ्जते। ते समर्धं वा विक्रीणन्ति उज्झन्ति वा। दरिद्रसत्त्वा इत्यानन्द सर्वतीर्थ्यकराणामेतदधिवचनम्, ये चान्यतीर्थिकाः श्रावकाः। दरिद्रसत्त्वा इत्यानन्द सर्वबालपृथग्जनानामेतदधिवचनं दृष्टिपङ्कनिमग्नानामौपलम्भिकानां बन्धाभिनिविष्टानां निमित्तचरितानामुत्पथप्रयातानाम्, ये खलु आनन्द इदं धर्मरत्नं लब्ध्वा न शक्नुवन्ति परिभोक्तुम्, उज्झन्ति वा, मुधा वा अन्येभ्यः प्रयच्छन्ति। ये पुनरानन्द धर्मरत्नं प्राप्नुवन्ति बुद्धपुत्रा बुद्धगोचरचारिणस्तथागतवंशानुच्छेदस्थिताः, ते खल्विमं (दं ?) धर्मरत्नं परिभुञ्जते। ते लब्ध्वा च न विप्रणाशयन्ति, रत्नसंज्ञिनश्चात्र भवन्ति। न हि आनन्द शृगालः सिंहनादं परिभुङ्क्ते। ये पुनरानन्द सिंहपोतका भवन्ति महासिंहेनोत्पादिताः, ते तं महासिंहनादं परिभुञ्जते। एवमेव आनन्द शृगालोपमाः सर्वबालपृथग्जना मिथ्यादृष्टयः। ते न समर्था तथागतमहासिंहनादं परिभोक्तुम्, महासिंहस्य सम्यक्संबुद्धस्य धर्मम्। ये पुनरानन्द सम्यक्संबुद्धस्य पोतकाः महाबुद्धसिंहेन स्वयं भुञ्जानेनोत्पादिताः, ते इमं सम्यक्संबुद्धमहासिंहनादं परिभुञ्जते, परिभोक्ष्यन्ते इति॥

अथ खल्वायुष्मान् शारद्वतीपुत्रो भगवन्तमेतदवोचत्-आश्चर्यं भगवन् यावत्परिशुद्धेयं तथागतस्य पर्षत् संनिपतिता। परमाश्चर्यं भगवन् परिशुद्धेयं तथागतस्य पर्षत्, स्वयंभूपर्षदनवमृद्यपर्षद् वज्रोपमपर्षद् अचलाकम्प्याक्षोभ्यपर्षदियं भगवन्। एवमुक्ते भगवानायुष्मन्तं शारद्वतीपुत्रमेतदवोचत्-गुणांस्त्वं शारद्वतीपुत्र पर्षदः परिकीर्तयसि। आह-न ह्यस्या भगवन् पर्षदो मया शक्या गुणाः परिकीर्तयितुम्। तत्कस्माद्धेतोः ? सुमेरुकल्पेयं भगवन् पर्षदनन्तगुणसमन्वागता। भगवानाह-एवमेव शारद्वतीपुत्र अनन्तगुणसमन्वागतेयं पर्षत्। न ह्यस्याः पर्षदो गुणानामन्तः शक्योऽधिगन्तुं सम्यक्संबुद्धैरपि, प्रागेव अन्यैः सत्वैः। नेयं शारद्वतीपुत्र पर्षत्तथागतेन संनिपतिता, नाप्यस्यां तथागतस्य किंचिदौत्सुक्यमासीद्वा। स्वेनैव कुशलमूलेन इयं मम नामधेयं श्रुत्वा पर्षत् संनिपतिता। नास्यां पर्षदि तथागतेन कश्चिद्व्यापारितो नाप्यधीष्टः। स्वेनैव कुशलमूलेनैते संचोदिताः यदस्यां पर्षद्यागताः। धर्मतैषा। अवश्यं हि एवंरूपायां धर्मदेशनायामेवंरूपाणां महासत्त्वानां संनिपातो भवति। येऽप्यन्ये शारद्वतीपुत्र बुद्धा भगवन्तः इमं सर्वसंशयोच्छेदनं बोधिसत्त्वपिटकं संप्रकाशयिष्यन्ति, तेषामप्येवंरूपः पर्षत्संनिपातो भविष्यति, एवंरूपमेव पर्षन्मण्डलमवश्यं भावनीयमस्यां धर्मदेशनायाम्। एषा धर्मतेति॥

आर्यप्रज्ञापारमितायामानन्दपरिवर्तो नाम द्वितीयः॥

2 ānandaparivarto dvitīyaḥ \।

atha khalvāyuṣmānānando bhagavantametadavocat -uttrasiṣyanti bhagavan asminnirdeśe adhimānikā nimittacāriṇa iti \। atha khalvāyuṣmān śāradvatīputra āyuṣmantamānandametadavocat-agatiratrāyuṣman ānanda adhimānikānām,aviṣayaḥ \। na te punaratrottrasiṣyanti\। tatkasmāddhetoḥ ? uttrastā ete ye pāpamitrahastagatāḥ \। agatisteṣāmatra, aviṣayaḥ \। ye punarāyuṣmannānanda adhimānaprahāṇāya pratipannā adhimānaprahāṇāyodyuktāḥ, te hyatra uttrasiṣyanti \। tatkasmāddhetoḥ ? adhimānaprajñayā niradhimānatāṁ gaveṣante mānaprahāṇaṁ ca gaveṣante \।
ye punarāyuṣmānnānanda mānaṁ nopalabhante na samanupaśyanti na manyante nābhiniviśante, na te kvaciduttrasiṣyanti, nāpi kvaciduttrāsamāpsyante \। na ca āyuṣmānnānanda adhimānikānāmarthāya iyaṁ dharmadeśanā pravṛttā \। anavakāśo hyatra āyuṣmannānanda adhimānikānām, ye ca adhimānaprahāṇāyodyuktā vyāvacchante\। adhimāna ityāyuṣmannānanda adhikārasamāropasyaitadadhivacanam \। ye'dhimāne caranti, adhikārasamārope te caranti \। na te samacāriṇaḥ \। samacāriṇo'pyasmin dharme saṁśayaḥ \।\।

ye punarāyuṣmannānanda nāpi samamupalabhante na viṣamam, nāpi samaṁ manyante na viṣamam, evaṁ na samamabhiniviśante na viṣamam, na te kvaciduttrasiṣyanti na saṁtrasiṣyanti na saṁtrāsamāpatsyante \।\।

agatiratrāyuṣmannānanda sarvabālapṛthagjanānām, aviṣayaḥ\। nātra āyuṣmannānanda sarvabālapṛthagjanā gatimapi vindanti \।
śrāvakayānīyānāmapyānanda agatiratra \। ye ca pratyekabuddhayānīyā gambhīreṣu dharmeṣu caranti, teṣāmapyatrāgatiḥ \। ye'pyāyuṣmannānanda bodhisattvayānīyā nimittacāriṇaḥ kalyāṇamitrāparigṛhītāḥ pāpamitrahastagatāḥ, teṣāmapyeṣu dharmeṣu nirupalepeṣu agatiraviṣayaḥ \।
sthāpayitvā āyuṣmannānanda dṛṣṭasatyaṁ śrāvakayānīyaṁ (bodhisattvayānīyaṁ) ca kalyāṇamitropastabdhaṁ gambhīradharmādhimuktam, ya eṣāṁ dharmāṇāmanulomaṁ caranti, ya eṣāṁ dharmāṇā\*\*mavagāhante'vataranti ca \। ye punarāyuṣmannānanda bodhisattvā nimittāpagatā animittacāriṇo'nānātvacāriṇo gambhīreṣu dharmeṣvatyantameva niryātāḥ, ye naivaṁ cittamupalabhante na bodhim, na kasyaciddharmasya nānātvaṁ kurvanti, na samanupaśyanti, teṣāmeṣu evaṁrūpeṣu dharmeṣu na dhandhāyitatvaṁ na kāṅkṣāyitatvam \।
tatkasmāddhetoḥ ? sarvadharmāṇāṁ hi te'nulomaṁ sthitāḥ, na vilomam \। te yato yato dharmān pṛcchyante, tatastata eva anulomaṁ visarjayiṣyanti, anulomaṁ ca saṁdhayanti \।\।

atha khalu bhagavānāyuṣmantamānandametadavocat-evametadānanda yathāyaṁ śāradvatīputro nirdiśati \। abhūmirānanda asyāṁ dharmadeśanāyāmadhimānikānām, aviṣayo hi avatartumasyāṁ buddhabodhau \।
anulomeyamānanda buddhabodhiḥ \। na hi ānanda hīnādhimuktikānāṁ sattvānāmudāreṣu dharmeṣu buddhadharmeṣu cittaṁ krāmati \।
hīnādhimuktikā hi ānanda ābhi(dhi?)mānikāḥ pratilomamavasthitā buddhabodheḥ \। te'dhimānasya vaśena gacchanti \। śuddheyamānanda parṣat pūrvajinakṛtādhikārā avaropitakuśalamūlā bahubuddhaparyupāsitā gambhīradharmādhimuktikā gambhīradharmacaritā \। viśvasto hi ānanda tathāgato'syāṁ parṣadi prasahya dharmaṁ deśayati, na ca kaṁcidanurakṣyaṁ dharmaṁ deśayati \। sāreyamānanda parṣadapagataparpaṭaśarkatakaṭhalyā bahubuddhaśatasahasraparyupāsitā sāre pratiṣṭhitā \।
śarkarakaṭhalyamityānanda bālapṛthagjanānāmetadadhivacanam, yeṣāmeṣu dharmeṣu nāstyavakāśaḥ \। parpaṭamityānanda ādhimānikānāṁ pudgalānāmetadadhivacanam \। nirabhimāneyamānanda parṣad mahadbhiḥ kuśalamūlairabhyudgatā \।\।

tadyathāpi nāma ānanda yadā anavatapto nāgarājaḥ pramudito bhavati prītisaumanasyajātaḥ, tadā svabhavane pañcabhiḥ kāmaguṇaiḥ paricārayati, svabhavane'bhipramudito mahāvṛṣṭimutsṛjati aṣṭāṅgopetasya pānīyasya \।
tadā ye'pi tasya putrā bhavanti, te'pi pramuditāḥ sveṣu sveṣu bhavaneṣu pañcabhiḥ kāmaguṇaiḥ samarpitāḥ samanvaṅgībhūtāḥ krīḍanto mahāvṛṣṭimutsṛjanti, evameva ānanda tathāgatasyārhataḥ samyaksaṁbuddhasya mahādharmavṛṣṭimutsṛjato ya ime jyeṣṭhaputrā bodhisattvā mahāsattvāḥ, te'pi iha lokadhātau svakasvakāni ca buddhakṣetrāṇi gatvā imaṁ dharmasamudayamārabhya teṣāṁ tathāgatānāṁ purastānmahādharmavṛṣṭimutsṛjanti, mahādharmavarṣaṁ cābhivarṣanti \।
tadyathāpi nāma ānanda sāgaro nāgarājo yadā pramudito bhavati, tadā svabhavane mahāvarṣadhārāḥ pramuñcati \। ye ca tatra bhavane naivāsikā nāgā bhavanti, te tā varṣadhārāḥ saṁpratīcchanti, tuṣṭāśca bhavanti, tābhiśca te varṣadhārābhiḥ sukhaṁ ca saṁjānante \। ye'pi tasya putrā bhavanti, te'pi tā varṣadhārāḥ sahante, tābhiśca varṣadhārābhiḥ prāmodyaṁ pratilabhante \। tatkasmāddhetoḥ ? asahyā hi ānanda tā varṣadhārā anyairnāgaiḥ \। nāpyanye nāgāḥ sukhaṁ saṁjānīraṁstābhirvarṣadhārābhiḥ, na ca tuṣṭā bhaveyuḥ \। evamevānanda ye tathāgatasya dharmaratnamadhyāvasanti, ye ca tathāgatasya jyeṣṭhaputrā bodhisattvā mahāsattvāḥ kṛtakuśalamūlā udārāśayā gambhīradharmanayanirjātāḥ, te imāṁ mahādharmanayavṛṣṭiṁ tathāgatasya prasahante, śrutvā udagrāḥ prītāḥ praharṣitāḥ sukhaṁ saṁjānante \।
idamānanda tathāgato'rthavaśaṁ saṁpratītya śuddhāyāṁ parṣadi mahāsiṁhanādaṁ nadati, mahādharmavṛṣṭimutsṛjati \।\।

tadyathā ānanda rājā cakravartī bahuratnakośasaṁnicayaḥ \। bahavaścāsya putrā bhaveyurjātimanto mātṛśuddhāḥ \। tān sarvānānayitvā ratnagañjaṁ samaṁ saṁvibhajedanuprayacchet, na ca kaṁcitputraṁ vañcayet \। te khalu evaṁ saṁvibhaktāstasya rājñaścakravartino'ntike bhūyasyā mātrayā adhikaṁ prema ca prasādaṁ ca saṁjanayeyuḥ, samānārthatāṁ ca rājñaścakravartinaḥ ātmasu saṁjānīran \। evameva ānanda tathāgato'pi dharmarājā dharmasvāmī svayaṁbhūrimān putrān saṁnipātya imaṁ dharmaratnagañjaṁ saṁvibhajati ebhyaḥ putrebhyaḥ, na kaṁcidvañcayati, te mamāntike bhūyasyā mātrayā prema ca prasādaṁ ca gauravaṁ cotpādayanti, samānārthatāyāṁ ca buddhavaṁśasyānucchedāya tiṣṭhanti \।\।

na śakyamānanda anyaiḥ sattvairidaṁ dharmaratnaṁ hīnādhimuktikairadhimānikairdṛṣṭicaritairnimittacaritairupalambhadṛṣṭicaritairasmimānahatai rāgadveṣamohābhibhūtairutpathaprayātaiḥ \। na hi ānanda hīnādhimuktikānāṁ sattvānāṁ cakravartidhanaṁ rocate \। ye eva ānanda cakravartiputrā bhavanti, teṣāmeva cakravartidhanaṁ rocate \। kimānanda daridrasattvānāṁ cakraratnena vā hastiratnena vā aśvaratnena vā maṇiratnena vā strīratnena vā gṛhapatiratnena vā pariṇāyakaratnena vā udārairvā vastraiḥ, udārairvā suvarṇamuktāvaiḍūryaśaṅkhaśilāpravālajātarūparajataistaiḥ prayojanam, yāni labdhvāpi prītā na śaknuvanti paribhoktum \। samarghaṁ vā vikrīṇanti, akauśalyācca ujjhanti \। tatkasmāt ? na hi te ratnakovidāḥ \। nāpyānanda daridrasattvā ratnānyapi prajānanti - asya ratnasyedaṁ nāmeti \। evameva ānanda ye tathāgatasya putrā dṛṣṭasatyā bodhisattvāśca mahāsattvāḥ, te khalvasya dharmaratnakośasya pratyeṣakāḥ \। tebhyaścedaṁ dharmaratnamanupalambhaśūnyatāpratisaṁyuktaṁ buddhadharmapratisaṁyuktaṁrocate kṣamate ca \। te eva anena kāryaṁ kurvanti \। kimānanda daridrasattvāḥ śrutavihīnāḥ śrutavipratipannā bālā acakṣuṣmantaḥ anena dharmaratnakośena kariṣyanti ? labdhvā cojjhiṣyanti anyebhyo'pi vā dātavyaṁ maṁsyante \। na hi ānanda caṇḍālā vā pukkasā vā veṇukārā vā, ye vā kecidanye daridrajīvinaḥ sattvāḥ udāraṁ ratnaṁ labdhvā svayaṁ paribhuñjate \। te samardhaṁ vā vikrīṇanti ujjhanti vā \।
daridrasattvā ityānanda sarvatīrthyakarāṇāmetadadhivacanam, ye cānyatīrthikāḥ śrāvakāḥ \। daridrasattvā ityānanda sarvabālapṛthagjanānāmetadadhivacanaṁ dṛṣṭipaṅkanimagnānāmaupalambhikānāṁ bandhābhiniviṣṭānāṁ nimittacaritānāmutpathaprayātānām, ye khalu ānanda idaṁ dharmaratnaṁ labdhvā na śaknuvanti paribhoktum, ujjhanti vā, mudhā vā anyebhyaḥ prayacchanti \। ye punarānanda dharmaratnaṁ prāpnuvanti buddhaputrā buddhagocaracāriṇastathāgatavaṁśānucchedasthitāḥ, te khalvimaṁ (daṁ ?) dharmaratnaṁ paribhuñjate \। te labdhvā ca na vipraṇāśayanti, ratnasaṁjñinaścātra bhavanti \। na hi ānanda śṛgālaḥ siṁhanādaṁ paribhuṅkte \। ye punarānanda siṁhapotakā bhavanti mahāsiṁhenotpāditāḥ, te taṁ mahāsiṁhanādaṁ paribhuñjate \। evameva ānanda śṛgālopamāḥ sarvabālapṛthagjanā mithyādṛṣṭayaḥ \। te na samarthā tathāgatamahāsiṁhanādaṁ paribhoktum, mahāsiṁhasya samyaksaṁbuddhasya dharmam \। ye punarānanda samyaksaṁbuddhasya potakāḥ mahābuddhasiṁhena svayaṁ bhuñjānenotpāditāḥ, te imaṁ samyaksaṁbuddhamahāsiṁhanādaṁ paribhuñjate, paribhokṣyante iti \।\।

atha khalvāyuṣmān śāradvatīputro bhagavantametadavocat-āścaryaṁ bhagavan yāvatpariśuddheyaṁ tathāgatasya parṣat saṁnipatitā \। paramāścaryaṁ bhagavan pariśuddheyaṁ tathāgatasya parṣat, svayaṁbhūparṣadanavamṛdyaparṣad vajropamaparṣad acalākampyākṣobhyaparṣadiyaṁ bhagavan \। evamukte bhagavānāyuṣmantaṁ śāradvatīputrametadavocat-guṇāṁstvaṁ śāradvatīputra parṣadaḥ parikīrtayasi \। āha-na hyasyā bhagavan parṣado mayā śakyā guṇāḥ parikīrtayitum \। tatkasmāddhetoḥ ? sumerukalpeyaṁ bhagavan parṣadanantaguṇasamanvāgatā \। bhagavānāha-evameva śāradvatīputra anantaguṇasamanvāgateyaṁ parṣat \। na hyasyāḥ parṣado guṇānāmantaḥ śakyo'dhigantuṁ samyaksaṁbuddhairapi, prāgeva anyaiḥ satvaiḥ \। neyaṁ śāradvatīputra parṣattathāgatena saṁnipatitā, nāpyasyāṁ tathāgatasya kiṁcidautsukyamāsīdvā \। svenaiva kuśalamūlena iyaṁ mama nāmadheyaṁ śrutvā parṣat saṁnipatitā \। nāsyāṁ parṣadi tathāgatena kaścidvyāpārito nāpyadhīṣṭaḥ \। svenaiva kuśalamūlenaite saṁcoditāḥ yadasyāṁ parṣadyāgatāḥ \। dharmataiṣā \। avaśyaṁ hi evaṁrūpāyāṁ dharmadeśanāyāmevaṁrūpāṇāṁ mahāsattvānāṁ saṁnipāto bhavati \। ye'pyanye śāradvatīputra buddhā bhagavantaḥ imaṁ sarvasaṁśayocchedanaṁ bodhisattvapiṭakaṁ saṁprakāśayiṣyanti, teṣāmapyevaṁrūpaḥ parṣatsaṁnipāto bhaviṣyati, evaṁrūpameva parṣanmaṇḍalamavaśyaṁ bhāvanīyamasyāṁ dharmadeśanāyām \। eṣā dharmateti \।\।

**āryaprajñāpāramitāyāmānandaparivarto nāma dvitīyaḥ \।\।**

**--------------------------------------------------------**






**३. तथतापरिवर्तस्तृतीयः।**



अथ खलु भगवान् सुविक्रान्तविक्रामिणं बोधिसत्त्वं महासत्त्वमामन्त्रयते स्म-प्रज्ञापारमिता प्रज्ञापारमितेति सुविक्रान्तविक्रामिन् कतमा बोधिसत्त्वस्य प्रज्ञापारमिता ? या पारमिता सर्वधर्माणाम्, न सा शक्या निर्देष्टुम्। यथा पुनर्युष्माकमाजानना भविष्यति, तथा निर्देक्ष्यामि, यथा प्रज्ञापारमितायां व्यवहारपदान्यागमिष्यन्ति। न रूपं प्रज्ञापारमिता। पेयालम्। एवं न वेदना, न संज्ञा, न संस्काराः, न विज्ञानं प्रज्ञापारमिता। नाप्यन्यत्र रूपात्प्रज्ञापारमिता, यावत् नान्यत्र विज्ञानात्प्रज्ञापारमिता। तत्कस्माद्धेतोः ? यद्धि सुविक्रान्तविक्रामिन् रूपस्य पारम्, न तद्रूपम्। पेयालम्। एवं यद्वेदनायाः संज्ञायाः संस्काराणाम्, यद्विज्ञानस्य पारम्, न तद्विज्ञानम्। यथा व रूपस्य पारम्, तथा रूपम्। एवं यथा वेदनायाः संज्ञायाः संस्काराणाम्, यथा च विज्ञानस्य पारम्, तथा विज्ञानम्। यथा च विज्ञानस्य पारम्, तथा सर्वधर्माणां पारम्। यच्च सर्वधर्माणां पारम्, न ते सर्वधर्माः। यथा च सर्वधर्माणां पारम्, तथा सर्वधर्माः। तत्र सुविक्रान्तविक्रामिन् "यद्रूपस्य पारं न तद्रूपम्" इति रूपविसंयोगो ह्येष निर्दिष्टः। "यथा रूपस्य पारं तथा रूपम्" इति रूपस्वभावनिर्देशो ह्येष निर्दिष्टः। रूपयथावत्तैषा निर्दिष्टा, रूपप्रकृतिरेषा निर्दिष्टा, रूपानुपलब्धिरेषा निर्दिष्टा। एवं वेदना संज्ञा संस्काराः। "यद्विज्ञानस्य पारं न तद्विज्ञानम्" इति विज्ञानविसंयोगो ह्येष निर्दिष्टः।"यथा विज्ञानस्य पारं तथा विज्ञानम्" इति विज्ञानस्वभावनिर्देश एष निर्दिष्टः, विज्ञानयथावत्ता विज्ञानप्रकृतिर्विज्ञानानुपलब्धिरेषा निर्दिष्टा। "यच्च सर्वधर्माणां पारं न ते सर्वधर्माः" इति सर्वधर्माणामेष विसंयोगो निर्दिष्टः। "यथा च सर्वधर्माणां पारं तथा सर्वधर्माः" इति सर्वधर्मस्वभावनिर्देश एष निर्दिष्टः, सर्वधर्मयथावत्ता सर्वधर्मप्रकृतिः सर्वधर्मानुपलब्धिरेषा निर्दिष्टा। यथा च सर्वधर्मयथावत्ता सर्वधर्मप्रकृतिः सर्वधर्मानुपलब्धिः, तथा प्रज्ञापारमिता॥

न हि सुविक्रान्तविक्रामिन् प्रज्ञापारमिता रूपनिश्रिता, न वेदनानिश्रिता, न संज्ञानिश्रिता, न संस्कारनिश्रिता, न विज्ञाननिश्रिता। नापि प्रज्ञापारमिता रूपस्याध्यात्मं वा बहिर्धा वा उभयमन्तरेण वा विप्रकृष्टा स्थिता। न वेदनाया न संज्ञाया न संस्काराणाम्। न विज्ञानस्याध्यात्मं वा बहिर्धा वा उभयमन्तरेण वा विप्रकृष्टा स्थिता॥

न हि सुविक्रान्तविक्रामिन् रूपसंयुक्ता प्रज्ञापारमिता, नापि रूपविसंयुक्ता। न वेदनासंयुक्ता न संस्कारसंयुक्ता, न विज्ञानसंयुक्ता प्रज्ञापारमिता। नापि विज्ञानविसंयुक्ता प्रज्ञापारमिता। न हि सुविक्रान्तविक्रामिन् प्रज्ञापारमिता केनचिद्धर्मेण संयुक्ता वा विसंयुक्ता वा॥

या पुना रूपस्य तथता अवितथता अनन्यतथता यथावत्तथता, इयं प्रज्ञापारमिता। एवं या वेदनासंज्ञासंस्कारविज्ञानतथता अवितथथा अनन्यतथता यथावत्तथाता, सा प्रज्ञापारमिता॥

रूपमिति सुविक्रान्तविक्रामिन् रूपापगतमेतत्। तत्कस्माद्धेतोः ? न हि रूपे रूपं संविद्यते। या च असंविद्यमानता, सेयं प्रज्ञापारमिता। एवं वेदना संज्ञा संस्काराः। विज्ञानमिति सुविक्रान्तविक्रामिन् विज्ञानापगतमेतत्। तत्कस्माद्धेतोः ? न हि विज्ञाने विज्ञानं संविद्यते। या च असंविद्यमानता, सेयं प्रज्ञापारमिता॥

रूपस्वभावापगतं हि सुविक्रान्तविक्रामिन् रूपम्। एवं वेदना संज्ञा संस्काराः। विज्ञानस्वभावापगतं हि विज्ञानम्। या च अपगतस्वभावता, इयं प्रज्ञापारमिता। रूपास्वभावं हि रूपम्। एवं वेदना संज्ञा संस्काराः। विज्ञानास्वभावं हि विज्ञानम्। या च अस्वभावता, इयं प्रज्ञापारमिता॥

न हि सुविक्रान्तविक्रामिन् रूपस्य रूपं गोचरः। न वेदना न संज्ञा न संस्काराः। न विज्ञानस्य विज्ञानं गोचरः। अगोचर इति सुविक्रान्तविक्रामिन् न रूपं रूपं संजानीते वा पश्यति वा। या च रूपस्य अजानना अपश्यना, इयं प्रज्ञापारमिता। न हि सुविक्रान्तविक्रामिन् वेदना संज्ञा संस्काराः न विज्ञानं (विज्ञानं) संजानीते वा पश्यति वा। या च विज्ञानस्य अजानना अपश्यना, इयं प्रज्ञापारमिता॥

न हि सुविक्रान्तविक्रामिन् रूपं रूपस्वभावं जहाति। न वेदना, न संज्ञा, न संस्काराः। न विज्ञानं विज्ञानस्वभावं जहाति। या च अस्वभावपरिज्ञा, इयमुच्यते प्रज्ञापारमिता। न हि सुविक्रान्तविक्रामिन् रूपं रूपं संयोजयति न विसंयोजयति। या च रूपवेदनासंज्ञासंस्कारविज्ञाना(ना)मसंयोजना, अविसंयोजना, इयं प्रज्ञापारमिता॥

न हि सुविक्रान्तविक्रामिन् रूपं हीयते वा वर्धते वा। एवं वेदना संज्ञा संस्काराः। न विज्ञानं हीयते वा वर्धते वा। या च रूपवेदनासंज्ञासंस्कारविज्ञानानामहानिरवृद्धिः, इयं सा प्रज्ञापारमिता॥

न हि सुविक्रान्तविक्रामिन् रूपं संक्लिश्यते वा व्यवदायते वा। एवं वेदना संज्ञा संस्काराः। न विज्ञानं संक्लिश्यते वा व्यवदायते वा। या च रूपवेदनासंज्ञासंस्कारविज्ञानानामसंक्लेशता अव्यवदानता, इयमुच्यते प्रज्ञापारमिता॥

न हि सुविक्रान्तविक्रामिन् रूपं विशुद्धधर्मि नाविशुद्धधर्मि। एवं न वेदना न संज्ञा न संस्काराः। न विज्ञानं विशुद्धधर्मि नाविशुद्धधर्मि। या च रूपवेदनासंज्ञासंस्कारविज्ञानानां न विशुद्धधर्मता नाविशुद्धधर्मता, इयं प्रज्ञापारमिता॥

न हि सुविक्रान्तविक्रामिन् रूपं संक्रामति वा अवक्रामति वा। एवं वेदना संज्ञा संस्काराः। न विज्ञानं संक्रामति वा अवक्रामति वा। या च रूपवेदनासंस्कारविज्ञानानामसंक्रान्तिरनवक्रान्तिः, इयं प्रज्ञापारमिता॥

न हि सुविक्रान्तविक्रामिन् रूपं संयुज्यते वा विसंयुज्यते वा। एवं वेदना संज्ञा संस्काराः। न विज्ञानं संयुज्यते वा विसंयुज्यते वा। यश्च रूपवेदनासंज्ञासंस्कारविज्ञानानामसंयोगोऽविसंयोगः, इयं सा प्रज्ञापारमिता॥

न हि सुविक्रान्तविक्रामिन् रूपं च्यवते वा उपपद्यते वा। एवं वेदना संज्ञा संस्काराः। न विज्ञानं च्यवते वा उपपद्यते वा। या च रूपवेदनासंज्ञासंस्कारविज्ञानानामच्युतिरनुपपत्तिः, इयं प्रज्ञापारमिता॥

न हि सुविक्रान्तविक्रामिन् रूपं जायते वा म्रियते वा। एवं वेदना संज्ञा संस्काराः। न विज्ञान जायते वा म्रियते वा। या च रूपवेदनासंज्ञासंस्कारवेदनाविज्ञानानामजातिरमरणम्, इयं प्रज्ञापारमिता॥

न हि सुविक्रान्तविक्रामिन् रूपं संसरति वा संसरणधर्मि वा। एवं न वेदना न संज्ञा न संस्काराः। न विज्ञानं संसरति वा संसरणधर्मि वा। या च रूपवेदनासंज्ञासंस्कारविज्ञानानामसंसरणता असंसरणधर्मता, इयं प्रज्ञापारमिता॥

न हि सुविक्रान्तविक्रामिन् रूपं क्षीयते वा क्षयधर्मि वा। एवं न वेदना न संज्ञा न संस्काराः। न विज्ञानं क्षीयते वा क्षयधर्मि वा। या च रूपवेदनासंज्ञासंस्कारविज्ञानानामक्षयता अक्षयधर्मता, इयं प्रज्ञापारमिता॥

न हि सुविक्रान्तविक्रामिन् रूपं समुदयधर्मि न निरोधधर्मि। एवं वेदना संज्ञा संस्काराः। न विज्ञानं समुदयधर्मि न निरोधधर्मि। या च रूपवेदनासंस्कारविज्ञानानामसमुदयधर्मता अनिरोधधर्मता, इयं प्रज्ञापारमिता॥

न हि सुविक्रान्तविक्रामिन् रूपमुत्पादधर्मि वा व्ययधर्मि वा। एवं वेदना संज्ञा संस्काराः। न विज्ञानमुत्पादधर्मि वा व्ययधर्मि वा। या च रूपवेदनासंज्ञासंस्कारविज्ञानानामनुत्पादधर्मता अव्ययधर्मता, इयं प्रज्ञापारमिता॥

न हि सुविक्रान्तविक्रामिन् रूपं विपरिणामधर्मि न अविपरिणामधर्मि। एवं वेदना संज्ञा संस्काराः। न विज्ञानं विपरिणामधर्मि न अविपरिणामधर्मि। या च रूपवेदनासंज्ञासंस्कारविज्ञानानां न विपरिणामधर्मता न अविपरिणामधर्मता, इयं प्रज्ञापारमिता॥

न हि सुविक्रान्तविक्रामिन् रूपं नित्यं वा अनित्यं वा। एवं वेदना संज्ञा संस्काराः। न विज्ञानं नित्यं वा अनित्यं वा। या च रूपवेदनासंज्ञासंस्कारविज्ञानानां न नित्यता नाप्यनित्यता, इयं प्रज्ञापारमिता॥

न हि सुविक्रान्तविक्रामिन् रूपं सुखं वा दुःखं वा। एवं वेदना संज्ञा संस्काराः। न विज्ञानं सुखं वा दुःखं वा। या च रूपवेदनासंज्ञासंस्कारविज्ञानानां नापि सुखता नाप्यसुखता, इयं प्रज्ञापारमिता॥

न हि सुविक्रान्तविक्रामिन् रूपमात्मा वा अनात्मा वा। एवं वेदना संज्ञा संस्काराः। न विज्ञानमात्मा वा अनात्मा वा। या च रूपवेदनासंज्ञासंस्कारविज्ञानानां नाप्यात्मता नाप्यनात्मता, इयं प्रज्ञापारमिता॥

न हि सुविक्रान्तविक्रामिन् रूपं रागधर्मि वा विरागधर्मि वा। एवं वेदना संज्ञा संस्काराः। न विज्ञानं रागधर्मि वा विरागधर्मि वा। या च रूपवेदनासंज्ञासंस्कारविज्ञानानां न रागधर्मता नापि विरागधर्मता, इयं प्रज्ञापारमिता॥

न हि सुविक्रान्तविक्रामिन् रूपं द्वेषधर्मि वा अद्वेषधर्मि वा। एवं वेदना संज्ञा संस्काराः। न विज्ञानं द्वेषधर्मि वा अद्वेषधर्मि वा। या च रूपवेदनासंज्ञासंस्कारविज्ञानानां न द्वेषधर्मता नापि विगतद्वेषधर्मता, इयं प्रज्ञापारमिता॥

न हि सुविक्रान्तविक्रामिन् रूपं मोहधर्मि वा विगतमोहधर्मि वा। एवं वेदना संज्ञा संस्काराः। न विज्ञानं मोहधर्मि वा विगतमोहधर्मि वा। या च रूपवेदनासंज्ञासंस्कारविज्ञानानां न मोहधर्मता नापि विगतमोहधर्मता, इयं प्रज्ञापारमिता॥

न हि सुविक्रान्तविक्रामिन् रूपस्य कश्चित्कर्ता वा कारयिता वा। एवं वेदनासंज्ञासंस्काराणाम्। न विज्ञानस्य कश्चित्कर्ता वा कारयिता वा। या च रूपवेदनासंज्ञासंस्कारविज्ञानानामकर्तृता अकारयितृता, इयं प्रज्ञापारमिता॥

न हि सुविक्रान्तविक्रामिन् रूपस्य कश्चिदुत्थापको वा समुत्थापको वा। एवं न वेदनाया न संज्ञाया न संस्काराणाम्। न विज्ञानस्य कश्चिदुत्थापको वा समुत्थापको वा। या च रूपवेदनासंज्ञासंस्कारविज्ञानानां नोत्थापना व समुत्थापना, इयं प्रज्ञापारमिता॥

न हि सुविक्रान्तविक्रामिन् रूपस्य कश्चिज्ज्ञाता वा ज्ञापको वा। एवं न वेदनासंज्ञासंस्काराणाम्। न विज्ञानस्य कश्चिज्ज्ञाता वा ज्ञापको वा। या च रूपवेदनासंज्ञासंस्कारविज्ञानानामज्ञातृता अज्ञापकता, इयं प्रज्ञापारमिता॥

न हि सुविक्रान्तविक्रामिन् रूपस्य कश्चिद्वेदको वा वेदयिता वा। एवं न वेदनासंज्ञासंस्काराणाम्। न विज्ञानस्य कश्चिद्वेदको वा वेदयिता वा। या च रूपवेदनासंज्ञासंस्कारविज्ञानानामवेत्तृता अवेदनता, इयं प्रज्ञापारमिता॥

न हि सुविक्रान्तविक्रामिन् रूपस्य कश्चिज्जानको वा पश्यको वा। एवं न वेदनाया न संज्ञाया न संस्काराणाम्। न विज्ञानस्य कश्चिज्जानको वा पश्यको वा। या च रूपवेदनासंज्ञासंस्कारविज्ञानानामजाननां अपश्यना, इयं प्रज्ञापारमिता॥

न हि सुविक्रान्तविक्रामिन् रूपस्योच्छेदता वा शाश्वतता वा। एवं न वेदनाया न संज्ञाया न संस्काराणाम्। न विज्ञानस्योच्छेदता वा शाश्वतता वा। या च रूपवेदनासंज्ञासंस्कारविज्ञानानामनुच्छेदता अशाश्वतता, इयं प्रज्ञापारमिता॥

न हि सुविक्रान्तविक्रामिन् रूपस्य अन्तो वा अनन्तो वा। एवं न वेदनाया न संज्ञाया न संस्काराणाम्। न विज्ञानस्य अन्तो (वा) अनन्तो वा। या च रूपवेदनासंज्ञासंस्कारविज्ञानानामन्तता नाप्यनन्तता, इयं प्रज्ञापारमिता॥

न हि सुविक्रान्तविक्रामिन् रूपं दृष्टिगतं न दृष्टिगतप्रहाणम्। एवं न वेदनासंज्ञासंस्काराः। न विज्ञानं दृष्टिगतं न दृष्टिगतप्रहाणम्। यच्च रूपवेदनासंज्ञासंस्कारविज्ञानानां न दृष्टिगतं न दृष्टिगतप्रहाणम्, इयं प्रज्ञापारमिता॥

न हि सुविक्रान्तविक्रामिन् रूपं तृष्णा न तृष्णाप्रहाणम्। एवं न वेदना न संज्ञा न संस्काराः। न विज्ञानं तृष्णा न तृष्णाप्रहाणम्। या च रूपवेदनासंज्ञासंस्कारविज्ञानानां न तृष्णा न तृष्णाप्रहाणता, इयं प्रज्ञापारमिता॥

न हि सुविक्रान्तविक्रामिन् रूपं कुशलं वा अकुशलं वा। एवं न वेदना संज्ञा संस्काराः। न विज्ञानं कुशलं वा अकुशलं वा। या च रूपवेदनासंज्ञासंस्कारविज्ञानानां न कुशलता नाकुशलता, इयं प्रज्ञापारमिता॥

न हि सुविक्रान्तविक्रामिन् रूपस्य गमनं वा आगमनं वा प्रज्ञायते। एवं न वेदनाया न संज्ञाया न संस्काराणाम्। न विज्ञानस्य गमनं वा आगमनं वा प्रज्ञायते। यत्र च रूपवेदनासंज्ञासंस्कारविज्ञानानां न गतिर्नागतिः प्रज्ञायते, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानां स्थितिर्वा अस्थितिर्वा। या च रूपवेदनासंज्ञासंस्कारवेदनानां न स्थितिर्नाप्यस्थितिः, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानामारं वा पारं वा। या च रूपवेदनासंज्ञासंस्कारविज्ञानानां नाप्यारता न पारता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि शीलं वा दौःशील्यं वा। या च रूपवेदनासंज्ञासंस्कारविज्ञानानामशीलता अदौःशील्यता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि अनुनयो वा प्रतिघो वा। या च रूपवेदनासंज्ञासंस्कारविज्ञानानामननुनयता अप्रतिघता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि ददति वा प्रतिगृह्णाति वा। या च रूपवेदनासंस्कारविज्ञानानामदानता अप्रतिग्रहता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि क्षान्तिर्वा अक्षान्तिर्वा। या च रूपवेदनासंज्ञासंस्कारविज्ञानानां नापि क्षान्तिर्नाप्यक्षान्तिः, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि वीर्यं वा कौसीद्यं वा। या च रूपवेदनासंज्ञासंस्कारविज्ञानानामवीर्यता अकौसीद्यता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानां समाधिर्न विक्षिप्तचित्तता। या च रूपवेदनासंज्ञासंस्कारविज्ञानानां न समाधिर्न विक्षिप्तचित्तता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि प्रज्ञा वा दौष्प्रज्ञ्यं वा। या च रूपवेदनासंज्ञासंस्कारविज्ञानानां नापि प्रज्ञता नापि दौष्प्रज्ञता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानानि विपर्यासा वा अविपर्यासा वा। या च रूपवेदनासंज्ञासंस्कारविज्ञानानां नापि विपर्यासता नाप्यविपर्यासता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि स्मृत्युपस्थानानि वा अस्मृत्युपस्थानानि वा। या च रूपवेदनासंज्ञासंस्कारविज्ञानानां नापि स्मृतिर्नाप्यस्मृतिः, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि सम्यक्प्रहाणानि वा असम्यक्प्रहाणानि वा। या च रूपवेदनासंज्ञासंस्कारविज्ञानानां नापि सम्यक्प्रहाणता नाप्यसम्यक्प्रहाणता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि ऋद्धिपादा वा अप्रमाणानि वा। या च रूपवेदनासंज्ञासंस्कारविज्ञानानां नापि ऋद्धिपादता नाप्यप्रमाणता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि इन्द्रियाणि वा बलबोध्यङ्गमार्गं वा। या च रूपवेदनासंज्ञासंस्कारविज्ञानानां नेन्द्रियता न बलबोध्यङ्गमार्गता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि विद्या वा विमुक्तिर्वा। या च रूपवेदनासंज्ञासंस्कारविज्ञानानां न विद्यता न विमुक्तिता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि ध्यानविमोक्षसमाधिसमापत्त्यभिज्ञा वा नाप्यनभिज्ञा वा। या च रूपवेदनासंज्ञासंस्कारविज्ञानानां न ध्यानविमोक्षसमाधिसमापत्तिता नाप्यभिज्ञता नाप्यनभिज्ञता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि शून्यता वा अनिमित्तं वा अप्रणिहितं वा। या च रूपवेदनासंज्ञासंस्कारविज्ञानानां न शून्यता नानिमित्तता नाप्रणिहितता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि संस्कृतानि वा असंस्कृतानि वा। या च रूपवेदनासंज्ञासंस्कारविज्ञानानां नापि संस्कृतता नाप्यसंस्कृतता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि सङ्गो वा असङ्गो वा। या च रूपवेदनासंज्ञासंस्कारविज्ञानानां नापि सङ्गता नाप्यसङ्गता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि ज्ञानं वा अज्ञानं वा। या च रूपवेदनासंज्ञासंस्कारविज्ञानानां नापि ज्ञानता नाप्यज्ञानता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि मन्यना वा स्पन्दना वा प्रपञ्चना वा। या च रूपवेदनासंज्ञासंस्कारविज्ञानानामन्यनता अस्पन्दनता अप्रपञ्चता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि संज्ञा नासंज्ञा। या च रूपवेदनासंज्ञासंस्कारविज्ञानानां नापि संज्ञता नाप्यसंज्ञता, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानि उपशान्तानि वा अनुपशान्तानि वा। या च रूपवेदनासंज्ञासंस्कारविज्ञानानां नाप्युपशान्तिर्नाप्यनुपशान्तिः, इयं प्रज्ञापारमिता॥

न हि सुविक्रान्तविक्रामिन् रूपवेदनासंज्ञासंस्कारविज्ञानानां निर्वृत्तिर्न अनिर्वृत्तिः। या च रूपवेदनासंज्ञासंस्कारविज्ञानानां नापि निर्वृत्तिर्नाप्यनिर्वृत्तिः, इयं प्रज्ञापारमिता॥

न हि सुविक्रान्तविक्रामिन् यः पञ्चानां स्कन्धानामभिनिर्वृत्तिपर्यापन्ननिर्देशः, सा प्रज्ञापारमिता। या पुनः पञ्चस्कन्धानामभिनिर्वृत्तिपर्यापन्ननिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यो धात्वायतनप्रतीत्यसमुत्पादाभिनिर्वृत्तिपर्यापन्ननिर्देशः, सा प्रज्ञापारमिता। या पुनर्धात्वायतनप्रतीत्यसमुत्पादाभिनिर्वृत्तिपर्यापन्ननिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यो विपर्यासनीवरणाभिनिर्वृत्तिपर्यापन्ननिर्देशः, सा प्रज्ञापारमिता। या पुनर्विपर्यासनीवरणाभिनिर्वृत्तिपर्यापन्ननिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यः षट्त्रिंशत्तृष्णाचरिताभिनिर्वृत्तिपर्यापन्ननिर्देशः, सा प्रज्ञापारमिता। या पुनः षट्त्रिंशत्तृष्णाचरिताभिनिर्वृत्तिपर्यापन्ननिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यो ध्यानविमोक्षसमाधिसमापत्तिनिर्देशः, सा प्रज्ञापारमिता। या पुनर्ध्यानविमोक्षसमाधिसमापत्तिनिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यः पञ्चानामभिज्ञानां निर्देशः, सा प्रज्ञापारमिता। या पुनः पञ्चानामभिज्ञानां निर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यः संस्कृतपर्यापन्नानां लौकिकानां सर्वेषां कुशलाकुशलानां धर्माणामभिनिर्वृत्तिपर्यापन्ननिर्देशः, सा प्रज्ञापारमिता। या पुनस्तेषां निर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यः स्मृत्युपस्थानसम्यक्प्रहाणर्द्धिपादेन्द्रियबलबोध्यङ्गमार्गाभिनिर्वृत्तिपर्यापन्ननिर्देशः, सा प्रज्ञापारमिता। या पुनः स्मृत्युपस्थानसम्यक्प्रहाणर्द्धिपादेन्द्रियबलबोध्यङ्गमार्गाभिनिर्वृत्तिपर्यापन्ननिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यश्चतुरार्यसत्यनिर्देशः, सा प्रज्ञापारमिता। या पुनश्चतुरार्यसत्यनिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यः शीलसमाधिप्रज्ञाविमुक्तिविमुक्तिज्ञानदर्शनविशुद्धिनिर्देशः, सा प्रज्ञापारमिता। या पुनः शीलसमाधिप्रज्ञाविमुक्तिज्ञानदर्शनविशुद्धिनिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् योऽसंस्कृतपर्यापन्नानां लोकोत्तराणामनिश्रितानामनास्रवानां धर्माणां निर्देशः, सा प्रज्ञापारमिता। या पुनरसंस्कृतपर्यापन्नानां लोकोत्तराणामनिश्रितानामनास्रवाणां धर्माणां निर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यः शून्यतानिमित्ताप्रणिहितानुत्पादानभिसंस्कृतधर्मस्य निर्देशः, सा प्रज्ञापारमिता। या पुनः शून्यतानिमित्ताप्रणिहितानुत्पादानभिसंस्कृतधर्मनिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

न हि सुविक्रान्तविक्रामिन् यो विद्याविमुक्तिविरागनिरोधनिर्वाणनिर्देशः, सा प्रज्ञापारमिता। या पुनर्विद्याविमुक्तिविरागनिरोधनिर्वाणनिर्देशस्य तथता अवितथता अनन्यतथता यावत्तथता, इयं प्रज्ञापारमिता॥

तत्कस्माद्धेतोः ? न हि सुविक्रान्तविक्रामिन् रूपपर्यापन्ना प्रज्ञापारमिता। एवं न वेदना न संज्ञा न संस्काराः। न विज्ञानपर्यापन्ना प्रज्ञापारमिता। न पृथिव्यप्तेजोवाय्वाकाशपर्यापन्ना प्रज्ञापारमिता। न कामधातु-न रूपधातु-नारूपधातुपर्यापन्ना प्रज्ञापारमिता। न संस्कृतासंस्कृतधर्मपर्यापन्ना प्रज्ञापारमिता। न लौकिकलोकोत्तरसास्रवानास्रवधर्मपर्यापन्ना प्रज्ञापारमिता। न कुशलाकुशलधर्मपर्यापन्ना प्रज्ञापारमिता। न सत्त्वधातुपर्यापन्नानासत्त्वधातुपर्यापन्ना प्रज्ञापारमिता। नाप्येभिर्धर्मैर्विनिर्मुक्ता प्रज्ञापारमिता॥

न हि सुविक्रान्तविक्रामिन् प्रज्ञापारमिता कस्मिंश्चिद्धर्मे पर्यापन्ना नाप्यपर्यापन्ना। या च पर्यापन्नापर्यापन्नानां धर्माणां तथता अवितथता अनन्यतथता यावत्तथता, इयं प्रज्ञापारमिता॥

तथतेति सुविक्रान्तविक्रामिन् कस्यैतदधिवचनम् ? न ह्येते सुविक्रान्तविक्रामिन् तथा धर्मा यथा बालपृथग्जनैरुपलब्धाः, न चान्यथा। यथा धर्मास्तथागतैस्तथागतश्रावकैर्बोधिसत्त्वैश्च दृष्टाः, तथैव ते सर्वधर्माः, तथता अवितथता अनन्यतथता यावत्तथता, तेनोच्यते तथतेति। अयं सुविक्रान्तविक्रामिन् बोधिसत्त्वानां महासत्त्वानां प्रज्ञापारमितानिर्देशः॥

न खलु पुनरियं सुविक्रान्तविक्रामिन् प्रज्ञापारमिता कस्यचिद्धर्मस्य हानाय वा विवृद्धये वा प्रत्युपस्थिता, नापि कस्यचिद्धर्मस्य संयोगाय वा विसंयोगाय वा, ऊनत्वाय वा पूर्णत्वाय वा, अपचयाय वा उपचयाय वा, संक्रान्तये वा अवक्रान्तये वा, उत्पादाय वा निरोधाय वा, संक्लेशाय वा व्यवदानाय वा, प्रवृत्तये वा निवृत्तये वा, समुदयाय वा अस्तंगमाय वा, सलक्षणाय वा अलक्षणाय वा, समतायै वा विसमतायै वा, संवृत्यै वा परमार्थाय वा, सुखाय वा दुःखाय वा, नित्यतायै वा अनित्यतायै वा, शुभतायै वा अशुभतायै वा, आत्मतायै वा अनात्मतायै वा, सत्यतायै वा मृषतायै वा, कर्तृत्वेन वा अकर्तृत्वेन वा, कारणत्वेन वा अकारणत्वेन वा, संभवाय वा असंभवाय वा, स्वभावतायै वा अस्वभावतायै वा, च्युतये वा उपपत्तये वा, जायते वा अजायते वा, अभिनिर्वृत्तये वा अनभिनिर्वृतये वा, उपपत्तये वा उपपत्तिसमुच्छेदाय वा, सामग्र्यै वा विसामग्र्यै वा, सरागाय वा विरागाय वा, सदोषाय वा विगतदोषाय वा, समोहाय वा विगतमोहाय वा, विपर्यासाय वा अविपर्यासाय वा, आरम्बणाय वा अनारम्बणाय वा, क्षयाय वा अक्षयाय वा, ज्ञानाय वा अज्ञानाय वा, नीचत्वाय वा उच्चत्वाय वा, उपकाराय वा निरूपकाराय वा, गमनाय वा आगमनाय वा, अस्तित्वाय वा नास्तित्वाय वा, अनुनयाय वा प्रतिघाय वा, आलोकाय वा अन्धकाराय वा, कौसीद्याय वा वीर्यारम्भाय वा, शून्यतायै वा अशून्यतायै वा, निमित्ततायै वा अनिमित्ततायै वा, प्रणिधानाय वा अप्रणिधानाय वा, अभिसंस्काराय वा अनभिसंस्काराय वा, अन्तर्धानाय वा अनन्तर्धानाय वा, विद्यायै वा विमुक्तये वा, शान्ततायै वा अनुपशान्ततायै वा, निर्वृत्तये वा अनभिनिर्वृत्तये वा, योनिशाय वा अयोनिशाय वा, परिज्ञायै वा अपरिज्ञायै वा, निर्याणाय वा अनिर्याणाय वा, विनयाय वा अविनयाय वा, शीलाय वा दौःशील्याय वा, विक्षिप्ततायै वा अविक्षिप्ततायै वा, प्रज्ञतायै वा दुष्प्रज्ञतायै वा, विज्ञानाय वा अविज्ञानाय वा, स्थितये वा अस्थितये वा, सभागतायै वा विसभागतायै वा, भवाय वा विभवाय वा, प्राप्तये वा अप्राप्तये वा, अभिसमयाय वा अनभिसमयाय वा, साक्षात्क्रियायै वा असाक्षात्क्रियायै वा, प्रतिवेधाय वा अप्रतिवेधाय वा प्रत्युपस्थिता इति॥

(प्रज्ञापारमितायां) तथतापरिवर्तो नाम तृतीयः॥

3 tathatāparivartastṛtīyaḥ \।

atha khalu bhagavān suvikrāntavikrāmiṇaṁ bodhisattvaṁ mahāsattvamāmantrayate sma-prajñāpāramitā prajñāpāramiteti suvikrāntavikrāmin katamā bodhisattvasya prajñāpāramitā ? yā pāramitā sarvadharmāṇām, na sā śakyā nirdeṣṭum \। yathā punaryuṣmākamājānanā bhaviṣyati, tathā nirdekṣyāmi, yathā prajñāpāramitāyāṁ vyavahārapadānyāgamiṣyanti \। na rūpaṁ prajñāpāramitā \। peyālam \। evaṁ na vedanā, na saṁjñā, na saṁskārāḥ, na vijñānaṁ prajñāpāramitā \।
nāpyanyatra rūpātprajñāpāramitā, yāvat nānyatra vijñānātprajñāpāramitā \। tatkasmāddhetoḥ ? yaddhi suvikrāntavikrāmin rūpasya pāram, na tadrūpam \। peyālam \। evaṁ yadvedanāyāḥ saṁjñāyāḥ saṁskārāṇām, yadvijñānasya pāram, na tadvijñānam \। yathā va rūpasya pāram, tathā rūpam \। evaṁ yathā vedanāyāḥ saṁjñāyāḥ saṁskārāṇām, yathā ca vijñānasya pāram, tathā vijñānam \। yathā ca vijñānasya pāram, tathā sarvadharmāṇāṁ pāram \। yacca sarvadharmāṇāṁ pāram, na te sarvadharmāḥ \। yathā ca sarvadharmāṇāṁ pāram, tathā sarvadharmāḥ \। tatra suvikrāntavikrāmin "yadrūpasya pāraṁ na tadrūpam" iti rūpavisaṁyogo hyeṣa nirdiṣṭaḥ \।
"yathā rūpasya pāraṁ tathā rūpam" iti rūpasvabhāvanirdeśo hyeṣa nirdiṣṭaḥ \। rūpayathāvattaiṣā nirdiṣṭā, rūpaprakṛtireṣā nirdiṣṭā, rūpānupalabdhireṣā nirdiṣṭā \। evaṁ vedanā saṁjñā saṁskārāḥ \।
"yadvijñānasya pāraṁ na tadvijñānam" iti vijñānavisaṁyogo hyeṣa nirdiṣṭaḥ \। "yathā vijñānasya pāraṁ tathā vijñānam" iti vijñānasvabhāvanirdeśa eṣa nirdiṣṭaḥ, vijñānayathāvattā vijñānaprakṛtirvijñānānupalabdhireṣā nirdiṣṭā \। "yacca sarvadharmāṇāṁ pāraṁ na te sarvadharmāḥ" iti sarvadharmāṇāmeṣa visaṁyogo nirdiṣṭaḥ \।
"yathā ca sarvadharmāṇāṁ pāraṁ tathā sarvadharmāḥ" iti sarvadharmasvabhāvanirdeśa eṣa nirdiṣṭaḥ, sarvadharmayathāvattā sarvadharmaprakṛtiḥ sarvadharmānupalabdhireṣā nirdiṣṭā \। yathā ca sarvadharmayathāvattā sarvadharmaprakṛtiḥ sarvadharmānupalabdhiḥ, tathā prajñāpāramitā \।\।

na hi suvikrāntavikrāmin prajñāpāramitā rūpaniśritā, na vedanāniśritā, na saṁjñāniśritā, na saṁskāraniśritā, na vijñānaniśritā \। nāpi prajñāpāramitā rūpasyādhyātmaṁ vā bahirdhā vā ubhayamantareṇa vā viprakṛṣṭā sthitā \। na vedanāyā na saṁjñāyā na saṁskārāṇām \। na vijñānasyādhyātmaṁ vā bahirdhā vā ubhayamantareṇa vā viprakṛṣṭā sthitā \।\।

na hi suvikrāntavikrāmin rūpasaṁyuktā prajñāpāramitā, nāpi rūpavisaṁyuktā \। na vedanāsaṁyuktā na saṁskārasaṁyuktā, na vijñānasaṁyuktā prajñāpāramitā \। nāpi vijñānavisaṁyuktā prajñāpāramitā \। na hi suvikrāntavikrāmin prajñāpāramitā kenaciddharmeṇa saṁyuktā vā visaṁyuktā vā \।\।

yā punā rūpasya tathatā avitathatā ananyatathatā yathāvattathatā, iyaṁ prajñāpāramitā \। evaṁ yā vedanāsaṁjñāsaṁskāravijñānatathatā avitathathā ananyatathatā yathāvattathātā, sā prajñāpāramitā \।\।

rūpamiti suvikrāntavikrāmin rūpāpagatametat \। tatkasmāddhetoḥ ? na hi rūpe rūpaṁ saṁvidyate \। yā ca asaṁvidyamānatā, seyaṁ prajñāpāramitā \।
evaṁ vedanā saṁjñā saṁskārāḥ \। vijñānamiti suvikrāntavikrāmin vijñānāpagatametat \। tatkasmāddhetoḥ ? na hi vijñāne vijñānaṁ saṁvidyate \। yā ca asaṁvidyamānatā, seyaṁ prajñāpāramitā \।\।

rūpasvabhāvāpagataṁ hi suvikrāntavikrāmin rūpam \। evaṁ vedanā saṁjñā saṁskārāḥ \। vijñānasvabhāvāpagataṁ hi vijñānam \। yā ca apagatasvabhāvatā, iyaṁ prajñāpāramitā \। rūpāsvabhāvaṁ hi rūpam \। evaṁ vedanā saṁjñā saṁskārāḥ \। vijñānāsvabhāvaṁ hi vijñānam \। yā ca asvabhāvatā, iyaṁ prajñāpāramitā \।\।

na hi suvikrāntavikrāmin rūpasya rūpaṁ gocaraḥ \। na vedanā na saṁjñā na saṁskārāḥ \। na vijñānasya vijñānaṁ gocaraḥ \। agocara iti suvikrāntavikrāmin na rūpaṁ rūpaṁ saṁjānīte vā paśyati vā \। yā ca rūpasya ajānanā apaśyanā, iyaṁ prajñāpāramitā \। na hi suvikrāntavikrāmin vedanā saṁjñā saṁskārāḥ na vijñānaṁ (vijñānaṁ) saṁjānīte vā paśyati vā \। yā ca vijñānasya ajānanā apaśyanā, iyaṁ prajñāpāramitā \।\।

na hi suvikrāntavikrāmin rūpaṁ rūpasvabhāvaṁ jahāti \। na vedanā, na saṁjñā, na saṁskārāḥ \। na vijñānaṁ vijñānasvabhāvaṁ jahāti \। yā ca asvabhāvaparijñā, iyamucyate prajñāpāramitā \। na hi suvikrāntavikrāmin rūpaṁ rūpaṁ saṁyojayati na visaṁyojayati \। yā ca rūpavedanāsaṁjñāsaṁskāravijñānā(nā)masaṁyojanā, avisaṁyojanā, iyaṁ prajñāpāramitā \।\।

na hi suvikrāntavikrāmin rūpaṁ hīyate vā vardhate vā \। evaṁ vedanā saṁjñā saṁskārāḥ \। na vijñānaṁ hīyate vā vardhate vā \। yā ca rūpavedanāsaṁjñāsaṁskāravijñānānāmahāniravṛddhiḥ, iyaṁ sā prajñāpāramitā \।\।

na hi suvikrāntavikrāmin rūpaṁ saṁkliśyate vā vyavadāyate vā \। evaṁ vedanā saṁjñā saṁskārāḥ \। na vijñānaṁ saṁkliśyate vā vyavadāyate vā \।
yā ca rūpavedanāsaṁjñāsaṁskāravijñānānāmasaṁkleśatā avyavadānatā, iyamucyate prajñāpāramitā \।\।

na hi suvikrāntavikrāmin rūpaṁ viśuddhadharmi nāviśuddhadharmi \। evaṁ na vedanā na saṁjñā na saṁskārāḥ \। na vijñānaṁ viśuddhadharmi nāviśuddhadharmi \। yā ca rūpavedanāsaṁjñāsaṁskāravijñānānāṁ na viśuddhadharmatā nāviśuddhadharmatā, iyaṁ prajñāpāramitā \।\।

na hi suvikrāntavikrāmin rūpaṁ saṁkrāmati vā avakrāmati vā \। evaṁ vedanā saṁjñā saṁskārāḥ \। na vijñānaṁ saṁkrāmati vā avakrāmati vā \। yā ca rūpavedanāsaṁskāravijñānānāmasaṁkrāntiranavakrāntiḥ, iyaṁ prajñāpāramitā \।\।

na hi suvikrāntavikrāmin rūpaṁ saṁyujyate vā visaṁyujyate vā \। evaṁ vedanā saṁjñā saṁskārāḥ \। na vijñānaṁ saṁyujyate vā visaṁyujyate vā \।
yaśca rūpavedanāsaṁjñāsaṁskāravijñānānāmasaṁyogo'visaṁyogaḥ, iyaṁ sā prajñāpāramitā \।\।

na hi suvikrāntavikrāmin rūpaṁ cyavate vā upapadyate vā \। evaṁ vedanā saṁjñā saṁskārāḥ \। na vijñānaṁ cyavate vā upapadyate vā \। yā ca rūpavedanāsaṁjñāsaṁskāravijñānānāmacyutiranupapattiḥ, iyaṁ prajñāpāramitā \।\।

na hi suvikrāntavikrāmin rūpaṁ jāyate vā mriyate vā\। evaṁ vedanā saṁjñā saṁskārāḥ\। na vijñāna jāyate vā mriyate vā\। yā ca rūpavedanāsaṁjñāsaṁskāravedanāvijñānānāmajātiramaraṇam, iyaṁ prajñāpāramitā \।\।

na hi suvikrāntavikrāmin rūpaṁ saṁsarati vā saṁsaraṇadharmi vā \। evaṁ na vedanā na saṁjñā na saṁskārāḥ \। na vijñānaṁ saṁsarati vā saṁsaraṇadharmi vā \। yā ca rūpavedanāsaṁjñāsaṁskāravijñānānāmasaṁsaraṇatā asaṁsaraṇadharmatā, iyaṁ prajñāpāramitā \।\।

na hi suvikrāntavikrāmin rūpaṁ kṣīyate vā kṣayadharmi vā\। evaṁ na vedanā na saṁjñā na saṁskārāḥ\। na vijñānaṁ kṣīyate vā kṣayadharmi vā\।
yā ca rūpavedanāsaṁjñāsaṁskāravijñānānāmakṣayatā akṣayadharmatā, iyaṁ prajñāpāramitā\।\।

na hi suvikrāntavikrāmin rūpaṁ samudayadharmi na nirodhadharmi \। evaṁ vedanā saṁjñā saṁskārāḥ \। na vijñānaṁ samudayadharmi na nirodhadharmi \। yā ca rūpavedanāsaṁskāravijñānānāmasamudayadharmatā anirodhadharmatā, iyaṁ prajñāpāramitā \।\।

na hi suvikrāntavikrāmin rūpamutpādadharmi vā vyayadharmi vā \। evaṁ vedanā saṁjñā saṁskārāḥ \। na vijñānamutpādadharmi vā vyayadharmi vā \।
yā ca rūpavedanāsaṁjñāsaṁskāravijñānānāmanutpādadharmatā avyayadharmatā, iyaṁ prajñāpāramitā \।\।

na hi suvikrāntavikrāmin rūpaṁ vipariṇāmadharmi na avipariṇāmadharmi \।
evaṁ vedanā saṁjñā saṁskārāḥ \। na vijñānaṁ vipariṇāmadharmi na avipariṇāmadharmi \। yā ca rūpavedanāsaṁjñāsaṁskāravijñānānāṁ na vipariṇāmadharmatā na avipariṇāmadharmatā, iyaṁ prajñāpāramitā \।\।

na hi suvikrāntavikrāmin rūpaṁ nityaṁ vā anityaṁ vā \। evaṁ vedanā saṁjñā saṁskārāḥ \। na vijñānaṁ nityaṁ vā anityaṁ vā \। yā ca rūpavedanāsaṁjñāsaṁskāravijñānānāṁ na nityatā nāpyanityatā, iyaṁ prajñāpāramitā \।\।

na hi suvikrāntavikrāmin rūpaṁ sukhaṁ vā duḥkhaṁ vā \। evaṁ vedanā saṁjñā saṁskārāḥ \। na vijñānaṁ sukhaṁ vā duḥkhaṁ vā \। yā ca rūpavedanāsaṁjñāsaṁskāravijñānānāṁ nāpi sukhatā nāpyasukhatā, iyaṁ prajñāpāramitā \।\।

na hi suvikrāntavikrāmin rūpamātmā vā anātmā vā \। evaṁ vedanā saṁjñā saṁskārāḥ \। na vijñānamātmā vā anātmā vā \। yā ca rūpavedanāsaṁjñāsaṁskāravijñānānāṁ nāpyātmatā nāpyanātmatā, iyaṁ prajñāpāramitā \।\।

na hi suvikrāntavikrāmin rūpaṁ rāgadharmi vā virāgadharmi vā \। evaṁ vedanā saṁjñā saṁskārāḥ \। na vijñānaṁ rāgadharmi vā virāgadharmi vā \।
yā ca rūpavedanāsaṁjñāsaṁskāravijñānānāṁ na rāgadharmatā nāpi virāgadharmatā, iyaṁ prajñāpāramitā \।\।

na hi suvikrāntavikrāmin rūpaṁ dveṣadharmi vā adveṣadharmi vā \। evaṁ vedanā saṁjñā saṁskārāḥ \। na vijñānaṁ dveṣadharmi vā adveṣadharmi vā \।
yā ca rūpavedanāsaṁjñāsaṁskāravijñānānāṁ na dveṣadharmatā nāpi vigatadveṣadharmatā, iyaṁ prajñāpāramitā \।\।

na hi suvikrāntavikrāmin rūpaṁ mohadharmi vā vigatamohadharmi vā \। evaṁ vedanā saṁjñā saṁskārāḥ \। na vijñānaṁ mohadharmi vā vigatamohadharmi vā \। yā ca rūpavedanāsaṁjñāsaṁskāravijñānānāṁ na mohadharmatā nāpi vigatamohadharmatā, iyaṁ prajñāpāramitā \।\।

na hi suvikrāntavikrāmin rūpasya kaścitkartā vā kārayitā vā \। evaṁ vedanāsaṁjñāsaṁskārāṇām \। na vijñānasya kaścitkartā vā kārayitā vā \।
yā ca rūpavedanāsaṁjñāsaṁskāravijñānānāmakartṛtā akārayitṛtā, iyaṁ prajñāpāramitā \।\।

na hi suvikrāntavikrāmin rūpasya kaścidutthāpako vā samutthāpako vā \।
evaṁ na vedanāyā na saṁjñāyā na saṁskārāṇām \। na vijñānasya kaścidutthāpako vā samutthāpako vā \। yā ca rūpavedanāsaṁjñāsaṁskāravijñānānāṁ notthāpanā va samutthāpanā, iyaṁ prajñāpāramitā \।\।

na hi suvikrāntavikrāmin rūpasya kaścijjñātā vā jñāpako vā \। evaṁ na vedanāsaṁjñāsaṁskārāṇām \। na vijñānasya kaścijjñātā vā jñāpako vā \। yā ca rūpavedanāsaṁjñāsaṁskāravijñānānāmajñātṛtā ajñāpakatā, iyaṁ prajñāpāramitā \।\।

na hi suvikrāntavikrāmin rūpasya kaścidvedako vā vedayitā vā \। evaṁ na vedanāsaṁjñāsaṁskārāṇām \। na vijñānasya kaścidvedako vā vedayitā vā \।
yā ca rūpavedanāsaṁjñāsaṁskāravijñānānāmavettṛtā avedanatā, iyaṁ prajñāpāramitā \।\।

na hi suvikrāntavikrāmin rūpasya kaścijjānako vā paśyako vā \। evaṁ na vedanāyā na saṁjñāyā na saṁskārāṇām \। na vijñānasya kaścijjānako vā paśyako vā \। yā ca rūpavedanāsaṁjñāsaṁskāravijñānānāmajānanāṁ apaśyanā, iyaṁ prajñāpāramitā \।\।

na hi suvikrāntavikrāmin rūpasyocchedatā vā śāśvatatā vā \। evaṁ na vedanāyā na saṁjñāyā na saṁskārāṇām \। na vijñānasyocchedatā vā śāśvatatā vā \। yā ca rūpavedanāsaṁjñāsaṁskāravijñānānāmanucchedatā aśāśvatatā, iyaṁ prajñāpāramitā \।\।

na hi suvikrāntavikrāmin rūpasya anto vā ananto vā \। evaṁ na vedanāyā na saṁjñāyā na saṁskārāṇām \। na vijñānasya anto(vā) ananto vā \। yā ca rūpavedanāsaṁjñāsaṁskāravijñānānāmantatā nāpyanantatā, iyaṁ prajñāpāramitā \।\।

na hi suvikrāntavikrāmin rūpaṁ dṛṣṭigataṁ na dṛṣṭigataprahāṇam \। evaṁ na vedanāsaṁjñāsaṁskārāḥ \। na vijñānaṁ dṛṣṭigataṁ na dṛṣṭigataprahāṇam \। yacca rūpavedanāsaṁjñāsaṁskāravijñānānāṁ na dṛṣṭigataṁ na dṛṣṭigataprahāṇam, iyaṁ prajñāpāramitā \।\।

na hi suvikrāntavikrāmin rūpaṁ tṛṣṇā na tṛṣṇāprahāṇam \। evaṁ na vedanā na saṁjñā na saṁskārāḥ \। na vijñānaṁ tṛṣṇā na tṛṣṇāprahāṇam \। yā ca rūpavedanāsaṁjñāsaṁskāravijñānānāṁ na tṛṣṇā na tṛṣṇāprahāṇatā, iyaṁ prajñāpāramitā \।\।

na hi suvikrāntavikrāmin rūpaṁ kuśalaṁ vā akuśalaṁ vā \। evaṁ na vedanā saṁjñā saṁskārāḥ \। na vijñānaṁ kuśalaṁ vā akuśalaṁ vā \। yā ca rūpavedanāsaṁjñāsaṁskāravijñānānāṁ na kuśalatā nākuśalatā, iyaṁ prajñāpāramitā \।\।

na hi suvikrāntavikrāmin rūpasya gamanaṁ vā āgamanaṁ vā prajñāyate \।
evaṁ na vedanāyā na saṁjñāyā na saṁskārāṇām \। na vijñānasya gamanaṁ vā āgamanaṁ vā prajñāyate \। yatra ca rūpavedanāsaṁjñāsaṁskāravijñānānāṁ na gatirnāgatiḥ prajñāyate, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānānāṁ sthitirvā asthitirvā \। yā ca rūpavedanāsaṁjñāsaṁskāravedanānāṁ na sthitirnāpyasthitiḥ, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānānāmāraṁ vā pāraṁ vā \। yā ca rūpavedanāsaṁjñāsaṁskāravijñānānāṁ nāpyāratā na pāratā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni śīlaṁ vā dauḥśīlyaṁ vā \। yā ca rūpavedanāsaṁjñāsaṁskāravijñānānāmaśīlatā adauḥśīlyatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni anunayo vā pratigho vā \। yā ca rūpavedanāsaṁjñāsaṁskāravijñānānāmananunayatā apratighatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni dadati vā pratigṛhṇāti vā \। yā ca rūpavedanāsaṁskāravijñānānāmadānatā apratigrahatā, iyaṁ prajñāpāramitā\।\।

na hi suvikrāntavikrāmin rūpavedanāsaṁjñāsaṁskāravijñānāni kṣāntirvā akṣāntirvā\। yā ca rūpavedanāsaṁjñāsaṁskāravijñānānāṁ nāpi kṣāntirnāpyakṣāntiḥ, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni vīryaṁ vā kausīdyaṁ vā \। yā ca rūpavedanāsaṁjñāsaṁskāravijñānānāmavīryatā akausīdyatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānānāṁ samādhirna vikṣiptacittatā \। yā ca rūpavedanāsaṁjñāsaṁskāravijñānānāṁ na samādhirna vikṣiptacittatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni prajñā vā dauṣprajñyaṁ vā \। yā ca rūpavedanāsaṁjñāsaṁskāravijñānānāṁ nāpi prajñatā nāpi dauṣprajñatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānānāni viparyāsā vā aviparyāsā vā \। yā ca rūpavedanāsaṁjñāsaṁskāravijñānānāṁ nāpi viparyāsatā nāpyaviparyāsatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni smṛtyupasthānāni vā asmṛtyupasthānāni vā \। yā ca rūpavedanāsaṁjñāsaṁskāravijñānānāṁ nāpi smṛtirnāpyasmṛtiḥ, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni samyakprahāṇāni vā asamyakprahāṇāni vā \। yā ca rūpavedanāsaṁjñāsaṁskāravijñānānāṁ nāpi samyakprahāṇatā nāpyasamyakprahāṇatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni ṛddhipādā vā apramāṇāni vā \। yā ca rūpavedanāsaṁjñāsaṁskāravijñānānāṁ nāpi ṛddhipādatā nāpyapramāṇatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni indriyāṇi vā balabodhyaṅgamārgaṁ vā \। yā ca rūpavedanāsaṁjñāsaṁskāravijñānānāṁ nendriyatā na balabodhyaṅgamārgatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni vidyā vā vimuktirvā \। yā ca rūpavedanāsaṁjñāsaṁskāravijñānānāṁ na vidyatā na vimuktitā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni dhyānavimokṣasamādhisamāpattyabhijñā vā nāpyanabhijñā vā \। yā ca rūpavedanāsaṁjñāsaṁskāravijñānānāṁ na dhyānavimokṣasamādhisamāpattitā nāpyabhijñatā nāpyanabhijñatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni śūnyatā vā animittaṁ vā apraṇihitaṁ vā \। yā ca rūpavedanāsaṁjñāsaṁskāravijñānānāṁ na śūnyatā nānimittatā nāpraṇihitatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni saṁskṛtāni vā asaṁskṛtāni vā \। yā ca rūpavedanāsaṁjñāsaṁskāravijñānānāṁ nāpi saṁskṛtatā nāpyasaṁskṛtatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni saṅgo vā asaṅgo vā \। yā ca rūpavedanāsaṁjñāsaṁskāravijñānānāṁ nāpi saṅgatā nāpyasaṅgatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni jñānaṁ vā ajñānaṁ vā \। yā ca rūpavedanāsaṁjñāsaṁskāravijñānānāṁ nāpi jñānatā nāpyajñānatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni manyanā vā spandanā vā prapañcanā vā \। yā ca rūpavedanāsaṁjñāsaṁskāravijñānānāmanyanatā aspandanatā aprapañcatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni saṁjñā nāsaṁjñā \। yā ca rūpavedanāsaṁjñāsaṁskāravijñānānāṁ nāpi saṁjñatā nāpyasaṁjñatā, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānāni upaśāntāni vā anupaśāntāni vā \। yā ca rūpavedanāsaṁjñāsaṁskāravijñānānāṁ nāpyupaśāntirnāpyanupaśāntiḥ, iyaṁ prajñāpāramitā \।\।

na hi suvikrāntavikrāmin rūpavedanāsaṁjñāsaṁskāravijñānānāṁ nirvṛttirna anirvṛttiḥ \। yā ca rūpavedanāsaṁjñāsaṁskāravijñānānāṁ nāpi nirvṛttirnāpyanirvṛttiḥ, iyaṁ prajñāpāramitā \।\।

na hi suvikrāntavikrāmin yaḥ pañcānāṁ skandhānāmabhinirvṛttiparyāpannanirdeśaḥ, sā prajñāpāramitā \। yā punaḥ pañcaskandhānāmabhinirvṛttiparyāpannanirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yo dhātvāyatanapratītyasamutpādābhinirvṛttiparyāpannanirdeśaḥ, sā prajñāpāramitā \। yā punardhātvāyatanapratītyasamutpādābhinirvṛttiparyāpannanirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yo viparyāsanīvaraṇābhinirvṛttiparyāpannanirdeśaḥ, sā prajñāpāramitā \। yā punarviparyāsanīvaraṇābhinirvṛttiparyāpannanirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yaḥ ṣaṭtriṁśattṛṣṇācaritābhinirvṛttiparyāpannanirdeśaḥ, sā prajñāpāramitā \।
yā punaḥ ṣaṭtriṁśattṛṣṇācaritābhinirvṛttiparyāpannanirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yo dhyānavimokṣasamādhisamāpattinirdeśaḥ, sā prajñāpāramitā \। yā punardhyānavimokṣasamādhisamāpattinirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yaḥ pañcānāmabhijñānāṁ nirdeśaḥ, sā prajñāpāramitā \। yā punaḥ pañcānāmabhijñānāṁ nirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yaḥ saṁskṛtaparyāpannānāṁ laukikānāṁ sarveṣāṁ kuśalākuśalānāṁ dharmāṇāmabhinirvṛttiparyāpannanirdeśaḥ, sā prajñāpāramitā \। yā punasteṣāṁ nirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yaḥ smṛtyupasthānasamyakprahāṇarddhipādendriyabalabodhyaṅgamārgābhinirvṛttiparyāpannanirdeśaḥ, sā prajñāpāramitā \। yā punaḥ smṛtyupasthānasamyakprahāṇarddhipādendriyabalabodhyaṅgamārgābhinirvṛttiparyāpannanirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yaścaturāryasatyanirdeśaḥ, sā prajñāpāramitā \।
yā punaścaturāryasatyanirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yaḥ śīlasamādhiprajñāvimuktivimuktijñānadarśanaviśuddhinirdeśaḥ, sā prajñāpāramitā \। yā punaḥ śīlasamādhiprajñāvimuktijñānadarśanaviśuddhinirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yo'saṁskṛtaparyāpannānāṁ lokottarāṇāmaniśritānāmanāsravānāṁ dharmāṇāṁ nirdeśaḥ, sā prajñāpāramitā \। yā punarasaṁskṛtaparyāpannānāṁ lokottarāṇāmaniśritānāmanāsravāṇāṁ dharmāṇāṁ nirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yaḥ śūnyatānimittāpraṇihitānutpādānabhisaṁskṛtadharmasya nirdeśaḥ, sā prajñāpāramitā \। yā punaḥ śūnyatānimittāpraṇihitānutpādānabhisaṁskṛtadharmanirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

na hi suvikrāntavikrāmin yo vidyāvimuktivirāganirodhanirvāṇanirdeśaḥ, sā prajñāpāramitā \। yā punarvidyāvimuktivirāganirodhanirvāṇanirdeśasya tathatā avitathatā ananyatathatā yāvattathatā, iyaṁ prajñāpāramitā \।\।

tatkasmāddhetoḥ ? na hi suvikrāntavikrāmin rūpaparyāpannā prajñāpāramitā \। evaṁ na vedanā na saṁjñā na saṁskārāḥ \। na vijñānaparyāpannā prajñāpāramitā \। na pṛthivyaptejovāyvākāśaparyāpannā prajñāpāramitā \।
na kāmadhātu-na rūpadhātu-nārūpadhātuparyāpannā prajñāpāramitā\। na saṁskṛtāsaṁskṛtadharmaparyāpannā prajñāpāramitā\। na laukikalokottarasāsravānāsravadharmaparyāpannā prajñāpāramitā \। na kuśalākuśaladharmaparyāpannā prajñāpāramitā \। na sattvadhātuparyāpannānāsattvadhātuparyāpannā prajñāpāramitā \।
nāpyebhirdharmairvinirmuktā prajñāpāramitā \।\।

na hi suvikrāntavikrāmin prajñāpāramitā kasmiṁściddharme paryāpannā nāpyaparyāpannā \। yā ca paryāpannāparyāpannānāṁ dharmāṇāṁ tathatā avitathatā ananyatathatā yāvattathatā, iyaṁ prajñāpāramitā \।\।

tathateti suvikrāntavikrāmin kasyaitadadhivacanam ? na hyete suvikrāntavikrāmin tathā dharmā yathā bālapṛthagjanairupalabdhāḥ, na cānyathā \। yathā dharmāstathāgataistathāgataśrāvakairbodhisattvaiśca dṛṣṭāḥ, tathaiva te sarvadharmāḥ, tathatā avitathatā ananyatathatā yāvattathatā, tenocyate tathateti \। ayaṁ suvikrāntavikrāmin bodhisattvānāṁ mahāsattvānāṁ prajñāpāramitānirdeśaḥ \।\।

na khalu punariyaṁ suvikrāntavikrāmin prajñāpāramitā kasyaciddharmasya hānāya vā vivṛddhaye vā pratyupasthitā, nāpi kasyaciddharmasya saṁyogāya vā visaṁyogāya vā, ūnatvāya vā pūrṇatvāya vā, apacayāya vā upacayāya vā, saṁkrāntaye vā avakrāntaye vā, utpādāya vā nirodhāya vā, saṁkleśāya vā vyavadānāya vā, pravṛttaye vā nivṛttaye vā, samudayāya vā astaṁgamāya vā, salakṣaṇāya vā alakṣaṇāya vā, samatāyai vā visamatāyai vā, saṁvṛtyai vā paramārthāya vā, sukhāya vā duḥkhāya vā, nityatāyai vā anityatāyai vā, śubhatāyai vā aśubhatāyai vā, ātmatāyai vā anātmatāyai vā, satyatāyai vā mṛṣatāyai vā, kartṛtvena vā akartṛtvena vā, kāraṇatvena vā akāraṇatvena vā, saṁbhavāya vā asaṁbhavāya vā, svabhāvatāyai vā asvabhāvatāyai vā, cyutaye vā upapattaye vā, jāyate vā ajāyate vā, abhinirvṛttaye vā anabhinirvṛtaye vā, upapattaye vā upapattisamucchedāya vā, sāmagryai vā visāmagryai vā, sarāgāya vā virāgāya vā, sadoṣāya vā vigatadoṣāya vā, samohāya vā vigatamohāya vā, viparyāsāya vā aviparyāsāya vā, ārambaṇāya vā anārambaṇāya vā, kṣayāya vā akṣayāya vā, jñānāya vā ajñānāya vā, nīcatvāya vā uccatvāya vā, upakārāya vā nirūpakārāya vā, gamanāya vā āgamanāya vā, astitvāya vā nāstitvāya vā, anunayāya vā pratighāya vā, ālokāya vā andhakārāya vā, kausīdyāya vā vīryārambhāya vā, śūnyatāyai vā aśūnyatāyai vā, nimittatāyai vā animittatāyai vā, praṇidhānāya vā apraṇidhānāya vā, abhisaṁskārāya vā anabhisaṁskārāya vā, antardhānāya vā anantardhānāya vā, vidyāyai vā vimuktaye vā, śāntatāyai vā anupaśāntatāyai vā, nirvṛttaye vā anabhinirvṛttaye vā, yoniśāya vā ayoniśāya vā, parijñāyai vā aparijñāyai vā, niryāṇāya vā aniryāṇāya vā, vinayāya vā avinayāya vā, śīlāya vā dauḥśīlyāya vā, vikṣiptatāyai vā avikṣiptatāyai vā, prajñatāyai vā duṣprajñatāyai vā, vijñānāya vā avijñānāya vā, sthitaye vā asthitaye vā, sabhāgatāyai vā visabhāgatāyai vā, bhavāya vā vibhavāya vā, prāptaye vā aprāptaye vā, abhisamayāya vā anabhisamayāya vā, sākṣātkriyāyai vā asākṣātkriyāyai vā, prativedhāya vā aprativedhāya vā pratyupasthitā iti \।\।

**Prajñāpāramitāyāṁ tathatāparivarto nāma tṛtīyaḥ \।\।**

**------------------------------------------------------**







**४. औपम्यपरिवर्तश्चतुर्थः।**



अथ खलु भगवान् सुविक्रान्तविक्रामिणं बोधिसत्त्वं महासत्त्वमेतदवोचत्-तद्यथापि नाम सुविक्रान्तविक्रामिन् स्वप्नदर्शी पुरुषः स्वप्नस्वभावनिर्देशं च निर्दिशति, न च स्वप्नस्वभावनिर्देशः कश्चित्संविद्यते। तत्कस्माद्धेतोः ? स्वप्न एव न संविद्यते, कुतः पुनः स्वप्नस्वभावनिर्देशो भविष्यति ? एवमेव सुविक्रान्तविक्रामिन् प्रज्ञापारमितायाः स्वभावश्च निर्दिश्यते, न च प्रज्ञापारमितायाः स्वभावः कश्चित्संविद्यते। तद्यथापि नाम सुविक्रान्तविक्रामिन् स्वप्नो न कस्यचिद्धर्मस्य निदर्शनेन प्रत्युपस्थितः। एवमेव प्रज्ञापारमिता न कस्यचिद्धर्मस्य निदर्शनेन प्रत्युपस्थिता॥

तद्यथापि नाम सुविक्रान्तविक्रामिन् मायादर्शी पुरुषो मायास्वभावनिर्देशं च निर्दिशति, न च मायायाः स्वभावनिर्देशः कश्चित्संविद्यते, कुतः पुनर्मायास्वभावनिर्देशस्य स्वभावो भविष्यति ? एवमेव प्रज्ञापारमिता च निर्दिश्यते, न च प्रज्ञापारमितायाः स्वभावनिर्देशः कश्चित्संविद्यते। तद्यथापि नाम सुविक्रान्तविक्रामिन् माया न कस्यचिद्धर्मस्य अभिनिर्वृत्तये प्रत्युपस्थिता, एवमेव प्रज्ञापारमिता न कस्यचिद्धर्मस्य अभिनिर्वृत्तये प्रत्युपस्थिता॥

तद्यथापि नाम सुविक्रान्तविक्रामिन् प्रतिभासदर्शी पुरुषः प्रतिभासस्वभावनिर्देशं च निर्दिशति, न च कश्चित्प्रतिभासस्वभावः संविद्यते, कुतः पुनः प्रतिभासस्वभावनिर्देशो भविष्यति ? एवमेव सुविक्रान्तविक्रामिन् प्रज्ञापारमिता च निर्दिश्यते, न च कश्चित्प्रज्ञापारमितास्वभावः संविद्यते, कुतः पुनः प्रज्ञापारमितास्वभावनिर्देशो भविष्यति ? तद्यथापि नाम सुविक्रान्तविक्रामिन् प्रतिभासो न कस्यचिद्धर्मस्य निर्दशनेन प्रत्युपस्थितः, एवमेव प्रज्ञापारमिता न कस्यचिद्धर्मस्य निदर्शनेन प्रत्युपस्थिता॥

तद्यथापि नाम सुविक्रान्तविक्रामिन् मरीचिदर्शी पुरुषो मरीचिदर्शनं च निर्दिशति, न च मरीचिदर्शन (स्वभावः कश्चित्) संविद्यते, कुतः पुनर्मरीचिदर्शनस्वभावो भविष्यति ? एवमेव सुविक्रान्तविक्रामिन् प्रज्ञापारमिता न निर्दिश्यते, न च पुनः प्रज्ञापारमितायाः स्वभावनिर्देशः कश्चित्संविद्यते। तद्यथापि नाम सुविक्रान्तविक्रामिन् मरीचिर्न कस्यचिद्धर्मस्य निदर्शनेन प्रत्युपस्थिता, एवमेव प्रज्ञापारमिता न कस्यचिद्धर्मस्य निदर्शनेन प्रत्युपस्थिता॥

तद्यथापि नाम सुविक्रान्तविक्रामिन् प्रतिश्रुत्कागोचरस्थः पुरुषः प्रतिश्रुत्कायाश्च शब्दं शृणोति, न च तं समनुपश्यति। यदा पुनः स्वयमेवानुभाषते, तदा तं शब्दं शृणोति। एवमेव प्रज्ञापारमितानिर्देशपदं चाधिगच्छति श्रवणाय, न च कस्यचिद्धर्मस्य निर्देशश्रवणाय गच्छति अन्यत्र यदाभिभाष्यते तदा आज्ञायते, श्रवणपथं चाधिगच्छति॥

तद्यथापि नाम सुविक्रान्तविक्रामिन् फेनपिण्डदर्शी पुरुषः फेनपिण्डस्वभावं च निर्दिशति, न च फेनपिण्डस्वभाव उपलभ्यते अध्यात्मं वा बहिर्धा वा, कुतः पुनस्तन्निर्देशस्वभावोपलब्धिर्भविष्यति ? एवमेव सुविक्रान्तविक्रामिन् प्रज्ञापारमिता च निर्दिश्यते, न च प्रज्ञापारमितास्वभाव उपलभ्यते। तद्यथापि नाम सुविक्रान्तविक्रामिन् फेनपिण्डो न कस्यचिद्धर्मस्य अभिनिर्वृत्तिस्वभावमुपैति, एवमेव प्रज्ञापारमिता न कस्यचिद्धर्मस्य अभिनिर्वृत्तस्वभावमुपैति॥

तद्यथापि नाम सुविक्रान्तविक्रामिन् बुद्बुददर्शी पुरुषो बुद्बुदस्वभावं च निर्दिशति, न च बुद्बुदस्वभावः संविद्यते, कुतः पुनर्बुद्बुदस्वभावनिर्देशो भविष्यति ? एवमेव सुविक्रान्तविक्रामिन् प्रज्ञापारमिता च निर्दिश्यते, न च प्रज्ञापारमितायाः स्वभावः संविद्यते। तद्यथापि नाम सुविक्रान्तविक्रामिन् बुद्बुदो न कस्यचिद्धर्मस्य अभिनिर्वृत्तिस्वभावेन प्रत्युपस्थितः, एवमेव सुविक्रान्तविक्रामिन् प्रज्ञापारमिता न कस्यचिद्धर्मस्य अभिनिर्व्ऱ्इत्तिस्वभावेन प्रत्युपस्थिता॥

तद्यथापि नाम सुविक्रान्तविक्रामिन् पुरुषः कदल्याः सारं पर्येषमाणो नोपलभते, अथ च तस्याः पत्रैः कार्यं करोति, एवमेव सुविक्रान्तविक्रामिन् प्रज्ञापारमितायाः सारं न संविद्यते, प्रज्ञापारमिताया निर्देशः कार्यं च करोति॥

तद्यथापि नाम सुविक्रान्तविक्रामिन् पुरुष आकाशनिदर्शनेन व्यवहारति, न चाकाशस्य किंचिन्निदर्शनम् संविद्यते। एवमेव सुविक्रान्तविक्रामिन् प्रज्ञापारमितेति व्यवहारः क्रियते, न च कस्यचिन्निदर्शनेन व्यवह्रियते। तद्यथापि नाम सुविक्रान्तविक्रामिन् नाकाशं न व्यवह्रियते, न च कस्यचिद्धर्मस्य निदर्शनेन वा परिनिष्पत्त्या वा व्यवह्रियते। एवमेव सुविक्रान्तविक्रामिन् प्रज्ञापारमिता च व्यवह्रियते, न च कस्यचिद्धर्मस्य निदर्शनेन वा परिनिष्पत्त्या वा व्यवह्रियते॥

तद्यथापि नाम सुविक्रान्तविक्रामिन् छायेति चातपश्चेति व्यवह्रियते, न च तौ कस्यचिद्धर्मस्य परिनिष्पत्तये प्रत्युपस्थितौ, अवभासश्च विज्ञायते। एतमेव सुविक्रान्तविक्रामिन् प्रज्ञापारमिता व्यवहारपदं गच्छति, न च कस्यचिद्धर्मस्य निदर्शनेन व्यवहारपदमागच्छति, अवभासं च करोति सर्वधर्माणाम्॥

तद्यथापि नाम सुविक्रान्तविक्रामिन् मणिरत्नमुत्तप्तं महतावभासेन प्रत्युपस्थितं भवति, न च सोऽवभासोऽध्यात्मं वा बहिर्धा वा दर्शनमुपैति। एवमेव सुविक्रान्तविक्रामिन् प्रज्ञापारमिता अवभासकृत्येन प्रत्युपस्थिता, न च सोऽवभासोऽध्यात्मं वा बहिर्धा वा दर्शनमुपैति॥

तद्यथापि नाम सुविक्रान्तविक्रामिन् तैलप्रद्योतस्य ध्मायतो नास्यार्चिषो मुहूर्तमपि संतिष्ठन्ते, अवभासं च कुर्वन्ति, तेनावभासेन रूपाणि दर्शनमागच्छन्ति। एवमेव सुविक्रान्तविक्रामिन् प्रज्ञापारमिता न कस्मिंश्चिद्धर्मेऽवतिष्ठते, धर्माणां चावभासं करोति, तेन चावभासेन सर्वधर्मा यथाभूतदर्शनमागच्छन्त्यार्याणाम्॥

अथ खल्वायुष्मान् शारद्वतीपुत्रो भगवन्तमेतदवोचत्-आश्चर्यं भगवन् प्रज्ञापारमिता च निर्दिष्टा, प्रज्ञापारमितायाश्च अपरिनिष्पत्तिर्निर्दिष्टा। एवमुक्ते भगवानायुष्मन्तं शारद्वतीपुत्रमेतदवोचत्-एवमेतच्छारद्वतीपुत्र, एवमेतत्। अपरिनिष्पन्ना प्रज्ञापारमिता रूपापरिनिष्पत्तितः। वेदनासंज्ञासंस्कारविज्ञानापरिनिष्पत्तितोऽपरिनिष्पन्ना प्रज्ञापारमिता। अविद्यापरिनिष्पत्तितोऽपरिनिष्पन्ना प्रज्ञापारमिता। एवं संस्कारापरिनिष्पत्तितोऽपरिनिष्पन्ना प्रज्ञापारमिता। विज्ञानापरिनिष्पत्तितोऽपरिनिष्पन्ना प्रज्ञापारमिता। नामरूपापरिनिष्पत्तितः, षडायतनापरिनिष्पत्तितः, स्पर्शापरिनिष्पत्तितः, वेदनापरिनिष्पत्तितः, तृष्णापरिनिष्पत्तितः, उपादानापरिनिष्पत्तितः, भवापरिनिष्पत्तितः, जात्यपरिनिष्पत्तितः, जराव्याधिमरणशोकपरिदेवदुःखदौर्मनस्योपायासापरिनिष्पत्तितोऽपरिनिष्पन्ना प्रज्ञापारमिता। धात्वायतनानित्यदुःखानात्मशान्तविपर्याशनीवरणदृष्टिविचरिताचयोपचयापरिनिष्पत्तितोऽपरिनिष्पन्ना प्रज्ञापारमिता। सुखदुःखादुःखासुखापरिनिष्पत्तितोऽपरिनिष्पन्ना प्रज्ञापारमिता। उदयव्ययस्थित्यन्यथात्वापरिनिष्पत्तितोऽपरिनिष्पन्ना प्रज्ञापारमिता। समुदयास्तंगतात्मसत्त्वजीवपोषपुरुषपुद्गलमनुजमानवकारककारयित्रुत्थापकसमुत्थापकवेदकवेदयितृज्ञातृज्ञापकानिष्पत्तितोऽपरिनिष्पना प्रज्ञापारमिता। सत्यमृषासंस्कृतासंस्कृतगमनागमनसनिदर्शनानिदर्शनाध्यात्मबहिर्धापरिनिष्पत्तितोऽपरिनिष्पन्ना प्रज्ञापारमिता। पृथिव्यप्तेजोवायुकामरूपारूप्याकाशविज्ञानधर्मधात्वपरिनिष्पत्तितोऽपरिनिष्पन्ना प्रज्ञापारमिता। कर्मविपाकहेतुप्रत्ययोच्छेदशाश्वतातीतानागतप्रत्युत्पन्नपूर्वान्तापरान्तमध्यान्तशीलदौःशील्यक्षान्तिव्यापादवीर्यकौसीद्यध्यान-विक्षेपप्रज्ञादौष्प्रज्ञ्यचित्तमनोविज्ञानानन्तरायच्युत्युपपत्तिसंक्लेशव्यवदानस्मृत्युपस्थानसम्यक्प्रहाणर्द्धिपादेन्द्रियबलबोध्यङ्गमार्गार्यसत्या-प्रमाणध्यानविमोक्षसमाधिसमापत्त्यभिज्ञाशून्यतानिमित्ताप्रणिहितकुशलाकुशलसास्रवानास्रवलौकिकलोकोत्तरसावद्यानवद्यसंस्कृतासंस्कृत-व्याकृताव्याकृतकृष्णशुक्लाकृष्णशुक्लपर्यापन्नापर्यापन्नहीनप्रणीतमध्यरागद्वेषमोहदृष्टश्रुतमतविज्ञातमन्यनास्थितवितर्कविचारारम्बण-

मायेर्ष्यामात्सर्यसंयोगद्वयलक्षणानुत्पादानभिसंस्कारशमथविदर्शनाविद्याविमुक्तिक्षयविरागनिरोधसर्वोपधिप्रतिनिसर्गसंवृतिपरमार्थ-

श्रावकभूमिप्रत्येकबुद्धभूमिसर्वज्ञानाज्ञानासङ्गज्ञानस्वयंभूज्ञानासमसमज्ञानबोधिसत्त्वप्रणिधानश्रावकप्रत्येकबुद्धसंपदप्रमाणपर्यापन्ना-

समसमसर्वज्ञज्ञानसर्वधर्मयथावदनिदर्शनसर्वधर्मज्ञानदर्शनापरिनिष्पत्तितोऽपरिनिष्पन्ना प्रज्ञापामिता। सत्त्वपरिपाकापरिनिष्पत्तितोऽपरिनिष्पन्ना प्रज्ञापारमिता। लक्षणसंपद्बुद्धक्षेत्रपरिशुद्धिबुद्धबलवैशारद्याष्टादशावेणिकबुद्धधर्मापरिनिष्पत्तितोऽपरिनिष्पन्ना प्रज्ञापारमिता। निर्वाणापरिनिष्पत्तितोऽपरिनिष्पन्ना प्रज्ञापारमिता, यावत् सर्वधर्मकुशलाकुशलापरिनिष्पत्तितोऽपरिनिष्पन्ना प्रज्ञापारमिता। सर्वमेतद्विस्तरेण कर्तव्यम्॥

तद्यथापि नाम शारद्वतीपुत्र आकाशमरूप्यनिदर्शनमभावोऽपरिनिष्पन्नम्, एवमेव प्रज्ञापारमिता अरूपिण्यनिर्दर्शना अभावोऽपरिनिष्पन्ना। तद्यथापि नाम शारद्वतीपुत्र इन्द्रायुधं नानारङ्गविचित्रं च संदृश्यते, न चास्य काचिद्रङ्गनिष्पत्तिः संविद्यते नोपलभ्यते, एवमेव प्रज्ञापारमिता नानानिदर्शनैश्च प्रत्युपस्थिता, न चास्या निदर्शनस्वभाव उपलभ्यते। तद्यथापि नाम शारद्वतीपुत्र आकाशे न जातु केनचित्पञ्चाङ्गुलिपरिनिष्पत्तिर्दृष्टपूर्वा, शारद्वतीपुत्र न जातु केनचित्प्रज्ञापारमितापरिनिष्पत्तिस्वभावो दृष्टपूर्वः॥

एवमुक्ते आयुष्मान् शारद्वतीपुत्रो भगवन्तमेतदवोचत्-दुर्दृशेयं भगवन् प्रज्ञापारमिता। आह-तथा हि शारद्वतीपुत्र न कस्यचिद्दर्शनमुपैति। आह-दुरनुबोधा भगवन् प्रज्ञापारमिता। आह-तथा हि शारद्वतीपुत्र नास्यां कश्चिदुपलभ्यते योऽभिसंबुद्धः। आह-अनिदर्शनेयं भगवन् प्रज्ञापारमिता। आह-तथा हि शारद्वतीपुत्र प्रज्ञापारमिता न कस्यचिद्धर्मस्य निदर्शनेन प्रत्युपस्थिता। आह-अस्वभावेयं भगवन् प्रज्ञापारमिता। आह-रूपवेदनासंज्ञासंस्कारविज्ञानास्वभावत्वात् शारद्वतीपुत्र अस्वभावेयं प्रज्ञापारमिता। धात्वायतनप्रतीत्यसमुत्पादास्वभावतोऽस्वभावा प्रज्ञापारमिता। विपर्यासनीवरणदृष्टिगततृष्णाविचरितास्वभावतोऽस्वभावा प्रज्ञापारमिता।

आत्मसत्त्वजीवपोषपुरुषपुद्गलमनुजमानवकारककारयित्रुत्थापकसमुत्थापकवेदकवेदयित्रस्वभावतोऽस्वभावा प्रज्ञापारमिता। पृथिव्यप्तेजोवाय्वाकाशविज्ञानधर्मधात्वस्वभावतोऽस्वभावा प्रज्ञापारमिता। कामरूपारूप्यधात्वस्वभावतोऽस्वभावा प्रज्ञापारमिता। शीलदौःशील्यक्षान्तिव्यापादवीर्यकौसीद्यध्यानविक्षेपप्रज्ञादौष्प्रज्ञ्यास्वभावतोऽस्वभावा प्रज्ञापारमिता। बोधिपक्षधर्मास्वभावतोऽस्वभावा प्रज्ञापारमिता। आर्यसत्यशमथविदर्शनाभिज्ञाध्यानविमोक्षसमाधिसमापत्त्यस्वभावतोऽस्वभावा प्रज्ञापारमिता। विद्याविमुक्त्यस्वभावतोऽस्वभावा प्रज्ञापारमिता। क्षयविरागनिरोधास्वभावतोऽस्वभावा प्रज्ञापारमिता। अनुत्पादज्ञाननिरोधज्ञानास्वभावतोऽस्वभावा प्रज्ञापारमिता। निर्वाणास्वभावतोऽस्वभावा प्रज्ञापारमिता। श्रावकभूमिप्रत्येकबुद्धभूमिबुद्धभूम्यस्वभावतोऽस्वभावा प्रज्ञापारमिता। परमार्थज्ञानदर्शनसंवृत्यस्वभावतोऽस्वभावा प्रज्ञापारमिता। असङ्गज्ञानसर्वज्ञज्ञानास्वभावतोऽस्वभावा प्रज्ञापारमिता॥

एवमुक्ते आयुष्मान् शारद्वतीपुत्र भगवन्तमेतदवोचत्-नेयं भगवन् प्रज्ञापारमिता कस्यचिद्धर्मस्य परिनिष्पत्तये प्रत्युपस्थिता न निरोधाय। आह- तथा हि शारद्वतीपुत्र प्रज्ञापारमिता न कस्यचिद्धर्मस्य उत्पादाय वा परिनिष्पत्तये वा निरोधाय वा आत्मतायै वा अनात्मतायै वा प्रत्युपस्थिता। आह-नेयं भगवन् प्रज्ञापारमिता कस्यचिद्धर्मस्य आरम्बणयोगेन प्रत्युपस्थिता। आह-तथा हि शारद्वतीपुत्र निरारम्बणाः सर्वधर्माः। तथा हि त एव धर्मा न संविद्यन्ते, यत्रारम्बणं भवेत्। आह-नेयं भगवन् प्रज्ञापारमिता कस्यचिद्धर्मस्य हानये वा वृद्धये वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्मं समनुपश्यति, यो धर्मो हीयते वा वर्धते वा। आह-नेयं भगवन् प्रज्ञापारमिता कस्यचिद्धर्मस्य समतिक्रमाय प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यं समतिक्रामेत्। आह-नेयं भगवन् प्रज्ञापारमिता कस्यचिद्धर्मस्य अपचयाय वा उपचयाय वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्य अपचयो वा उपचयो वा भवेत्। आह-नेयं भगवन् प्रज्ञापारमिता कस्यचिद्धर्मस्य संयोगाय वा विसंयोगाय वा प्रत्युपस्थिता। आह- तथा हि शारद्वतीपुत्र प्रज्ञापारमिता न कंचिद्धर्ममुपलभते, यं धर्मं संयोजयेद्वा विसंयोजयेद्वा। आह-नेयं भगवन् प्रज्ञापारमिता कस्यचिद्धर्मस्य नये वा विनये वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्मो नेतव्यो वा विनेतव्यो वा। आह-नेयं भगवन् प्रज्ञापारमिता कस्यचिद्धर्मस्य उपकाराय वा अपकाराय वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्य उपकारं वा अपकारं वा कुर्यात्। आह-नेयं भगवन् प्रज्ञापारमिता कस्यचिद्धर्मस्य संभवाय वा असंभवाय वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्मः संभवेद्वा न संभवेद्वा। आह - नेयं भगवन् प्रज्ञापारमिता कस्यचिद्धर्मस्य संप्रयोगाय वा विप्रयोगाय वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्मः संप्रयुज्यते वा विप्रयुज्यते वा। आह-नेयं भगवन् प्रज्ञापारमिता कस्यचिद्धर्मस्य संवासाय वा असंवासाय वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्मः संवसेद्वा न संवसेद्वा। आह-नेयं भगवन् प्रज्ञापारमिता कस्यचिद्धर्मस्य प्रवृत्तये वा अप्रवृतये वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्य धर्मस्य प्रवृत्तिर्वा अप्रवृत्तिर्वा भवेत्। आह-नेयं भगवन् प्रज्ञापारमिता कस्यचिद्धर्मस्य क्रियया वा करणेन वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्य धर्मस्य क्रिया वा करणं वा भवेत्। आह-नेयं भगवन् प्रज्ञापारमिता कस्यचिद्धर्मस्य समतया वा विषमतया वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्मः समो वा विषमो वा स्यात्। आह-नेयं भगवन् प्रज्ञापारमिता कस्यचिद्धर्मस्य संग्रहाय वा असंग्रहाय वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्मः संग्रहीतव्यो वा उत्स्रष्टव्यो वा स्यात्। आह-नेयं भगवन् प्रज्ञापारमिता केनचित्कार्येण प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्मः कार्यकरः स्यात्॥

आह-गम्भीरेयं भगवन् प्रज्ञापारमिता। आह-रूपगम्भीरतया शारद्वतीपुत्र गम्भीरा प्रज्ञापारमिता। एवं वेदनासंज्ञासंस्कारविज्ञानगम्भीरतया शारद्वतीपुत्र गम्भीरा प्रज्ञापारमिता। अविद्यागम्भीरतया गम्भीरा प्रज्ञापारमिता।

संस्कारविज्ञाननामरूपषडायतनस्पर्शवेदनातृष्णोपादानभवजातिजरामरणशोकपरिदेवदुःखदौर्मनस्योपायासगम्भीरतया गम्भीरा प्रज्ञापारमिता। विपर्यासगम्भीरतया गम्भीरा प्रज्ञापारमिता। पञ्चनीवरणगम्भीरतया गम्भीरा प्रज्ञापारमिता। दृष्टिगम्भीरतया गम्भीरा प्रज्ञापारमिता। आत्मगम्भीरतया गम्भीरा प्रज्ञापारमिता। सत्त्वगम्भीरतया गम्भीरा प्रज्ञापारमिता। प्रपञ्चगम्भीरतया गम्भीरा प्रज्ञापारमिता। अप्रपञ्चगम्भीरतया गम्भीरा प्रज्ञापारमिता। शीलदौःशील्यगम्भीरतया गम्भीरा प्रज्ञापारमिता।

क्षान्तिव्यापादवीर्यकौसीद्यध्यानविक्षेपप्रज्ञादौष्प्रज्ञ्येन्द्रियबलबोध्यङ्गस्मृत्युपस्थानसम्यक्प्रहाणर्द्धिपादाविपर्यासार्याष्टाङ्गमार्ग-दुःखसमुदयनिरोधमार्गविमुक्तज्ञानदर्शनातीतानागतप्रत्युत्पन्नत्र्यध्वसमतागम्भीरतया गम्भीरा प्रज्ञापारमिता। चतुर्वैशारद्यर्द्धिपादाभिज्ञागम्भीरतया गम्भीरा प्रज्ञापारमिता। अतीतानागतप्रत्युत्पन्नासङ्गज्ञानगम्भीरतया गम्भीरा प्रज्ञापारमिता।

बुद्धधर्मगम्भीरतया गम्भीरा प्रज्ञापारमिता। क्षयज्ञानानुत्पादज्ञाननिरोधज्ञानाभिसंस्कारज्ञानविरागज्ञानगम्भीरतया गम्भीरा प्रज्ञापारमिता। नीवरणगम्भीरतया गम्भीरा प्रज्ञापारमिता॥

तद्यथापि नाम शारद्वतीपुत्र समुद्रो गम्भीरो विपुलोऽप्रमेयः, एवमेव प्रज्ञापारमिता गम्भीरा विपुला अप्रमेया। गम्भीरेति शारद्वतीपुत्र अप्रमेयधर्मरत्नसंचयभूता, यस्या गाधो न लभ्यते। गम्भीरेति शारद्वतीपुत्र नास्या गतिर्लभ्यते। गम्भीरेति शारद्वतीपुत्र नास्या गुणपर्यन्तोऽधिगम्यते। तद्यथापि नाम शारद्वतीपुत्र समुद्रो महासागरः सर्वरत्नसंनिचयोऽप्रमेयरत्नभरितो महारत्नपरिपूर्णः, एवमेव प्रज्ञापारमिता सर्वधर्मरत्नसंनिचया महाधर्मरत्नसंनिचया अप्रमेयधर्मरत्नसंनिचया। आह-नेयं भगवन् प्रज्ञापारमिता कस्यचिद्धर्मस्य निदर्शनेन प्रत्युपस्थिता। आह-तथा हि शारद्वतीपुत्र प्रज्ञापारमिता न कस्यचिद्धर्मस्योपलम्भेन प्रत्युपस्थिता, यं धर्मं निदर्शयेत्। आह-नेयं भगवन् प्रज्ञापारमिता कस्यचिद्धर्मस्य ज्ञानेन वा अज्ञानेन वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्य धर्मस्य ज्ञानं वा अज्ञानं वा स्यात्। आह-नेयं भगवन् प्रज्ञापारमिता कस्यचिद्धर्मस्य आरक्षायै वा गुप्त्यै वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्य धर्मस्य आरक्षां वा गुप्तिं वा कुर्यात्। आह-नेयं भगवन् प्रज्ञापारमिता कस्यचिद्धर्मस्य संग्रहाय वा परिग्रहाय वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्य धर्मस्य संग्रहं वा परिग्रहं वा कुर्यात्। आह-नेयं भगवन् प्रज्ञापारमिता कस्यचिद्धर्मस्य निश्रयेण वा अनिश्रयेण वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्मं समनुपश्यति, यस्य धर्मस्य निश्रयं वा अनिश्रयं वा कुर्यात्। आह-नेयं भगवन् प्रज्ञापारमिता कस्यचिद्धर्मस्य आलयेन वा विलयेन वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्मिन् आलयं वा विलयं वा कुर्यात्। आह-नेयं भगवन् प्रज्ञापारमिता कस्यचिद्धर्मस्य अभिनिवेशेन प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्मिन्नभिनिवेशं कुर्यात्। आह-नेयं भगवन् प्रज्ञापारमिता कस्यचिद्धर्मस्य अध्यवसानेन प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, न समनुपश्यति, यस्मिन्नध्यवसानं कुर्यात्। आह-नेयं भगवन् प्रज्ञापारमिता कस्यचिद्धर्मस्य संवासेन वा असंवासेन वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, येन धर्मेण सार्धं वसेत्। आह-नेयं भगवन् प्रज्ञापारमिता कस्यचिद्धर्मस्य संधिना वा विसंधिना वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्मः संधातव्यो वा विसंधातव्यो वा। आह-नेय भगवन् प्रज्ञापारमिता कस्यचिद्धर्मस्य रागेण वा विरागेण वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यस्मिन् धर्मे रज्येत वा विरज्येत वा। आह-नेयं भगवन् प्रज्ञापारमिता कस्यचिद्धर्मस्य द्वेषेण वा अद्वेषेण वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्म सद्वेषो वा विगतद्वेषो वा भवेत्। आह-नेयं भगवन् प्रज्ञापारमिता कस्यचिद्धर्मस्य मोहेन वा विगतमोहेन वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते, यो धर्मो मूढो वा स्याद्विगतमोहो वा। आह-नेयं भगवन् प्रज्ञापारमिता कस्यचिद्धर्मस्य ज्ञापयित्री वा अज्ञापयित्री वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते न समनुपश्यति, यं धर्मं जानीयात् यस्य वा धर्मस्य ज्ञापयित्री वा भवेत्। आह-नेयं भगवन् प्रज्ञापारमिता कस्यचिद्धर्मस्य प्रकृत्या वा अप्रकृत्या वा प्रत्युपस्थिता। आह-तथा हि शारद्वतीपुत्र प्रज्ञापारमिता न कस्यचिद्धर्मस्य प्रकृतिं वा समनुपश्यति। आह-नेयं भगवन् प्रज्ञापारमिता कस्यचिद्धर्मस्य शुद्ध्या वा विशुद्ध्या वा प्रत्युपस्थिता। आह-तथा हि शारद्वतीपुत्र प्रज्ञापारमिता न कंचिद्धर्मं समनुपश्यति, यं धर्मं शोधयेद्वा विशोधयेद्वा॥

आह-प्रकृतिपरिशुद्धेयं भगवन् प्रज्ञापारमिता। आह-रूपपरिशुद्धितः शारद्वतीपुत्र परिशुद्धा प्रज्ञापारमिता। एवं वेदनासंज्ञासंस्कारविज्ञानपरिशुद्धितः शारद्वतीपुत्र परिशुद्धा प्रज्ञापारमिता। अविद्यापरिशुद्धितः परिशुद्धा प्रज्ञापारमिता, संस्कारपरिशुद्धितो विज्ञानपरिशुद्धितो नामरूपपरिशुद्धितः षडायतनपरिशुद्धितः परिशुद्धा प्रज्ञापारमिता, स्पर्शवेदनातृष्णोपादानभवजातिजरामरणपरिशुद्धितः परिशुद्धा प्रज्ञापारमिता, शोकपरिदेवदुःखदौर्मनस्योपायासपरिशुद्धितः परिशुद्धा प्रज्ञापारमिता। विपर्यासनीवरणदृष्टिगतपरिशुद्धितः परिशुद्धा प्रज्ञापारमिता। रागद्वेषमोहपरिशुद्धितः परिशुद्धा प्रज्ञापारमिता। आत्मसत्त्वजीवपोषपुरुषपुद्गलमनुजमानवकारककारयितृवेदयित्रुत्थापकसमुत्थापकज्ञातृदर्शकपरिशुद्धितः परिशुद्धा प्रज्ञापारमिता। उच्छेदशाश्वतपरिशुद्धितः परिशुद्धा प्रज्ञापारमिता। अन्तानन्तपरिशुद्धितः परिशुद्धा प्रज्ञापारमिता। दानपारमितापरिशुद्धितः परिशुद्धा प्रज्ञापारमिता। शीलक्षान्तिवीर्यध्यानप्रज्ञापरिशुद्धितः परिशुद्धा प्रज्ञापारमिता। इन्द्रियबलबोध्यङ्गध्यानविमोक्षसमाधिसमापत्तिपरिशुद्धितः परिशुद्धा प्रज्ञापारमिता। मैत्रीकरुणामुदितोपेक्षापरिशुद्धितः परिशुद्धा प्रज्ञापारमिता। स्मृत्युपस्थानसम्यक्प्रहाणपरिशुद्धितः परिशुद्धा प्रज्ञापारमिता। अविपर्यासपरिशुद्धितः परिशुद्धा प्रज्ञापारमिता। दुःखसमुदयनिरोधमार्गपरिशुद्धितः परिशुद्धा प्रज्ञापारमिता। अभिज्ञापरिशुद्धितः परिशुद्धा प्रज्ञापारमिता। मार्गपरिशुद्धितः परिशुद्धा प्रज्ञापारमिता। श्रावकभूमिपरिशुद्धितः परिशुद्धा प्रज्ञापारमिता। प्रत्येकबुद्धभूमिपरिशुद्धितः परिशुद्धा प्रज्ञापारमिता। बुद्धभूमिपरिशुद्धितः परिशुद्धा प्रज्ञापारमिता। बुद्धधर्मसंघपरिशुद्धितः परिशुद्धा प्रज्ञापारमिता। श्रावकधर्मपरिशुद्धितः परिशुद्धा प्रज्ञापारमिता। प्रत्येकबुद्धधर्मपरिशुद्धितः परिशुद्धा प्रज्ञापारमिता। अतीतानागतप्रत्युत्पन्नदर्शनपरिशुद्धितः परिशुद्धा प्रज्ञापारमिता। असङ्गज्ञानदर्शनपरिशुद्धितः परिशुद्धा प्रज्ञापारमिता। अष्टादशावेणिकबुद्धधर्मपरिशुद्धितः परिशुद्धा प्रज्ञापारमिता। कामधातुपरिशुद्धितो रूपधातुपरिशुद्धितः आरूप्यधातुपरिशुद्धितः परिशुद्धा प्रज्ञापारमिता। पृथ्वीधातुपरिशुद्धितः परिशुद्धा प्रज्ञापारमिता। अप्तेजोवायुधातुपरिशुद्धितः परिशुद्धा प्रज्ञापारमिता। सत्त्वधातुपरिशुद्धितो धर्मधातुपरिशुद्धितः आकाशधातुपरिशुद्धितः परिशुद्धा प्रज्ञापारमिता॥

एवमुक्ते आयुष्मान् शारिपुत्रो भगवन्तमेतदवोचत्-आश्चर्यं भगवन् यावत् प्रकृतिपरिशुद्धा प्रज्ञापारमिता। आह-आकाशपरिशुद्धितः शारद्वतीपुत्र प्रज्ञापारमिता। आह-अरूपिण्यनिदर्शना भगवन् प्रज्ञापारमिता। आह-तथा हि शारद्वतीपुत्र प्रज्ञापारमिता न कस्यचिद्धर्मस्य रूपपरिनिष्पत्त्या वा निदर्शनेन वा प्रत्युपस्थिता। आह-अप्रतिहतेयं भगवन् प्रज्ञापारमिता। आह-तथा हि शारद्वतीपुत्र प्रज्ञापारमिता न कंचिद्धर्मं समनुपश्यति यस्मिन् प्रतिहन्येत। आह-अकृतेयं भगवन् प्रज्ञापारमिता। आह-कारकानुपलब्धितः शारद्वतीपुत्र। आह-असमवसरणेयं भगवन् प्रज्ञापारमिता। आह-तथा हि शारद्वतीपुत्र प्रज्ञापारमिता न कंचिद्धर्मं येन धर्मेण सार्धं समवसरेत्। आह-अप्रज्ञपनीयेयं भगवन् प्रज्ञापारमिता। आह-तथा हि शारद्वतीपुत्र प्रज्ञापारमिता न कंचिद्धर्ममुपलभते येन धर्मेण प्रज्ञप्येत। आह-असाधारणेयं भगवन् प्रज्ञापारमिता। (आह-तथा हि शारद्वतीपुत्र प्रज्ञापारमिता न कंचिद्धर्ममुपलभते येन धर्मेण साधारणा भवेत्।) आह-अलक्षणेयं भगवन् प्रज्ञापारमिता। आह-लक्षणानुपलब्धितः शारद्वतीपुत्र। आह-अप्रतिभासेयं भगवन् प्रज्ञापारमिता। आह-प्रतिभासानुपलब्धितामुपादाय। आह-अनन्तपारमितेयं भगवन् प्रज्ञापारमिता। आह-रूपानन्ततया शारद्वतीपुत्र अनन्तपारमितेयम्। एवं वेदनासंज्ञासंस्कारविज्ञानानन्ततया अनन्तपारमितेयम्। विपर्यासानन्ततया अनन्तपारमितेयम्। नीवरणानन्ततया अनन्तपारमितेयम्। अविद्यानन्ततया संस्कारानन्ततया विज्ञाननन्ततया नामरूपानन्ततया षडायतनस्पर्शवेदनातृष्णोपादानभवजातिजरामरणशोकपरिदेवदुःखदौर्मनस्योपायासानन्ततया अनन्तपारमितेयम्। दृष्टिगतानन्ततया रागद्वेषमोहानन्ततया उच्छेदशाश्वतानन्ततया पूर्वान्तकोट्यनन्ततया अनन्तपारमितेयम्। अपरान्तकोट्यनन्ततया अनन्तपारमितेयम्। दानानन्ततया शीलानन्ततया क्षान्त्यनन्ततया वीर्यानन्ततया ध्यानानन्ततया प्रज्ञानन्ततया अनन्तपारमितेयं प्रज्ञापारमिता। स्मृत्युपस्थानानन्ततया सम्यक्प्रहाणर्द्धिपादेन्द्रियबलबोध्यङ्गमार्गानन्ततया अविपर्यासानन्ततया अनन्तपारमितेयम्। ध्यानविमोक्षसमाधिसमापत्त्यनन्ततया अनन्तपारमितेयम्। आरम्बणानन्ततया अनन्तपारमितेयम्। विद्याविमुक्तिज्ञानदर्शनानन्ततया अनन्तपारमितेयम्। श्रावकभूमिप्रत्येकबुद्धभूमिबुद्धभूम्यनन्ततया अनन्तपारमितेयम्। श्रावकधर्मप्रत्येकबुद्धधर्मबुद्धधर्मानन्ततया अनन्तपारमितेयम्। आत्मसत्त्वानन्ततया अनन्तपारमितेयम्। कामधात्वनन्ततया अनन्तपारमितेयम्। रूपधात्वनन्ततया अनन्तपारमितेयम्। आरूप्यधात्वनन्ततया अनन्तपारमितेयम्। अभिज्ञानन्ततया अनन्तपारमितेयम्। नीवरणानन्ततया अनन्तपारमितेयम्। अतीतानागतप्रत्युत्पन्नज्ञानदर्शनानन्ततया अनन्तपारमितेयम्। असङ्गानन्ततया आकाशानन्ततया धर्मधात्वनन्ततया अनन्तपारमितेयम्॥

न ह्यस्याः शारद्वतीपुत्र प्रज्ञापारमिताया अन्तो वा मध्यं वा पर्यवसानं वा उपलभ्यते, नापि केनचिदुपलब्धाः। अनन्तापर्यन्तपारमितेयं शारद्वतीपुत्र यदुत प्रज्ञापारमिता। तद्यथापि नाम शारद्वतीपुत्र आकाशस्यान्तो नोपलभ्यते, एवमेव प्रज्ञापारमिताया अन्तो नोपलभ्यते। पृथिवीधात्वनन्ततया शारद्वतीपुत्र प्रज्ञापारमितानन्तता द्रष्टव्या। अब्धात्वनन्ततया तेजोधात्वनन्ततया वायुधात्वनन्ततया विज्ञानधात्वनन्ततया प्रज्ञापारमितानन्तता अनुगन्तव्या। अनन्तमध्यपर्यन्तता हि शारद्वतीपुत्र प्रज्ञापारमिता अनुबोद्धव्या। न हि शारद्वतीपुत्र प्रज्ञापारमिता देशस्था न प्रदेशस्था। रूपापर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। पेयालम्। एवं वेदनासंज्ञासंस्कारविज्ञानापर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। अविद्यापर्यन्ततया संस्कारापर्यन्ततया विज्ञानापर्यन्ततया नामरूपषडायतनापर्यन्ततया यावत् जरामरणशोकपरिदेवदुःखदौर्मनस्योपायासापर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। विपर्यासापर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। नीवरणापर्यन्ततया दृष्टिगतापर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। आत्मानन्ततया सत्त्वानन्ततया प्रज्ञापारमितापर्यन्तता अनुगन्तव्या। दानानन्ततया शीलानन्ततया क्षान्त्यनन्ततया वीर्यानन्ततया ध्यानानन्ततया प्रज्ञानन्ततया शारद्वतीपुत्र प्रज्ञापारमितानन्तता अनुगन्तव्या। स्मृत्युपस्थानसम्यक्प्रहाणर्द्धिपादापर्यन्ततया प्रज्ञापारमितानन्तता अनुगन्तव्या।

इन्द्रियबलबोध्यङ्गमार्गध्यानविमोक्षसमाधिसमापत्त्यपर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। दुःखसमुदयनिरोधमार्गापर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। अभिज्ञापर्यन्ततया विमुक्त्यपर्यन्ततया विमुक्तिज्ञानदर्शनापर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। पृथग्जनधर्मापर्यन्ततया श्रावकधर्मापर्यन्ततया प्रत्येकबुद्धधर्मापर्यन्ततया बुद्धधर्मापर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। विद्यापर्यन्ततया विमुक्त्यपर्यन्ततया विमुक्तिज्ञा\[नदर्श\]नापर्यन्ततया शारद्वतीपुत्र प्रज्ञापारमितापर्यन्तता अनुगन्तव्या। पर्यन्तानुपलब्धितः शारद्वतीपुत्र प्रज्ञापारमितापर्यन्ततेत्युच्यते, अन्तानुपलब्धितोऽनन्तेत्युच्यते। अनन्तेति शारद्वतीपुत्र अपर्यन्तवचनमेतत्। आत्मानुपादानतः शारद्वतीपुत्र सर्वधर्मानन्तता अनुगन्तव्या। आकाशानन्ततया शारद्वतीपुत्र सर्वधर्मानन्तापर्यन्ता अनुगन्तव्या।

एवमुक्ते आयुष्मान् शारद्वतीपुत्रो भगवन्तमेतदवोचत्-कीदृशानां भगवन् बोधिसत्त्वानामेषु धर्मेषु विषयः ? भगवानाह-ये ते शारद्वतीपुत्र बोधिसत्त्वा धर्ममपि नोपलभन्ते प्रागेवाधर्मम्, मार्गमपि नोपलभन्ते प्रागेवामार्गम्, शीलमपि नोपलभन्ते न मन्यन्ते प्रागेव दौःशील्यम्, अपर्यापन्नाश्च सर्वत्रैधातुके, अपर्यापन्नाश्च सर्वभवगतिच्युत्युपपत्तिषु, अनध्यवसिताश्च काये जीविते च प्रागेव बाह्येषु वस्तुषु, कृतपर्यन्ताश्च संसारस्रोतसः, उत्तीर्णाश्च महाभवार्णवात्, समुत्तीर्णाश्च महासंग्रामात्, तेषां शारिपुत्र बोधिसत्त्वानां महासत्त्वानामेषु धर्मेषु विषयश्च गतिश्च, सर्वविषया अविषया इति च येषां परिजानन्ते (परिज्ञानम् ?), ते तथारूपाः सत्पुरुषाः सर्वविषयेष्वनध्यवसिताः, ते महासिंहाः। ते सर्वविषयेष्वनध्यापन्नाः, ते तद्रूपाः सत्पुरुषाः। सर्वविषयनिरुपलिप्तास्ते, तेऽसंसृष्टाः। सर्वविषयसमतिक्रान्तास्ते, ते महासार्थवाहाः। येषां शारद्वतीपुत्र एषु धर्मेषु विषयो गतिश्च। नाहं शारद्वतीपुत्र अस्यां पर्षदि समनुपश्यामि एकमपि बोधिसत्त्वम्, यस्य नैषु धर्मेषु विषयो वा अधिमुक्तिर्वा, यो वा एषु धर्मेषु साकाङ्क्षो वा सविचिकित्सो वा। निष्काङ्क्षेयं शारद्वतीपुत्र पर्षदेषु धर्मेषु निर्विचिकित्सा निर्वैमतिका। नास्ति शारद्वतीपुत्र एषां बोधिसत्वानामेषु धर्मेषु विमतिः। विमतिसमुद्धाताय शारद्वतीपुत्र एते सत्पुरुषाः सर्वसत्त्वानां स्थिताः। निःसंशया ह्येते शारद्वतीपुत्र एष्वेवंरूपेषु धर्मेषु संशयसमतिक्रान्ताः॥

येऽपि ते शारद्वतीपुत्र पश्चिमे काले पश्चिमे समये इमां धर्मदेशनां श्रोष्यन्ति, तेऽपि निःसंशया भविष्यन्ति सर्वधर्मेषु, सर्वसत्त्वानां च संशयच्छेदनाय प्रतिपन्ना भविष्यन्ति, निःसंशयाश्च ते धर्मं देशयिष्यन्ति। नाहं शारद्वतीपुत्र परीत्तकुशलमूलानां सत्त्वानामेषु धर्मेष्वधिमुक्तिं वदामि। नापि तेषामेषु धर्मेष्ववकाशः, नापि तेषामिदं धनम्। नापि ते शारद्वतीपुत्र सत्त्वाः परीत्तकुशलमूलसमन्वागता भविष्यन्ति, येषामियं धर्मदेशनां श्रोत्रपथमप्यागमिष्यति किमङ्ग पुनर्ये उद्ग्रहीष्यन्ति धारयिष्यन्ति वाचयिष्यन्ति पर्यवाप्स्यन्ति। नियतास्ते बुद्धधर्मेषु, व्याकृतास्ते बुद्धैर्भगवद्भिः। एवं च ते सिंहनादं नदिष्यन्ति यथाहमेतर्हि सिंहनादं नदामि अस्तम्भितनादं महापुरुषनादं स्वयंभूनादम्। ये एषु धर्मेष्वत्यन्तशः श्रद्धां जनयित्वा छन्दं जनयिष्यन्ति अनुत्तरायां सम्यक्संबोधौ, तेषामपि त एव व्याकरणं भविष्यन्ति। तत्कमाद्धेतोः ? दुर्लभा हि शारद्वतीपुत्र ते सत्त्वाः, य इमान् गम्भीरान् धर्मान् श्रुत्वा प्रीतिं च विन्दन्ति, प्रामोद्यं च जनयन्ति, अधिमुञ्चन्ते च। अतः शारद्वतीपुत्र दुर्लभतमास्ते सत्त्वाः, ये गम्भीरान् धर्मान् श्रुत्वा अनुत्तरायां सम्यक्संबोधौ चित्तमुत्पादयन्ति, छन्दं च जनयन्ति महाकुशलमूलसमन्वागताः। नाहं शारद्वतीपुत्र तान् सत्त्वान् महासंसारसंप्रस्थितानिति वदामि येषामयं प्रज्ञापारमितानिर्देशः श्रवणपथमप्यागमिष्यति, श्रुत्वा च (ये) पठिष्यन्ति अधिमोक्ष्यन्ति उदारं च प्रीतिसौमनस्यं जनयिष्यन्ति, एषु धर्मेषु छन्दं जनयिष्यन्ति पुनः पुनः श्रवणायापि, कः पुनर्वादः उद्देष्टुं वा स्वाध्यातुं वा परेभ्यो देशयितुं वा। व्याकरोम्यहं शारद्वतीपुत्र अनवक्रान्तनियामान् अनियतान् श्रावकप्रत्येकबुद्धयाने अनुत्तरायां सम्यक्संबोधौः। नाहं शारद्वतीपुत्र हीनधर्मसमन्वागतानां सत्त्वानामग्रतो धर्मेष्ववकाशं समनुपश्यामि। उदारेयं शारद्वतीपुत्र बुद्धबोधिः। यद्भूयसा च सत्त्वा हीनाधिमुक्तिका हीनधर्मसमन्वागता अकृतकल्याणाः। अकुशला एष्वेवंरूपेषु गम्भीरेषु धर्मेषु निरुपलेपेषु। ये पुनस्ते शारद्वतीपुत्र उदाराः सत्त्वा उदारधर्माधिमुक्ता महायानसंप्रस्थिताः सुपरिप्राप्तकार्याः सुसंनाहसंनद्धाः सुविचित्रार्था महामार्गेण संप्रस्थिता अविषमेण ऋजुना, अगहनेन समेन अपगतखाणुकण्टकेन अपगतश्वभ्रप्रपातेन शुचिना अपगतकिल्बिषेण अकुटिलेन अवङ्केन, ये लोकहिताय संप्रस्थिता लोकसुखाय लोकानुकम्पायै महतो जनकायस्यार्थाय हिताय सुखाय व देवानां च मनुष्याणां च, अवभासकरास्तीर्थभूताः सत्त्वानाम्, महाकारुणिका हितानुकम्पका हितकामाः सुखकामा योगक्षेमकामाः, सर्वसत्त्वानां सुखोपधानाय प्रत्युपस्थिताः, तेषां शारद्वतीपुत्र तथारूपाणां सत्त्वानां बोधिसत्त्वानां महासत्त्वानामिदं महाधनम्। त एव च शारद्वतीपुत्र महासत्त्वा अस्य धर्मरत्नस्य प्रत्येषकाः। तेषां चैतद्धनमुदारधनम्। तत्कस्य हेतोः ? न हि शारद्वतीपुत्र अकृतपुण्यानां सत्त्वानामकृतकल्याणानां हीनाधिमुक्तिकानां श्रद्धाविहीनानामस्मिन्नुदारे धनेऽधिमुक्तिर्जायते। एतच्च मे शारद्वतीपुत्र संधाय भाषितम्-धातुशः सत्वाः संस्यन्दन्ति हीनाधिमुक्तिका हीनाधिमुक्तिकैः, उदाराधिमुक्तिका उदाराधिमुक्तिकैरिति॥

अथ खल्वायुष्मान् शारद्वतीपुत्रो भगवन्तमेतदवोचत्-किंगोचरा भगवन् प्रज्ञापारमिता ? एवमुक्ते भगवानायुष्मन्तं शारद्वतीपुत्रमेतदवोचत्-अनन्तविषयगोचरा शारद्वतीपुत्र प्रज्ञापारमिता। तद्यथापि नाम शारद्वतीपुत्र वायुधातुरनन्तविषयगोचरः, एवमेव प्रज्ञापारमिता अनन्तविषयगोचरा। तद्यथापि नाम शारद्वतीपुत्र वायुधातुराकाशधातुविषयगोचरः, एवमेव प्रज्ञापारमिता आकाशधातुविषयगोचरा। तद्यथापि नाम शारद्वतीपुत्र आकाशधातुर्वायुधातुश्च न क्वचित्संदृश्येते, न कस्यचिद्धर्मस्य अभिनिर्वृत्तिलक्षणेन प्रत्युपस्थितौ, एवमेव शारद्वतीपुत्र प्रज्ञापारमिता न क्वचिद्धर्मे संदृश्यते, न कस्यचिद्धर्मस्य अभिनिर्वृत्तिलक्षणेन प्रत्युपस्थिता। तद्यथापि नाम शारद्वतीपुत्र आकाशधातुर्वायुधातुश्च अग्राह्यापरिनिष्पत्तितो न वर्णनिमित्तेन संख्यां गच्छतः, एवमेव शारद्वतीपुत्र प्रज्ञापारमिता अग्राह्यानिष्पत्तितो न केनचिद्वर्णनिमित्तेन संख्यां गच्छति वा उपैति वा। तद्यथापि नाम शारद्वतीपुत्र आकाशधातुर्वायुधातुश्च न कस्यचिद्धर्मस्य परिनिष्पत्तिदर्शनेनोपयातौ, एवमेव प्रज्ञापारमिता न कस्यचिद्धर्मस्य परिनिष्पत्तिदर्शनेनोपैति॥

आह-किंलक्षणेय भगवन् प्रज्ञापारमिता ? भगवानाह-अलक्षणेयं शारद्वतीपुत्र प्रज्ञापारम्तिआ। तद्यथापि नाम शारद्वतीपुत्र आकाशधातुश्च वायुधातुश्च न कस्यचिद्धर्मस्य परिचिष्पत्तिलक्षणेनोपगच्छतः, एवमेव शारदव्तीपुत्र प्रज्ञापारमिता न कस्यचिद्धर्मस्य परिनिष्पत्तिलक्षणेनोपैति। आह-किंलक्षणेयं बह्गवन् प्रज्ञापारमिता ? भगवानाह-अलक्षणा हि शारद्वतीपुत्र प्रज्ञापारमिता, यतो त्न सङ्गलक्षणेन संविद्यते। तद्यथापि नाम शारद्वतीपुत्र आकाशधातुर्वायुधातुध्च न कस्यचिद्धर्मस्य परिनिष्पत्तिलक्षणेनोपगच्छतः, एवमेव प्रज्ञापारमिता न कस्यचिद्धर्मस्य परिनिष्पत्तिलक्षणेनोपैति। अलक्षणा हि शारद्वतीपुत्र प्रज्ञापारमिता, यतो न संविद्यते। तद्यथापि नाम शारद्वतीपुत्र आकाशधातुर्न क्वचित्सज्जति, एवमेव प्रज्ञापार्मैता न क्वचित्सज्जति, ते नोच्यते असङ्गलक्षणेति। न च शारद्वतीपुत्र असङ्गस्य किंचिल्लक्षणम्, अपि तु खलु व्यवहारपदमेतत्। तेनोच्यते असङ्गलक्षणा प्रज्ञापारमित्ति। तदेवितत् शारद्वतीपुत्र असङ्गलक्षणं निर्दिश्यते। न च असङ्गस्य लक्षणं न निमित्तम्। असङ्ग इति शारद्वतीपुत्र सङ्गपरिज्ञैषा, सङ्गानुपलब्धिरेषा, सङ्गयथाभूततैषा, सङ्गविपर्यासपरिज्ञैषा। न हि शारद्वतीपुत्र सङ्गे सङ्गो चिद्यते, तेनोच्यते सङ्गयथा भूतता सङ्गानुपलब्धिः। असङ्गतेति शारद्वतिपुत्र इयं प्रज्ञापारमिता, असङ्गलक्षणज्ञाननिर्देश एषः। सर्वधर्मा हि शारद्व्तीपुत्र असङ्गलक्षणाः। यद्यस्य धर्मस्य लक्षणम्, तदलक्षणम्। न हि तल्लक्षणाभिनित्वॄत्तये कश्चिद्धर्मः प्रत्युपस्थितः। यत्र च लक्षणं न संविद्यते, तदुच्यते अलक्षणमिति। यच्चालक्षणम्, तत्र नास्ति सङ्गः। सचेद्धर्मलक्षणमभविष्यत्, सङ्गोऽभविष्यत्सर्वधर्माणाम्। यस्मात्तर्हि सर्वधर्मा इति, न पुनर्यथोच्यते। यदसंङ्गलक्षणम्, न तच्छक्य्स्ं प्रव्याहर्तुम्। तत्कस्य हेतोः ? असत्त्वादसङ्गलक्षणस्य, विविक्तत्वादसङ्गलक्षणस्य, अनुपलब्धेरसङ्गलक्षणस्य। यो गि शारदव्तीपुत्र धर्मोऽसङ्गलक्षणः, स न केनचिन्निदर्शन प्रत्युपस्थितः, न सङ्गदर्शनेन, अपि तु खलु पुनः सत्त्वानामेतदसङ्गलक्षणनिदर्शनं कृतम्। यद्धि शारद्वतीपुत्र संक्लेशस्य लक्षणम्, तदलक्षणम्। न हि लक्षणेन संक्लेशः पर्त्युपस्थितः, विपर्यासेन शारद्वगीपुत्र संक्लेशः प्रत्युपस्थितः। यश्च विपर्यास्ः, तदलक्षाणम्। यदलक्षणम्, न तद्व्यवहारेणापि लक्षणम्। अलक्षणमेतत्। यदपि शारद्वतीपुत्र व्यवदानम्, तस्यापि नास्ति लक्षणम्। तत्कस्माद्धेतोः ? संक्लेश एव च तावच्चारद्वतीपित्र अलक्षणः, प्राग्र्व व्यव्दानम्। या शारद्वतीपुत्र संक्लेशस्य परिज्ञा, सा यथाभूता। न तस्याः कश्चित्संकेल्शः। विपर्यस्तास्तु सत्त्वाः स्ंक्लिश्यन्ते। यश्च विपर्यास्ः, सोऽभूतः । योऽभूतः, तत्र भूतस्य परिनिष्पत्तिर्वा लक्षणं वा नास्ति। यविं शारद्वतीपुत्रम् परिज्ञा, तद्व्यवदानमित्युच्यते। संक्लेश एवालक्षणः, प्रागेव व्यव्दानम्। उभावेतौ शारद्वतीपुत्र धर्मावलक्षणौ अपरिनिष्पत्तिः, इयमसङ्गतेत्युच्यते। असङ्गलक्षणाह् सर्वधर्मा इति। सर्वधर्माणां हि सङ्गो न संविद्यते। असङ्गलक्षणेषु हि शार्द्व्तीपुत्र सज्जन्ति सर्वबालपृथग्जनाः। अयं शारद्व्तीपुत्र सर्वधर्माणामसङ्गलक्षणज्ञानगोचरनिर्देशः। अयं च शारद्वतीपुत्र प्रज्ञापारमिता गोचरः। असङ्गलक्षण्स्ज्ञानगोचरा हि शारद्वतीपुत्र पर्ज्ञापारमिता। तेनोच्यते अनन्तगोचरा प्रज्ञापारम्तेति। या असङ्गता, सा अनन्तविषयज्ञानगोचरा। गोचर इति शारद्वतीपुत्र अगोचरस्यैतदधिवचनम्। न् अहि शारद्व्तीपुत्र गोचरनिदर्शनलक्षणेन प्रज्ञापारमिता भाव्यते। विषय इति शारद्वतीपुत्र अविषय ए ष धर्माणाम् एषा यथाभूतता, यथावत्ता। सर्वधर्मा हि अविषयाः, अविषयत्वात्। यैवं धर्माणां परिज्ञा, अयमुच्यते विषय्गोचर इति, न पुनर्यथोच्यते। य एवं सर्वदह्र्मपरिज्ञया न क्वचित्सङ्गः, इदमुच्यते असङ्गलक्षणमिति। तेनोच्यते असङ्गलक्षणा प्रज्ञापारम्तिआ इति॥

एष्वेवंरूपेषु शारद्वतीपुत्र धर्मेषु न बहवः सहायकाः प्रतिलभ्यन्ते। तथागतज्ञानविषयनिर्देश एषः, यैवं धर्माणां सूचना संप्रकाशना विभाजना। न ह्येषु शारद्वतीपुत्र धर्मेषु कश्चिदन्यः सहायः, अन्यत्र दृष्टसत्यैः श्रावकैरविनिवर्तनीयैर्वा बोधिसत्त्वैर्महासत्वैर्दृष्टिसंपन्नैर्वा पुद्गलैरप्रत्युदावर्तनीयैः। तेषामपि तावच्छारद्वतीपुत्र दृष्टिसंपन्नानामेषु धर्मेषु चरितानां संशयः स्यात्। निःसंशयः शारद्वतीपुत्र कायसाक्षी च बोधिसत्त्वश्च प्रतिलब्धक्षान्तिकः। अभूमिरेषु शारद्वतीपुत्र धर्मेषु बालपृथग्जनानाम्। नायं शारद्वतीपुत्र प्रज्ञापारमितानिर्देशो हीनाधिमुक्तिकानां सत्त्वानां हस्तं गमिष्यति। परिशुद्धकुशलमूलसमन्वागतास्ते शारद्वतीपुत्र सत्त्वा भविष्यन्ति बहुबुद्धपर्युपासिताः, येषामयं प्रज्ञापारमितानिर्देशो हस्तं गमिष्यति। अवरोपितकुशलमूलास्ते सत्त्वा भविष्यन्ति कल्याणाशयाः, कृताधिकारा बुद्धेषु भगवत्सु बोधायावरोपितबुद्धबीजा बुद्धयानसमारूढा बुद्धानां भगवतामासन्नस्थायिनो योनिशः प्रश्नपृच्छकाः, येषामयं प्रज्ञापारमितानिर्देशो हस्तं गमिष्यति। आसन्नास्ते क्षान्तिप्रतिलम्भस्य, क्षान्तिप्रतिलब्धा वा भविष्यन्ति, येषामयं प्रज्ञापारमितानिर्देशो हस्तं गमिष्यति। ये च व्याकृताः, ते क्षिप्रमनुत्तरां सम्यक्संबोधिमभिसंभोत्स्यन्ते स्थापयित्वा प्रणिधानवशात्। ये न व्याकृताः, ते क्षिप्रं संमुखं व्याकरणं प्रतिलप्स्यन्ते, अथ च शारद्वतीपुत्र व्याकृता एव ते मन्तव्याः संमुखव्याकरणेन। न हि शारद्वतीपुत्र अपरिपक्वकुशलमूलानां सत्त्वानामयं सूत्रान्तः श्रोत्रपथमप्यागमिष्यति, किमङ्ग पुनर्यदेतं सूत्रान्तं प्रतिलभेरन् वा लेखयेयुर्वा आराधयेयुर्वा उद्दिशेयुर्वा ध्यायेरन् वा, परेभ्यो वा विस्तरेण संप्रकाशयेयुः, नैतत्स्थानं विद्यते। परिपक्वकुशलमूलास्ते शारद्वतीपुत्र सत्त्वाः, य इमं सूत्रान्तं श्रोष्यन्ति लिखिष्यन्ति वाचयिष्यन्ति स्वाध्यास्यन्ति। किंचापि शारद्वतीपुत्र उत्तप्तकुशलमूलानां सत्त्वानामयं धर्मपर्यायो हस्तं गमिष्यति। अपि तु खलु पुनः शारद्वतीपुत्र आरोचयामि ते, प्रतिवेदयामि ते। न तेन कुलपुत्रेण वा कुलदुहित्रा वा बोधिसत्त्वयानीयेन वा श्रावकयानीयेन वा इमान् धर्मान् प्रतिलभ्य अल्पोत्सुकेन भवितव्यम्, कुसीदेन वा मिद्धबहुलेन वा असंप्रज्ञेन वा अनुपस्थितस्मृतिना वा विक्षिप्तचित्तेन वा आमिषगृद्धेन वा लोलेन वा मुखरेण वा तुन्देन वा प्रगल्भेन वा प्राकृतेन्द्रियेण वा। किंचापि शारद्वतीपुत्र कुशलमूलानि कृतानि न विसंवादयन्ति। अपि तु खलु इमान् धर्मान् लब्ध्वा बोधिसत्त्वेन भूयस्या मात्रया अप्रमादश्च वीर्यं च उत्साहश्च छन्दश्च अकौसीद्यं च संवृतेन्द्रियता च अमुखरता चासेवितव्या, स्मृत्युपस्थानेषु बाहुश्रुत्येषु च योगः करणीयः। आरब्धवीर्येण चैषामेवंरूपाणां गुणानां परिपूरये व्यायन्तव्यम्। नैतच्छारद्वतीपुत्र एवंरूपाणां धर्माणां श्रवणफलम्, यद्बोधिसत्त्वो वा श्रावकयानिको वा एवंरूपान् धर्मान् श्रुत्वा प्रमादमापद्येत, विश्वासं वा गच्छेत्, छन्दं वा परिहीयेत, वीर्यं वा हापयेत्, शैथिल्यं वोपदर्शयेत्, व्यापादबहुलो वा भवेत्। नैतत्सफलं भवेत्, नापि तेन इमे एवंरूपा धर्माः श्रुता भवेयुः। श्रुतमपि शारद्वतीपुत्र भूतप्रतिपत्तेरेतदधिवचनम्, न विप्रतिपत्तेः। न हि शारद्वतीपुत्र विप्रतिपन्नेन अयं धर्मः श्रुतो भवति। श्रुतार्थकुशलैः शारद्वतीपुत्र युष्माभिर्भवितव्यं प्रतिपत्तिस्थितैः। नास्ति शारद्वतीपुत्र विप्रतिपन्नानामानुलोमिकी क्षान्तिः। प्रतिपत्तिरेषा शारद्वतीपुत्र अस्मिन् धर्मे उच्यते, यो यथानिर्दिष्टेषु धर्मेषु प्रतिपद्यते। क्षान्तिसंपन्नस्य शारद्वतीपुत्र पुद्गलस्य प्रतिपत्तिस्थितस्य न भूयोऽपायगमनं भवति, क्षिप्रं चैषु धर्मेषु समुदागच्छति। न अवरमात्रकेण कुशलमूलेन विश्वासमापत्तव्यम्। अनिक्षिप्तधुरेणापि विश्वासो न कर्तव्यः, यावदेषु धर्मेषु परिनिष्पत्स्यत इति। यः शारद्वतीपुत्र एषु धर्मेषु परिनिष्पन्नः शिक्षितो लब्धक्षान्तिर्न भूयसा अपायगमनसंवर्तनीयं कर्म कुर्यात्। न चास्य भूयः कौसीद्यं वा हीनभागीयं वा भवेत्। नापि तस्य प्रत्युदावर्तनभयं भवेत्। नापि शैथिल्यमापद्येत। तत्कस्य हेतोः ? परिज्ञातो हि शारद्वतीपुत्र तेन भवति संक्लेशश्च व्यवदानं च, दृष्टं च तेन यथाभूतं भवति-सर्वधर्मा विपर्याससमुत्थिता अभूता इति। स एवं सम्यग्दर्शी क्षान्तिसंपन्नो भवति सूरतोऽमन्दवान् (?) शीलविशुद्धिस्थित आचारगोचरचारित्रसंवरसंपन्नः। देवा अपि शारद्वतीपुत्र तथारूपेभ्यः स्पृहयन्ति प्रागेव मनुष्याः। देवानामपि ते तथारूपाः सत्त्वाः स्पृहणीया भवन्ति प्रागेव मनुष्याणाम्। देवानामपि ते सत्कारार्हा भवन्ति प्रागेव मनुष्याणाम्। देवैरपि ते रक्षणीया भवन्ति प्रागेव मनुष्यैः। देवनागयक्षराक्षसगरुडगन्धर्वैरपि ते रक्षणीया भवन्ति, तेषां च रक्षावरणगुप्तये समुत्सुका भवन्तीति॥

आर्यप्रज्ञापारमितायामौपम्यपरिवर्तो नाम चतुर्थः॥

4 Aupamyaparivartaścaturthaḥ \।

atha khalu bhagavān suvikrāntavikrāmiṇaṁ bodhisattvaṁ mahāsattvametadavocat-tadyathāpi nāma suvikrāntavikrāmin svapnadarśī puruṣaḥ svapnasvabhāvanirdeśaṁ ca nirdiśati, na ca svapnasvabhāvanirdeśaḥ kaścitsaṁvidyate \। tatkasmāddhetoḥ ? svapna eva na saṁvidyate, kutaḥ punaḥ svapnasvabhāvanirdeśo bhaviṣyati? evameva suvikrāntavikrāmin prajñāpāramitāyāḥ svabhāvaśca nirdiśyate, na ca prajñāpāramitāyāḥ svabhāvaḥ kaścitsaṁvidyate \। tadyathāpiu nāma suvikrāntavikrāmin svapno na kasyaciddharmasya nidarśanena pratyupasthitaḥ \। evameva prajñāpāramitā na kasyaciddharmasya nidarśanena pratyupasthitā \।\।

tadyathāpi nāma suvikrāntavikrāmin māyādarśī puruṣo māyāsvabhāvanirdeśaṁ ca nirdiśati, na ca māyāyāḥ svabhāvanirdeśaḥ kaścitsaṁvidyate, kutaḥ punarmāyāsvabhāvanirdeśasya svabhāvo bhaviṣyati ? evameva prajñāpāramitā ca nirdiśyate, na ca prajñāpāramitāyāḥ svabhāvanirdeśaḥ kaścitsaṁvidyate \। tadyathāpi nāma suvikrāntavikrāmin māyā na kasyaciddharmasya abhinirvṛttaye pratyupasthitā, evameva prajñāpāramitā na kasyaciddharmasya abhinirvṛttaye pratyupasthitā \।\।

tadyathāpi nāma suvikrāntavikrāmin pratibhāsadarśī puruṣaḥ pratibhāsasvabhāvanirdeśaṁ ca nirdiśati, na ca kaścitpratibhāsasvabhāvaḥ saṁvidyate, kutaḥ punaḥ pratibhāsasvabhāvanirdeśo bhaviṣyati ? evameva suvikrāntavikrāmin prajñāpāramitā ca nirdiśyate, na ca kaścitprajñāpāramitāsvabhāvaḥ saṁvidyate, kutaḥ punaḥ prajñāpāramitāsvabhāvanirdeśo bhaviṣyati ? tadyathāpi nāma suvikrāntavikrāmin pratibhāso na kasyaciddharmasya nirdaśanena pratyupasthitaḥ, evameva prajñāpāramitā na kasyaciddharmasya nidarśanena pratyupasthitā \।\।

tadyathāpi nāma suvikrāntavikrāmin marīcidarśī puruṣo marīcidarśanaṁ ca nirdiśati, na ca marīcidarśana (svabhāvaḥ kaścit) saṁvidyate, kutaḥ punarmarīcidarśanasvabhāvo bhaviṣyati ? evameva suvikrāntavikrāmin prajñāpāramitā na nirdiśyate, na ca punaḥ prajñāpāramitāyāḥ svabhāvanirdeśaḥ kaścitsaṁvidyate \। tadyathāpi nāma suvikrāntavikrāmin marīcirna kasyaciddharmasya nidarśanena pratyupasthitā, evameva prajñāpāramitā na kasyaciddharmasya nidarśanena pratyupasthitā \।\।

tadyathāpi nāma suvikrāntavikrāmin pratiśrutkāgocarasthaḥ puruṣaḥ pratiśrutkāyāśca śabdaṁ śṛṇoti, na ca taṁ samanupaśyati \। yadā punaḥ svayamevānubhāṣate, tadā taṁ śabdaṁ śṛṇoti \। evameva prajñāpāramitānirdeśapadaṁ cādhigacchati śravaṇāya, na ca kasyaciddharmasya nirdeśaśravaṇāya gacchati anyatra yadābhibhāṣyate tadā ājñāyate, śravaṇapathaṁ cādhigacchati \।\।

tadyathāpi nāma suvikrāntavikrāmin phenapiṇḍadarśī puruṣaḥ phenapiṇḍasvabhāvaṁ ca nirdiśati, na ca phenapiṇḍasvabhāva upalabhyate adhyātmaṁ vā bahirdhā vā, kutaḥ punastannirdeśasvabhāvopalabdhirbhaviṣyati ? evameva suvikrāntavikrāmin prajñāpāramitā ca nirdiśyate, na ca prajñāpāramitāsvabhāva upalabhyate \। tadyathāpi nāma suvikrāntavikrāmin phenapiṇḍo na kasyaciddharmasya abhinirvṛttisvabhāvamupaiti, evameva prajñāpāramitā na kasyaciddharmasya abhinirvṛttasvabhāvamupaiti \।\।

tadyathāpi nāma suvikrāntavikrāmin budbudadarśī puruṣo budbudasvabhāvaṁ ca nirdiśati, na ca budbudasvabhāvaḥ saṁvidyate, kutaḥ punarbudbudasvabhāvanirdeśo bhaviṣyati ? evameva suvikrāntavikrāmin prajñāpāramitā ca nirdiśyate, na ca prajñāpāramitāyāḥ svabhāvaḥ saṁvidyate \। tadyathāpi nāma suvikrāntavikrāmin budbudo na kasyaciddharmasya abhinirvṛttisvabhāvena pratyupasthitaḥ, evameva suvikrāntavikrāmin prajñāpāramitā na kasyaciddharmasya abhinirvittisvabhāvena pratyupasthitā \।\।

tadyathāpi nāma suvikrāntavikrāmin puruṣaḥ kadalyāḥ sāraṁ paryeṣamāṇo nopalabhate, atha ca tasyāḥ patraiḥ kāryaṁ karoti, evameva suvikrāntavikrāmin prajñāpāramitāyāḥ sāraṁ na saṁvidyate, prajñāpāramitāyā nirdeśaḥ kāryaṁ ca karoti \।\।

tadyathāpi nāma suvikrāntavikrāmin puruṣa ākāśanidarśanena vyavahārati, na cākāśasya kiṁcinnidarśanam saṁvidyate \। evameva suvikrāntavikrāmin prajñāpāramiteti vyavahāraḥ kriyate, na ca kasyacinnidarśanena vyavahriyate \। tadyathāpi nāma suvikrāntavikrāmin nākāśaṁ na vyavahriyate, na ca kasyaciddharmasya nidarśanena vā pariniṣpattyā vā vyavahriyate \। evameva suvikrāntavikrāmin prajñāpāramitā ca vyavahriyate, na ca kasyaciddharmasya nidarśanena vā pariniṣpattyā vā vyavahriyate \।\।

tadyathāpi nāma suvikrāntavikrāmin chāyeti cātapaśceti vyavahriyate, na ca tau kasyaciddharmasya pariniṣpattaye pratyupasthitau, avabhāsaśca vijñāyate \। etameva suvikrāntavikrāmin prajñāpāramitā vyavahārapadaṁ gacchati, na ca kasyaciddharmasya nidarśanena vyavahārapadamāgacchati, avabhāsaṁ ca karoti sarvadharmāṇām \।\।

tadyathāpi nāma suvikrāntavikrāmin maṇiratnamuttaptaṁ mahatāvabhāsena pratyupasthitaṁ bhavati, na ca so'vabhāso'dhyātmaṁ vā bahirdhā vā darśanamupaiti \। evameva suvikrāntavikrāmin prajñāpāramitā avabhāsakṛtyena pratyupasthitā, na ca so'vabhāso'adhyātmaṁ vā bahirdhā vā darśanamupaiti \।\।

tadyathāpi nāma suvikrāntavikrāmin tailapradyotasya dhmāyato nāsyārciṣo muhūrtamapi saṁtiṣṭhante, avabhāsaṁ ca kurvanti, tenāvabhāsena rūpāṇi darśanamāgacchanti \। evameva suvikrāntavikrāmin prajñāpāramitā na kasmiṁściddharme'vatiṣṭhate, dharmāṇāṁ cāvabhāsaṁ karoti, tena cāvabhāsena sarvadharmā yathābhūtadarśanamāgacchantyāryāṇām \।\।

atha khalvāyuṣmān śāradvatīputro bhagavantametadavocat-āścaryaṁ bhagavan prajñāpāramitā ca nirdiṣṭā, prajñāpāramitāyāśca apariniṣpattirnirdiṣṭā \। evamukte bhagavānāyuṣmantaṁ śāradvatīputrametadavocat-evametacchāradvatīputra, evametat \।
apariniṣpannā prajñāpāramitā rūpāpariniṣpattitaḥ \।
vedanāsaṁjñāsaṁskāravijñānāpariniṣpattito'pariniṣpannā prajñāpāramitā \।
avidyāpariniṣpattito'pariniṣpannā prajñāpāramitā \। evaṁ saṁskārāpariniṣpattito'pariniṣpannā prajñāpāramitā \।
vijñānāpariniṣpattito'pariniṣpannā prajñāpāramitā \।
nāmarūpāpariniṣpattitaḥ, ṣaḍāyatanāpariniṣpattitaḥ, sparśāpariniṣpattitaḥ, vedanāpariniṣpattitaḥ, tṛṣṇāpariniṣpattitaḥ, upādānāpariniṣpattitaḥ, bhavāpariniṣpattitaḥ, jātyapariniṣpattitaḥ, jarāvyādhimaraṇaśokaparidevaduḥkhadaurmanasyopāyāsāpariniṣpattito'pariniṣpannā prajñāpāramitā \।
dhātvāyatanānityaduḥkhānātmaśāntaviparyāśanīvaraṇadṛṣṭivicaritācayopacayāpariniṣpattito'pariniṣpannā prajñāpāramitā \। sukhaduḥkhāduḥkhāsukhāpariniṣpattito'pariniṣpannā prajñāpāramitā \। udayavyayasthityanyathātvāpariniṣpattito'pariniṣpannā prajñāpāramitā \।
samudayāstaṁgatātmasattvajīvapoṣapuruṣapudgalamanujamānavakārakakārayitrutthāpaka

samutthāpakavedakavedayitṛjñātṛjñāpakāniṣpattito'pariniṣpanā prajñāpāramitā \।
satyamṛṣāsaṁskṛtāsaṁskṛtagamanāgamanasanidarśanānidarśanādhyātmabahirdhāpariniṣpattito'pariniṣpannā prajñāpāramitā \।
pṛthivyaptejovāyukāmarūpārūpyākāśavijñānadharmadhātvapariniṣpattito'pariniṣpannā prajñāpāramitā \।
karmavipākahetupratyayocchedaśāśvatātītānāgatapratyutpannapūrvāntāparāntamadhyāntaśīladauḥśīlyakṣāntivyā

pādavīryakausīdyadhyānavikṣepaprajñādauṣprajñyacittamanovijñānānantarāyacyutyupapattisaṁkleśavyavadāna-

smṛtyupasthānasamyakprahāṇarddhipādendriyabalabodhyaṅgamārgāryasatyāpramāṇadhyānavimokṣasamādhisamāpattya-

bhijñāśūnyatānimittāpraṇihitakuśalākuśalasāsravānāsravalaukikalokottarasāvadyānavadyasaṁskṛtāsaṁskṛtavyākṛtāvyā-

kṛtakṛṣṇaśuklākṛṣṇaśuklaparyāpannāparyāpannahīnapraṇītamadhyarāgadveṣamohadṛṣṭaśrutamatavijñātamanyanā-

sthitavitarkavicārārambaṇamāyerṣyāmātsaryasaṁyogadvayalakṣaṇānutpādānabhisaṁskāraśamathavidarśanāvidyā-

vimuktikṣayavirāganirodhasarvopadhipratinisargasaṁvṛtiparamārthaśrāvakabhūmipratyekabuddhabhūmisarvajñānājñānā-

saṅgajñānasvayaṁbhūjñānāsamasamajñānabodhisattvapraṇidhānaśrāvakapratyekabuddhasaṁpadapramāṇaparyāpannā-

samasamasarvajñajñānasarvadharmayathāvadanidarśanasarvadharmajñānadarśanāpariniṣpattito'pariniṣpannā prajñāpāmitā \। sattvaparipākāpariniṣpattito'pariniṣpannā prajñāpāramitā \। lakṣaṇasaṁpadbuddhakṣetrapariśuddhibuddhabalavaiśāradyā-

ṣṭādaśāveṇikabuddhadharmāpariniṣpattito'pariniṣpannā prajñāpāramitā \।
nirvāṇāpariniṣpattito'pariniṣpannā prajñāpāramitā, yāvat sarvadharmakuśalākuśalāpariniṣpattito'pariniṣpannā prajñāpāramitā \।
sarvametadvistareṇa kartavyam \।\।

tadyathāpi nāma śāradvatīputra ākāśamarūpyanidarśanamabhāvo'pariniṣpannam, evameva prajñāpāramitā arūpiṇyanirdarśanā abhāvo'pariniṣpannā \। tadyathāpi nāma śāradvatīputra indrāyudhaṁ nānāraṅgavicitraṁ ca saṁdṛśyate, na cāsya kācidraṅganiṣpattiḥ saṁvidyate nopalabhyate, evameva prajñāpāramitā nānānidarśanaiśca pratyupasthitā, na cāsyā nidarśanasvabhāva upalabhyate \। tadyathāpi nāma śāradvatīputra ākāśe na jātu kenacitpañcāṅgulipariniṣpattirdṛṣṭapūrvā, śāradvatīputra na jātu kenacitprajñāpāramitāpariniṣpattisvabhāvo dṛṣṭapūrvaḥ \।\।

evamukte āyuṣmān śāradvatīputro bhagavantametadavocat-durdṛśeyaṁ bhagavan prajñāpāramitā \। āha-tathā hi śāradvatīputra na kasyaciddarśanamupaiti \। āha-duranubodhā bhagavan prajñāpāramitā \।
āha-tathā hi śāradvatīputra nāsyāṁ kaścidupalabhyate yo'bhisaṁbuddhaḥ \।
āha-anidarśaneyaṁ bhagavan prajñāpāramitā \। āha-tathā hi śāradvatīputra prajñāpāramitā na kasyaciddharmasya nidarśanena pratyupasthitā \।
āha-asvabhāveyaṁ bhagavan prajñāpāramitā \।
āha-rūpavedanāsaṁjñāsaṁskāravijñānāsvabhāvatvāt śāradvatīputra asvabhāveyaṁ prajñāpāramitā \।
dhātvāyatanapratītyasamutpādāsvabhāvato'svabhāvā prajñāpāramitā \।
viparyāsanīvaraṇadṛṣṭigatatṛṣṇāvicaritāsvabhāvato'svabhāvā prajñāpāramitā \।

ātmasattvajīvapoṣapuruṣapudgalamanujamānavakārakakārayitrutthāpakasamutthāpakaveda

kavedayitrasvabhāvato'svabhāvā prajñāpāramitā \।
pṛthivyaptejovāyvākāśavijñānadharmadhātvasvabhāvato'svabhāvā prajñāpāramitā\। kāmarūpārūpyadhātvasvabhāvato'svabhāvā prajñāpāramitā \।
śīladauḥśīlyakṣāntivyāpādavīryakausīdyadhyānavikṣepaprajñādauṣprajñyāsvabhāvato'svabhāvā prajñāpāramitā \। bodhipakṣadharmāsvabhāvato'svabhāvā prajñāpāramitā \।
āryasatyaśamathavidarśanābhijñādhyānavimokṣasamādhisamāpattyasvabhāvato'svabhāvā prajñāpāramitā \। vidyāvimuktyasvabhāvato'svabhāvā prajñāpāramitā \।
kṣayavirāganirodhāsvabhāvato'svabhāvā prajñāpāramitā \।
anutpādajñānanirodhajñānāsvabhāvato'svabhāvā prajñāpāramitā \।
nirvāṇāsvabhāvato'svabhāvā prajñāpāramitā \।
śrāvakabhūmipratyekabuddhabhūmibuddhabhūmyasvabhāvato'svabhāvā prajñāpāramitā \। paramārthajñānadarśanasaṁvṛtyasvabhāvato'svabhāvā prajñāpāramitā \। asaṅgajñānasarvajñajñānāsvabhāvato'svabhāvā prajñāpāramitā \।\।

evamukte āyuṣmān śāradvatīputra bhagavantametadavocat-neyaṁ bhagavan prajñāpāramitā kasyaciddharmasya pariniṣpattaye pratyupasthitā na nirodhāya \। āha- tathā hi śāradvatīputra prajñāpāramitā na kasyaciddharmasya utpādāya vā pariniṣpattaye vā nirodhāya vā ātmatāyai vā anātmatāyai vā pratyupasthitā \। āha-neyaṁ bhagavan prajñāpāramitā kasyaciddharmasya ārambaṇayogena pratyupasthitā \। āha-tathā hi śāradvatīputra nirārambaṇāḥ sarvadharmāḥ \। tathā hi ta eva dharmā na saṁvidyante, yatrārambaṇaṁ bhavet \। āha-neyaṁ bhagavan prajñāpāramitā kasyaciddharmasya hānaye vā vṛddhaye vā pratyupasthitā \। āha-tathā hi śāradvatīputra prajñāpāramitā na kaṁciddharmaṁ samanupaśyati, yo dharmo hīyate vā vardhate vā \। āha-neyaṁ bhagavan prajñāpāramitā kasyaciddharmasya samatikramāya pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yaṁ samatikrāmet \। āha-neyaṁ bhagavan prajñāpāramitā kasyaciddharmasya apacayāya vā upacayāya vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yasya apacayo vā upacayo vā bhavet \। āha-neyaṁ bhagavan prajñāpāramitā kasyaciddharmasya saṁyogāya vā visaṁyogāya vā pratyupasthitā \। āha- tathā hi śāradvatīputra prajñāpāramitā na kaṁciddharmamupalabhate, yaṁ dharmaṁ saṁyojayedvā visaṁyojayedvā \। āha-neyaṁ bhagavan prajñāpāramitā kasyaciddharmasya naye vā vinaye vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharmo netavyo vā vinetavyo vā \। āha-neyaṁ bhagavan prajñāpāramitā kasyaciddharmasya upakārāya vā apakārāya vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yasya upakāraṁ vā apakāraṁ vā kuryāt \। āha-neyaṁ bhagavan prajñāpāramitā kasyaciddharmasya saṁbhavāya vā asaṁbhavāya vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharmaḥ saṁbhavedvā na saṁbhavedvā\। āha - neyaṁ bhagavan prajñāpāramitā kasyaciddharmasya saṁprayogāya vā viprayogāya vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharmaḥ saṁprayujyate vā viprayujyate vā \। āha-neyaṁ bhagavan prajñāpāramitā kasyaciddharmasya saṁvāsāya vā asaṁvāsāya vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharmaḥ saṁvasedvā na saṁvasedvā \। āha-neyaṁ bhagavan prajñāpāramitā kasyaciddharmasya pravṛttaye vā apravṛtaye vā pratyupasthitā \।
āha-tathā hi śāradvatīputra prajñāpāramitā na kaṁciddharmamupalabhate, yasya dharmasya pravṛttirvā apravṛttirvā bhavet \। āha-neyaṁ bhagavan prajñāpāramitā kasyaciddharmasya kriyayā vā karaṇena vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yasya dharmasya kriyā vā karaṇaṁ vā bhavet \।
āha-neyaṁ bhagavan prajñāpāramitā kasyaciddharmasya samatayā vā viṣamatayā vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharmaḥ samo vā viṣamo vā syāt \। āha-neyaṁ bhagavan prajñāpāramitā kasyaciddharmasya saṁgrahāya vā asaṁgrahāya vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharmaḥ saṁgrahītavyo vā utsraṣṭavyo vā syāt \। āha-neyaṁ bhagavan prajñāpāramitā kenacitkāryeṇa pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharmaḥ kāryakaraḥ syāt \।\।

āha-gambhīreyaṁ bhagavan prajñāpāramitā \। āha-rūpagambhīratayā śāradvatīputra gambhīrā prajñāpāramitā \। evaṁ vedanāsaṁjñāsaṁskāravijñānagambhīratayā śāradvatīputra gambhīrā prajñāpāramitā \। avidyāgambhīratayā gambhīrā prajñāpāramitā \।

saṁskāravijñānanāmarūpaṣaḍāyatanasparśavedanātṛṣṇopādānabhavajātijarāmaraṇaśokaparidevaduḥkhadaurmanasyo-

pāyāsagambhīratayā gambhīrā prajñāpāramitā \। viparyāsagambhīratayā gambhīrā prajñāpāramitā \। pañcanīvaraṇagambhīratayā gambhīrā prajñāpāramitā \। dṛṣṭigambhīratayā gambhīrā prajñāpāramitā \।
ātmagambhīratayā gambhīrā prajñāpāramitā \। sattvagambhīratayā gambhīrā prajñāpāramitā \। prapañcagambhīratayā gambhīrā prajñāpāramitā \।
aprapañcagambhīratayā gambhīrā prajñāpāramitā \।
śīladauḥśīlyagambhīratayā gambhīrā prajñāpāramitā \।

kṣāntivyāpādavīryakausīdyadhyānavikṣepaprajñādauṣprajñyendriyabalabodhyaṅgasmṛtyupasthānasamyakprahāṇarddhi-pādāviparyāsāryāṣṭāṅgamārgaduḥkhasamudayanirodhamārgavimuktajñānadarśanātītānāgatapratyutpannatrya-dhvasamatāgambhīratayā gambhīrā prajñāpāramitā \। caturvaiśāradyarddhipādābhijñāgambhīratayā gambhīrā prajñāpāramitā \। atītānāgatapratyutpannāsaṅgajñānagambhīratayā gambhīrā prajñāpāramitā \।

buddhadharmagambhīratayā gambhīrā prajñāpāramitā \।
kṣayajñānānutpādajñānanirodhajñānābhi-

saṁskārajñānavirāgajñānagambhīratayā gambhīrā prajñāpāramitā \।
nīvaraṇagambhīratayā gambhīrā prajñāpāramitā \।\।

tadyathāpi nāma śāradvatīputra samudro gambhīro vipulo'prameyaḥ, evameva prajñāpāramitā gambhīrā vipulā aprameyā \। gambhīreti śāradvatīputra aprameyadharmaratnasaṁcayabhūtā, yasyā gādho na labhyate \। gambhīreti śāradvatīputra nāsyā gatirlabhyate \। gambhīreti śāradvatīputra nāsyā guṇaparyanto'dhigamyate \। tadyathāpi nāma śāradvatīputra samudro mahāsāgaraḥ sarvaratnasaṁnicayo'prameyaratnabharito mahāratnaparipūrṇaḥ, evameva prajñāpāramitā sarvadharmaratnasaṁnicayā mahādharmaratnasaṁnicayā aprameyadharmaratnasaṁnicayā \। āha-neyaṁ bhagavan prajñāpāramitā kasyaciddharmasya nidarśanena pratyupasthitā \।
āha-tathā hi śāradvatīputra prajñāpāramitā na kasyaciddharmasyopalambhena pratyupasthitā, yaṁ dharmaṁ nidarśayet \।
āha-neyaṁ bhagavan prajñāpāramitā kasyaciddharmasya jñānena vā ajñānena vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yasya dharmasya jñānaṁ vā ajñānaṁ vā syāt \।
āha-neyaṁ bhagavan prajñāpāramitā kasyaciddharmasya ārakṣāyai vā guptyai vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yasya dharmasya ārakṣāṁ vā guptiṁ vā kuryāt \।
āha-neyaṁ bhagavan prajñāpāramitā kasyaciddharmasya saṁgrahāya vā parigrahāya vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yasya dharmasya saṁgrahaṁ vā parigrahaṁ vā kuryāt \। āha-neyaṁ bhagavan prajñāpāramitā kasyaciddharmasya niśrayeṇa vā aniśrayeṇa vā pratyupasthitā \। āha-tathā hi śāradvatīputra prajñāpāramitā na kaṁciddharmaṁ samanupaśyati, yasya dharmasya niśrayaṁ vā aniśrayaṁ vā kuryāt \। āha-neyaṁ bhagavan prajñāpāramitā kasyaciddharmasya ālayena vā vilayena vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yasmin ālayaṁ vā vilayaṁ vā kuryāt \। āha-neyaṁ bhagavan prajñāpāramitā kasyaciddharmasya abhiniveśena pratyupasthitā \।
āha-tathā hi śāradvatīputra prajñāpāramitā na kaṁciddharmamupalabhate, yasminnabhiniveśaṁ kuryāt \। āha-neyaṁ bhagavan prajñāpāramitā kasyaciddharmasya adhyavasānena pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, na samanupaśyati, yasminnadhyavasānaṁ kuryāt \। āha-neyaṁ bhagavan prajñāpāramitā kasyaciddharmasya saṁvāsena vā asaṁvāsena vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yena dharmeṇa sārdhaṁ vaset \। āha-neyaṁ bhagavan prajñāpāramitā kasyaciddharmasya saṁdhinā vā visaṁdhinā vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharmaḥ saṁdhātavyo vā visaṁdhātavyo vā \।
āha-neya bhagavan prajñāpāramitā kasyaciddharmasya rāgeṇa vā virāgeṇa vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yasmin dharme rajyeta vā virajyeta vā \।
āha-neyaṁ bhagavan prajñāpāramitā kasyaciddharmasya dveṣeṇa vā adveṣeṇa vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharma sadveṣo vā vigatadveṣo vā bhavet\।
āha-neyaṁ bhagavan prajñāpāramitā kasyaciddharmasya mohena vā vigatamohena vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate, yo dharmo mūḍho vā syādvigatamoho vā \। āha-neyaṁ bhagavan prajñāpāramitā kasyaciddharmasya jñāpayitrī vā ajñāpayitrī vā pratyupasthitā \। āha-tathā hi śāradvatīputra prajñāpāramitā na kaṁciddharmamupalabhate na samanupaśyati, yaṁ dharmaṁ jānīyāt yasya vā dharmasya jñāpayitrī vā bhavet \। āha-neyaṁ bhagavan prajñāpāramitā kasyaciddharmasya prakṛtyā vā aprakṛtyā vā pratyupasthitā \। āha-tathā hi śāradvatīputra prajñāpāramitā na kasyaciddharmasya prakṛtiṁ vā samanupaśyati \।
āha-neyaṁ bhagavan prajñāpāramitā kasyaciddharmasya śuddhyā vā viśuddhyā vā pratyupasthitā \। āha-tathā hi śāradvatīputra prajñāpāramitā na kaṁciddharmaṁ samanupaśyati, yaṁ dharmaṁ śodhayedvā viśodhayedvā \।\।

āha-prakṛtipariśuddheyaṁ bhagavan prajñāpāramitā \।
āha-rūpapariśuddhitaḥ śāradvatīputra pariśuddhā prajñāpāramitā \। evaṁ vedanāsaṁjñāsaṁskāravijñānapariśuddhitaḥ śāradvatīputra pariśuddhā prajñāpāramitā \। avidyāpariśuddhitaḥ pariśuddhā prajñāpāramitā, saṁskārapariśuddhito vijñānapariśuddhito nāmarūpapariśuddhitaḥ ṣaḍāyatanapariśuddhitaḥ pariśuddhā prajñāpāramitā, sparśavedanātṛṣṇopādānabhavajātijarāmaraṇapariśuddhitaḥ pariśuddhā prajñāpāramitā, śokaparidevaduḥkhadaurmanasyopāyāsapariśuddhitaḥ pariśuddhā prajñāpāramitā \। viparyāsanīvaraṇadṛṣṭigatapariśuddhitaḥ pariśuddhā prajñāpāramitā \। rāgadveṣamohapariśuddhitaḥ pariśuddhā prajñāpāramitā \।
ātmasattvajīvapoṣapuruṣapudgalamanujamānavakārakakārayitṛvedayitrutthāpakasamutthāpakajñātṛdarśakapariśuddhitaḥ pariśuddhā prajñāpāramitā \। ucchedaśāśvatapariśuddhitaḥ pariśuddhā prajñāpāramitā \। antānantapariśuddhitaḥ pariśuddhā prajñāpāramitā \।
dānapāramitāpariśuddhitaḥ pariśuddhā prajñāpāramitā \।
śīlakṣāntivīryadhyānaprajñāpariśuddhitaḥ pariśuddhā prajñāpāramitā \।
indriyabalabodhyaṅgadhyānavimokṣasamādhisamāpattipariśuddhitaḥ pariśuddhā prajñāpāramitā \। maitrīkaruṇāmuditopekṣāpariśuddhitaḥ pariśuddhā prajñāpāramitā \। smṛtyupasthānasamyakprahāṇapariśuddhitaḥ pariśuddhā prajñāpāramitā \। aviparyāsapariśuddhitaḥ pariśuddhā prajñāpāramitā \। duḥkhasamudayanirodhamārgapariśuddhitaḥ pariśuddhā prajñāpāramitā \। abhijñāpariśuddhitaḥ pariśuddhā prajñāpāramitā \।
mārgapariśuddhitaḥ pariśuddhā prajñāpāramitā \।
śrāvakabhūmipariśuddhitaḥ pariśuddhā prajñāpāramitā \।
pratyekabuddhabhūmipariśuddhitaḥ pariśuddhā prajñāpāramitā \।
buddhabhūmipariśuddhitaḥ pariśuddhā prajñāpāramitā \।
buddhadharmasaṁghapariśuddhitaḥ pariśuddhā prajñāpāramitā \।
śrāvakadharmapariśuddhitaḥ pariśuddhā prajñāpāramitā \।
pratyekabuddhadharmapariśuddhitaḥ pariśuddhā prajñāpāramitā \।
atītānāgatapratyutpannadarśanapariśuddhitaḥ pariśuddhā prajñāpāramitā \।
asaṅgajñānadarśanapariśuddhitaḥ pariśuddhā prajñāpāramitā \।
aṣṭādaśāveṇikabuddhadharmapariśuddhitaḥ pariśuddhā prajñāpāramitā \।
kāmadhātupariśuddhito rūpadhātupariśuddhitaḥ ārūpyadhātupariśuddhitaḥ pariśuddhā prajñāpāramitā \। pṛthvīdhātupariśuddhitaḥ pariśuddhā prajñāpāramitā \। aptejovāyudhātupariśuddhitaḥ pariśuddhā prajñāpāramitā \। sattvadhātupariśuddhito dharmadhātupariśuddhitaḥ ākāśadhātupariśuddhitaḥ pariśuddhā prajñāpāramitā \।\।

evamukte āyuṣmān śāriputro bhagavantametadavocat-āścaryaṁ bhagavan yāvat prakṛtipariśuddhā prajñāpāramitā \। āha-ākāśapariśuddhitaḥ śāradvatīputra prajñāpāramitā \। āha-arūpiṇyanidarśanā bhagavan prajñāpāramitā \। āha-tathā hi śāradvatīputra prajñāpāramitā na kasyaciddharmasya rūpapariniṣpattyā vā nidarśanena vā pratyupasthitā \।
āha-apratihateyaṁ bhagavan prajñāpāramitā \। āha-tathā hi śāradvatīputra prajñāpāramitā na kaṁciddharmaṁ samanupaśyati yasmin pratihanyeta \।
āha-akṛteyaṁ bhagavan prajñāpāramitā \। āha-kārakānupalabdhitaḥ śāradvatīputra \। āha-asamavasaraṇeyaṁ bhagavan prajñāpāramitā \।
āha-tathā hi śāradvatīputra prajñāpāramitā na kaṁciddharmaṁ yena dharmeṇa sārdhaṁ samavasaret \। āha-aprajñapanīyeyaṁ bhagavan prajñāpāramitā \। āha-tathā hi śāradvatīputra prajñāpāramitā na kaṁciddharmamupalabhate yena dharmeṇa prajñapyeta \। āha-asādhāraṇeyaṁ bhagavan prajñāpāramitā \। (āha-tathā hi śāradvatīputra prajñāpāramitā na kaṁciddharmamupalabhate yena dharmeṇa sādhāraṇā bhavet \।) āha-alakṣaṇeyaṁ bhagavan prajñāpāramitā \। āha-lakṣaṇānupalabdhitaḥ śāradvatīputra \। āha-apratibhāseyaṁ bhagavan prajñāpāramitā \।
āha-pratibhāsānupalabdhitāmupādāya \। āha-anantapāramiteyaṁ bhagavan prajñāpāramitā \। āha-rūpānantatayā śāradvatīputra anantapāramiteyam \।
evaṁ vedanāsaṁjñāsaṁskāravijñānānantatayā anantapāramiteyam \।
viparyāsānantatayā anantapāramiteyam \। nīvaraṇānantatayā anantapāramiteyam \। avidyānantatayā saṁskārānantatayā vijñānanantatayā nāmarūpānantatayā ṣaḍāyatanasparśavedanātṛṣṇopādānabhavajātijarāmaraṇaśokaparidevaduḥkhadaurmanasyopāyāsānantatayā anantapāramiteyam \। dṛṣṭigatānantatayā rāgadveṣamohānantatayā ucchedaśāśvatānantatayā pūrvāntakoṭyanantatayā anantapāramiteyam \।
aparāntakoṭyanantatayā anantapāramiteyam \। dānānantatayā śīlānantatayā kṣāntyanantatayā vīryānantatayā dhyānānantatayā prajñānantatayā anantapāramiteyaṁ prajñāpāramitā \। smṛtyupasthānānantatayā samyakprahāṇarddhipādendriyabalabodhyaṅgamārgānantatayā aviparyāsānantatayā anantapāramiteyam \।
dhyānavimokṣasamādhisamāpattyanantatayā anantapāramiteyam \।
ārambaṇānantatayā anantapāramiteyam \। vidyāvimuktijñānadarśanānantatayā anantapāramiteyam \।
śrāvakabhūmipratyekabuddhabhūmibuddhabhūmyanantatayā anantapāramiteyam \। śrāvakadharmapratyekabuddhadharmabuddhadharmānantatayā anantapāramiteyam \। ātmasattvānantatayā anantapāramiteyam \।
kāmadhātvanantatayā anantapāramiteyam \। rūpadhātvanantatayā anantapāramiteyam \। ārūpyadhātvanantatayā anantapāramiteyam \।
abhijñānantatayā anantapāramiteyam \। nīvaraṇānantatayā anantapāramiteyam \। atītānāgatapratyutpannajñānadarśanānantatayā anantapāramiteyam \। asaṅgānantatayā ākāśānantatayā dharmadhātvanantatayā anantapāramiteyam \।\।

na hyasyāḥ śāradvatīputra prajñāpāramitāyā anto vā madhyaṁ vā paryavasānaṁ vā upalabhyate, nāpi kenacidupalabdhāḥ \।
anantāparyantapāramiteyaṁ śāradvatīputra yaduta prajñāpāramitā \।
tadyathāpi nāma śāradvatīputra ākāśasyānto nopalabhyate, evameva prajñāpāramitāyā anto nopalabhyate \। pṛthivīdhātvanantatayā śāradvatīputra prajñāpāramitānantatā draṣṭavyā \। abdhātvanantatayā tejodhātvanantatayā vāyudhātvanantatayā vijñānadhātvanantatayā prajñāpāramitānantatā anugantavyā \। anantamadhyaparyantatā hi śāradvatīputra prajñāpāramitā anuboddhavyā \। na hi śāradvatīputra prajñāpāramitā deśasthā na pradeśasthā \। rūpāparyantatayā śāradvatīputra prajñāpāramitāparyantatā anugantavyā \। peyālam \। evaṁ vedanāsaṁjñāsaṁskāravijñānāparyantatayā śāradvatīputra prajñāpāramitāparyantatā anugantavyā \। avidyāparyantatayā saṁskārāparyantatayā vijñānāparyantatayā nāmarūpaṣaḍāyatanāparyantatayā yāvat jarāmaraṇaśokaparidevaduḥkhadaurmanasyopāyāsāparyantatayā śāradvatīputra prajñāpāramitāparyantatā anugantavyā \।
viparyāsāparyantatayā śāradvatīputra prajñāpāramitāparyantatā anugantavyā \। nīvaraṇāparyantatayā dṛṣṭigatāparyantatayā śāradvatīputra prajñāpāramitāparyantatā anugantavyā \। ātmānantatayā sattvānantatayā prajñāpāramitāparyantatā anugantavyā \। dānānantatayā śīlānantatayā kṣāntyanantatayā vīryānantatayā dhyānānantatayā prajñānantatayā śāradvatīputra prajñāpāramitānantatā anugantavyā \।
smṛtyupasthānasamyakprahāṇarddhipādāparyantatayā prajñāpāramitānantatā anugantavyā \।

indriyabalabodhyaṅgamārgadhyānavimokṣasamādhisamāpattyaparyantatayā śāradvatīputra prajñāpāramitāparyantatā anugantavyā \।
duḥkhasamudayanirodhamārgāparyantatayā śāradvatīputra prajñāpāramitāparyantatā anugantavyā \। abhijñāparyantatayā vimuktyaparyantatayā vimuktijñānadarśanāparyantatayā śāradvatīputra prajñāpāramitāparyantatā anugantavyā \। pṛthagjanadharmāparyantatayā śrāvakadharmāparyantatayā pratyekabuddhadharmāparyantatayā buddhadharmāparyantatayā śāradvatīputra prajñāpāramitāparyantatā anugantavyā \। vidyāparyantatayā vimuktyaparyantatayā vimuktijñā\[nadarśa\]nāparyantatayā śāradvatīputra prajñāpāramitāparyantatā anugantavyā \। paryantānupalabdhitaḥ śāradvatīputra prajñāpāramitāparyantatetyucyate, antānupalabdhito'nantetyucyate \। ananteti śāradvatīputra aparyantavacanametat \। ātmānupādānataḥ śāradvatīputra sarvadharmānantatā anugantavyā \। ākāśānantatayā śāradvatīputra sarvadharmānantāparyantā anugantavyā \।

evamukte āyuṣmān śāradvatīputro bhagavantametadavocat-kīdṛśānāṁ bhagavan bodhisattvānāmeṣu dharmeṣu viṣayaḥ ? bhagavānāha-ye te śāradvatīputra bodhisattvā dharmamapi nopalabhante prāgevādharmam, mārgamapi nopalabhante prāgevāmārgam, śīlamapi nopalabhante na manyante prāgeva dauḥśīlyam, aparyāpannāśca sarvatraidhātuke, aparyāpannāśca sarvabhavagaticyutyupapattiṣu, anadhyavasitāśca kāye jīvite ca prāgeva bāhyeṣu vastuṣu, kṛtaparyantāśca saṁsārasrotasaḥ, uttīrṇāśca mahābhavārṇavāt, samuttīrṇāśca mahāsaṁgrāmāt, teṣāṁ śāriputra bodhisattvānāṁ mahāsattvānāmeṣu dharmeṣu viṣayaśca gatiśca, sarvaviṣayā aviṣayā iti ca yeṣāṁ parijānante (parijñānam ?), te tathārūpāḥ satpuruṣāḥ sarvaviṣayeṣvanadhyavasitāḥ, te mahāsiṁhāḥ \। te sarvaviṣayeṣvanadhyāpannāḥ, te tadrūpāḥ satpuruṣāḥ \।
sarvaviṣayanirupaliptāste, te'saṁsṛṣṭāḥ \। sarvaviṣayasamatikrāntāste, te mahāsārthavāhāḥ \। yeṣāṁ śāradvatīputra eṣu dharmeṣu viṣayo gatiśca \। nāhaṁ śāradvatīputra asyāṁ parṣadi samanupaśyāmi ekamapi bodhisattvam, yasya naiṣu dharmeṣu viṣayo vā adhimuktirvā, yo vā eṣu dharmeṣu sākāṅkṣo vā savicikitso vā \। niṣkāṅkṣeyaṁ śāradvatīputra parṣadeṣu dharmeṣu nirvicikitsā nirvaimatikā \। nāsti śāradvatīputra eṣāṁ bodhisatvānāmeṣu dharmeṣu vimatiḥ \। vimatisamuddhātāya śāradvatīputra ete satpuruṣāḥ sarvasattvānāṁ sthitāḥ \। niḥsaṁśayā hyete śāradvatīputra eṣvevaṁrūpeṣu dharmeṣu saṁśayasamatikrāntāḥ \।\।

ye'pi te śāradvatīputra paścime kāle paścime samaye imāṁ dharmadeśanāṁ śroṣyanti, te'pi niḥsaṁśayā bhaviṣyanti sarvadharmeṣu, sarvasattvānāṁ ca saṁśayacchedanāya pratipannā bhaviṣyanti, niḥsaṁśayāśca te dharmaṁ deśayiṣyanti \। nāhaṁ śāradvatīputra parīttakuśalamūlānāṁ sattvānāmeṣu dharmeṣvadhimuktiṁ vadāmi \। nāpi teṣāmeṣu dharmeṣvavakāśaḥ, nāpi teṣāmidaṁ dhanam \। nāpi te śāradvatīputra sattvāḥ parīttakuśalamūlasamanvāgatā bhaviṣyanti, yeṣāmiyaṁ dharmadeśanāṁ śrotrapathamapyāgamiṣyati kimaṅga punarye udgrahīṣyanti dhārayiṣyanti vācayiṣyanti paryavāpsyanti \। niyatāste buddhadharmeṣu, vyākṛtāste buddhairbhagavadbhiḥ \। evaṁ ca te siṁhanādaṁ nadiṣyanti yathāhametarhi siṁhanādaṁ nadāmi astambhitanādaṁ mahāpuruṣanādaṁ svayaṁbhūnādam \। ye eṣu dharmeṣvatyantaśaḥ śraddhāṁ janayitvā chandaṁ janayiṣyanti anuttarāyāṁ samyaksaṁbodhau, teṣāmapi ta eeva vyākaraṇaṁ bhaviṣyanti \।
tatkamāddhetoḥ ? durlabhā hi śāradvatīputra te sattvāḥ, ya imān gambhīrān dharmān śrutvā prītiṁ ca vindanti, prāmodyaṁ ca janayanti, adhimuñcante ca \। ataḥ śāradvatīputra durlabhatamāste sattvāḥ, ye gambhīrān dharmān śrutvā anuttarāyāṁ samyaksaṁbodhau cittamutpādayanti, chandaṁ ca janayanti mahākuśalamūlasamanvāgatāḥ \। nāhaṁ śāradvatīputra tān sattvān mahāsaṁsārasaṁprasthitāniti vadāmi yeṣāmayaṁ prajñāpāramitānirdeśaḥ śravaṇapathamapyāgamiṣyati, śrutvā ca (ye) paṭhiṣyanti adhimokṣyanti udāraṁ ca prītisaumanasyaṁ janayiṣyanti, eṣu dharmeṣu chandaṁ janayiṣyanti punaḥ punaḥ śravaṇāyāpi, kaḥ punarvādaḥ uddeṣṭuṁ vā svādhyātuṁ vā parebhyo deśayituṁ vā \। vyākaromyahaṁ śāradvatīputra anavakrāntaniyāmān aniyatān śrāvakapratyekabuddhayāne anuttarāyāṁ samyaksaṁbodhauḥ \। nāhaṁ śāradvatīputra hīnadharmasamanvāgatānāṁ sattvānāmagrato dharmeṣvavakāśaṁ samanupaśyāmi\। udāreyaṁ śāradvatīputra buddhabodhiḥ \। yadbhūyasā ca sattvā hīnādhimuktikā hīnadharmasamanvāgatā akṛtakalyāṇāḥ \। akuśalā eṣvevaṁrūpeṣu gambhīreṣu dharmeṣu nirupalepeṣu \। ye punaste śāradvatīputra udārāḥ sattvā udāradharmādhimuktā mahāyānasaṁprasthitāḥ supariprāptakāryāḥ susaṁnāhasaṁnaddhāḥ suvicitrārthā mahāmārgeṇa saṁprasthitā aviṣameṇa ṛjunā, agahanena samena apagatakhāṇukaṇṭakena apagataśvabhraprapātena śucinā apagatakilbiṣeṇa akuṭilena avaṅkena, ye lokahitāya saṁprasthitā lokasukhāya lokānukampāyai mahato janakāyasyārthāya hitāya sukhāya va devānāṁ ca manuṣyāṇāṁ ca, avabhāsakarāstīrthabhūtāḥ sattvānām, mahākāruṇikā hitānukampakā hitakāmāḥ sukhakāmā yogakṣemakāmāḥ, sarvasattvānāṁ sukhopadhānāya pratyupasthitāḥ, teṣāṁ śāradvatīputra tathārūpāṇāṁ sattvānāṁ bodhisattvānāṁ mahāsattvānāmidaṁ mahādhanam \। ta eva ca śāradvatīputra mahāsattvā asya dharmaratnasya pratyeṣakāḥ \। teṣāṁ caitaddhanamudāradhanam \। tatkasya hetoḥ ? na hi śāradvatīputra akṛtapuṇyānāṁ sattvānāmakṛtakalyāṇānāṁ hīnādhimuktikānāṁ śraddhāvihīnānāmasminnudāre dhane'dhimuktirjāyate \। etacca me śāradvatīputra saṁdhāya bhāṣitam-dhātuśaḥ satvāḥ saṁsyandanti hīnādhimuktikā hīnādhimuktikaiḥ, udārādhimuktikā udārādhimuktikairiti \।\।

atha khalvāyuṣmān śāradvatīputro bhagavantametadavocat-kiṁgocarā bhagavan prajñāpāramitā ? evamukte bhagavānāyuṣmantaṁ śāradvatīputrametadavocat-anantaviṣayagocarā śāradvatīputra prajñāpāramitā \। tadyathāpi nāma śāradvatīputra vāyudhāturanantaviṣayagocaraḥ, evameva prajñāpāramitā anantaviṣayagocarā \। tadyathāpi nāma śāradvatīputra vāyudhāturākāśadhātuviṣayagocaraḥ, evameva prajñāpāramitā ākāśadhātuviṣayagocarā \। tadyathāpi nāma śāradvatīputra ākāśadhāturvāyudhātuśca na kvacitsaṁdṛśyete, na kasyaciddharmasya abhinirvṛttilakṣaṇena pratyupasthitau, evameva śāradvatīputra prajñāpāramitā na kvaciddharme saṁdṛśyate, na kasyaciddharmasya abhinirvṛttilakṣaṇena pratyupasthitā \। tadyathāpi nāma śāradvatīputra ākāśadhāturvāyudhātuśca agrāhyāpariniṣpattito na varṇanimittena saṁkhyāṁ gacchataḥ, evameva śāradvatīputra prajñāpāramitā agrāhyāniṣpattito na kenacidvarṇanimittena saṁkhyāṁ gacchati vā upaiti vā \। tadyathāpi nāma śāradvatīputra ākāśadhāturvāyudhātuśca na kasyaciddharmasya pariniṣpattidarśanenopayātau, evameva prajñāpāramitā na kasyaciddharmasya pariniṣpattidarśanenopaiti \।\।

āha-kiṁlakṣaṇeya bhagavan prajñāpāramitā ? bhagavānāha-alakṣaṇeyaṁ śāradvatīputra prajñāpāramtiā \। tadyathāpi nāma śāradvatīputra ākāśadhātuśca vāyudhātuśca na kasyaciddharmasya pariciṣpattilakṣaṇenopagacchataḥ, evameva śāradavtīputra prajñāpāramitā na kasyaciddharmasya pariniṣpattilakṣaṇenopaiti \। āha-kiṁlakṣaṇeyaṁ bahgavan prajñāpāramitā ? bhagavānāha-alakṣaṇā hi śāradvatīputra prajñāpāramitā, yato tna saṅgalakṣaṇena saṁvidyate \। tadyathāpi nāma śāradvatīputra ākāśadhāturvāyudhātudhca na kasyaciddharmasya pariniṣpattilakṣaṇenopagacchataḥ, evameva prajñāpāramitā na kasyaciddharmasya pariniṣpattilakṣaṇenopaiti \। alakṣaṇā hi śāradvatīputra prajñāpāramitā, yato na saṁvidyate \। tadyathāpi nāma śāradvatīputra ākāśadhāturna kvacitsajjati, evameva prajñāpārmaitā na kvacitsajjati, te nocyate asaṅgalakṣaṇeti \। na ca śāradvatīputra asaṅgasya kiṁcillakṣaṇam, api tu khalu vyavahārapadametat \। tenocyate asaṅgalakṣaṇā prajñāpāramitti \। tadeavitat śāradvatīputra asaṅgalakṣaṇaṁ nirdiśyate \। na ca asaṅgasya lakṣaṇaṁ na nimittam \।
asaṅga iti śāradvatīputra saṅgaparijñaiṣā, saṅgānupalabdhireṣā, saṅgayathābhūtataiṣā, saṅgaviparyāsaparijñaiṣā \। na hi śāradvatīputra saṅge saṅgo cidyate, tenocyate saṅgayathā bhūtatā saṅgānupalabdhiḥ \।
asaṅgateti śāradvatiputra iyaṁ prajñāpāramitā, asaṅgalakṣaṇajñānanirdeśa eṣaḥ \। sarvadharmā hi śāradvtīputra asaṅgalakṣaṇāḥ \। yadyasya dharmasya lakṣaṇam, tadalakṣaṇam \। na hi tallakṣaṇābhinitvṝttaye kaściddharmaḥ pratyupasthitaḥ \। yatra ca lakṣaṇaṁ na saṁvidyate, taducyate alakṣaṇamiti \। yaccālakṣaṇam, tatra nāsti saṅgaḥ \।
saceddharmalakṣaṇamabhaviṣyat, saṅgo'bhaviṣyatsarvadharmāṇām \।
yasmāttarhi sarvadharmā iti, na punaryathocyate \। yadasaṁṅgalakṣaṇam, na tacchakysṁ pravyāhartum \। tatkasya hetoḥ ? asattvādasaṅgalakṣaṇasya, viviktatvādasaṅgalakṣaṇasya, anupalabdherasaṅgalakṣaṇasya \। yo gi śāradavtīputra dharmo'saṅgalakṣaṇaḥ, sa na kenacinnidarśaena pratyupasthitaḥ, na saṅgadarśanena, api tu khalu punaḥ sattvānāmetadasaṅgalakṣaṇanidarśanaṁ kṛtam \। yaddhi śāradvatīputra saṁkleśasya lakṣaṇam, tadalakṣaṇam \। na hi lakṣaṇena saṁkleśaḥ partyupasthitaḥ, viparyāsena śāradvagīputra saṁkleśaḥ pratyupasthitaḥ \।
yaśca viparyāsḥ, tadalakṣāṇam \। yadalakṣaṇam, na tadvyavahāreṇāpi lakṣaṇam \। alakṣaṇametat \। yadapi śāradvatīputra vyavadānam, tasyāpi nāsti lakṣaṇam \। tatkasmāddhetoḥ ? saṁkleśa eva ca tāvaccāradvatīpiutra alakṣaṇaḥ, prāgrva vyavdānam \। yā śāradvatīputra saṁkleśasya parijñā, sā yathābhūtā \। na tasyāḥ kaścitsaṁkelśaḥ \। viparyastāstu sattvāḥ sṁkliśyante \। yaśca viparyāsḥ, so'bhūtaḥ \। yo'bhūtaḥ, tatra bhūtasya pariniṣpattirvā lakṣaṇaṁ vā nāsti \। yaviaṁ śāradvatīputram parijñā, tadvyavadānamityucyate \। saṁkleśa evālakṣaṇaḥ, prāgeva vyavdānam \।
ubhāvetau śāradvatīputra dharmāvalakṣaṇau apariniṣpattiḥ, iyamasaṅgatetyucyate \। asaṅgalakṣaṇāh sarvadharmā iti \। sarvadharmāṇāṁ hi saṅgo na saṁvidyate \। asaṅgalakṣaṇeṣu hi śāardvtīputra sajjanti sarvabālapṛthagjanāḥ \। ayaṁ śāradvtīputra sarvadharmāṇāmasaṅgalakṣaṇajñānagocaranirdeśaḥ \। ayaṁ ca śāradvatīputra prajñāpāramitā gocaraḥ \। asaṅgalakṣaṇsjñānagocarā hi śāradvatīputra parjñāpāramitā \। tenocyate anantagocarā prajñāpāramteti \। yā asaṅgatā, sā anantaviṣayajñānagocarā \। gocara iti śāradvatīputra agocarasyaitadadhivacanam \। n ahi śāradvtīputra gocaranidarśanalakṣaṇena prajñāpāramitā bhāvyate \। viṣaya iti śāradvatīputra aviṣaya e ṣa dharmāṇām eṣā yathābhūtatā, yathāvattā \।
sarvadharmā hi aviṣayāḥ, aviṣayatvāt \। yaivaṁ dharmāṇāṁ parijñā, ayamucyate viṣaygocara iti, na punaryathocyate \। ya evaṁ sarvadahrmaparijñayā na kvacitsaṅgaḥ, idamucyate asaṅgalakṣaṇamiti \।
tenocyate asaṅgalakṣaṇā prajñāpāramtiā iti \।\।

eṣvevaṁrūpeṣu śāradvatīputra dharmeṣu na bahavaḥ sahāyakāḥ pratilabhyante \। tathāgatajñānaviṣayanirdeśa eṣaḥ, yaivaṁ dharmāṇāṁ sūcanā saṁprakāśanā vibhājanā \। na hyeṣu śāradvatīputra dharmeṣu kaścidanyaḥ sahāyaḥ, anyatra dṛṣṭasatyaiḥ śrāvakairavinivartanīyairvā bodhisattvairmahāsatvairdṛṣṭisaṁpannairvā pudgalairapratyudāvartanīyaiḥ \। teṣāmapi tāvacchāradvatīputra dṛṣṭisaṁpannānāmeṣu dharmeṣu caritānāṁ saṁśayaḥ syāt \। niḥsaṁśayaḥ śāradvatīputra kāyasākṣī ca bodhisattvaśca pratilabdhakṣāntikaḥ \। abhūmireṣu śāradvatīputra dharmeṣu bālapṛthagjanānām \। nāyaṁ śāradvatīputra prajñāpāramitānirdeśo hīnādhimuktikānāṁ sattvānāṁ hastaṁ gamiṣyati \।
pariśuddhakuśalamūlasamanvāgatāste śāradvatīputra sattvā bhaviṣyanti bahubuddhaparyupāsitāḥ, yeṣāmayaṁ prajñāpāramitānirdeśo hastaṁ gamiṣyati \। avaropitakuśalamūlāste sattvā bhaviṣyanti kalyāṇāśayāḥ, kṛtādhikārā buddheṣu bhagavatsu bodhāyāvaropitabuddhabījā buddhayānasamārūḍhā buddhānāṁ bhagavatāmāsannasthāyino yoniśaḥ praśnapṛcchakāḥ, yeṣāmayaṁ prajñāpāramitānirdeśo hastaṁ gamiṣyati \। āsannāste kṣāntipratilambhasya, kṣāntipratilabdhā vā bhaviṣyanti, yeṣāmayaṁ prajñāpāramitānirdeśo hastaṁ gamiṣyati \। ye ca vyākṛtāḥ, te kṣipramanuttarāṁ samyaksaṁbodhimabhisaṁbhotsyante sthāpayitvā praṇidhānavaśāt\। ye na vyākṛtāḥ, te kṣipraṁ saṁmukhaṁ vyākaraṇaṁ pratilapsyante, atha ca śāradvatīputra vyākṛtā eva te mantavyāḥ saṁmukhavyākaraṇena \। na hi śāradvatīputra aparipakvakuśalamūlānāṁ sattvānāmayaṁ sūtrāntaḥ śrotrapathamapyāgamiṣyati, kimaṅga punaryadetaṁ sūtrāntaṁ pratilabheran vā lekhayeyurvā ārādhayeyurvā uddiśeyurvā dhyāyeran vā, parebhyo vā vistareṇa saṁprakāśayeyuḥ, naitatsthānaṁ vidyate \। paripakvakuśalamūlāste śāradvatīputra sattvāḥ, ya imaṁ sūtrāntaṁ śroṣyanti likhiṣyanti vācayiṣyanti svādhyāsyanti \। kiṁcāpi śāradvatīputra uttaptakuśalamūlānāṁ sattvānāmayaṁ dharmaparyāyo hastaṁ gamiṣyati \। api tu khalu punaḥ śāradvatīputra ārocayāmi te, prativedayāmi te \। na tena kulaputreṇa vā kuladuhitrā vā bodhisattvayānīyena vā śrāvakayānīyena vā imān dharmān pratilabhya alpotsukena bhavitavyam, kusīdena vā middhabahulena vā asaṁprajñena vā anupasthitasmṛtinā vā vikṣiptacittena vā āmiṣagṛddhena vā lolena vā mukhareṇa vā tundena vā pragalbhena vā prākṛtendriyeṇa vā \। kiṁcāpi śāradvatīputra kuśalamūlāni kṛtāni na visaṁvādayanti \। api tu khalu imān dharmān labdhvā bodhisattvena bhūyasyā mātrayā apramādaśca vīryaṁ ca utsāhaśca chandaśca akausīdyaṁ ca saṁvṛtendriyatā ca amukharatā cāsevitavyā, smṛtyupasthāneṣu bāhuśrutyeṣu ca yogaḥ karaṇīyaḥ \।
ārabdhavīryeṇa caiṣāmevaṁrūpāṇāṁ guṇānāṁ paripūraye vyāyantavyam \।
naitacchāradvatīputra evaṁrūpāṇāṁ dharmāṇāṁ śravaṇaphalam, yadbodhisattvo vā śrāvakayāniko vā evaṁrūpān dharmān śrutvā pramādamāpadyeta, viśvāsaṁ vā gacchet, chandaṁ vā parihīyeta, vīryaṁ vā hāpayet, śaithilyaṁ vopadarśayet, vyāpādabahulo vā bhavet \।
naitatsaphalaṁ bhavet, nāpi tena ime evaṁrūpā dharmāḥ śrutā bhaveyuḥ \।
śrutamapi śāradvatīputra bhūtapratipatteretadadhivacanam, na vipratipatteḥ \। na hi śāradvatīputra vipratipannena ayaṁ dharmaḥ śruto bhavati\। śrutārthakuśalaiḥ śāradvatīputra yuṣmābhirbhavitavyaṁ pratipattisthitaiḥ \। nāsti śāradvatīputra vipratipannānāmānulomikī kṣāntiḥ \। pratipattireṣā śāradvatīputra asmin dharme ucyate, yo yathānirdiṣṭeṣu dharmeṣu pratipadyate \। kṣāntisaṁpannasya śāradvatīputra pudgalasya pratipattisthitasya na bhūyo'pāyagamanaṁ bhavati, kṣipraṁ caiṣu dharmeṣu samudāgacchati \। na avaramātrakeṇa kuśalamūlena viśvāsamāpattavyam \। anikṣiptadhureṇāpi viśvāso na kartavyaḥ, yāvadeṣu dharmeṣu pariniṣpatsyata iti \। yaḥ śāradvatīputra eṣu dharmeṣu pariniṣpannaḥ śikṣito labdhakṣāntirna bhūyasā apāyagamanasaṁvartanīyaṁ karma kuryāt \। na cāsya bhūyaḥ kausīdyaṁ vā hīnabhāgīyaṁ vā bhavet \। nāpi tasya pratyudāvartanabhayaṁ bhavet \।
nāpi śaithilyamāpadyeta \। tatkasya hetoḥ ? parijñāto hi śāradvatīputra tena bhavati saṁkleśaśca vyavadānaṁ ca, dṛṣṭaṁ ca tena yathābhūtaṁ bhavati-sarvadharmā viparyāsasamutthitā abhūtā iti \। sa evaṁ samyagdarśī kṣāntisaṁpanno bhavati sūrato'mandavān (?) śīlaviśuddhisthita ācāragocaracāritrasaṁvarasaṁpannaḥ \। devā api śāradvatīputra tathārūpebhyaḥ spṛhayanti prāgeva manuṣyāḥ \। devānāmapi te tathārūpāḥ sattvāḥ spṛhaṇīyā bhavanti prāgeva manuṣyāṇām \।
devānāmapi te satkārārhā bhavanti prāgeva manuṣyāṇām \। devairapi te rakṣaṇīyā bhavanti prāgeva manuṣyaiḥ \।
devanāgayakṣarākṣasagaruḍagandharvairapi te rakṣaṇīyā bhavanti, teṣāṁ ca rakṣāvaraṇaguptaye samutsukā bhavantīti \।\।

**Aaryaprajñāpāramitāyāmaupamyaparivarto nāma caturthaḥ \।\।**

**-------------------------------------------------------------**





**५. सुभूतिपरिवर्तः पञ्चमः।**



अथ खल्वायुष्मान् शारद्वतीपुत्र आयुष्मन्तं सुभूतिमेतदवोचत्-किमायुष्मन् सुभूते तूष्णींभावेनातिनामयसि ? किं न प्रतिभाति ते प्रज्ञापारमितामारभ्य अयं शास्ता स्वयं संमुखीभूतः, इयं च पर्षद् भाजनीभूता गम्भीराया धर्मदेशनायाः ? शुद्धेयमायुष्मन् सुभूते पर्षत्, आकाङ्क्षति च गम्भीरं धर्मं श्रोतुम्॥

एवमुक्ते आयुष्मान् सुभूतिरायुष्मन्तं शारिपुत्रमेवमाह-नाहं तमायुष्मन् धर्मं समनुपश्यामि यं मे आरभ्य प्रतिभायात्-न चाहमायुष्मन् शारद्वतीपुत्र प्रज्ञापारमितां समनुपश्यामि, न च बोधिसत्त्वं नापि प्रतिभानम्, नापि यत्प्रतिभायात्, नापि येन प्रतिभायात्, नापि यतः प्रतिभायात्। एवं समनुपश्यन् नाहमायुष्मन् शारद्वतीपुत्र प्रज्ञापारमितां बोधिसत्त्वानां महासत्त्वानां यच्च प्रतिभायात्, येन च प्रतिभायात्, यतश्च प्रतिभायात्, यस्य च प्रतिभायात्, किमिति निर्देक्ष्यामि, किं मे आरभ्य प्रतिभास्यति। एषैवात्र आयुष्मन् शारद्वतीपुत्र प्रज्ञापारमिता योऽव्याहारः, अनुदाहारः, अनभिहारः, अनभिलापः। न हि आयुष्मन् शारद्वतीपुत्र प्रज्ञापारमिता शक्योदाहार्तुं वा, प्रव्याहर्तुं वा, अभिलपितुं वा। यैवं विसर्जना, इयं प्रज्ञापारमिता। न हि आयुष्मन् शारद्वतीपुत्र प्रज्ञापारमिता अतीता वा अनागता वा प्रत्युत्पन्ना वा। न हि आयुष्मन् शारद्वतीपुत्र प्रज्ञापारमिता अतीतलक्षणा वा शक्या निर्देष्टुम्, अनागतलक्षणा वा प्रत्युत्पन्नलक्षणा वा। अलक्षणा अव्यवहारा एषा आयुष्मन् शारद्वतीपुत्र प्रज्ञापारमिता। नाहमायुष्मन् शारद्वतीपुत्र प्रज्ञापारमिताया लक्षणं समनुपश्यामि, येन लक्षणेन प्रज्ञापारमिता निर्दिश्येत। न हि आयुष्मन् शारद्वतीपुत्र यद्रूपस्य अतीतलक्षणं वा अनागतलक्षणं वा प्रत्युत्पन्नलक्षणं वा, सा प्रज्ञापारमिता। नापि यद्वेदनासंज्ञासंस्कारविज्ञानानामतीतलक्षणं वा अनागतलक्षणं वा प्रत्युत्पन्नलक्षणं वा सा प्रज्ञापारमिता। यच्च आयुष्मन् शारद्वतीपुत्र अतीतानागतप्रत्युत्पन्नरूपलक्षणस्य तथता अवितथता अनन्यतथता यावत्तथता, सा प्रज्ञापारमिता। या च अतीतानागतप्रत्युत्पन्नानां वेदनासंज्ञासंस्कारविज्ञानानां तथता अवितथता अनन्यतथता यावत्तथता, इयं प्रज्ञापारमिता। या च आयुष्मन् शारद्वतीपुत्र अतीतानागतप्रत्युत्पन्नस्य रूपवेदनासंज्ञासंस्कारविज्ञानलक्षणस्य तथता अवितथता अनन्यतथता यावत्तथता, सा न शक्या प्रज्ञपयितुं वा उदाहर्तुं वा अभिलपितुं वा वाक्कर्मणा वा विसर्जयितुम्। य आयुष्मन् शारद्वतीपुत्र एवं प्रज्ञापारमितानिर्देशमवतरति, स प्रज्ञापारमितां बुध्यते। न हि आयुष्मन् शारद्वतीपुत्र प्रज्ञापारमिता कस्यचिद्धर्मस्य निर्देशलक्षणेन प्रत्युपस्थिता, न रूपनिदर्शनलक्षणेन प्रत्युपस्थिता, न वेदनासंज्ञासंस्कारविज्ञाननिर्देशलक्षणेन प्रत्युपस्थिता, न संस्कारनिर्देशलक्षणेन, न प्रतीत्यसमुत्पादनिर्देशलक्षणेन, न नामरूपलक्षणेन, नात्मलक्षणेन, न सत्त्वलक्षणेन, न धर्मधातुलक्षणेन, न संयोगलक्षणेन, न विसंयोगलक्षणेन, न हेतुलक्षणेन, न प्रत्ययलक्षणेन, न दुःखलक्षणेन, न सुखलक्षणेन, न व्यवस्थानलक्षणेन नाव्यवस्थानलक्षणेन, नोत्पादलक्षणेन न व्ययलक्षणेन, न संक्लेशलक्षणेन न व्यवदानलक्षणेन, न प्रकृतिलक्षणेन, (न) संवृतिलक्षणेन न परमार्थलक्षणेन, न सत्यलक्षणेन न मृषालक्षणेन, न संक्रान्तिलक्षणेन नावक्रान्तिलक्षणेन प्रत्युपस्थिता। तत्कस्य हेतोः ? सर्वलक्षणविगता हि आयुष्मन् शारद्वतीपुत्र प्रज्ञापारमिता। सा न कस्यचिद्दर्शनमुपैति-इयं वा प्रज्ञापारमिता, इह वा प्रज्ञापारमिता, अनेन वा प्रज्ञापारमिता, अस्य वा प्रज्ञापारमितेति॥

नाहमायुष्मन् शारद्वतीपुत्र तं धर्मं समनुपश्यामि येन धर्मेण प्रज्ञापारमिता निर्दिश्येत। न हि आयुष्मन् शारद्वतीपुत्र प्रज्ञापारमिता कस्यचिद्धर्मस्य निदर्शनमुपैति वा उत्पश्यति वा। न हि आयुष्मन् शारद्वतीपुत्र प्रज्ञापारमिता रूपस्य निदर्शनमुपैति, न वेदनासंज्ञासंस्कारविज्ञानानां निदर्शनमुपैति, न चक्षुःश्रोत्रघ्राणजिह्वाकायमनसां निदर्शनमुपैति। नापि धात्वायतनानां निदर्शनमुपैति, न प्रतीत्यसमुत्पादस्य निदर्शनमुपैति, नापि विद्याविमुक्त्योर्निदर्शनमुपैति। यापि सा आयुष्मन् शारद्वतीपुत्र प्रज्ञा लोकोत्तरा निर्वेधगामिनी, तस्या अपि प्रज्ञापारमिता निदर्शनं नोपैति। तद्यथा आयुष्मन् शारद्वतीपुत्र धर्मो निदर्शनं नोपैति कस्यचिद्धर्मस्य, कथं तस्या एव उदाहारनिर्देशो भविष्यति ? अपि तु खलु आयुष्मन् शारद्वतीपुत्र य एवं धर्माणां धर्मनयं प्रजानन्ति, ते प्रज्ञापारमितानिर्देशं प्रजानन्ति॥

न हि आयुष्मन् शारद्वतीपुत्र प्रज्ञापारमिता कस्यचिद्धर्मस्य संदर्शनेन प्रत्युपस्थिता, नापि निदर्शनेन्। न हि आयुष्मन् शारद्वतीपुत्र प्रज्ञापारमिता रूपस्य संदर्शनेन प्रत्युपस्थिता, न निदर्शनेन्। न वेदनासंज्ञासंस्कारविज्ञानानां संदर्शनेन प्रत्युपस्थिता, न निदर्शनेन। न नामरूपस्य संदर्शनेन प्रत्युपस्थिता, न निदर्शनेन। न संक्लेशस्य न व्यवदानस्य संदर्शनेन प्रत्युपस्थिता, न निदर्शनेन। न प्रतीत्यसमुत्पादस्य संदर्शनेन् प्रत्युपस्थिता, न निदर्शनेन। न विपर्यासानां संदर्शनेन प्रत्युपस्थिता, न निदर्शनेन। न सत्त्वधातोः, नात्मधातोः संदर्शनेन प्रत्युपस्थिता, न निदर्शनेन। न पृथिवीधातोः, न अप्तेजोवायुधातोः संदर्शनेन प्रत्युपस्थिता, न निदर्शनेन। न कामधातोः, न रूपधातोः, न आरूप्यधातोः संदर्शनेन प्रत्युत्पस्थिता, न निदर्शनेन। न दानमात्सर्यशीलदौःशील्यसंदर्शनेन प्रत्युपस्थिता न निदर्शनेन। न क्षान्तिव्यापादवीर्यकौसीद्यध्यानविक्षेपप्रज्ञादौष्प्रज्ञ्यसंदर्शनेन प्रत्युपस्थिता, न निदर्शनेन। न स्मृत्युपस्थानसम्यक्प्रहाणर्द्धिपादाप्रमाणेन्द्रियबलबोध्यङ्गविमोक्षसमाधिसमापत्त्यभिज्ञासंदर्शनेन प्रत्युपस्थिता, न निदर्शनेन। न सत्यमार्गफलसंदर्शनेन प्रत्युपस्थिता, न निदर्शनेन। न श्रावकप्रत्येकबुद्धबोधिसत्त्वभूमिसंदर्शनेन प्रत्युपस्थिता, न निदर्शनेन। न श्रावकधर्म न प्रत्येकबुद्धधर्म, न बोधिसत्त्वधर्म, न बुद्धधर्मसंदर्शनेन प्रत्युपस्थिता, न निदर्शनेन। नापि कस्यचिद्धर्मस्य ज्ञानेन वा अज्ञानेन वा संदर्शनेन वा निदर्शनेन वा प्रत्युपस्थिता। नाप्यनुत्पादज्ञानस्य वा क्षयज्ञानस्य वा निरोधज्ञानस्य वा संदर्शनेन वा निदर्शनेन वा प्रत्युपस्थिता। नापि निर्वाणस्य संदर्शनेन वा निदर्शनेन वा प्रत्युपस्थिता। तद्यथा आयुष्मन् शारद्वतीपुत्र न कस्यचिद्धर्मस्य संदर्शनेन वा प्रत्युपस्थिता निदर्शनेन वा, कथं तस्या व्यवहारं निर्देक्ष्यामि ? अपि तु खलु आयुष्मन् शारद्वतीपुत्र य एवं निर्देशमवबुध्यते- न प्रज्ञापारमिता कस्यचिद्धर्मस्य संदर्शनेन वा निदर्शनेन वा प्रत्युपस्थितेति, स प्रज्ञापारमितां जानीते, प्रज्ञापारमितानिर्देशं च प्रजानीते। न हि आयुष्मन् शारद्वतीपुत्र प्रज्ञापारमिता कस्यचिद्धर्मस्य योगाय वा वियोगाय वा प्रत्युपस्थिता। तत्कस्माद्धेतोः ? न हि आयुष्मन् शारद्वतीपुत्र प्रज्ञापारमिता रूपं संयोजयति न विसंयोजयति। एवं न वेदनासंज्ञासंस्कारविज्ञानानि संयोजयति न विसंयोजयति। न प्रतीत्यसमुत्पादं संयोजयति न विसंयोजयति। न कामधातुं न रूपधातुं नारूप्यधातुं संयोजयति न विसंयोजयति। न पृथिवीधातुं नाब्धातुं न तेजोधातुं न वायुधातुं संयोजयति न विसंयोजयति। न सत्त्वधातुं नात्मधातुं न धर्मधातुं नाकाशधातुं संयोजयति न विसंयोजयति। न दानं न मात्सर्यं न शीलं न दौःशील्यं न क्षान्तिं न व्यापादं न वीर्यं न कौसीद्यं न ध्यानं न विक्षेपं न प्रज्ञां न दौष्प्रज्ञ्यं संयोजयति न विसंयोजयति। न स्मृत्युपस्थानानि न सम्यक्प्रहाणानि न ऋद्धिपादाप्रमाणानि नेन्द्रियबलबोध्यङ्गध्यानविमोक्षसमाधिसमापत्त्यभिज्ञाः संयोजयति न विसंयोजयति। न मार्गं न मार्गफलं न दुःखं न दुःखसमुदयं न निरोधं संयोजयति न विसंयोजयति। न श्रावकभूमिं न प्रत्येकबुद्धभूमिं न बोधिसत्त्वभूमिं न बुद्धभूमिं संयोजयति न विसंयोजयति। न श्रावकधर्मान् न प्रत्येकबुद्धधर्मान् न बोधिसत्त्वधर्मान् न बुद्धधर्मान् संयोजयति न विसंयोजयति। नातीतानागतप्रत्युत्पन्नत्र्यध्वसमतां संयोजयति न विसंयोजयति। नासङ्गतानुत्पादज्ञानं न क्षयज्ञानं न निर्वाणं संयोजयति न विसंयोजयति। तद्यथा आयुष्मन् शारद्वतीपुत्र धर्मो न कस्यचिद्धर्मस्य संयोगाय वा विसंयोगाय वा प्रत्युपस्थितः, कथं तस्य निर्देशो भविष्यति ? इदमायुष्मन् शारद्वतीपुत्र अर्थवशं संपश्यन्नहमेवं वदामि-नाहं तं धर्मं समनुपश्यामि यो मे धर्मः प्रतिभायात्, येन मे प्रतिभायात्, यतो मे प्रतिभायात्, यं मे आरभ्य प्रतिभायादिति॥

आर्यप्रज्ञापारमितायां सुभूतिपरिवर्तः पञ्चमः॥

5 subhūtiparivartaḥ pañcamaḥ \।

atha khalvāyuṣmān śāradvatīputra āyuṣmantaṁ subhūtimetadavocat-kimāyuṣman subhūte tūṣṇīṁbhāvenātināmayasi ? kiṁ na pratibhāti te prajñāpāramitāmārabhya ayaṁ śāstā svayaṁ saṁmukhībhūtaḥ, iyaṁ ca parṣad bhājanībhūtā gambhīrāyā dharmadeśanāyāḥ ? śuddheyamāyuṣman subhūte parṣat, ākāṅkṣati ca gambhīraṁ dharmaṁ śrotum \।\।

evamukte āyuṣmān subhūtirāyuṣmantaṁ śāriputramevamāha-nāhaṁ tamāyuṣman dharmaṁ samanupaśyāmi yaṁ me ārabhya pratibhāyāt-na cāhamāyuṣman śāradvatīputra prajñāpāramitāṁ samanupaśyāmi, na ca bodhisattvaṁ nāpi pratibhānam, nāpi yatpratibhāyāt, nāpi yena pratibhāyāt, nāpi yataḥ pratibhāyāt \। evaṁ samanupaśyan nāhamāyuṣman śāradvatīputra prajñāpāramitāṁ bodhisattvānāṁ mahāsattvānāṁ yacca pratibhāyāt, yena ca pratibhāyāt, yataśca pratibhāyāt, yasya ca pratibhāyāt, kimiti nirdekṣyāmi, kiṁ me ārabhya pratibhāsyati \। eṣaivātra āyuṣman śāradvatīputra prajñāpāramitā yo'vyāhāraḥ, anudāhāraḥ, anabhihāraḥ, anabhilāpaḥ \। na hi āyuṣman śāradvatīputra prajñāpāramitā śakyodāhārtuṁ vā, pravyāhartuṁ vā, abhilapituṁ vā \। yaivaṁ visarjanā, iyaṁ prajñāpāramitā \। na hi āyuṣman śāradvatīputra prajñāpāramitā atītā vā anāgatā vā pratyutpannā vā \। na hi āyuṣman śāradvatīputra prajñāpāramitā atītalakṣaṇā vā śakyā nirdeṣṭum, anāgatalakṣaṇā vā pratyutpannalakṣaṇā vā \। alakṣaṇā avyavahārā eṣā āyuṣman śāradvatīputra prajñāpāramitā \। nāhamāyuṣman śāradvatīputra prajñāpāramitāyā lakṣaṇaṁ samanupaśyāmi, yena lakṣaṇena prajñāpāramitā nirdiśyeta \। na hi āyuṣman śāradvatīputra yadrūpasya atītalakṣaṇaṁ vā anāgatalakṣaṇaṁ vā pratyutpannalakṣaṇaṁ vā, sā prajñāpāramitā \। nāpi yadvedanāsaṁjñāsaṁskāravijñānānāmatītalakṣaṇaṁ vā anāgatalakṣaṇaṁ vā pratyutpannalakṣaṇaṁ vā sā prajñāpāramitā \। yacca āyuṣman śāradvatīputra atītānāgatapratyutpannarūpalakṣaṇasya tathatā avitathatā ananyatathatā yāvattathatā, sā prajñāpāramitā \। yā ca atītānāgatapratyutpannānāṁ vedanāsaṁjñāsaṁskāravijñānānāṁ tathatā avitathatā ananyatathatā yāvattathatā, iyaṁ prajñāpāramitā \। yā ca āyuṣman śāradvatīputra atītānāgatapratyutpannasya rūpavedanāsaṁjñāsaṁskāravijñānalakṣaṇasya tathatā avitathatā ananyatathatā yāvattathatā, sā na śakyā prajñapayituṁ vā udāhartuṁ vā abhilapituṁ vā vākkarmaṇā vā visarjayitum \। ya āyuṣman śāradvatīputra evaṁ prajñāpāramitānirdeśamavatarati, sa prajñāpāramitāṁ budhyate \। na hi āyuṣman śāradvatīputra prajñāpāramitā kasyaciddharmasya nirdeśalakṣaṇena pratyupasthitā, na rūpanidarśanalakṣaṇena pratyupasthitā, na vedanāsaṁjñāsaṁskāravijñānanirdeśalakṣaṇena pratyupasthitā, na saṁskāranirdeśalakṣaṇena, na pratītyasamutpādanirdeśalakṣaṇena, na nāmarūpalakṣaṇena, nātmalakṣaṇena, na sattvalakṣaṇena, na dharmadhātulakṣaṇena, na saṁyogalakṣaṇena, na visaṁyogalakṣaṇena, na hetulakṣaṇena, na pratyayalakṣaṇena, na duḥkhalakṣaṇena, na sukhalakṣaṇena, na vyavasthānalakṣaṇena nāvyavasthānalakṣaṇena, notpādalakṣaṇena na vyayalakṣaṇena, na saṁkleśalakṣaṇena na vyavadānalakṣaṇena, na prakṛtilakṣaṇena, (na) saṁvṛtilakṣaṇena na paramārthalakṣaṇena, na satyalakṣaṇena na mṛṣālakṣaṇena, na saṁkrāntilakṣaṇena nāvakrāntilakṣaṇena pratyupasthitā \। tatkasya hetoḥ ? sarvalakṣaṇavigatā hi āyuṣman śāradvatīputra prajñāpāramitā \। sā na kasyaciddarśanamupaiti-iyaṁ vā prajñāpāramitā, iha vā prajñāpāramitā, anena vā prajñāpāramitā, asya vā prajñāpāramiteti \।\।

nāhamāyuṣman śāradvatīputra taṁ dharmaṁ samanupaśyāmi yena dharmeṇa prajñāpāramitā nirdiśyeta \। na hi āyuṣman śāradvatīputra prajñāpāramitā kasyaciddharmasya nidarśanamupaiti vā utpaśyati vā \। na hi āyuṣman śāradvatīputra prajñāpāramitā rūpasya nidarśanamupaiti, na vedanāsaṁjñāsaṁskāravijñānānāṁ nidarśanamupaiti, na cakṣuḥśrotraghrāṇajihvākāyamanasāṁ nidarśanamupaiti \। nāpi dhātvāyatanānāṁ nidarśanamupaiti, na pratītyasamutpādasya nidarśanamupaiti, nāpi vidyāvimuktyornidarśanamupaiti \। yāpi sā āyuṣman śāradvatīputra prajñā lokottarā nirvedhagāminī, tasyā api prajñāpāramitā nidarśanaṁ nopaiti \। tadyathā āyuṣman śāradvatīputra dharmo nidarśanaṁ nopaiti kasyaciddharmasya, kathaṁ tasyā eva udāhāranirdeśo bhaviṣyati ? api tu khalu āyuṣman śāradvatīputra ya evaṁ dharmāṇāṁ dharmanayaṁ prajānanti, te prajñāpāramitānirdeśaṁ prajānanti \।\।

na hi āyuṣman śāradvatīputra prajñāpāramitā kasyaciddharmasya saṁdarśanena pratyupasthitā, nāpi nidarśanen \। na hi āyuṣman śāradvatīputra prajñāpāramitā rūpasya saṁdarśanena pratyupasthitā, na nidarśanen \। na vedanāsaṁjñāsaṁskāravijñānānāṁ saṁdarśanena pratyupasthitā, na nidarśanena \। na nāmarūpasya saṁdarśanena pratyupasthitā, na nidarśanena \। na saṁkleśasya na vyavadānasya saṁdarśanena pratyupasthitā, na nidarśanena \। na pratītyasamutpādasya saṁdarśanen pratyupasthitā, na nidarśanena \। na viparyāsānāṁ saṁdarśanena pratyupasthitā, na nidarśanena \। na sattvadhātoḥ, nātmadhātoḥ saṁdarśanena pratyupasthitā, na nidarśanena \। na pṛthivīdhātoḥ, na aptejovāyudhātoḥ saṁdarśanena pratyupasthitā, na nidarśanena\। na kāmadhātoḥ, na rūpadhātoḥ, na ārūpyadhātoḥ saṁdarśanena pratyutpasthitā, na nidarśanena \। na dānamātsaryaśīladauḥśīlyasaṁdarśanena pratyupasthitā na nidarśanena \।
na kṣāntivyāpādavīryakausīdyadhyānavikṣepaprajñādauṣprajñyasaṁdarśanena pratyupasthitā, na nidarśanena \। na smṛtyupasthānasamyakprahāṇarddhipādāpramāṇendriyabalabodhyaṅgavimokṣasamādhisamāpattyabhijñāsaṁdarśanena pratyupasthitā, na nidarśanena \। na satyamārgaphalasaṁdarśanena pratyupasthitā, na nidarśanena \। na śrāvakapratyekabuddhabodhisattvabhūmisaṁdarśanena pratyupasthitā, na nidarśanena \। na śrāvakadharma na pratyekabuddhadharma, na bodhisattvadharma, na buddhadharmasaṁdarśanena pratyupasthitā, na nidarśanena \। nāpi kasyaciddharmasya jñānena vā ajñānena vā saṁdarśanena vā nidarśanena vā pratyupasthitā \। nāpyanutpādajñānasya vā kṣayajñānasya vā nirodhajñānasya vā saṁdarśanena vā nidarśanena vā pratyupasthitā \। nāpi nirvāṇasya saṁdarśanena vā nidarśanena vā pratyupasthitā \। tadyathā āyuṣman śāradvatīputra na kasyaciddharmasya saṁdarśanena vā pratyupasthitā nidarśanena vā, kathaṁ tasyā vyavahāraṁ nirdekṣyāmi ? api tu khalu āyuṣman śāradvatīputra ya evaṁ nirdeśamavabudhyate- na prajñāpāramitā kasyaciddharmasya saṁdarśanena vā nidarśanena vā pratyupasthiteti, sa prajñāpāramitāṁ jānīte, prajñāpāramitānirdeśaṁ ca prajānīte \। na hi āyuṣman śāradvatīputra prajñāpāramitā kasyaciddharmasya yogāya vā viyogāya vā pratyupasthitā \।
tatkasmāddhetoḥ ? na hi āyuṣman śāradvatīputra prajñāpāramitā rūpaṁ saṁyojayati na visaṁyojayati \। evaṁ na vedanāsaṁjñāsaṁskāravijñānāni saṁyojayati na visaṁyojayati \। na pratītyasamutpādaṁ saṁyojayati na visaṁyojayati \। na kāmadhātuṁ na rūpadhātuṁ nārūpyadhātuṁ saṁyojayati na visaṁyojayati \। na pṛthivīdhātuṁ nābdhātuṁ na tejodhātuṁ na vāyudhātuṁ saṁyojayati na visaṁyojayati \। na sattvadhātuṁ nātmadhātuṁ na dharmadhātuṁ nākāśadhātuṁ saṁyojayati na visaṁyojayati \। na dānaṁ na mātsaryaṁ na śīlaṁ na dauḥśīlyaṁ na kṣāntiṁ na vyāpādaṁ na vīryaṁ na kausīdyaṁ na dhyānaṁ na vikṣepaṁ na prajñāṁ na dauṣprajñyaṁ saṁyojayati na visaṁyojayati \। na smṛtyupasthānāni na samyakprahāṇāni na ṛddhipādāpramāṇāni nendriyabalabodhyaṅgadhyānavimokṣasamādhisamāpattyabhijñāḥ saṁyojayati na visaṁyojayati \। na mārgaṁ na mārgaphalaṁ na duḥkhaṁ na duḥkhasamudayaṁ na nirodhaṁ saṁyojayati na visaṁyojayati \। na śrāvakabhūmiṁ na pratyekabuddhabhūmiṁ na bodhisattvabhūmiṁ na buddhabhūmiṁ saṁyojayati na visaṁyojayati \। na śrāvakadharmān na pratyekabuddhadharmān na bodhisattvadharmān na buddhadharmān saṁyojayati na visaṁyojayati \। nātītānāgatapratyutpannatryadhvasamatāṁ saṁyojayati na visaṁyojayati \। nāsaṅgatānutpādajñānaṁ na kṣayajñānaṁ na nirvāṇaṁ saṁyojayati na visaṁyojayati \। tadyathā āyuṣman śāradvatīputra dharmo na kasyaciddharmasya saṁyogāya vā visaṁyogāya vā pratyupasthitaḥ, kathaṁ tasya nirdeśo bhaviṣyati ? idamāyuṣman śāradvatīputra arthavaśaṁ saṁpaśyannahamevaṁ vadāmi-nāhaṁ taṁ dharmaṁ samanupaśyāmi yo me dharmaḥ pratibhāyāt, yena me pratibhāyāt, yato me pratibhāyāt, yaṁ me ārabhya pratibhāyāditi \।\।

**āryaprajñāpāramitāyāṁ subhūtiparivartaḥ pañcamaḥ \।\।**

**--------------------------------------------------------------------**







**६ . चर्यापरिवर्तः षष्ठः।**



अथ खलु भगवान् सुविक्रान्तविक्रामिणं बोधिसत्त्वं महासत्त्वमेतदवोचत्-इह खलु सुविक्रान्तविक्रामिन् बोधिसत्त्वो महासत्त्वः प्रज्ञापारमितायां चरन्न क्वचिद्धर्मे चरति। तत्कस्माद्धेतोः ? सर्वधर्मा हि सुविक्रान्तविक्रामिन् विपर्याससमुत्थिताः, अभूता असन्तो मिथ्या वितथाः। तद्यथा सुविक्रान्तविक्रामिन् कस्मिंश्चिद्धर्मे चरति, विपर्यासे स चरति। विपर्यासे चरन् न भूते चरति। न च सुविक्रान्तविक्रामिन् बोधिसत्त्वो विपर्यासचर्याप्रभावितः, अभूतचर्याप्रभावितो वा। नापि विपर्यासे वा अभूते वा चरन् बोधिसत्त्वः प्रज्ञापारमितायां चरति। यश्च विपर्यासः, सोऽभूतः। न तत्र काचिच्चर्या, तेन तत्र बोधिसत्त्वो न चरति। विपर्यास इति सुविक्रान्तविक्रामिन् वितथः। एष बालपृथग्जनैर्गृहीतः। न तथा यैस्ते ते धर्माः। ये च न तथा यथा गृहीताः, स उच्यतेऽविपर्यासोऽत्र भूत इति। न हि सुविक्रान्तविक्रामिन् बोधिसत्त्वो महासत्त्वो विपर्यासे वा अभूते वा चरति। भूतवादीति सुविक्रान्तविक्रामिन् बोधिसत्त्वोऽविपर्यासचारी। यत्र च भूतमविपर्यासः, तत्र च न काचिच्चर्या। तेनोच्यते- अचर्या बोधिसत्त्वचर्येति। सर्वचर्यासमुच्छिन्ना हि सुविक्रान्तविक्रामिन् बोधिसत्त्वचर्या। सा न शक्या आदर्शयितुम्-इयं वा बोधिसत्त्वचर्या, अनेन वा बोधिसत्त्वचर्या, इह वा बोधिसत्त्वचर्या, इतो वा बोधिसत्त्वचर्येति। नैवं बोधिसत्त्वचर्या प्रभाविता। सर्वचर्याविनिवृत्तये हि बोधिसत्त्वा बोधिसत्त्वचर्यां चरन्ति पृथग्जनचर्याविनिवृत्तये श्रावकचर्याविनिवृतये प्रत्येकबुद्धचर्याविनिवृत्तये। येऽपि ते सुविक्रान्तविक्रामिन् बुद्धधर्माः, तेष्वपि बोधिसत्त्वा न चरन्ति नाभिनिविशन्ते-इमे वा ते बोधिसत्त्वधर्माः, इह वा ते बोधिसत्त्वधर्माः, अनेन वा ते बोधिसत्त्वधर्माः, अस्य वा ते बोधिसत्त्वधर्मा इति। एवमपि सुविक्रान्तविक्रामिन् बोधिसत्त्वो न चरति। सर्वा एषां सुविक्रान्तविक्रामिन् विकल्पचर्या। न बोधिसत्त्वो विकल्पे चरति नाविकल्पे। सर्वविकल्पप्रहीणा हि बोधिसत्त्वचर्या। कल्प इति सुविक्रान्तविक्रामिन् विकल्पनैषा सर्वधर्माणाम्। न हि शक्याः सर्वधर्माः कल्पयितुम्। अकल्पिता हि सर्वधर्माः। तद्यो धर्मं कल्पयति, स विकल्पयति। न हि सुविक्रान्तविक्रामिन् धर्मः कल्पो वा विकल्पो वा। कल्प इति सुविक्रान्तविक्रामिन् एष एकोऽन्तः, विकल्प इति द्वितीयोऽन्तः। न च सुविक्रान्तविक्रामिन् बोधिसत्त्वोऽन्ते चरति, नाप्यनन्ते। यो नैव अन्ते न अनन्ते चरति, स मध्यं न समनुपश्यति। मध्यमपि सुविक्रान्तविक्रामिन् समनुपश्यन् मध्ये चरन् अन्त एव चरति। न हि सुविक्रान्तविक्रामिन् मध्यस्य काचिच्चर्या (वा किंचि)द्दर्शनं वा (निदर्शनं वा)। मध्यमिति सुविक्रान्तविक्रामिन् नापि आर्याष्टाङ्गमार्गस्यैतदधिवचनम्। न च सुविक्रान्तविक्रामिन् आर्याष्टाङ्गो मार्गः कस्यचिद्धर्मस्योपलम्भेन प्रत्युपस्थितः, नापि कस्यचिद्धर्मस्य समनुपश्यनतया॥

अपि तु यस्मिन् समये सुविक्रान्तविक्रामिन् बोधिसत्त्वो न कंचिद्धर्मं भावयति न विभावयति, तदा प्रतिप्रस्रब्धमार्ग इत्युच्यते। स सर्वधर्मान् न भावयन्न विभावयन् भावनासमतिक्रान्तो धर्मसमतामनुप्राप्नोति, यया धर्मसमतया मार्गसंज्ञाप्यस्य न प्रवर्तते, कुतः पुनर्मार्गं द्रक्ष्यति ? प्रतिप्रस्रब्धमार्ग इति सुविक्रान्तविक्रामिन् अर्हतः क्षीणास्रवस्यैतद्भिक्षोरधिवचनम्। तत्कस्माद्धेतोः ? विभावितो हि स मार्गो न भावितो न विभावितः। तेनोच्यते विभावित इति। विभावनापि तत्र नास्ति, तेनोच्यते विभावित इति। विगता तस्य भावना, तेनोच्यते विभावनेति। सचेत्खलु पुनः सुविक्रान्तविक्रामिन् भावना स्याद्विभावना वा, सा पुनरुपलभ्यते, नास्या विभावना स्यात्। विभावनेति सुविक्रान्तविक्रामिन् विगता अस्यां भावनेति विभावना, भावोऽस्या विगत इति, तेनोच्यते विभावनेति, न पुनर्यथोच्यते। तत्कस्मात् ? अव्याहारा हि विभावना, विगम एष विभावना। कतमो विगमः ? यतो विपर्यासस्य असमुत्थानं यदभूतस्यासमुत्थानम्। न हि सुविक्रान्तविक्रामिन् विपर्यासो विपर्यासं समुत्थापयति। असमुत्थित एष विपर्यासः। न हि तत्र किंचित्समुत्थानम्। यदि तत्र किंचित्समुत्थानमभविष्यत्, नोच्येत। यस्मादभूतसमुत्थितः, तस्मादुच्यते विपर्यास इति। अविपर्यास्ता हि सुविक्रान्तविक्रामिन् सर्वधर्मा बोधिसत्त्वेनानुबुद्धाः। तत्कस्माद्धेतोः ? ज्ञातो हि तेन विपर्यासोऽभूत इति। न विपर्यासे विपर्यासः संविद्यते। येन विपर्यासोऽभूतो ज्ञातः, न विपर्यासे विपर्यासः संविद्यते, तेन अविपर्यस्ताः सर्वधर्माः समनुबुद्धाः। यश्च अविपर्यासस्यानुबोधः, न तत्र भूयो विपर्यासः। यत्र (न) कश्चिद्विपर्यासः, तत्र न काचिच्चर्या। सर्वा हि सुविक्रान्तविक्रामिन् चर्या सा चर्यासमुत्थाना। चर्याविकल्पाद्विपर्यासः। बोधिसत्त्वस्तु चर्यायां न विकल्पयति। तेन सार्धमविपर्यासः स्थित इत्युच्यते। यश्च अविपर्यस्तः, स न क्वचिद्भूयश्चरति। तेनोच्यते अचर्या बोधिसत्त्वचरेति। अचर्येति सुविक्रान्तविक्रामिन् यन्न क्वचिद्धर्मे चरति न विचरति न चर्यालक्षणं संदर्शयति, इयमुच्यते बोधिसत्त्वचर्येति। य एवं चरति, स चरति प्रज्ञापारमितायाम्॥

न हि सुविक्रान्तविक्रामिन् बोधिसत्त्वो रूपारम्बणे चरंश्चरति प्रज्ञापारमितायाम्, न वेदनासंज्ञासंस्कारविज्ञानारम्बणे चरंश्चरति प्रज्ञापारमितायाम्। तत्कस्माद्धेतोः ? सर्वारम्बणानि हि तेन विविक्तानि विज्ञातानि। यश्च विवेकः, न तत्र काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वश्चक्षुरारम्बणे चरंश्चरति प्रज्ञापारमितायाम्, न श्रोत्रघ्राणजिह्वाकायमनआरम्बणे चरंश्चरति प्रज्ञापारमितायाम्। तत्कस्माद्धेतो? सर्वारम्बणानि हि तेन अभूतानि ज्ञातानि। यश्च सर्वारम्बणानि अभूतानीति जानाति, नासौ क्वचिच्चरति। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वो रूपशब्दगन्धरसस्प्रष्टव्यधर्मारम्बणे चरंश्चरति प्रज्ञापारमितायाम्। तत्कस्माद्धेतोः ? सर्वारम्बणानि हि तेन विपर्याससमुत्थितानि ज्ञातानि। यश्च विपर्यासः, सोऽभूतः परिज्ञातः। येन विपर्यासः अभूतः परिज्ञातः, स न कस्मिंश्चिदारम्बणे चरति। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वो नामरूपारम्बणे चरंश्चरति प्रज्ञापारमितायाम्। तत्कस्माद्धेतोः ? सर्वारम्बणानि हि तेन अनारम्बणानीत्यनुबुद्धानि। येन च सर्वारम्बणानि अनारम्बणानीत्यनुबुद्धानि, स न क्वचिदारम्बणे चरति। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधि(सत्त्वा महासत्त्वाः) सत्त्वारम्बणे (च आत्मारम्बणे) च चरन्तश्चरन्ति प्रज्ञापारमितायाम्। तत्कस्माद्धेतोः ? परिज्ञाता हि तैः सत्त्वसंज्ञा च आत्मसंज्ञा च-अभूतैषा सत्त्वसंज्ञा च आत्मसंज्ञा चेति। यैश्च अभूता सत्त्वसंज्ञा च आत्मसंज्ञा च ज्ञाता, न ते कस्यांचिच्चर्यायां चरन्ति। ये न कस्याचिच्चर्यायां चरन्ति, तेन च चर्या अपगता। तेनोच्यते अचर्या बोधिसत्त्वचर्येति। ये न सुविक्रान्तविक्रामिन् बोधिसत्त्वा जीवसंज्ञायां वा पोषपुरुषपुद्गलमनुजमानवोत्थापकसमुत्थापककारककारयितृवेदकवेदयितृसंज्ञायां ज्ञातृज्ञापकसंज्ञायां चरन्तः प्रज्ञापारमितायां चरन्ति। तत्कस्माद्धेतोः ? विभाविता हि तैः सर्वसंज्ञाः। यैश्च विभाविताः सर्वसंज्ञाः, न ते भूयः कस्यांचित्संज्ञायां चरन्ति। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वा विपर्यासैर्वा दृष्टिगतैर्वा नीवरणैर्वा चरन्तश्चरन्ति प्रज्ञापारमितायाम्। नापि विपर्यासदृष्टिगतनीवरणारम्बणेषु चरन्तश्चरन्ति प्रज्ञापारमितायाम्। तत्कस्माद्धेतोः ? परिज्ञातानि हि तैर्विपर्यासदृष्टिगतनीवरणारम्बणानि। या च परिज्ञा, सा अचर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वाः प्रतीत्यसमुत्पादारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? परिज्ञातो हि तैः प्रतीत्यसमुत्पादः, परिज्ञातं प्रतीत्यसमुत्पादस्यारम्बणम्। या च परिज्ञा प्रतीत्यसमुत्पादस्य प्रतीत्यसमुत्पादारम्बणस्य च, तत्र न काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वाः कामधात्वारम्बणे चरन्तश्चरन्ति प्रज्ञापारमितायाम्। न रूपारूप्यधात्वारम्बणे वा चरन्तश्चरन्ति प्रज्ञापारमितायाम्। तत्कस्माद्धेतोः ? विभावितानि हि तैः कामधातुरूपधात्वारूप्यधात्वारम्बणानि। या च कामधातुरूपधात्वारूप्यधात्वारम्बणविभावना, न तस्याः काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वा दानमात्सर्यशीलदौःशील्यारम्बणे चरन्तश्चरन्ति प्रज्ञापारमितायाम्। तत्कस्य हेतोः ? परिज्ञातं हि तैर्दानमात्सर्यशीलदौःशील्यारम्बणम्। या च परिज्ञा दानमात्सर्यशीलदौःशील्यारम्बणस्य, तस्यां न काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वाः क्षान्तिव्यापादवीर्यकौसीद्यध्यानविक्षेपप्रज्ञादौष्प्रज्ञ्यारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? परिज्ञातानि हि तैः सर्वारम्बणानि। या च परिज्ञा सर्वारम्बणानाम्, तत्र न काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वा अविपर्याससम्यक्प्रहाणस्मृत्युपस्थानाप्रमाणारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? सर्वारम्बणानि हि तैर्वशिकानि ज्ञातानि। या च वशिका आरम्बणपरिज्ञा, तस्या न काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वा इन्द्रियबलबोध्यङ्गध्यानसमाधिसमापत्त्यारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? विभावितानि हि तैरिन्द्रियबलबोध्यङ्गध्यानसमाधिसमापत्त्यारम्बणानि। या च विभावना, तस्या न काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वा दुःखसमुदयनिरोधमार्गारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? विभावितानि हि तैर्दुःखसमुदयनिरोधमार्गारम्बणानि। या च विभावना, न तस्यां काचिद्भावना, न च तस्यां भूयः काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वा विद्याविमुक्त्यारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? विभावितं हि तैर्विद्याविमुक्त्यारम्बणम्। या च विभावना, न तत्र काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वा अनुत्पादारम्बणे वा क्षयारम्बणे वा अनभिसंस्कारारम्बणे वा चरन्तश्चरन्ति प्रज्ञापारमितायाम्। तत्कस्माद्धेतोः ? विभावितं हि तैरनुत्पादक्षयानभिसंस्कारारम्बणम्। या च विभावना, न तत्र काचिद्भूयश्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वाः पृथिव्यप्तेजोवाय्वाकाशारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? विभावितानि हि तैः पृथिव्यप्तेजोवाय्वाकाशारम्बणानि। या च विभावना, न तत्र काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वाः श्रावकप्रत्येकबुद्धभूम्यारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? विभावितानि हि तैः श्रावकप्रत्येकबुद्धभूम्यारम्बणानि। या च विभावना, न तत्र काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वाः श्रावकप्रत्येकबुद्धधर्मारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? विभावितानि हि तैः श्रावकप्रत्येकबुद्धधर्मारम्बणानि। या च विभावना, न तत्र काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् निर्वाणारम्बणे बोधिसत्त्वाश्चरन्तश्चरन्ति प्रज्ञापारमितायाम्। तत्कस्माद्धेतोः ? परिज्ञातं हि तैर्भवति निर्वाणारम्बणम्। या च परिज्ञा, न तत्र काचिच्चर्या। तेनोच्यते अचर्या बोधिसत्त्वचर्येति। न हि सुविक्रान्तविक्रामिन् बोधिसत्त्वा लक्षणपरिशुद्ध्यारम्बणे चरन्तश्चरन्ति प्रज्ञापारमितायाम्, न बुद्धक्षेत्रपरिशुद्ध्यारम्बणे चरन्तः, न श्रावकसंपदारम्बणे चरन्तः, न बोधिसत्त्वसंपदारम्बणे चरन्तश्चरन्ति प्रज्ञापारमितायाम्। तत्कस्माद्धेतोः ? विभावितानि हि तैर्लक्षणपरिशुद्ध्यारम्बणम्, बुद्धक्षेत्रपरिशुद्ध्यारम्बणम्, श्रावकसंपदारम्बणम्, बोधिसत्त्वसंपदारम्बणम्। या च विभावना, न तत्र काचिच्चर्या। तेनोच्यते अचर्या बोधिसत्त्वचर्येति। एवं चरन्तः सुविक्रान्तविक्रामिन् बोधिसत्त्वाश्चरन्ति प्रज्ञापारमितायाम्। इयं बोधिसत्त्वस्य प्रज्ञापारमितायां चरतः सर्वारम्बणपरि(ज्ञा)चर्या, सर्वारम्बणविभावनाचर्या यदुत प्रज्ञापारमिताचर्या॥

एवं चरन् सुविक्रान्तविक्रामिन् बोधिसत्त्वो रूपारम्बणपरिशुद्धावपि न चरति। एवं वेदनासंज्ञासंस्कारविज्ञानारम्बणपरिशुद्धावपि न चरति। तत्कस्माद्धेतोः ? प्रकृतिपरिशुद्धं हि तेन रूपारम्बणं परिज्ञातम्। एवं वेदनासंज्ञासंस्कारविज्ञानारम्बणं परिज्ञातम्। या एवं चर्या, इयं बोधिसत्त्वस्य प्रज्ञापारमिताचर्या। एवं चरन् सुविक्रान्तविक्रामिन् बोधिसत्त्वो न चक्षुरारम्बणविशुद्धौ चरति, न श्रोत्रघ्राणजिह्वाकायमनआरम्बणविशुद्धौ चरति। तत्कस्माद्धेतोः ? प्रकृतिपरिशुद्धं हि तेन यावन्मनआरम्बणं परिज्ञातम्। या एवं चर्या, इयं बोधिसत्त्वस्य प्रज्ञापारमिताचर्या। एवं चरन् सुविक्रान्तविक्रामिन् बोधिसत्त्वो न रूपशब्दगन्धरसस्प्रष्टव्यधर्मारम्बणविशुद्धावपि चरति। तत्कस्माद्धेतोः ? प्रकृतिपरिशुद्धं हि तेन यावद्धर्मारम्बणं परिज्ञातम्। या एवं चर्या, इयं बोधिसत्त्वस्य प्रज्ञापारमिताचर्या। एवं चरन् सुविक्रान्तविक्रामिन् बोधिसत्त्वो न नामरूपारम्बणविशुद्धावपि चरति। तत्कस्माद्धेतोः ? प्रकृतिपरिशुद्धं हि तेन नामरूपारम्बणं परिज्ञातम्। या एवं चर्या, इयं बोधिसत्त्वस्य प्रज्ञापारमिताचर्या। एवं चरन् सुविक्रान्तविक्रामिन् बोधिसत्त्वो नात्मसत्त्वारम्बणविशुद्धावपि चरति। तत्कस्माद्धेतोः ? परिज्ञाता हि तेन आत्मसत्त्वारम्बणप्रकृतिपरिज्ञा। या एवं चर्या, इयं बोधिसत्त्वस्य प्रज्ञापारमिताचर्या। एवं चरन् सुविक्रान्तविक्रामिन् बोधिसत्त्वो न जीवभवपुद्गलकारककारयित्रुत्थापकसमुत्थापकवेदकवेदयितृद्रष्ट्रारम्बणपरिशुद्धावपि चरति। तत्कस्माद्धेतोः ? प्रकृतिपरिशुद्धं हि तेन जीवभवपुद्गलकारककारयित्रुत्थापकसमुत्थापकवेदकवेदयितृद्रष्ट्रारम्बणं परिज्ञातम्। या एवं चर्या, बोधिसत्त्वस्येयं प्रज्ञापारमिताचर्या। एवं चरन् सुविक्रान्तविक्रामिन् बोधिसत्त्वो न विपर्यासदृष्टिगतारम्बणपरिशुद्धावपि चरति। तत्कस्य हेतोः ? प्रकृतिपरिशुद्धं हि तेन विपर्यासदृष्टिगतारम्बणं परिज्ञातम्। या एवं चर्या, इयं बोधिसत्त्वस्य प्रज्ञापारमिताचर्या। एवं चरन् सुविक्रान्तविक्रामिन् बोधिसत्त्वो न नीवरणारम्बणविशुद्धावपि चरति। तत्कस्माद्धेतोः ? प्रकृतिपरिशुद्धं हि नीवरणारम्बणं परिज्ञातम्। एवं चरन् सुविक्रान्तविक्रामिन् बोधिसत्त्वो न प्रतीत्यसमुत्पादारम्बणविशुद्धावपि चरति। तत्कस्माद्धेतोः ? प्रकृतिपरिशुद्धं हि तेन प्रतीत्यसमुत्पादारम्बणं परिज्ञातम्। एवं चरन् सुविक्रान्तविक्रामिन् बोधिसत्त्वो न कामधातुरूपधात्वारूप्यधात्वारम्बणविशुद्धावपि चरति। तत्कस्माद्धेतोः ? प्रकृतिपरिशुद्धं हि तेन कामधातुरूपधात्वारूप्यधात्वारम्बणं परिज्ञातम्। एवं चरन् सुविक्रान्तविक्रामिन् बोधिसत्त्वो न दानमात्सर्यशीलदौःशील्यारम्बणविशुद्धावपि चरति। तत्कस्माद्धेतोः ? प्रकृतिपरिशुद्धं हि तेन दानमात्सर्यशीलदौःशील्यारम्बणं परिज्ञातम्। एवं चरन् सुविक्रान्तविक्रामिन् बोधिसत्त्वो न क्षान्तिव्यापादवीर्यकौसीद्यध्यानविक्षेपप्रज्ञादौष्प्रज्ञ्यारम्बणविशुद्धावपि चरति। तत्कस्माद्धेतोः ? प्रकृतिपरिशुद्धं हि तेन क्षान्तिव्यापादवीर्यकौसीद्यध्यानविक्षेपप्रज्ञादौष्प्रज्ञ्यारम्बणं परिज्ञातम्। एवं चरन् सुविक्रान्तविक्रामिन् बोधिसत्त्वो नातीतानागतप्रत्युत्पन्नारम्बणविशुद्धपि चरति। तत्कस्माद्धेतोः? प्रकृतिपरिशुद्धानि हि तेन अतीतानागतप्रत्युत्पन्नारम्बणानि परिज्ञातानि। एवं चरन् सुविक्रान्तविक्रामिन् बोधिसत्त्वो नासङ्गावरणविशुद्धावपि चरति। तत्कस्माद्धेतोः ? प्रकृतिपरिशुद्धं हि तेन असङ्गारम्बणं परिज्ञातम्। एवं चरन् सुविक्रान्तविक्रामिन् बोधिसत्त्वो नाभिज्ञारम्बणविशुद्धावपि चरति। तत्कस्माद्धेतोः ? प्रकृतिपरिशुद्धं हि तेनाभिज्ञारम्बणं परिज्ञातम्। एवं चरन् सुविक्रान्तविक्रामिन् बोधिसत्त्वो न सर्वज्ञतारम्बणविशुद्धावपि चरति। तत्कस्माद्धेतोः ? प्रकृतिपरिशुद्धं हि तेन सर्वज्ञतारम्बणं परिज्ञातम्। एवं चरन् सुविक्रान्तविक्रामिन् बोधिसत्त्वश्चरति प्रज्ञापारमितायाम्, यन्न कस्यांचिदारम्बणविशुद्धौ चरति। तत्कस्माद्धेतोः ? प्रकृतिपरिशुद्धत्वात्सर्वारम्बणानाम्। इयं सुविक्रान्तविक्रामिन् बोधिसत्त्वस्य महासत्त्वस्य सर्वारम्बणप्रकृतिपरिशुद्धिः प्रज्ञापारमितायां चरतः॥

एवं चरन् सुविक्रान्तविक्रामिन् बोधिसत्त्वः इदं रूपमिति न समनुपश्यति, अनेन रूपमिति न समनुपश्यति, अस्य रूपमिति न समनुपश्यति, अस्माद्रूपमिति न समनुपश्यति। स एवं रूपमसमनुपश्यन् न रूपमुत्क्षिपति न निक्षिपति, न रूपमुत्पादयति न निरोधयति, न रूपे चरति न विचरति, न रूपारम्बणे चरति न विचरति। एवं चरन् सुविक्रान्तविक्रामिन् बोधिसत्त्वश्चरति प्रज्ञापारमितायाम्। एवमिमे वेदनासंज्ञासंस्काराः, इदं विज्ञानमिति न समनुपश्यति, अनेन विज्ञानमिति न समनुपश्यति, अस्य विज्ञानमिति न समनुपश्यति, अस्माद्विज्ञानमिति न समनुपश्यति। स एवं विज्ञानमसमनुपश्यन् न विज्ञानमुत्क्षिपति न निक्षिपति, न विज्ञानमुत्पादयति न निरोधयति, न विज्ञाने चरति न विचरति, न विज्ञानारम्बणे चरति न विचरति। एवं सुविक्रान्तविक्रामिन् बोधिसत्त्वश्चरति प्रज्ञापारमितायाम्॥

पुनरपरं सुविक्रान्तविक्रामिन् एवं चरन् बोधिसत्त्वो न रूपमतीतमिति चरति, न रूपमनागतमिति चरति, न रूपं प्रत्युत्पन्नमिति चरति। एवं न वेदनासंज्ञासंस्काराः। न विज्ञानमतीतमिति चरति, न अनागतम्, न प्रत्युत्पन्नम्॥

न रूपमात्मेति चरति, न रूपमात्मीयमिति चरति। एवं न वेदनासंज्ञासंस्काराः। न विज्ञानमात्मेति चरति, न विज्ञानमात्मीयमिति चरति। न रूपं दुःखमिति चरति। एवं न वेदनासंज्ञासंस्काराः। न विज्ञानं दुःखमिति चरति। न रूपं मम नान्येषामिति चरति। एवं न वेदनासंज्ञासंस्काराः। न विज्ञानं मम नान्येषामिति चरति। एवं चरन् सुविक्रान्तविक्रामिन् बोधिसत्त्वश्चरति प्रज्ञापारमितायाम्॥

पुनरपरं सुविक्रान्तविक्रामिन् बोधिसत्त्वः प्रज्ञापारमितायां चरन् न रूपसमुदये चरति, न रूपनिरोधे चरति, न रूपं गम्भीरमिति चरति, न रूपमुत्तानमिति चरति, न रूपं शून्यमिति चरति, न रूपमशून्यमिति चरति, न रूपं निमित्तमिति चरति, न रूपमनिमित्तमिति चरति, न रूपं प्रणिहितमिति चरति, रूपमप्रणिहितमिति चरति, न रूपमभिसंस्कारमिति चरति, न रूपमनभिसस्ंकारमिति चरति। एवं वेदनासंज्ञासंस्काराः। न विज्ञानसमुदये चरति, न विज्ञाननिरोधे चरति, न विज्ञानं गम्भीरमिति चरति, न विज्ञानमुत्तानमिति चरति, न विज्ञानं शून्यमिति चरति, न विज्ञानमशून्यमिति चरति, न विज्ञानं निमित्तमिति चरति, न विज्ञानमनिमित्तमिति चरति, न विज्ञानं प्रणिहितमिति चरति, न विज्ञानप्रणिहितमिति चरति, न विज्ञानमभिसंस्कारमिति चरति, न विज्ञानमभिसंस्कारमिति चरति। तत्कस्माद्धेतोः? सर्वाण्येतानि सुविक्रान्तविक्रामिन् मन्यितानि स्पन्दितानि प्रपञ्चितानि तृष्णागतानि। अहं चरामीति स्पन्दितमेतत्, इह चरामीति प्रपञ्चितमेतत्, अनेन चरामीति तृष्णागतमेतत्, अस्मिंश्चरामीति मन्यितमेतत्। तत्र सुविक्रान्तविक्रामिन् बोधिसत्त्वाः सर्वाण्येतानि मन्यितस्पन्दितप्रपञ्चितानि तृष्णागतानि ज्ञात्वा सर्वाज्ञानसमुद्धातान् न कंचिद्धर्मं मन्यन्ते, अमन्यमाना न क्वचिच्चरन्ति, न क्वचिदालीयन्ते। ते अनालया असंयोगा अविसंयोगा न क्वचिदुत्थापयन्ति, न समुत्थापयन्ति। अयं सुविक्रान्तविक्रामिन् बोधिसत्त्वस्य सर्वमन्यनासमुद्धातः प्रज्ञापारमितायां चरतः॥

पुनरपरं सुविक्रान्तविक्रामिन् बोधिसत्त्वः एवं प्रज्ञापारमितायं चरन् न रूपं नित्यं नानित्यमिति चरति, न रूपं शून्यं नाशून्यमिति चरति, न रूपं मायोपममिति चरति, न रूपं स्वप्नोपममिति चरति, न रूपं प्रतिभासोपममिति चरति, न रूपं प्रतिश्रुत्कोपममिति चरति। एवं वेदना संज्ञा संस्काराः। न विज्ञानं नित्यं नानित्यमिति चरति, न विज्ञानं शून्यं नाशून्यमिति चरति, न विज्ञानं मायोपममिति चरति, न विज्ञानं स्वप्नोपममिति चरति, न विज्ञानं प्रतिभासोपममिति चरति, न विज्ञानं प्रतिश्रुत्कोपममिति चरति। तत्कस्य हेतोः ? सर्वाण्येतानि सुविक्रान्तविक्रामिन् वितर्कितानि विचरितानि चरितविचरितानि। तत्र सुविक्रान्तविक्रामिन् बोधिसत्त्वः एतानि सर्वाणि वितर्कितानि विचरितानि चरितविचरितानि ज्ञात्वा सर्वचर्यासमुद्धाताय सर्वचर्यापरिज्ञायै प्रज्ञापारमितायां चरति। अयं सुविक्रान्तविक्रामिन् बोधिसत्त्वस्य सर्वचर्यानिर्देशः॥

एवमुक्ते सुविक्रान्तविक्रामी बोधिसत्त्वो भगवन्तोमेतदवोचत्-अचिन्त्येयं भगवन् बोधिसत्त्वस्य प्रज्ञापारमिताचर्या। भगवानाह-एवमेतत् सुविक्रान्तविक्रामिन्। रूपाचिन्त्यतया अचिन्त्येयं बोधिसत्त्वस्य प्रज्ञापारमिताचर्या। एवं वेदनासंज्ञासंस्कारविज्ञानाचिन्त्यतया अचिन्त्येयं बोधिसत्त्वस्य प्रज्ञापारमिताचर्या। नामरूपाचिन्त्यतया अचिन्त्येयं बोधिसत्त्वस्य प्रज्ञापारमिताचर्या। प्रतीत्यसमुत्पादाचिन्त्यतया संक्लेशाचिन्त्यतया अचिन्त्येयं बोधिसत्त्वस्य प्रज्ञापारमिताचर्या। कर्मविपाकाचिन्त्यतया अचिन्त्येयं बोधिसत्त्वस्य प्रज्ञापारमिताचर्या। साराचिन्त्यतया अचिन्त्येयं बोधि(सत्त्व)स्य प्रज्ञापारमिताचर्या। विपर्यासाचिन्त्यतया अचिन्त्येयं बोधिसत्त्वस्य प्रज्ञापारमिताचर्या, दृष्टिगताचिन्त्यतया अचिन्त्येयं बोधिसत्त्वस्य प्रज्ञापारमिताचर्या। कामधात्वचिन्त्यतया, रूपधात्वचिन्त्यतया, आरूप्यधात्वचिन्त्यतया अचिन्त्येयं बोधिसत्त्वस्य प्रज्ञापारमिताचर्या। आत्माचिन्त्यतया, सत्त्वाचिन्त्यतया, दानाचिन्त्यतया, मात्सर्याचिन्त्यतया, शीलाचिन्त्यतया, दौःशील्याचिन्त्यतया, क्षान्त्यचिन्त्यतया, व्यापादाचिन्त्यतया, वीर्याचिन्त्यतया, कौसीद्याचिन्त्यतया, ध्यानाचिन्त्यतया विक्षेपाचिन्त्यतया, प्रज्ञाचिन्त्यतया, दौष्प्रज्ञ्याचिन्त्यतया अचिन्त्या बोधिसत्त्वस्य प्रज्ञापारमिताचर्या। रागद्वेषमोहाचिन्त्यतया अचिन्त्येयं बोधिसत्त्वस्य प्रज्ञापारमिताचर्या। स्मृत्युपस्थानाचिन्त्यतया सम्यक्प्रहाणाविपर्यासर्द्धिपादाचिन्त्यतया अचिन्त्येयं बोधिसत्त्वस्य प्रज्ञापारमिताचर्या। इन्द्रियबलबोध्यङ्गसमाधिसमापत्त्यचिन्त्यतया अचिन्त्येयं बोधिसत्त्वस्य प्रज्ञापारमिताचर्या। गत्यचिन्त्यतया अचिन्त्येयं बोधिसत्त्वस्य प्रज्ञापारमिताचर्या। दुःखसमुदयनिरोधमार्गाचिन्त्यतया अचिन्त्येयं बोधिसत्त्वस्य प्रज्ञापारमिताचर्या। विद्याविमुक्त्यचिन्त्यतया, क्षयज्ञानानुत्पादज्ञानाभिसंस्कारज्ञानाचिन्त्यतया अचिन्त्येयं बोधिसत्त्वस्य प्रज्ञापारमिताचर्या। श्रावकभूमिप्रत्येकबुद्धभूम्यचिन्त्यतया अचिन्त्येयं बोधिसत्त्वस्य प्रज्ञापारमिताचर्या। श्रावकप्रत्येकबुद्धधर्माचिन्त्यतया अचिन्त्येयं बोधिसत्त्वस्य प्रज्ञापारमिताचर्या। अभिज्ञाचिन्त्यतया, अतीतानागतप्रत्युत्पन्नज्ञानाचिन्त्यतया अचिन्त्या बोधिसत्त्वस्य प्रज्ञापारमिताचर्या। असङ्गज्ञानाचिन्त्यतया, निर्वाणाचिन्त्यतया, बुद्धधर्माचिन्त्यतया अचिन्त्येयं बोधिसत्त्वस्य प्रज्ञापारमिताचर्या। तत्कस्माद्धेतोः ? न हि सुविक्रान्तविक्रामिन् बोधिसत्त्वस्य प्रज्ञापारमिताचर्या चित्तजनिका, तेनोच्यते अचिन्त्येति॥

चित्तस्योत्पाद इति सुविक्रान्तविक्रामिन् विपर्यास एषः। चित्तं चित्तजमिति सुविक्रान्तविक्रामिंश्चेतसः प्रतिषेध एषः। न हि सुविक्रान्तविक्रामिन् या चित्तस्य प्रकृतिः सा उत्पद्यते जा जायते वा। विपर्याससंप्रयुक्तं सुविक्रान्तविक्रामिंश्चित्तमुत्पद्यते। तत्र चित्तमपि विवृतम्, येन विपर्यासेनोत्पद्यते तदति विवृतम्। न पुनः सुविक्रान्तविक्रामिन् बालपृथग्जना जानन्ति विवृतं चित्तमिति। यत्राप्युत्पद्येत तदपि विवृतम्, येनाप्युत्पद्येत तदपि विवृतमिति। ते चित्तविवेकमजानन्तः, आरम्बणविवेकमजानन्तः अभिनिविशन्ते - अहं चित्तम्, मम चित्तम्, अस्य चित्तम्, अस्माच्चित्तमिति। ते चित्तमभिनिविश्य कुशलमिति वा अभिनिविशन्ते, अकुशलमिति वा अभिनिविशन्ते। सुखमिति वा अभिनिविशन्ते, दुःखमिति वा अभिनिविशन्ते। उच्छेद इत्यभिनिविशन्ते, शाश्चत इत्यभिनिविशन्ते, दृष्टिगत इत्यभिनिविशन्ते, नीवरण इत्यभिनिविनिशन्ते। दानमात्सर्यशीलदौःशील्यमित्यभिनिविशन्ते। धर्मधातुकामधातुरूपधात्वारूप्यधातुमित्यभिनिविनिशन्ते, प्रतीत्यसमुत्पादमित्यभिनिविशन्ते, नामरूपमित्यभिनिविशन्ते, रागद्वेषमोहमित्यभिनिविशन्ते। ईर्ष्यामात्सर्यमित्यभिनिविशन्ते। अस्मिमानमित्यभिनिविशन्ते। दुःखमित्यभिनिविशन्ते। समुदयमित्यभिनिविशन्ते। निरोधमित्यभिनिविशन्ते। मार्गमित्यभिनिविशन्ते। स्मृत्युपस्थानमित्यभिनिविशन्ते। सम्यक्प्रहाणाविपर्यासर्द्धिपादेन्द्रियबलबोध्यङ्गानीत्यभिनिविशन्ते। ध्यानविमोक्षसमाधिसमापत्तीनप्यभिनिविशन्ते। अनुत्पादक्षयानभिसंस्कारमित्यभिनिविशन्ते। श्रावकप्रत्येकबुद्धभूमिमभिनिविशन्ते। श्रावकप्रत्येकबुद्धधर्मानप्यभिनिविशन्ते। मार्गमित्यभिनिविशन्ते। अभिज्ञामप्यभिनिविशन्ते। निर्वाणमप्यभिनिविशन्ते। बुद्धज्ञानमप्यभिनिविशन्ते। लक्षणान्यप्यभिनिविशन्ते। प्रत्येकबुद्धसंपदमप्यभिनिविशन्ते। बोधिसत्त्वसंपदमप्यभिनिविशन्ते॥

तत्र सुविक्रान्तविक्रामिन् बोधिसत्त्वः इमानेवंरूपानभिनिवेशान् सत्त्वानां विपर्यासचित्तजान् समनुपश्यन् न क्वचिद्विपर्यासे चित्तमुत्पादयति। तत्कस्माद्धेतोः ? चित्तापगता हि प्रज्ञापारमिता। या च चित्तस्य प्रकृतिप्रभास्वरता प्रकृतिपरिशुद्धता, तत्र न काचिच्चित्तस्योत्पत्तिः। आरम्बणे सति सुविक्रान्तविक्रामिन् बालपृथग्जनाश्चित्तमुत्पादयन्ति। तत्र बोधिसत्त्वोऽप्यारम्बणं प्रजानन्नपि चित्तस्योत्पत्तिं प्रजानाति - कुतश्चित्तमुत्पद्यते ? स एवं प्रत्यवेक्षते-प्रकृतिप्रभास्वरमिदं चित्तम्। तस्यैवं भवति-आरम्बणं प्रतीत्य चित्तमुत्पद्यते इति। स आरम्बणं परिज्ञाय न चित्तमुत्पादयति नापि निरोधयति। तस्य तच्चित्तं प्रभास्वरं भवति असंक्लिष्टं कमनीयं परिशुद्धम्। स चित्तानुत्पादस्थितो न कंचिद्धर्ममुत्पादयति न निरोधयति। इयं सुविक्रान्तविक्रामिन् चित्तानुत्पादपरिज्ञा प्रज्ञापारमितायां चरतः। य एवं चरति बोधिसत्त्वः, स प्रज्ञापारमितायां चरति। तस्यैवं चरतो नैवं भवति-अहं चरामि प्रज्ञापारमितायाम्, अस्यां चरामि प्रज्ञापारमितायाम्, अनेन चरामि प्रज्ञापारमितायाम्, अस्माच्चरामि प्रज्ञापारमितायामिति। सचेत्पुनः संजानीते-इयं प्रज्ञापारमिता, अनेन प्रज्ञापारमिता, अस्य वा प्रज्ञापारमितेति, न चरति प्रज्ञापारमितायाम्। अथ तामपि प्रज्ञापारमितां न समनुपश्यति नोपलभते-अहं चरामि प्रज्ञापारमितायामिति न चरति, चरति प्रज्ञापारमितायाम्॥

एवमुक्ते सुविक्रान्तविक्रामी बोधिसत्त्वो महासत्त्वो भगवन्तमेतदवोचत्-अनुत्तरेयं चर्या भगवन् बोधिसत्त्वस्य यदुत प्रज्ञापारमिताचर्या। प्रभास्वरेयं भगवन् बोधिसत्त्वस्य चर्या यदुत प्रज्ञापारमिताचर्या। निरुत्तरेयं भगवन् बोधिसत्त्वस्य चर्या यदुत प्रज्ञापारमिताचर्या। अत्यद्भुतेयं भगवन् बोधिसत्त्वस्य चर्या यदुत प्रज्ञापारमिताचर्या। अनवक्रान्तेयं भगवन् बोधिसत्त्वस्य चर्या मारेण वा मारपर्षद्भिर्वा अन्यैर्वा पुनः कैश्चिन्निमित्तचरितैरुपलम्भचरितैरात्मदृष्टिभिः सत्त्वदृष्टिभिर्जीवदृष्टिभिः पुद्गलदृष्टिभिर्भवदृष्टिभिर्विभवदृष्टिभिरुच्छेददृष्टिभिः शाश्चतदृष्टिभिः सत्कायदृष्टिभिः स्कन्धदृष्टिभिर्धातुदृष्टिभिरायतनदृष्टिभिर्बुद्धदृष्टिभिर्धर्मदृष्टिभिः संघदृष्टिभिर्निर्वाणदृष्टिभिः प्राप्तसंप्रज्ञैर्वा अधिमानिकैर्वा रागद्वेषमोहचरितैर्वा विपर्यासचरितैर्वा उत्पथोन्मार्गप्रस्थितैर्वा अनाक्रमणीया। सर्वलोकाभ्युदयचर्येयं भगवन् बोधिसत्त्वस्य चर्या यदुत प्रज्ञापारमिताचर्या॥

एवमुक्ते भगवान् सुविक्रान्तविक्रामिणं बोधिसत्त्वं महासत्त्वमेतदवोचत्-एवमेतत् सुविक्रान्तविक्रामिन्, एवमेतत्। अनवक्रान्तचर्येयं बोधिसत्त्वस्य मारेण वा मारकायिकैर्वा देवपुत्रैर्मारपर्षदा वा, अन्तशो निर्वाणदृष्टिकैरपि निर्वाणाभिनिविष्टैर्वा अनाक्रमणीया सर्वबालपृथग्जनैर्वा। या बोधिसत्त्वानामियं सुविक्रान्तविक्रामिंश्चर्या, नेयं चर्या बालपृथग्जनानाम्। नापीयं चर्या शैक्षाशैक्षाणां श्रावकयानीयानाम्, नापि प्रत्येकबुद्धयानीयानाम्। सचेत् सुविक्रान्तविक्रामिन् इयं चर्या श्रावकयानीयानां वा प्रत्येकबुद्धयानीयानां वा अभविष्यत्, न तेषां कश्चिद्व्यवहारोऽभविष्यत्-श्रावकयानीया वा प्रत्येकबुद्धयानीया वेति। बोधिसत्त्वा एवाभविष्यन्, तेऽपि तथागता वा चतुर्वैशारद्यप्राप्ता अभविष्यन्। यस्मात्तर्हि सुविक्रान्तविक्रामिन् न श्रावकयानीयानां व प्रत्येकबुद्धयानीयानामियं चर्या, तस्मात्ते न बोधिसत्त्वा इति संख्यां गच्छन्ति, न च तथागता भवन्ति चतुर्वैशारद्यप्राप्ताः। वैशारद्यभूमिरियं सुविक्रान्तविक्रामिन् धर्मे, नेयं प्रज्ञापारमिताचर्या। एवं चरन्तः सुविक्रान्तविक्रामिन् बोधिसत्त्वाः क्षिप्रं चतुर्वैशारद्यतामनुप्राप्नुवन्ति, अनभिसंबुद्धा एव यावदनुत्तरां सम्यक्संबोधिं प्रणिधानवशेन च बुद्धानां च भगवतामधिष्ठानवशेन। न हि सुविक्रान्तविक्रामिन् श्रावकयानिकानां वा प्रत्येकबुद्धयानिकानां वा चतुर्वैशारद्यं भवति, नापि तथागतस्तेषां चतुर्वैशारद्यमधितिष्ठति। बोधिसत्त्वभूमिरेषा सुविक्रान्तविक्रामिन् यस्यां चतुर्वैशारद्यमनुप्राप्यते प्रणिधानवशेन। तत्कस्माद्धेतोः ? प्रज्ञापारमितायां सुविक्रान्तविक्रामिंश्चरन्तो बोधिसत्त्वाः चतस्रः प्रतिसंविदोऽनुप्राप्नुवन्ति। कतमाश्चतस्रः ? यदुत अर्थप्रतिसंविदं धर्मप्रतिसंविदं निरुक्तिप्रतिसंविदं प्रतिभानप्रतिसंविदम्। आभिश्चतसृभिः प्रतिसंविद्भिः समन्वागता अनभिसंबुद्धा एव प्रणिधानवशेन वैशारद्यानि प्रतिगृह्णन्ति। तथागता अपि तान् कुशलमूलसमन्वागतानिति विदित्वा प्रज्ञापारमिताभूम्यनुप्राप्तानिति विदित्वा अधितिष्ठन्ति चतुर्वैशारद्येन। तस्मात्तर्हि सुविक्रान्तविक्रामिन् बोधिसत्त्वेन चतस्रः प्रतिसंविदोऽनुप्राप्तुकामेन क्षिप्रं चतुर्वैशारद्यकुशलेन भवितुकामेन प्रज्ञापारमितायां शिक्षितव्यं चरितव्यम्॥

पुनरपरं सुविक्रान्तविक्रामिन् बोधिसत्त्वः प्रज्ञापारमितायां चरन् सर्वधर्माणां हेतुं च समुदयं च अस्तंगमं च निरोधं च प्रविध्यति न कंचिद्धर्मम्, यत्प्रज्ञापारमितायां न योजयति। सर्वधर्माणां हेतुसमुदयनिरोधमार्गलक्षणं प्रजानाति। तेषां हेतुसमुदयनिरोधमार्गलक्षणं प्रजानन् न रूपं प्रभावयति न विभावयति। एवं वेदनासंज्ञासंस्कारान्। न विज्ञानं भावयति न विभावयति। न नामरूपं भावयति न विभावयति। न संक्लेशव्यवदानं भावयति न विभावयति। न विपर्यासदृष्टिगतनीवरणानि भावयति न विभावयति। न रागद्वेषमोहान् भावयति न विभावयति। न कामधातुं न रूपधातुं नारूप्यधातुं भावयति न विभावयति। न सत्त्वधातुं नात्मधातुं भावयति न विभावयति। नोच्छेददृष्टिं न शाश्वतदृष्टिं भावयति न विभावयति। न दानमात्सर्यं भावयति न विभावयति। न शीलदौःशील्यं भावयति न विभावयति। न क्षान्तिव्यापादं भावयति न विभावयति। व वीर्यकौसीद्यं न ध्यानविक्षेपं न प्रज्ञादौष्प्रज्ञ्यं भावयति न विभावयति। न स्मृत्युपस्थानसम्यक्प्रहाणाविपर्यासर्द्धिपादाप्रमाणानि भावयति न विभावयति। नेन्द्रियबलबोध्यङ्गसमाधिसमापत्तीर्भावयति न विभावयति। न प्रतीत्यसमुत्पादं भावयति न विभावयति। न दुःखसमुदयनिरोधमार्गान् भावयति न विभावयति। नानुत्पादज्ञानं न क्षयज्ञानं नाभिसंस्कारज्ञानं भावयति न विभावयति। न पृथग्जनभूमिं भावयति न विभावयति। न श्रावकभूमिं न प्रत्येकबुद्धभूमिं भावयति न विभावयति। न पृथग्जनधर्मान् न श्रावकधर्मान् न प्रत्येकबुद्धधर्मान् (न बोधिसत्त्वधर्मबुद्धधर्मान्) भावयति न विभावयति। न शमथं न विदर्शनां भावयति न विभावयति। न निर्वाणं भावयति न विभावयति। नातीतानागतप्रत्युत्पन्नज्ञानदर्शनं भावयति न विभावयति। न सङ्गतां भावयति न विभावयति। नासङ्गतां भावयति न विभावयति। न बुद्धज्ञानं भावयति न विभावयति। न बुद्धवैशारद्यानि भावयति न विभावयति। तत्कस्माद्धेतोः ? अभाव्यानि हि सुविक्रान्तविक्रामिन् रूपवेदनासज्ञासंस्कारविज्ञानानि। अभाव्यानि नामरूपविपर्यासदृष्टिगतस्मृत्युपस्थानसम्यक्प्रहाणर्द्धिपादाविपर्यासाप्रमाणेन्द्रियबलबोध्यङ्गसमाधिसमापत्त्यभिज्ञाक्षयज्ञानाभिसंस्कारज्ञानानि। अभाव्या पृथग्जनभूमिः, अभाव्याः श्रावकप्रत्येकबुद्धबोधिसत्त्वभूमयः, अभाव्याः पृथग्जनश्रावकप्रत्येकबुद्धधर्माः, अभाव्यं निर्वाणम्, अभाव्यमतीतानागतप्रत्युत्पन्नज्ञानदर्शनम्, अभाव्यमसङ्गज्ञानदर्शनम्, अभाव्यमनासङ्गज्ञानदर्शनम्, अभाव्यं सम्यक्संबुद्धज्ञानम्। तत्कस्माद्धेतोः ? न हि सुविक्रान्तविक्रामिन् काचिदस्ति भावपरिनिष्पत्तिः। अभूता ह्येते सर्व एव व्यवहाराः। नात्र कश्चित्स्वभावः। अभावस्वभावा हि सुविक्रान्तविक्रामिन् सर्वधर्माः, अभूता असंभूताः। तत्कस्माद्धेतोः ? यो हि विपर्यासः सोऽभूतः। विपर्याससमुत्थिताः सर्वधर्माः। यो हि विपर्यासः, सोऽभावः। भावापगता हि सुविक्रान्तविक्रामिन् सर्वधर्माः। भावो नोपलभ्यतेऽस्वभावत्वात्। अभाव इति सुविक्रान्तविक्रामिन् अभूतः। सोऽसंभूतः, तेनोच्यते अभाव इति। असत्परिदीपनैषा सुविक्रान्तविक्रामिन् अभाव इति। यश्च अभाव, तत्र न भावना न विभावना। विपर्याससमुत्थिततया हि सुविक्रान्तविक्रामिन् सत्त्वा भावयन्ति च विभावयन्ति च। न तत्र किंचिद्भाव्यम्। तत्कस्माद्धेतोः ? अभावस्वभावा हि सुविक्रान्तविक्रामिन् सर्वधर्माः, भावापगता वस्त्वसत्त्वात्। न तत्र किंचिद्भाव्यम्। यस्मिन् समये सुविक्रान्तविक्रामिन् बोधिसत्त्व एवं धर्मेषु धर्मानुदर्शी विहरन् प्रज्ञापारमितायां चरन् न कंचिद्धर्मं भावयति न विभावयति, इयमुच्यते प्रज्ञापारमिताभावनेति। एवं चरत एवं विहरतः सुविक्रान्तविक्रामिन् बोधिसत्त्वस्य महासत्त्वस्य प्रज्ञापारमिताभावना परिपूरिं गच्छति॥

पुनरपरं सुविक्रान्तविक्रामिन् बोधिसत्त्वस्य महासत्त्वस्य प्रज्ञापारमितायां चरतो न रूपसंप्रयोगनिमित्तं चित्तमुत्पद्यते। न वेदना, न संज्ञा, न संस्कारः। न विज्ञानसंप्रयोगनिमित्तं चित्तमुत्पद्यते। न खिलसहगतं चित्तमुत्पद्यते। न व्यापादसहगतं चित्तमुत्पद्यते। न मात्सर्यसहगतं चित्तमुत्पद्यते। न संक्लेशसहगतं चित्तमुत्पद्यते। न कौसीद्यसहगतं चित्तमुत्पद्यते। न विक्षेपसहगतं चित्तमुत्पद्यते। न दौष्प्रज्ञ्यसहगतं चित्तमुत्पद्यते। न कामसहगतं चित्तमुत्पद्यते। न रूपारम्बणाभिनिवेशसहगतं चित्तमुत्पद्यते। नाभिध्यासहगतं चित्तमुत्पद्यते। न पैशुन्यसहगतं चित्तमुत्पद्यते। न मिथ्यादृष्टिसहगतं चित्तमुत्पद्यते। न भोगाभिनिवेशसहगतं चित्तमुत्पद्यते। नैश्वर्याभिष्वङ्गसहगतं चित्तमुत्पद्यते। न महाकुलोपपत्त्यभिष्वङ्गसहगतं चित्तमुत्पद्यते। न देवोपपत्त्यभिष्वङ्गसहगतं चित्तमुत्पद्यते। न कामधात्वभिष्वङ्गसहगतं चित्तमुत्पद्यते। न रूपारूप्यधात्वभिष्वङ्गसहगतं चित्तमुत्पद्यते। न श्रावकभूमौ चित्तमुत्पद्यते। न प्रत्येकबुद्धभूमौ चित्तमुत्पद्यते। न बोधिसत्त्वचर्याभिनिवेशाभिष्वङ्गसहगतं चित्तमुत्पद्यते। नान्तशो नीवरणदृष्टिसहगतमपि चित्तमुत्पद्यते। सोऽनया चित्तविशुद्ध्या समन्वागतः सत्त्वान् मैत्र्या स्फरति करुणया मुदितयोपेक्षया। सत्त्वसंज्ञा चानेन विभाविता भवति, न च सत्त्वसंज्ञायां तिष्ठति, न चैनांश्चतुरो ब्राह्म्यान् विहारानभिनिविशते, प्राज्ञश्च भवत्युपायकौशल्यसमन्वागतः। तस्यैभिर्धर्मैः समन्वागतस्य प्रज्ञापारमितायां चरतः क्षिप्रं प्रज्ञापारमिताभावना परिपूरिं गच्छति। स एवं प्रज्ञापारमितां भावयन् न रूपमुपैति, नोपादत्ते। न वेदनां न संज्ञां न संस्कारान्। न विज्ञानमुपैति, नोपादत्ते। न विपर्यासनीवरणदृष्टिगतान्युपैति, नोपादत्ते। न कामधातुं न रूपधातुं नारूप्यधातुमुपैति, नोपादत्ते। नोच्छेदशाश्वतमुपैती, नोपादत्ते। न प्रतीत्यसमुत्पादमुपैति, नोपादत्ते। न पृथिव्यप्तेजोवायुधातुमुपैति, नोपादत्ते। न रागद्वेषमोहानुपैति, नोपादत्ते। ना दानमात्सर्यशीलदौःशील्यमुपैति, नोपादत्ते। न क्षान्तिव्यापादवीर्यकौसीद्यध्यानविक्षेपप्रज्ञादौष्प्रज्ञ्यमुपैति, नोपादत्ते। न स्मृत्युपस्थानसम्यक्प्रहाणाविपर्यासाप्रमाणर्द्धिपादानुपैति, नोपादत्ते। नेन्द्रियबलबोध्यङ्गध्यानविमोक्षसमापत्तीरुपैति, नोपादत्ते। नाभिज्ञामुपैति, नोपादत्ते। न दुःखसमुदयनिरोधमार्गानुपैति, नोपादत्ते। नानुत्पादज्ञानक्षयज्ञानाभिसंस्कारज्ञानान्युपैति, नोपादत्ते। नात्मधातुं न सत्त्वधातुं न धर्मधातुमुपैति नोपादत्ते। न पृथग्जनश्रावकप्रत्येकबुद्धसम्यक्संबुद्धभूमिमुपैति, नोपादत्ते। न पृथग्जनधर्मान्, न श्रावकधर्मान् न प्रत्येकबुद्धधर्मानुपैति, नोपादत्ते। नातीतानागतप्रत्युत्पन्नज्ञानदर्शनमुपैति, नोपादत्ते। नासङ्गज्ञानदर्शनमुपैति, नोपादत्ते। न बुद्धज्ञानबलवैशारद्यान्युपैति, नोपादत्ते। न नीवरणान्युपैति, नोपादत्ते। तत्कस्माद्धेतोः ? सर्वधर्मा हि सुविक्रान्तविक्रामिन् अनुपगता अनुपादत्ताः, न केनचिदुपगताः। न हि सुविक्रान्तविक्रामिन् कश्चिद्धर्म उपादातव्यो नापि केनचिदुपादत्तः। तत्कस्माद्धेतोः ? नात्र किंचिदुपादातव्यं नोपादानीयं वा। तत्कस्माद्धेतोः ? असारका हि सुविक्रान्तविक्रामिन् सर्वधर्मा मायोपमतया। वशिता हि सर्वधर्माः सारानुपलब्धितः। प्रतिभाससमा हि सर्वधर्मा अग्राह्यतामुपादाय। रिक्तका हि सर्वधर्माः स्वभावासत्त्वात्। फेनपिण्डोपमा हि सर्वधर्मा अविमर्दनक्षमत्वात्। बुद्बुदोपमा हि सर्वधर्मा उत्पन्नभङ्गविलीनतामुपादाय। मरीच्युपमा हि सर्वधर्मा विपर्याससमुत्थानतामुपादाय। कदलीगर्भोपमा हि सर्वधर्माः सारासत्तामुपादाय। उदकचन्द्रसदृशा हि सर्वधर्मा अग्राह्यतामुपादाय इन्द्रायुधरङ्गसदृशा हि सर्वधर्मा असत्परिकल्पनतामुपादाय। निरीहका हि सर्वधर्मा असमुत्थापनतामुपादाय। रिक्तमुष्टिसमा हि सर्वधर्मा वशिकस्वभावलक्षणतया। तत्र सुविक्रान्तविक्रामिन् बोधिसत्त्वः एवं सर्वधर्मान् समनुपश्यन् न कंचिद्धर्ममुपैति नोपादत्ते, नाधितिष्ठति, नाध्यवसाय तिष्ठति। इयं सुविक्रान्तविक्रामिन् बोधिसत्त्वस्य सर्वधर्मश्रद्दधानता अनधिष्ठानता अनध्यवसानता अनभिष्वङ्गता प्रज्ञापारमितायां चरतः। एवं चरतः सुविक्रान्तविक्रामिन् बोधिसत्त्वस्य प्रज्ञापारमिताभावना परिपूरिं गच्छति॥

पुनरपरं सुविक्रान्तविक्रामिन् एवं शिक्षमाणो बोधिसत्त्वो न रूपे शिक्षते, न रूपसमतिक्रमाय शिक्षते। न वेदनायां न संज्ञायां न संस्कारेषु। न विज्ञाने शिक्षते न विज्ञानसमतिक्रमाय शिक्षते। न रूपोत्पत्तौ शिक्षते, न रूपनिरोधे शिक्षते। एवं न वेदना न संज्ञा न संस्काराः। न विज्ञानोत्पत्तौ शिक्षते, न विज्ञाननिरोधे शिक्षते। न रूपविनयाय शिक्षते नाविनयाय। एवं न वेदनासंज्ञासंस्कारविज्ञानविनयाय शिक्षते नाविनयाय। न रूपस्य संक्रान्तये शिक्षते नावक्रान्तये। न स्थितये शिक्षते नास्थितये। एवं न वेदनासंज्ञासंस्कारविज्ञानानां संक्रान्तये शिक्षते नावक्रान्तये, न स्थितये शिक्षते नास्थितये। एवं शिक्षमाणः सुविक्रान्तविक्रामिन् बोधिसत्त्वो न रूपनित्यतायां शिक्षते, न रूपसुखतायां शिक्षते, न रूपदुःखतायां शिक्षते न रूपशुभतायाम्, न रूपानात्मतायां शिक्षते। न वेदनासंज्ञासंस्काराः, न विज्ञाननित्यतायां शिक्षते, न विज्ञानसुखतायां शिक्षते, न विज्ञानदुःखतायाम्, न विज्ञानशुभतायां न विज्ञानात्मतायां शिक्षते। एवं शिक्षमाणः सुविक्रान्तविक्रामिन् बोधिसत्त्वो न रूपातीतारम्बणे चरति, रूपानागतारम्बणे चरति, न रूपप्रत्युत्पन्नारम्बणे चरति। न वेदना, न संज्ञा, न संस्काराः। न विज्ञानातीतारम्बणे चरति, नानागतारम्बणे चरति, न प्रत्युत्पन्नारम्बणे चरति। एवं चरन् सुविक्रान्तविक्रामिन् बोधिसत्त्वोऽतीतं शून्याकारेण शान्ताकारेण अनात्माकारेण प्रत्यवेक्षते-यदतीतं तच्छून्यम्, एवं शान्तमनात्मेति। एवमपि \[न\] चरति। अनागतं शून्याकारेण शान्ताकारेण अनात्माकारेण प्रत्यवेक्षते-यदतीतं तच्छून्यं शान्तमनात्मेति। एवमपि (न) चरति। प्रत्युत्पन्नं शून्याकारेण शान्ताकारेण अनात्माकारेण प्रत्यवेक्षते-यत्प्रत्युत्पन्नं तच्छून्यं शान्तमनात्मेति। एवमपि (न) चरति। अतीतं शून्यं शान्तमनात्मना वा अनात्मीयेन वा अनित्येन वा अध्रुवेण वा अशाश्वतेन वा विपरिणामधर्मिणा वा, एवमपि न चरति। अनागतं शून्यं शान्तमनात्मना वा अनात्मीयेन वा अनित्येन वा अध्रुवेण वा अशाश्वतेन वा विपरिणामधर्मिणा वा, एवमपि न चरति। प्रत्युत्पन्नं शून्यं शान्तमनात्मना वा अनात्मीयेन वा अनित्येन वा अध्रुवेण वा अशाश्वतेन वा विपरिणामधर्मिणा वेति, एवमपि न चरति। एवं चरतः सुविक्रान्तविक्रामिन् बोधिसत्त्वस्य प्रज्ञापारमिताभावना परिपूरिं गच्छति। एवं चरतः सुविक्रान्तविक्रामिन् बोधिसत्त्वस्य मारः पापीयानवतारं न लभते। एवं चरन् सर्वमारकर्माणि बुध्यते, न च तैर्मारकर्मभिः संह्रियते॥

पुनरपरं सुविक्रान्तविक्रामिन् एवं चरन् बोधिसत्त्वो न रूपमालम्बते, न वेदनां न संज्ञां न संस्कारान्, न विज्ञानमालम्बते। न नामरूपमालम्बते, न विपर्यासदृष्टिगतमालम्बते, नात्माभिनिवेशमालम्बते, न सत्त्वाभिनिवेशमालम्बते, नोच्छेदशाश्वतमालम्बते, नान्तं नानन्तमालम्बते। न रूपशब्दगन्धरसस्पर्शधर्मानालम्बते। न कामधातुं न रूपधातुं नारूप्यधातुमालम्बते। न प्रतीत्यसमुत्पादमालम्बते। न पृथिव्यप्तेजोवाय्वाकाशधातूनालम्बते। न सत्यं न मृषां आलम्बते। न संयोगं न विसंयोगमालम्बते। न रागद्वेषमोहानालम्बते। न रागद्वेषमोहप्रहाणमालम्बते। न दानमात्सर्यशीलदौःशील्यमालम्बते। न क्षान्तिव्यापादमालम्बते। न वीर्यकौसीद्यमालम्बते। न ध्यानविक्षेपमालम्बते। न प्रज्ञादौष्प्रज्ञ्यमालम्बते। न स्मृत्युपस्थानसम्यक्प्रहाणर्द्धिपादाविपर्यासानालम्बते। नेन्द्रियबलबोध्यङ्गसमाधिसमापत्तीरालम्बते। न मैत्रीकरुणामुदितोपेक्षा आलम्बते। नानुत्पादज्ञानक्षयज्ञानाभिसंस्कारज्ञानान्यालम्बते। न पृथग्जनश्रावकप्रत्येकबुद्धभूमीरालम्बते। न पृथग्जनश्रावकप्रत्येकबुद्धधर्मानालम्बते। न दुःखसमुदयनिरोधमार्गानालम्बते। नाभिज्ञाज्ञानदर्शनमालम्बते। न विमुक्तिमालम्बते। न विमुक्तिज्ञानदर्शनमालम्बते। न निर्वाणमालम्बते। नातीतानागतप्रत्युत्पन्न(ज्ञानदर्शन)मालम्बते। नासङ्गज्ञानमालम्बते। न बुद्धज्ञानमालम्बते। न बुद्धबलवैशारद्यान्यालम्बते। न बुद्धक्षेत्रपरिशुद्धिमालम्बते। न लक्षणपरिशुद्धिमालम्बते। न श्रावकसंपदमालम्बते। न प्रत्येकबुद्धसंपदमालम्बते। न बोधिसत्त्वसंपदमालम्बते। तत्कस्माद्धेतोः ? निरालम्बना हि सुविक्रान्तविक्रामिन् सर्वधर्माः। न हि सर्वधर्माणां किंचिद्ग्रहणं संविद्यते यत्रैषामालम्बनं भवेत। यावत् सुविक्रान्तविक्रामिन् आलम्बनम्, तावदध्यवसानम्, तावदभिनिवेशः, तावदुपादानम्। यावदुपादानम्, यावदालम्बनम्, तावदुःखदौर्मनस्यम्, तावद्गाढाः शोकशल्योपायासपरिदेवाः संभवन्ति। यावत् सुविक्रान्तविक्रामिन् आलम्बनं तावद्बन्धनम्। यावदालम्बनं तावन्नास्ति मार्गः, तावद्दुःखदौर्मनस्यम्। यावदालम्बनं तावन्मन्यना स्पन्दना प्रपञ्चना। यावदालम्बनं तावदधिकरणविग्रहविवादाः। यावदालम्बनं तावदविद्यान्धकारमोहाः। यावदालम्बनं तावद्भयानि, तावद्भैरवाणि। यावदालम्बनं तावन्मारपाशमारविध्वंसनानि। यावदालम्बनं तावद्दुःखप्रतिपीडना सुखपर्येषणा च। तत्र सुविक्रान्तविक्रामिन् बोधिसत्त्व इमानादीनवान् संपश्यन् न कंचिद्धर्ममालम्बते। सोऽनालम्बमानो न कंचिद्धर्मं परिगृह्णाति। स नाप्युद्ग्रहाय नाग्रहाय स्थितः सर्वधर्माणां तामपि निरालम्बनवशिकतां न मन्यते। एवं चरन् सुविक्रान्तविक्रामिन् बोधिसत्त्वो महासत्त्वो न कंचिद्धर्ममभिनिविशते नाभिवदति, न कंचिद्धर्ममध्यवसाय तिष्ठति। अयं सुविक्रान्तविक्रामिन् बोधिसत्त्वस्य सर्वधर्मालम्बनविसंयोगः प्रज्ञापारमितायां चरतः। एवं सुविक्रान्तविक्रामिन् बोधिसत्त्वस्य चरतः प्रज्ञापारमिताभावना परिपूतिं गच्छति। न चास्य मारः पापीयान् अन्तरायं शक्नोति कर्तुम्, न मारकायिका देवताः, न मारपर्षत्, न माराधिष्ठिताः। न चास्य तेऽवतारं लभन्ते यत्रास्य विहेठान् कुर्युः, यत्रैनं गृहीत्वा धर्षयेयुः। नित्यं च सर्वाणि मारकर्माण्यवबुध्यन्ते। न च मारकर्मवशगो भवति। सर्वाणि च मारभवनानि ध्यामीकरोति। सर्वान्यतीर्थिकानां च निग्रहाय स्थितो भवति, सर्वाश्चान्यतीर्थिकांश्चरकपरिव्राजकानभिभवति। अनवमर्दनीयश्च भवति सर्वपरप्रवादिभिः॥

एवं चरन् सुविक्रान्तविक्रामिन् बोधिसत्त्वो न रूपकल्पनायां स्थितो भवति न रूपविकल्पनायाम्। एवं न वेदनासंज्ञासंस्कारविज्ञानकल्पनायां स्थितो भवति न विकल्पनायाम्। नापि रूपं कल्पयति न विकल्पयति। एवं न वेदनासंज्ञासंस्कारविज्ञानानि कल्पयति न विकल्पयति। न नीवरणदृष्टिगतानि कल्पयति न विकल्पयति। नोच्छेदशाश्वतं कल्पयति न विकल्पयति। न कामधातुरूपधात्वारूप्यधातून् कल्पयति न विकल्पयति। न रागद्वेषमोहान् कल्पयति न विकल्पयति। न सत्यं कल्पयति न विकल्पयति। न मृषा कल्पयति न विकल्पयति। न पृथिव्यप्तेजोवाय्वाकाशधातुं कल्पयति न विकल्पयति। न संयोगं कल्पयति न विकल्पयति। न विसंयोगं कल्पयति न विकल्पयति। न प्रतीत्यसमुत्पादं कल्पयति न विकल्पयति। नात्मसंज्ञां कल्पयति न विकल्पयति। न सत्त्वसंज्ञां कल्पयति न विकल्पयति। न जीवसंज्ञां कल्पयति न विकल्पयति। न पुद्गलसंज्ञां कल्पयति न विकल्पयति। न दानमात्सर्यशीलदौःशील्यं कल्पयति न विकल्पयति। न क्षान्तिव्यापादौ कल्पयति न विकल्पयति। न वीर्यकौसीद्यं कल्पयति न विकल्पयति। न ध्यानविक्षेपौ कल्पयति न विकल्पयति। न प्रज्ञादौष्प्रज्ञ्ये कल्पयति न विकल्पयति। नाविपर्याससम्यक्प्रहाणर्द्धिपादस्मृत्युपस्थानानि कल्पयति न विकल्पयति। नेन्द्रियबलबोध्यङ्गसमाधिसमापत्तीः कल्पयति न विकल्पयति। न दुःखसमुदयनिरोधमार्गान् कल्पयति न विकल्पयति। न मैत्रीकरुणामुदितोपेक्षाः कल्पयति न विकल्पयति। नानुत्पादज्ञानक्षयज्ञानाभिसंस्कारज्ञानानि कल्पयति न विकल्पयति। न पृथग्जनधर्मान् न श्रावकधर्मान् न प्रत्येकबुद्धधर्मान् न बुद्धधर्मान् कल्पयति न विकल्पयति। न पृथग्जनभूमिं न श्रावकभूमिं न प्रत्येकबुद्धभूमिं न बुद्धभूमिं कल्पयति न विकल्पयति। न नीवरणानि कल्पयति न विकल्पयति। नातीतानागतप्रत्युत्पन्नज्ञानदर्शनं कल्पयति न विकल्पयति। नासङ्गज्ञानं कल्पयति न विकल्पयति। न विद्याविमुक्तिं कल्पयति न विकल्पयति। न मुक्तिं न विमुक्तिज्ञानदर्शनं कल्पयति न विकल्पयति। न बुद्धज्ञानवैशारद्यानि कल्पयति न विकल्पयति। न लक्षणपरिशुद्धिं कल्पयति न विकल्पयति। न बुद्धक्षेत्रपरिशुद्धिं कल्पयति न विकल्पयति। न श्रावकसंपदं कल्पयति न विकल्पयति। न प्रत्येकबुद्धसंपदं कल्पयति न विकल्पयति। न बोधिसत्त्वसंपदं कल्पयति न विकल्पयति। तत्कस्माद्धेतोः ? कल्पनायां सुविक्रान्तविक्रामिन् सत्यां विकल्पो भवति। यत्र पुनः सुविक्रान्तविक्रामिन् कल्पना नास्ति, न तत्र विकल्पना। सर्वबालपृथग्जना हि सुविक्रान्तविक्रामिन् कल्पनासमुत्थिताः। तेषां संज्ञा विकल्पसमुत्थिताः। ते कल्पयन्ति विकल्पयन्ति च। कल्पनेति सुविक्रान्तविक्रामिन् एष एकोऽन्तः, विकल्पनेति द्वितीयोऽन्तः। यत्र नास्ति कल्पो वा विकल्पो (वा), तत्र नास्ति अन्तो वा मध्यं वा। मध्यमिति सुविक्रान्तविक्रामिन् कल्पयतः स एवान्तो भवति। यावत्कल्पना, तावद्विकल्पना। नास्त्यत्र विकल्पनासमुच्छेदः। यत्र पुनः सुविक्रान्तविक्रामिन् न कल्पना न विकल्पना, तत्र कल्पसमुच्छेदः। कल्पसमुच्छेद इति सुविक्रान्तविक्रामिन् नात्र कस्यचिच्छेदः। तत्कस्माद्धेतोः ? अन्तो हि सुविक्रान्तविक्रामिन् कल्पो विकल्पो विकल्पसमुत्थितः। तेषां यो व्युपशमः, सोऽविपर्यासः। योऽविपर्यासः, न तत्र कश्चिच्छेदः। समुच्छेद इति सुविक्रान्तविक्रामिन् दुःखसमुच्छेदस्यैतदधिवचनम्। न च दुःखस्य कश्चित्समुच्छेदः। स्याद्दुःखसमुच्छेदः, यदि दुःखस्य काचित्परिनिष्पत्तिः स्यात्। अपरिनिष्पत्तिदर्शनमेतत् दुःखसमुच्छेद इति। दुःखपरिज्ञानमेतत्, यदिदं दुःखसमुच्छेद इति। यो दुःखं नैव कल्पयति न विकल्पयति, अयं दुःखव्युपशमः, अयं दुःखस्यानुत्पादोऽप्रादुर्भावः। स एवं पश्यन् सुविक्रान्तविक्रामिन् बोधिसत्त्वो न कंचिद्धर्मं कल्पयति न विकल्पयति। इयं सुविक्रान्तविक्रामिन् बोधिसत्त्वस्य सर्व(कल्प)विकल्पपरिज्ञा प्रज्ञापारमितायां चरतः। एवं चरतः सुविक्रान्तविक्रामिन् बोधिसत्त्वस्य प्रज्ञापारमिताभावना परिपूरिं गच्छति। न चास्य मारः पापीयानन्तरायस्थितो भवति, न च मारपर्षत्। उत्पन्नोत्पन्नानि च मारकर्माणि बुध्यते। न चोत्पन्नोत्पन्नानां मारकर्मणां वशं गच्छति। मारस्य च पापीयसः पराजयं करोति ध्यामीकरोति च। एवमल्पपक्षीकरोति विगतभयभैरवश्च भवति। न च मारैराक्रमणीयो भवति। प्रस्रब्धानि चास्य संभवन्ति सर्वाण्यपायगमनानि। पिथिताश्च भवन्ति कुमार्गाः। सर्वौघोत्तीर्णश्च भवति, विगतमोहान्धकारश्च भवति, प्रतिलब्धचक्षुरालोकभूतश्च भवति सर्वसत्त्वानाम्, स्थितश्च भवत्युनुच्छेदाय बुद्धवंशस्य, प्रतिलब्धमार्गश्च भवति मार्गसमतायाम्, अनुकम्प(क)श्च भवति सर्वसत्त्वानाम्, विशुद्धं चक्षुर्भवति धर्मेषु, वीर्यसंपन्नश्च भवत्यकुसीदः, क्षान्तिबलप्रतिलब्धश्च भवत्यव्यापन्नचित्तः, ध्यायी च भवत्यनिश्रितध्यायी, प्रतिलब्धप्रज्ञश्च भवति निर्वेधिकप्रज्ञासमन्वागतः, विगतकौकृत्यश्च भवति अपगतनीवरणः, विसंयुक्तश्च भवति सर्वमारपाशैः, छिन्नबन्धनश्च भवति सर्वतृष्णाजालवियोगात्, उपस्थितस्मृतिश्च भवत्यसंप्रमोषधर्मतया, विशुद्धशीलश्च भवति शीलविशुद्धिपारमिताप्राप्तः, परमगुणप्रतिष्ठितश्च भवति सर्वदोषनिर्घाताय, प्रज्ञाबलाधानप्राप्तश्च भवत्यप्रकम्प्यतया, अनाक्षिप्तश्व भवति सर्वमारपरवादिभिः, अपरिहीणधर्मा च भवति सर्वधर्मविशुद्धिप्राप्ततया, विशारदश्च भवति सर्वधर्मदेशनायाम्, अमङ्कुश्च भवति पर्षदुपसंक्रमणाय, अनागृहीतश्च भवति मुक्तत्यागो धर्मदानम् (?), प्रतिविशोधितमार्गश्च भवति मार्गसमतया, विभावितभावनश्च भवति कुमार्गापरिज्ञतया, वासितवासनश्च भवति विशुद्धधर्मतया, शोधितशोधनश्च भवति विशुद्धप्रज्ञतया, गम्भीरप्रज्ञश्च भवति सागरोपमतया, दुरवगाहश्च भवति अस्तम्भिततया, अप्रमेयश्च भवति धर्मसागराप्रमेयतया। एवं चरन् सुविक्रान्तविक्रामिन् बोधिसत्त्वः एभिश्चान्यैश्च गुणैः समन्वागतो भवति येषां गुणानां न पर्यन्तः शक्योऽधिगन्तुम्॥

पुनरपरं सुविक्रान्तविक्रामिन् बोधिसत्त्वः एवं प्रज्ञापारमितायां चरन् नेन्द्रियविकलो भवति। स न रूपविकलो भवति, न भोगविकलो भवति, न परिवारविकलो भवति, न जातिविकलो भवति, न कुलविकलो भवति, न देशविकलो भवति, न च प्रत्युन्तेषु जनपदेषूपपद्यते, न चाक्षणप्राप्तो भवति, न चापरिशुद्धैः सत्त्वैरपरिशुद्धकर्मान्तैः संसर्गजातो भवति, न च स्वचित्तं हापयति, न च प्रज्ञाया हीयते। स यान् धर्मान् परतः शृणोति, तान् सर्वधर्मसमतायां संस्यन्दयति, स्थितश्च भवति बुद्धवंशस्य सर्वज्ञतावंशस्यानुपच्छेदाय। स आलोकलब्धश्च भवति बुद्धधर्मेषु, अत्यासन्नश्च भवति सर्वज्ञतायाम्। तं सचेन्मारः पापीयान् उपसंक्रामति विहेठनार्थम्, स तन्मारपर्षदं भस्मीकरोति छिन्नप्रतिभानाम्, सर्वांश्च मारपाशांश्छिनत्ति, सर्वैर्मारकायिकैर्मारकोटिभिश्चाधृष्यो भवति। ततो मारा भीतास्त्रस्ताः पलायन्ते। एवं च मारस्य पापीयसो भवति-अतिक्रान्तविषयोऽयं मम, नायं मम भूयो विषये चरति, नायं मम भूयो विषये स्थितः, नायं मम भूयो विषयमाक्रमिष्यतीति, अन्यांश्च सत्त्वान् मम विषयान्मोचयिष्यतीति, उत्तारयिष्यतीति। तत्र मारः पापीयान् शोचति क्रन्दति परिदेवते-अल्पपक्षीकरिष्यति अयं बोधिसत्त्वो मामिति। दौर्बल्यं चास्य विशति, दुःखितश्च भवति दुर्मना विप्रतिसारी। यस्मिंश्च समये सुविक्रान्तविक्रामिन् बोधिसत्त्वः प्रज्ञापारमितायां चरति, प्रज्ञापारमितां भावयति, प्रज्ञापारमितायां योगमापद्यते, सर्वमारभवनानि तस्मिन् समये ध्यामीभवन्ति अल्पतेजस्कानि, माराश्च पापीयांसो दुःखिता दुर्मनसो भवन्ति शोकशल्यसमर्पिता महाशोकशल्यविद्धाः-अतिवाहयिष्यत्ययं बत सत्त्वानस्मद्विषयात्, उत्तारयिष्यत्ययं सत्त्वानस्मद्विषयात्, परिमोचयिष्यत्ययं सत्त्वानस्मद्विषयात्, अभ्युद्धरिष्यत्ययं बत सत्त्वानस्मद्विषयात्, छेदयिष्यत्ययं सत्त्वान् मारपाशात्, समुत्क्षेप्स्यत्ययं सत्त्वान् कामपङ्कलग्नान्, मोचयिष्यत्ययं सत्त्वान् दृष्टिजालेभ्यः, उत्तारयिष्यत्ययं सत्त्वान् नीवरणपथात्, प्रतिष्ठापयिष्यत्ययं सत्त्वान् सन्मार्गे, उत्तारयिष्यत्ययं सत्त्वान् दृष्टिगहनादिति। इममर्थवशं सुविक्रान्तविक्रामिन् संपश्यन्तस्ते मारा दुःखिता भवन्ति दुर्मनसः शोकशल्यविद्धाः। तद्यथापि नाम सुविक्रान्तविक्रामिन् पुरुषो महता धनस्कन्धेन विपन्नेन दुःखितो वेदनात्त(र्त)मना महता दुःखदौर्मनस्येन समन्वागतः। एवमेव मारः पापीयान् दुःखितो भवति दुर्मना विप्रतिसारी शोकशल्यविद्धः। न च स्वके आसने रमते, यस्मिन् समये बोधिसत्त्वः प्रज्ञापारमितायां चरति, प्रज्ञापारमितां भावयति, प्रज्ञापारमितायां योगमापद्यते। पुनरपरं सुविक्रान्तविक्रामिन् ते माराः पापीयांसः एकतः समागम्य चिन्तयन्ति-कथं करिष्यामः, किं नु करिष्यामः। कथंकथाशोकशल्यविद्धा भवन्ति। ते कथंकथाशोकशल्यविद्धा भूत्वा उपसंक्रामन्ति बोधिसत्त्वस्यावतारगवेषिणः प्रज्ञापारमितायां चरतः। तत्र बोधिसत्त्वस्य रोमापि न हृष्यति, न पुनः कायस्यान्यथात्वं भविष्यति चित्तस्यान्यथात्वं वा। विगतभयरोमहर्षश्च मारः पापीयानिति संबुध्यते। बुद्ध्वा चाधिष्ठानं करोति। ततो मारः पापीयानधिष्ठितो दुर्बलो भवति लीनचित्तो भयमापन्नः। न चास्य शक्नोत्यवतारं लब्धुम्। तस्यैवं भवति-अहमेवास्य न शक्तोऽवतारं लब्धुम्, किं पुनर्मम पर्षत्, किं पुनर्यदन्येऽधिष्ठास्यन्ति। ततस्ते मारा(स्त्रस्ता उत्साहप)रिहीणाः स्वभवनानि गत्वा दुःखदौर्मनस्यजाताः प्रध्यायन्तस्तिष्ठन्ति, न च शक्नुवन्ति बोधिसत्त्वस्य प्रज्ञापारमितायां चरतोऽच्छटामात्रमपि चित्तस्य मोहनं कर्तुम्, प्रागेवास्यान्तरायम्। इयं(दं) सुविक्रान्तविक्रामिन् प्रज्ञापारमितायां चरतो (बोधिसत्त्वस्य) एवंरूपं प्रज्ञाबलाधिष्ठानं भवति, एवंरूपेण च प्रज्ञाबलाधिष्ठानेन समन्वागतो भवति। सचेद्ये सर्वस्मिंस्त्रिसाहस्रमहासाहस्रे लोकधातौ सत्त्वाः, ते सर्वे मारा भवेयुः, ते सर्वे महतीभिर्मारपर्षद्भिः सार्धं तं बोधिसत्त्वं प्रज्ञापारमितायां चरन्तमुपसंक्रमेयुर्विहेठाभिप्रायाः। तेऽपि सर्वे सुविक्रान्तविक्रामिन् माराः पापीयांसो न प्रभवन्त्यन्तरायं कर्तुम्। तत्कस्माद्धेतोः ? तथारूपेण हि प्रज्ञाबलाधानेन प्रज्ञाखड्गेन प्रज्ञाशस्त्रेण तस्मिन् समये बोधिसत्त्वः समन्वागतो भवति। अचिन्त्यया सुविक्रान्तविक्रामिन् प्रज्ञया अप्रमेयया असमसमया बोधिसत्त्वस्तदा समन्वागतो भवति। तेन तं न प्रतिबलो भवति मारः पापीयानभिभवितुम्। महाशस्त्रं ह्येतत्सुविक्रान्तविक्रामिन् यदुत प्रज्ञाशस्त्रम्, महाखड्गो ह्येष सुविक्रान्तविक्रामिन् यदुत प्रज्ञाखड्गः, यत्रागतिरविषयो माराणां पापीयसाम्, अभूमिर्माराणां पापीयसाम्। येऽपि तावत्सुविक्रान्तविक्रामिन् बाह्या ऋषयश्चतुर्णां ध्यानानां लाभिनः, चतसृणां वा आरूप्यसमापत्तीनाम्, ये मारविषयं कामधातुमतिक्रम्य ब्रह्मलोके चोपपद्यन्ते चतुर्षु च आरूप्येषु सदेवनिकायेषु, तेषामपि तावदगतिरविषयः यदुत एवंरूपायां प्रज्ञायाम्, या बोधिसत्त्वस्य प्रज्ञा प्राकृता, किं पुनर्या प्रज्ञापारमितायां चरतः प्रज्ञा, कः पुनर्वादो माराणां पापीयसां येषामविषयो रूपरूप्यधातौ। बलाधानप्राप्तः सुविक्रान्तविक्रामिन् बोधिसत्त्वस्तस्मिन् समये भवति महाबलाधानसमन्वागतो यदुत प्रज्ञापारमिताबलेन। ये खलु केचित् सुविक्रान्तविक्रामिन् प्रज्ञापारमिताबलेन समन्वागता भवन्ति तीक्ष्णेन प्रज्ञाशस्त्रेण, अधृष्यास्ते भवन्ति मारैः पापीयोभिरनाक्रमणीयाः। ये केचित् सुविक्रान्तविक्रामिन् प्रज्ञाबलेन समन्वागता भवन्ति तीक्ष्णेन च प्रज्ञाशस्त्रेण, न ते क्वचिन्निश्रयं कुर्वन्ति, अनिश्रितास्ते भवन्ति। तत्कस्माद्धेतोः ? निश्रये हि सुविक्रान्तविक्रामिन् सति चलितं भवति, चलिते सति स्पन्दना भवति, स्पन्दनायां सत्यां प्रपञ्चना भवति। येषां केषांचित् सुविक्रान्तविक्रामिन् निश्रयश्च भवति चलितं च भवति स्पन्दितं च भवति प्रपञ्चना (च) भवति, ते मारस्य पापीयसो वशगता भवन्ति, अपरिमुक्ताश्च भवन्ति ते मारविषयात्। येऽपि तावत् सुविक्रान्तविक्रामिन् यावद् भवाग्रोपपन्नाः सत्त्वा निश्रिता निश्रयनिबद्धा निश्रयाध्यासिताः, तेऽप्यागमिष्यन्ति पुनर्मारविषयम्। अपरिमुक्ताश्च ते मारपाशेभ्यः, अनुगतसूत्राश्च ते मारपाशैः। तद्यथा उद्रकश्च रामपुत्रः आराडश्च कालामः, ये वा पुनरन्येऽपि केचिन्निश्रिता आरूप्येषु निश्रयविनिबद्धा निश्रयाध्याश्रिताः। बोधिसत्त्वस्तु पुनः सुविक्रान्तविक्रामिन् प्रज्ञापारमितायां चरन् प्रज्ञापारमितां भावयन् प्रज्ञापारमितायां योगमापद्यमानः न क्वचिन्निश्रयं करोति, अनिश्रितो भवति सर्वत्र। यस्मिन् खलु पुनः समये सुविक्रान्तविक्रामिन् बोधिसत्त्वः प्रज्ञापारमिताभावनायोगमनुयोक्तो विहरति, तस्मिन् समये न रूपनिश्रितो भवति, न वेदनासंज्ञासंस्कारविज्ञाननिश्रितो भवति, न विपर्यासनीवरणदृष्टिगतनिश्रितो भवति, न नामरूपनिश्रितो भवति, न कामरूपारूप्यधातुनिश्रितो भवति, नात्मसत्त्वसंज्ञानिश्रितो भवति, न जीवपुद्गलधात्वायतननिश्रितो भवति, न पृथिव्यप्तेजोवाय्वाकाशविज्ञानेनैवसंज्ञानासंज्ञायतननिश्रितो भवति, न तृष्णानिश्रितो भवति, न भवतृष्णानिश्रितो भवति, नोच्छेदतृष्णानिश्रितो भवति, नान्तानन्तनिश्रितो भवति, न प्रतीत्यसमुत्पादनिश्रितो भवति, न दानमात्सर्यनिश्रितो भवति, न शीलशौःशील्यनिश्रितो भवति, न क्षान्तिव्यापादनिश्रितो भवति, न वीर्यकौसीद्यनिश्रितो भवति, न ध्यानविक्षेपनिश्रितो भवति, न प्रज्ञादौष्प्रज्ञ्यनिश्रितो भवति, नाविपर्याससम्यक्प्रहाणाप्रमाणस्मृत्युपस्थाननिश्रितो भवति, नेन्द्रियबलबोध्यङ्गसमाधिसमापत्तिनिश्रितो भवति, न दुःखसमुदयनिरोधमार्गनिश्रितो भवति, नानुत्पादज्ञानक्षयज्ञानानभिसंस्कारज्ञाननिश्रितो भवति, न विद्याविमुक्तिनिश्रितो भवति, न विमुक्तिज्ञानदर्शननिश्रितो भवति, न पृथग्जनश्रावकप्रत्येकबुद्धभूमिनिश्रितो भवति, न पृथग्जनश्रावकप्रत्येकबुद्धसम्यक्संबुद्धधर्मनिश्रितो भवति, न नीवरणनिश्रितो भवति, नातीतानागतप्रत्युत्पन्नासङ्गतानिश्रितो भवति, न त्र्यध्वसमतानिश्रितो भवति, न बुद्धज्ञानबलवैशारद्यनिश्रितो भवति, न सर्वज्ञज्ञाननिश्रितो भवति, न लक्षणसंपत्तिनिश्रितो भवति, बुद्धक्षेत्रसंपन्निश्रितो भवति, न श्रावकव्यूहसंपन्निश्रितो भवति, न बोधिसत्त्वव्यूहसंपन्निश्रितो भवति। स सर्वधर्मैश्चानिश्रितो न चलति न संचलति, निश्रयाश्च तेन सर्वे विभाविता भवन्ति। अनिश्रितश्च स मार्गमपि नाभिनिविशते, अनिश्रयं न मन्यते। सोऽयं निश्रय इति नोपलभते, इह निश्रय इति नोपलभते, अस्य निश्रय इति नोपलभते न मन्यते, अस्मान्निश्रय इति नोपलभते न मन्यते। सर्वनिश्रयानमन्यमानोऽनुपलभमानोऽनभिनिविशमानः न क्वचिन्निश्रयमुपैति नोपदिशति नाभिनन्दति नाध्यवसाय तिष्ठति। स सर्वनिश्रयानुपलिप्तोऽसक्तः सर्वधर्मनिश्रयविशुद्धिमनुप्राप्नोति। इदं सुविक्रान्तविक्रामिन् बोधिसत्त्वस्य सर्वधर्मनिश्रयविशुद्धिज्ञानदर्शनं प्रज्ञापारमितायां चरतः, येनास्य माराः पापीयांसोऽवतारं न लभन्ते, अनाक्रमणीयश्च भवति सर्वमारैः पापीयोभिः, अभिभवति च मारान् पापीयस इति॥  
आर्यप्रज्ञापारमितायां चर्यापरिवर्तः षष्ठः॥  
6 caryāparivartaḥ ṣaṣṭhaḥ \।

atha khalu bhagavān suvikrāntavikrāmiṇaṁ bodhisattvaṁ mahāsattvametadavocat-iha khalu suvikrāntavikrāmin bodhisattvo mahāsattvaḥ prajñāpāramitāyāṁ caranna kvaciddharme carati \।
tatkasmāddhetoḥ ? sarvadharmā hi suvikrāntavikrāmin viparyāsasamutthitāḥ, abhūtā asanto mithyā vitathāḥ \। tadyathā suvikrāntavikrāmin kasmiṁściddharme carati, viparyāse sa carati \।
viparyāse caran na bhūte carati \। na ca suvikrāntavikrāmin bodhisattvo viparyāsacaryāprabhāvitaḥ, abhūtacaryāprabhāvito vā \। nāpi viparyāse vā abhūte vā caran bodhisattvaḥ prajñāpāramitāyāṁ carati \। yaśca viparyāsaḥ, so'bhūtaḥ \। na tatra kāciccaryā, tena tatra bodhisattvo na carati \। viparyāsa iti suvikrāntavikrāmin vitathaḥ \। eṣa bālapṛthagjanairgṛhītaḥ \। na tathā yaiste te dharmāḥ \। ye ca na tathā yathā gṛhītāḥ, sa ucyate'viparyāso'tra bhūta iti \। na hi suvikrāntavikrāmin bodhisattvo mahāsattvo viparyāse vā abhūte vā carati \। bhūtavādīti suvikrāntavikrāmin bodhisattvo'viparyāsacārī \। yatra ca bhūtamaviparyāsaḥ, tatra ca na kāciccaryā \। tenocyate- acaryā bodhisattvacaryeti \। sarvacaryāsamucchinnā hi suvikrāntavikrāmin bodhisattvacaryā \। sā na śakyā ādarśayitum-iyaṁ vā bodhisattvacaryā, anena vā bodhisattvacaryā, iha vā bodhisattvacaryā, ito vā bodhisattvacaryeti \। naivaṁ bodhisattvacaryā prabhāvitā \।
sarvacaryāvinivṛttaye hi bodhisattvā bodhisattvacaryāṁ caranti pṛthagjanacaryāvinivṛttaye śrāvakacaryāvinivṛtaye pratyekabuddhacaryāvinivṛttaye \। ye'pi te suvikrāntavikrāmin buddhadharmāḥ, teṣvapi bodhisattvā na caranti nābhiniviśante-ime vā te bodhisattvadharmāḥ, iha vā te bodhisattvadharmāḥ, anena vā te bodhisattvadharmāḥ, asya vā te bodhisattvadharmā iti \। evamapi suvikrāntavikrāmin bodhisattvo na carati \। sarvā eṣāṁ suvikrāntavikrāmin vikalpacaryā \। na bodhisattvo vikalpe carati nāvikalpe \। sarvavikalpaprahīṇā hi bodhisattvacaryā \। kalpa iti suvikrāntavikrāmin vikalpanaiṣā sarvadharmāṇām \। na hi śakyāḥ sarvadharmāḥ kalpayitum \। akalpitā hi sarvadharmāḥ \। tadyo dharmaṁ kalpayati, sa vikalpayati \। na hi suvikrāntavikrāmin dharmaḥ kalpo vā vikalpo vā \। kalpa iti suvikrāntavikrāmin eṣa eko'ntaḥ, vikalpa iti dvitīyo'ntaḥ \। na ca suvikrāntavikrāmin bodhisattvo'nte carati, nāpyanante \। yo naiva ante na anante carati, sa madhyaṁ na samanupaśyati \। madhyamapi suvikrāntavikrāmin samanupaśyan madhye caran anta eva carati \। na hi suvikrāntavikrāmin madhyasya kāciccaryā (vā kiṁci)ddarśanaṁ vā(nidarśanaṁ vā) \। madhyamiti suvikrāntavikrāmin nāpi āryāṣṭāṅgamārgasyaitadadhivacanam \। na ca suvikrāntavikrāmin āryāṣṭāṅgo mārgaḥ kasyaciddharmasyopalambhena pratyupasthitaḥ, nāpi kasyaciddharmasya samanupaśyanatayā \।\।

api tu yasmin samaye suvikrāntavikrāmin bodhisattvo na kaṁciddharmaṁ bhāvayati na vibhāvayati, tadā pratiprasrabdhamārga ityucyate \। sa sarvadharmān na bhāvayanna vibhāvayan bhāvanāsamatikrānto dharmasamatāmanuprāpnoti, yayā dharmasamatayā mārgasaṁjñāpyasya na pravartate, kutaḥ punarmārgaṁ drakṣyati ? pratiprasrabdhamārga iti suvikrāntavikrāmin arhataḥ kṣīṇāsravasyaitadbhikṣoradhivacanam \।
tatkasmāddhetoḥ ? vibhāvito hi sa mārgo na bhāvito na vibhāvitaḥ \।
tenocyate vibhāvita iti \। vibhāvanāpi tatra nāsti, tenocyate vibhāvita iti \। vigatā tasya bhāvanā, tenocyate vibhāvaneti \। sacetkhalu punaḥ suvikrāntavikrāmin bhāvanā syādvibhāvanā vā, sā punarupalabhyate, nāsyā vibhāvanā syāt \। vibhāvaneti suvikrāntavikrāmin vigatā asyāṁ bhāvaneti vibhāvanā, bhāvo'syā vigata iti, tenocyate vibhāvaneti, na punaryathocyate \। tatkasmāt ? avyāhārā hi vibhāvanā, vigama eṣa vibhāvanā \। katamo vigamaḥ ? yato viparyāsasya asamutthānaṁ yadabhūtasyāsamutthānam \। na hi suvikrāntavikrāmin viparyāso viparyāsaṁ samutthāpayati \। asamutthita eṣa viparyāsaḥ \। na hi tatra kiṁcitsamutthānam \। yadi tatra kiṁcitsamutthānamabhaviṣyat, nocyeta \।
yasmādabhūtasamutthitaḥ, tasmāducyate viparyāsa iti \। aviparyāstā hi suvikrāntavikrāmin sarvadharmā bodhisattvenānubuddhāḥ \। tatkasmāddhetoḥ ? jñāto hi tena viparyāso'bhūta iti \। na viparyāse viparyāsaḥ saṁvidyate \। yena viparyāso'bhūto jñātaḥ, na viparyāse viparyāsaḥ saṁvidyate, tena aviparyastāḥ sarvadharmāḥ samanubuddhāḥ \। yaśca aviparyāsasyānubodhaḥ, na tatra bhūyo viparyāsaḥ \। yatra (na) kaścidviparyāsaḥ, tatra na kāciccaryā \। sarvā hi suvikrāntavikrāmin caryā sā caryāsamutthānā \। caryāvikalpādviparyāsaḥ \। bodhisattvastu caryāyāṁ na vikalpayati \। tena sārdhamaviparyāsaḥ sthita ityucyate \।
yaśca aviparyastaḥ, sa na kvacidbhūyaścarati \। tenocyate acaryā bodhisattvacareti \। acaryeti suvikrāntavikrāmin yanna kvaciddharme carati na vicarati na caryālakṣaṇaṁ saṁdarśayati, iyamucyate bodhisattvacaryeti \। ya evaṁ carati, sa carati prajñāpāramitāyām \।\।

na hi suvikrāntavikrāmin bodhisattvo rūpārambaṇe caraṁścarati prajñāpāramitāyām, na vedanāsaṁjñāsaṁskāravijñānārambaṇe caraṁścarati prajñāpāramitāyām \। tatkasmāddhetoḥ ? sarvārambaṇāni hi tena viviktāni vijñātāni \। yaśca vivekaḥ, na tatra kāciccaryā \। tenocyate acaryā bodhisattvacaryeti \। na hi suvikrāntavikrāmin bodhisattvaścakṣurārambaṇe caraṁścarati prajñāpāramitāyām, na śrotraghrāṇajihvākāyamanaārambaṇe caraṁścarati prajñāpāramitāyām \।
tatkasmāddheto? sarvārambaṇāni hi tena abhūtāni jñātāni \। yaśca sarvārambaṇāni abhūtānīti jānāti, nāsau kvaciccarati \। tenocyate acaryā bodhisattvacaryeti \। na hi suvikrāntavikrāmin bodhisattvo rūpaśabdagandharasaspraṣṭavyadharmārambaṇe caraṁścarati prajñāpāramitāyām \। tatkasmāddhetoḥ ? sarvārambaṇāni hi tena viparyāsasamutthitāni jñātāni \। yaśca viparyāsaḥ, so'bhūtaḥ parijñātaḥ \। yena viparyāsaḥ abhūtaḥ parijñātaḥ, sa na kasmiṁścidārambaṇe carati \। tenocyate acaryā bodhisattvacaryeti \। na hi suvikrāntavikrāmin bodhisattvo nāmarūpārambaṇe caraṁścarati prajñāpāramitāyām \।
tatkasmāddhetoḥ ? sarvārambaṇāni hi tena anārambaṇānītyanubuddhāni \।
yena ca sarvārambaṇāni anārambaṇānītyanubuddhāni, sa na kvacidārambaṇe carati \। tenocyate acaryā bodhisattvacaryeti \। na hi suvikrāntavikrāmin bodhi(sattvā mahāsattvāḥ) sattvārambaṇe (ca ātmārambaṇe) ca carantaścaranti prajñāpāramitāyām \। tatkasmāddhetoḥ ? parijñātā hi taiḥ sattvasaṁjñā ca ātmasaṁjñā ca-abhūtaiṣā sattvasaṁjñā ca ātmasaṁjñā ceti \। yaiśca abhūtā sattvasaṁjñā ca ātmasaṁjñā ca jñātā, na te kasyāṁciccaryāyāṁ caranti \। ye na kasyāciccaryāyāṁ caranti, tena ca caryā apagatā \। tenocyate acaryā bodhisattvacaryeti \। ye na suvikrāntavikrāmin bodhisattvā jīvasaṁjñāyāṁ vā poṣapuruṣapudgalamanujamānavotthāpakasamutthāpakakārakakārayitṛvedakavedayitṛsaṁjñāyāṁ jñātṛjñāpakasaṁjñāyāṁ carantaḥ prajñāpāramitāyāṁ caranti \।
tatkasmāddhetoḥ ? vibhāvitā hi taiḥ sarvasaṁjñāḥ \। yaiśca vibhāvitāḥ sarvasaṁjñāḥ, na te bhūyaḥ kasyāṁcitsaṁjñāyāṁ caranti \। tenocyate acaryā bodhisattvacaryeti \। na hi suvikrāntavikrāmin bodhisattvā viparyāsairvā dṛṣṭigatairvā nīvaraṇairvā carantaścaranti prajñāpāramitāyām \। nāpi viparyāsadṛṣṭigatanīvaraṇārambaṇeṣu carantaścaranti prajñāpāramitāyām \। tatkasmāddhetoḥ ? parijñātāni hi tairviparyāsadṛṣṭigatanīvaraṇārambaṇāni \। yā ca parijñā, sā acaryā \।
tenocyate acaryā bodhisattvacaryeti \। na hi suvikrāntavikrāmin bodhisattvāḥ pratītyasamutpādārambaṇe carantaścaranti prajñāpāramitāyām \। tatkasmāddhetoḥ ? parijñāto hi taiḥ pratītyasamutpādaḥ, parijñātaṁ pratītyasamutpādasyārambaṇam \। yā ca parijñā pratītyasamutpādasya pratītyasamutpādārambaṇasya ca, tatra na kāciccaryā \। tenocyate acaryā bodhisattvacaryeti \। na hi suvikrāntavikrāmin bodhisattvāḥ kāmadhātvārambaṇe carantaścaranti prajñāpāramitāyām \। na rūpārūpyadhātvārambaṇe vā carantaścaranti prajñāpāramitāyām \।
tatkasmāddhetoḥ ? vibhāvitāni hi taiḥ kāmadhāturūpadhātvārūpyadhātvārambaṇāni \। yā ca kāmadhāturūpadhātvārūpyadhātvārambaṇavibhāvanā, na tasyāḥ kāciccaryā \।
tenocyate acaryā bodhisattvacaryeti \। na hi suvikrāntavikrāmin bodhisattvā dānamātsaryaśīladauḥśīlyārambaṇe carantaścaranti prajñāpāramitāyām \। tatkasya hetoḥ ? parijñātaṁ hi tairdānamātsaryaśīladauḥśīlyārambaṇam \। yā ca parijñā dānamātsaryaśīladauḥśīlyārambaṇasya, tasyāṁ na kāciccaryā \। tenocyate acaryā bodhisattvacaryeti \। na hi suvikrāntavikrāmin bodhisattvāḥ kṣāntivyāpādavīryakausīdyadhyānavikṣepaprajñādauṣprajñyārambaṇe carantaścaranti prajñāpāramitāyām \। tatkasmāddhetoḥ ? parijñātāni hi taiḥ sarvārambaṇāni \। yā ca parijñā sarvārambaṇānām, tatra na kāciccaryā \। tenocyate acaryā bodhisattvacaryeti \। na hi suvikrāntavikrāmin bodhisattvā aviparyāsasamyakprahāṇasmṛtyupasthānāpramāṇārambaṇe carantaścaranti prajñāpāramitāyām \। tatkasmāddhetoḥ ? sarvārambaṇāni hi tairvaśikāni jñātāni \। yā ca vaśikā ārambaṇaparijñā, tasyā na kāciccaryā \।
tenocyate acaryā bodhisattvacaryeti \। na hi suvikrāntavikrāmin bodhisattvā indriyabalabodhyaṅgadhyānasamādhisamāpattyārambaṇe carantaścaranti prajñāpāramitāyām \। tatkasmāddhetoḥ ? vibhāvitāni hi tairindriyabalabodhyaṅgadhyānasamādhisamāpattyārambaṇāni \। yā ca vibhāvanā, tasyā na kāciccaryā \। tenocyate acaryā bodhisattvacaryeti \।
na hi suvikrāntavikrāmin bodhisattvā duḥkhasamudayanirodhamārgārambaṇe carantaścaranti prajñāpāramitāyām \। tatkasmāddhetoḥ ? vibhāvitāni hi tairduḥkhasamudayanirodhamārgārambaṇāni \। yā ca vibhāvanā, na tasyāṁ kācidbhāvanā, na ca tasyāṁ bhūyaḥ kāciccaryā \। tenocyate acaryā bodhisattvacaryeti \। na hi suvikrāntavikrāmin bodhisattvā vidyāvimuktyārambaṇe carantaścaranti prajñāpāramitāyām \।
tatkasmāddhetoḥ ? vibhāvitaṁ hi tairvidyāvimuktyārambaṇam \। yā ca vibhāvanā, na tatra kāciccaryā \। tenocyate acaryā bodhisattvacaryeti \।
na hi suvikrāntavikrāmin bodhisattvā anutpādārambaṇe vā kṣayārambaṇe vā anabhisaṁskārārambaṇe vā carantaścaranti prajñāpāramitāyām \।
tatkasmāddhetoḥ ? vibhāvitaṁ hi tairanutpādakṣayānabhisaṁskārārambaṇam \। yā ca vibhāvanā, na tatra kācidbhūyaścaryā \। tenocyate acaryā bodhisattvacaryeti \। na hi suvikrāntavikrāmin bodhisattvāḥ pṛthivyaptejovāyvākāśārambaṇe carantaścaranti prajñāpāramitāyām \।
tatkasmāddhetoḥ ? vibhāvitāni hi taiḥ pṛthivyaptejovāyvākāśārambaṇāni \।
yā ca vibhāvanā, na tatra kāciccaryā \। tenocyate acaryā bodhisattvacaryeti \। na hi suvikrāntavikrāmin bodhisattvāḥ śrāvakapratyekabuddhabhūmyārambaṇe carantaścaranti prajñāpāramitāyām \।
tatkasmāddhetoḥ ? vibhāvitāni hi taiḥ śrāvakapratyekabuddhabhūmyārambaṇāni \। yā ca vibhāvanā, na tatra kāciccaryā \। tenocyate acaryā bodhisattvacaryeti \। na hi suvikrāntavikrāmin bodhisattvāḥ śrāvakapratyekabuddhadharmārambaṇe carantaścaranti prajñāpāramitāyām \। tatkasmāddhetoḥ ? vibhāvitāni hi taiḥ śrāvakapratyekabuddhadharmārambaṇāni \। yā ca vibhāvanā, na tatra kāciccaryā \। tenocyate acaryā bodhisattvacaryeti \। na hi suvikrāntavikrāmin nirvāṇārambaṇe bodhisattvāścarantaścaranti prajñāpāramitāyām \। tatkasmāddhetoḥ ? parijñātaṁ hi tairbhavati nirvāṇārambaṇam \। yā ca parijñā, na tatra kāciccaryā \। tenocyate acaryā bodhisattvacaryeti \। na hi suvikrāntavikrāmin bodhisattvā lakṣaṇapariśuddhyārambaṇe carantaścaranti prajñāpāramitāyām, na buddhakṣetrapariśuddhyārambaṇe carantaḥ, na śrāvakasaṁpadārambaṇe carantaḥ, na bodhisattvasaṁpadārambaṇe carantaścaranti prajñāpāramitāyām \। tatkasmāddhetoḥ ? vibhāvitāni hi tairlakṣaṇapariśuddhyārambaṇam, buddhakṣetrapariśuddhyārambaṇam, śrāvakasaṁpadārambaṇam, bodhisattvasaṁpadārambaṇam \। yā ca vibhāvanā, na tatra kāciccaryā \।
tenocyate acaryā bodhisattvacaryeti \। evaṁ carantaḥ suvikrāntavikrāmin bodhisattvāścaranti prajñāpāramitāyām \। iyaṁ bodhisattvasya prajñāpāramitāyāṁ carataḥ sarvārambaṇapari(jñā)caryā, sarvārambaṇavibhāvanācaryā yaduta prajñāpāramitācaryā \।\।

evaṁ caran suvikrāntavikrāmin bodhisattvo rūpārambaṇapariśuddhāvapi na carati \। evaṁ vedanāsaṁjñāsaṁskāravijñānārambaṇapariśuddhāvapi na carati \। tatkasmāddhetoḥ ? prakṛtipariśuddhaṁ hi tena rūpārambaṇaṁ parijñātam \। evaṁ vedanāsaṁjñāsaṁskāravijñānārambaṇaṁ parijñātam \। yā evaṁ caryā, iyaṁ bodhisattvasya prajñāpāramitācaryā \। evaṁ caran suvikrāntavikrāmin bodhisattvo na cakṣurārambaṇaviśuddhau carati, na śrotraghrāṇajihvākāyamanaārambaṇaviśuddhau carati \। tatkasmāddhetoḥ ? prakṛtipariśuddhaṁ hi tena yāvanmanaārambaṇaṁ parijñātam \। yā evaṁ caryā, iyaṁ bodhisattvasya prajñāpāramitācaryā \। evaṁ caran suvikrāntavikrāmin bodhisattvo na rūpaśabdagandharasaspraṣṭavyadharmārambaṇaviśuddhāvapi carati \।
tatkasmāddhetoḥ ? prakṛtipariśuddhaṁ hi tena yāvaddharmārambaṇaṁ parijñātam \। yā evaṁ caryā, iyaṁ bodhisattvasya prajñāpāramitācaryā \।
evaṁ caran suvikrāntavikrāmin bodhisattvo na nāmarūpārambaṇaviśuddhāvapi carati \। tatkasmāddhetoḥ ? prakṛtipariśuddhaṁ hi tena nāmarūpārambaṇaṁ parijñātam \। yā evaṁ caryā, iyaṁ bodhisattvasya prajñāpāramitācaryā \।
evaṁ caran suvikrāntavikrāmin bodhisattvo nātmasattvārambaṇaviśuddhāvapi carati \। tatkasmāddhetoḥ ? parijñātā hi tena ātmasattvārambaṇaprakṛtiparijñā \। yā evaṁ caryā, iyaṁ bodhisattvasya prajñāpāramitācaryā \। evaṁ caran suvikrāntavikrāmin bodhisattvo na jīvabhavapudgalakārakakārayitrutthāpakasamutthāpakavedakavedayitṛdraṣṭrārambaṇapariśuddhāvapi carati \। tatkasmāddhetoḥ ? prakṛtipariśuddhaṁ hi tena jīvabhavapudgalakārakakārayitrutthāpakasamutthāpakavedakavedayitṛdraṣṭrārambaṇaṁ parijñātam \। yā evaṁ caryā, bodhisattvasyeyaṁ prajñāpāramitācaryā \।
evaṁ caran suvikrāntavikrāmin bodhisattvo na viparyāsadṛṣṭigatārambaṇapariśuddhāvapi carati \। tatkasya hetoḥ ? prakṛtipariśuddhaṁ hi tena viparyāsadṛṣṭigatārambaṇaṁ parijñātam \। yā evaṁ caryā, iyaṁ bodhisattvasya prajñāpāramitācaryā \। evaṁ caran suvikrāntavikrāmin bodhisattvo na nīvaraṇārambaṇaviśuddhāvapi carati \।
tatkasmāddhetoḥ ? prakṛtipariśuddhaṁ hi nīvaraṇārambaṇaṁ parijñātam \।
evaṁ caran suvikrāntavikrāmin bodhisattvo na pratītyasamutpādārambaṇaviśuddhāvapi carati \। tatkasmāddhetoḥ ? prakṛtipariśuddhaṁ hi tena pratītyasamutpādārambaṇaṁ parijñātam \। evaṁ caran suvikrāntavikrāmin bodhisattvo na kāmadhāturūpadhātvārūpyadhātvārambaṇaviśuddhāvapi carati \।
tatkasmāddhetoḥ ? prakṛtipariśuddhaṁ hi tena kāmadhāturūpadhātvārūpyadhātvārambaṇaṁ parijñātam \। evaṁ caran suvikrāntavikrāmin bodhisattvo na dānamātsaryaśīladauḥśīlyārambaṇaviśuddhāvapi carati \। tatkasmāddhetoḥ ? prakṛtipariśuddhaṁ hi tena dānamātsaryaśīladauḥśīlyārambaṇaṁ parijñātam \। evaṁ caran suvikrāntavikrāmin bodhisattvo na kṣāntivyāpādavīryakausīdyadhyānavikṣepaprajñādauṣprajñyārambaṇaviśuddhāvapi carati \। tatkasmāddhetoḥ ? prakṛtipariśuddhaṁ hi tena kṣāntivyāpādavīryakausīdyadhyānavikṣepaprajñādauṣprajñyārambaṇaṁ parijñātam \। evaṁ caran suvikrāntavikrāmin bodhisattvo nātītānāgatapratyutpannārambaṇaviśuddhapi carati\। tatkasmāddhetoḥ? prakṛtipariśuddhāni hi tena atītānāgatapratyutpannārambaṇāni parijñātāni \। evaṁ caran suvikrāntavikrāmin bodhisattvo nāsaṅgāvaraṇaviśuddhāvapi carati \। tatkasmāddhetoḥ ? prakṛtipariśuddhaṁ hi tena asaṅgārambaṇaṁ parijñātam \। evaṁ caran suvikrāntavikrāmin bodhisattvo nābhijñārambaṇaviśuddhāvapi carati \। tatkasmāddhetoḥ ? prakṛtipariśuddhaṁ hi tenābhijñārambaṇaṁ parijñātam \। evaṁ caran suvikrāntavikrāmin bodhisattvo na sarvajñatārambaṇaviśuddhāvapi carati \। tatkasmāddhetoḥ ? prakṛtipariśuddhaṁ hi tena sarvajñatārambaṇaṁ parijñātam \। evaṁ caran suvikrāntavikrāmin bodhisattvaścarati prajñāpāramitāyām, yanna kasyāṁcidārambaṇaviśuddhau carati \।
tatkasmāddhetoḥ ? prakṛtipariśuddhatvātsarvārambaṇānām \। iyaṁ suvikrāntavikrāmin bodhisattvasya mahāsattvasya sarvārambaṇaprakṛtipariśuddhiḥ prajñāpāramitāyāṁ carataḥ \।\।

evaṁ caran suvikrāntavikrāmin bodhisattvaḥ idaṁ rūpamiti na samanupaśyati, anena rūpamiti na samanupaśyati, asya rūpamiti na samanupaśyati, asmādrūpamiti na samanupaśyati \। sa evaṁ rūpamasamanupaśyan na rūpamutkṣipati na nikṣipati, na rūpamutpādayati na nirodhayati, na rūpe carati na vicarati, na rūpārambaṇe carati na vicarati \। evaṁ caran suvikrāntavikrāmin bodhisattvaścarati prajñāpāramitāyām \। evamime vedanāsaṁjñāsaṁskārāḥ, idaṁ vijñānamiti na samanupaśyati, anena vijñānamiti na samanupaśyati, asya vijñānamiti na samanupaśyati, asmādvijñānamiti na samanupaśyati \। sa evaṁ vijñānamasamanupaśyan na vijñānamutkṣipati na nikṣipati, na vijñānamutpādayati na nirodhayati, na vijñāne carati na vicarati, na vijñānārambaṇe carati na vicarati \। evaṁ suvikrāntavikrāmin bodhisattvaścarati prajñāpāramitāyām \।\।

punaraparaṁ suvikrāntavikrāmin evaṁ caran bodhisattvo na rūpamatītamiti carati, na rūpamanāgatamiti carati, na rūpaṁ pratyutpannamiti carati \।
evaṁ na vedanāsaṁjñāsaṁskārāḥ \। na vijñānamatītamiti carati, na anāgatam, na pratyutpannam \।\।

na rūpamātmeti carati, na rūpamātmīyamiti carati \। evaṁ na vedanāsaṁjñāsaṁskārāḥ \। na vijñānamātmeti carati, na vijñānamātmīyamiti carati \। na rūpaṁ duḥkhamiti carati \। evaṁ na vedanāsaṁjñāsaṁskārāḥ \।
na vijñānaṁ duḥkhamiti carati \। na rūpaṁ mama nānyeṣāmiti carati \।
evaṁ na vedanāsaṁjñāsaṁskārāḥ \। na vijñānaṁ mama nānyeṣāmiti carati \।
evaṁ caran suvikrāntavikrāmin bodhisattvaścarati prajñāpāramitāyām \।\।

punaraparaṁ suvikrāntavikrāmin bodhisattvaḥ prajñāpāramitāyāṁ caran na rūpasamudaye carati, na rūpanirodhe carati, na rūpaṁ gambhīramiti carati, na rūpamuttānamiti carati, na rūpaṁ śūnyamiti carati, na rūpamaśūnyamiti carati, na rūpaṁ nimittamiti carati, na rūpamanimittamiti carati, na rūpaṁ praṇihitamiti carati, rūpamapraṇihitamiti carati, na rūpamabhisaṁskāramiti carati, na rūpamanabhisasṁkāramiti carati \। evaṁ vedanāsaṁjñāsaṁskārāḥ \। na vijñānasamudaye carati, na vijñānanirodhe carati, na vijñānaṁ gambhīramiti carati, na vijñānamuttānamiti carati, na vijñānaṁ śūnyamiti carati, na vijñānamaśūnyamiti carati, na vijñānaṁ nimittamiti carati, na vijñānamanimittamiti carati, na vijñānaṁ praṇihitamiti carati, na vijñānapraṇihitamiti carati, na vijñānamabhisaṁskāramiti carati, na vijñānamabhisaṁskāramiti carati \। tatkasmāddhetoḥ ? sarvāṇyetāni suvikrāntavikrāmin manyitāni spanditāni prapañcitāni tṛṣṇāgatāni \। ahaṁ carāmīti spanditametat, iha carāmīti prapañcitametat, anena carāmīti tṛṣṇāgatametat, asmiṁścarāmīti manyitametat \। tatra suvikrāntavikrāmin bodhisattvāḥ sarvāṇyetāni manyitaspanditaprapañcitāni tṛṣṇāgatāni jñātvā sarvājñānasamuddhātān na kaṁciddharmaṁ manyante, amanyamānā na kvaciccaranti, na kvacidālīyante \। te anālayā asaṁyogā avisaṁyogā na kvacidutthāpayanti, na samutthāpayanti \। ayaṁ suvikrāntavikrāmin bodhisattvasya sarvamanyanāsamuddhātaḥ prajñāpāramitāyāṁ carataḥ \।\।

punaraparaṁ suvikrāntavikrāmin bodhisattvaḥ evaṁ prajñāpāramitāyaṁ caran na rūpaṁ nityaṁ nānityamiti carati, na rūpaṁ śūnyaṁ nāśūnyamiti carati, na rūpaṁ māyopamamiti carati, na rūpaṁ svapnopamamiti carati, na rūpaṁ pratibhāsopamamiti carati, na rūpaṁ pratiśrutkopamamiti carati \। evaṁ vedanā saṁjñā saṁskārāḥ \। na vijñānaṁ nityaṁ nānityamiti carati, na vijñānaṁ śūnyaṁ nāśūnyamiti carati, na vijñānaṁ māyopamamiti carati, na vijñānaṁ svapnopamamiti carati, na vijñānaṁ pratibhāsopamamiti carati, na vijñānaṁ pratiśrutkopamamiti carati \। tatkasya hetoḥ ? sarvāṇyetāni suvikrāntavikrāmin vitarkitāni vicaritāni caritavicaritāni \। tatra suvikrāntavikrāmin bodhisattvaḥ etāni sarvāṇi vitarkitāni vicaritāni caritavicaritāni jñātvā sarvacaryāsamuddhātāya sarvacaryāparijñāyai prajñāpāramitāyāṁ carati \। ayaṁ suvikrāntavikrāmin bodhisattvasya sarvacaryānirdeśaḥ \।\।

evamukte suvikrāntavikrāmī bodhisattvo bhagavantometadavocat-acintyeyaṁ bhagavan bodhisattvasya prajñāpāramitācaryā \। bhagavānāha-evametat suvikrāntavikrāmin \। rūpācintyatayā acintyeyaṁ bodhisattvasya prajñāpāramitācaryā \। evaṁ vedanāsaṁjñāsaṁskāravijñānācintyatayā acintyeyaṁ bodhisattvasya prajñāpāramitācaryā \। nāmarūpācintyatayā acintyeyaṁ bodhisattvasya prajñāpāramitācaryā \।
pratītyasamutpādācintyatayā saṁkleśācintyatayā acintyeyaṁ bodhisattvasya prajñāpāramitācaryā \। karmavipākācintyatayā acintyeyaṁ bodhisattvasya prajñāpāramitācaryā \। sārācintyatayā acintyeyaṁ bodhi(sattva)sya prajñāpāramitācaryā \। viparyāsācintyatayā acintyeyaṁ bodhisattvasya prajñāpāramitācaryā, dṛṣṭigatācintyatayā acintyeyaṁ bodhisattvasya prajñāpāramitācaryā \। kāmadhātvacintyatayā, rūpadhātvacintyatayā, ārūpyadhātvacintyatayā acintyeyaṁ bodhisattvasya prajñāpāramitācaryā \।
ātmācintyatayā, sattvācintyatayā, dānācintyatayā, mātsaryācintyatayā, śīlācintyatayā, dauḥśīlyācintyatayā, kṣāntyacintyatayā, vyāpādācintyatayā, vīryācintyatayā, kausīdyācintyatayā, dhyānācintyatayā vikṣepācintyatayā, prajñācintyatayā, dauṣprajñyācintyatayā acintyā bodhisattvasya prajñāpāramitācaryā \। rāgadveṣamohācintyatayā acintyeyaṁ bodhisattvasya prajñāpāramitācaryā \। smṛtyupasthānācintyatayā samyakprahāṇāviparyāsarddhipādācintyatayā acintyeyaṁ bodhisattvasya prajñāpāramitācaryā \। indriyabalabodhyaṅgasamādhisamāpattyacintyatayā acintyeyaṁ bodhisattvasya prajñāpāramitācaryā \। gatyacintyatayā acintyeyaṁ bodhisattvasya prajñāpāramitācaryā \।
duḥkhasamudayanirodhamārgācintyatayā acintyeyaṁ bodhisattvasya prajñāpāramitācaryā \। vidyāvimuktyacintyatayā, kṣayajñānānutpādajñānābhisaṁskārajñānācintyatayā acintyeyaṁ bodhisattvasya prajñāpāramitācaryā \।
śrāvakabhūmipratyekabuddhabhūmyacintyatayā acintyeyaṁ bodhisattvasya prajñāpāramitācaryā \। śrāvakapratyekabuddhadharmācintyatayā acintyeyaṁ bodhisattvasya prajñāpāramitācaryā\। abhijñācintyatayā, atītānāgatapratyutpannajñānācintyatayā acintyā bodhisattvasya prajñāpāramitācaryā \। asaṅgajñānācintyatayā, nirvāṇācintyatayā, buddhadharmācintyatayā acintyeyaṁ bodhisattvasya prajñāpāramitācaryā \।
tatkasmāddhetoḥ ? na hi suvikrāntavikrāmin bodhisattvasya prajñāpāramitācaryā cittajanikā, tenocyate acintyeti \।\।

cittasyotpāda iti suvikrāntavikrāmin viparyāsa eṣaḥ \। cittaṁ cittajamiti suvikrāntavikrāmiṁścetasaḥ pratiṣedha eṣaḥ \। na hi suvikrāntavikrāmin yā cittasya prakṛtiḥ sā utpadyate jā jāyate vā \।
viparyāsasaṁprayuktaṁ suvikrāntavikrāmiṁścittamutpadyate \। tatra cittamapi vivṛtam, yena viparyāsenotpadyate tadati vivṛtam \। na punaḥ suvikrāntavikrāmin bālapṛthagjanā jānanti vivṛtaṁ cittamiti \।
yatrāpyutpadyeta tadapi vivṛtam, yenāpyutpadyeta tadapi vivṛtamiti \। te cittavivekamajānantaḥ, ārambaṇavivekamajānantaḥ abhiniviśante - ahaṁ cittam, mama cittam, asya cittam, asmāccittamiti \। te cittamabhiniviśya kuśalamiti vā abhiniviśante, akuśalamiti vā abhiniviśante \। sukhamiti vā abhiniviśante, duḥkhamiti vā abhiniviśante \। uccheda ityabhiniviśante, śāścata ityabhiniviśante, dṛṣṭigata ityabhiniviśante, nīvaraṇa ityabhiniviniśante \।
dānamātsaryaśīladauḥśīlyamityabhiniviśante \।
dharmadhātukāmadhāturūpadhātvārūpyadhātumityabhiniviniśante, pratītyasamutpādamityabhiniviśante, nāmarūpamityabhiniviśante, rāgadveṣamohamityabhiniviśante \। īrṣyāmātsaryamityabhiniviśante \।
asmimānamityabhiniviśante \। duḥkhamityabhiniviśante \।
samudayamityabhiniviśante \। nirodhamityabhiniviśante \।
mārgamityabhiniviśante \। smṛtyupasthānamityabhiniviśante \।
samyakprahāṇāviparyāsarddhipādendriyabalabodhyaṅgānītyabhiniviśante \।
dhyānavimokṣasamādhisamāpattīnapyabhiniviśante \।
anutpādakṣayānabhisaṁskāramityabhiniviśante \।
śrāvakapratyekabuddhabhūmimabhiniviśante \।
śrāvakapratyekabuddhadharmānapyabhiniviśante \। mārgamityabhiniviśante \। abhijñāmapyabhiniviśante \। nirvāṇamapyabhiniviśante \।
buddhajñānamapyabhiniviśante \। lakṣaṇānyapyabhiniviśante \।
pratyekabuddhasaṁpadamapyabhiniviśante \।
bodhisattvasaṁpadamapyabhiniviśante \।\।

tatra suvikrāntavikrāmin bodhisattvaḥ imānevaṁrūpānabhiniveśān sattvānāṁ viparyāsacittajān samanupaśyan na kvacidviparyāse cittamutpādayati \।
tatkasmāddhetoḥ ? cittāpagatā hi prajñāpāramitā \। yā ca cittasya prakṛtiprabhāsvaratā prakṛtipariśuddhatā, tatra na kāciccittasyotpattiḥ \। ārambaṇe sati suvikrāntavikrāmin bālapṛthagjanāścittamutpādayanti \।
tatra bodhisattvo'pyārambaṇaṁ prajānannapi cittasyotpattiṁ prajānāti - kutaścittamutpadyate ? sa evaṁ pratyavekṣate-prakṛtiprabhāsvaramidaṁ cittam \। tasyaivaṁ bhavati-ārambaṇaṁ pratītya cittamutpadyate iti \। sa ārambaṇaṁ parijñāya na cittamutpādayati nāpi nirodhayati \। tasya taccittaṁ prabhāsvaraṁ bhavati asaṁkliṣṭaṁ kamanīyaṁ pariśuddham \। sa cittānutpādasthito na kaṁciddharmamutpādayati na nirodhayati \। iyaṁ suvikrāntavikrāmin cittānutpādaparijñā prajñāpāramitāyāṁ carataḥ \। ya evaṁ carati bodhisattvaḥ, sa prajñāpāramitāyāṁ carati \। tasyaivaṁ carato naivaṁ bhavati-ahaṁ carāmi prajñāpāramitāyām, asyāṁ carāmi prajñāpāramitāyām, anena carāmi prajñāpāramitāyām, asmāccarāmi prajñāpāramitāyāmiti \। sacetpunaḥ saṁjānīte-iyaṁ prajñāpāramitā, anena prajñāpāramitā, asya vā prajñāpāramiteti, na carati prajñāpāramitāyām \।
atha tāmapi prajñāpāramitāṁ na samanupaśyati nopalabhate-ahaṁ carāmi prajñāpāramitāyāmiti na carati, carati prajñāpāramitāyām \।\।

evamukte suvikrāntavikrāmī bodhisattvo mahāsattvo bhagavantametadavocat-anuttareyaṁ caryā bhagavan bodhisattvasya yaduta prajñāpāramitācaryā \। prabhāsvareyaṁ bhagavan bodhisattvasya caryā yaduta prajñāpāramitācaryā \। niruttareyaṁ bhagavan bodhisattvasya caryā yaduta prajñāpāramitācaryā \। atyadbhuteyaṁ bhagavan bodhisattvasya caryā yaduta prajñāpāramitācaryā \। anavakrānteyaṁ bhagavan bodhisattvasya caryā māreṇa vā māraparṣadbhirvā anyairvā punaḥ kaiścinnimittacaritairupalambhacaritairātmadṛṣṭibhiḥ sattvadṛṣṭibhirjīvadṛṣṭibhiḥ pudgaladṛṣṭibhirbhavadṛṣṭibhirvibhavadṛṣṭibhirucchedadṛṣṭibhiḥ śāścatadṛṣṭibhiḥ satkāyadṛṣṭibhiḥ skandhadṛṣṭibhirdhātudṛṣṭibhirāyatanadṛṣṭibhirbuddhadṛṣṭibhirdharmadṛṣṭibhiḥ saṁghadṛṣṭibhirnirvāṇadṛṣṭibhiḥ prāptasaṁprajñairvā adhimānikairvā rāgadveṣamohacaritairvā viparyāsacaritairvā utpathonmārgaprasthitairvā anākramaṇīyā \। sarvalokābhyudayacaryeyaṁ bhagavan bodhisattvasya caryā yaduta prajñāpāramitācaryā \।\।

evamukte bhagavān suvikrāntavikrāmiṇaṁ bodhisattvaṁ mahāsattvametadavocat-evametat suvikrāntavikrāmin, evametat \।
anavakrāntacaryeyaṁ bodhisattvasya māreṇa vā mārakāyikairvā devaputrairmāraparṣadā vā, antaśo nirvāṇadṛṣṭikairapi nirvāṇābhiniviṣṭairvā anākramaṇīyā sarvabālapṛthagjanairvā \। yā bodhisattvānāmiyaṁ suvikrāntavikrāmiṁścaryā, neyaṁ caryā bālapṛthagjanānām \। nāpīyaṁ caryā śaikṣāśaikṣāṇāṁ śrāvakayānīyānām, nāpi pratyekabuddhayānīyānām \। sacet suvikrāntavikrāmin iyaṁ caryā śrāvakayānīyānāṁ vā pratyekabuddhayānīyānāṁ vā abhaviṣyat, na teṣāṁ kaścidvyavahāro'bhaviṣyat-śrāvakayānīyā vā pratyekabuddhayānīyā veti \।
bodhisattvā evābhaviṣyan, te'pi tathāgatā vā caturvaiśāradyaprāptā abhaviṣyan \। yasmāttarhi suvikrāntavikrāmin na śrāvakayānīyānāṁ va pratyekabuddhayānīyānāmiyaṁ caryā, tasmātte na bodhisattvā iti saṁkhyāṁ gacchanti, na ca tathāgatā bhavanti caturvaiśāradyaprāptāḥ \।
vaiśāradyabhūmiriyaṁ suvikrāntavikrāmin dharme, neyaṁ prajñāpāramitācaryā \। evaṁ carantaḥ suvikrāntavikrāmin bodhisattvāḥ kṣipraṁ caturvaiśāradyatāmanuprāpnuvanti, anabhisaṁbuddhā eva yāvadanuttarāṁ samyaksaṁbodhiṁ praṇidhānavaśena ca buddhānāṁ ca bhagavatāmadhiṣṭhānavaśena \। na hi suvikrāntavikrāmin śrāvakayānikānāṁ vā pratyekabuddhayānikānāṁ vā caturvaiśāradyaṁ bhavati, nāpi tathāgatasteṣāṁ caturvaiśāradyamadhitiṣṭhati \। bodhisattvabhūmireṣā suvikrāntavikrāmin yasyāṁ caturvaiśāradyamanuprāpyate praṇidhānavaśena \। tatkasmāddhetoḥ ? prajñāpāramitāyāṁ suvikrāntavikrāmiṁścaranto bodhisattvāḥ catasraḥ pratisaṁvido'nuprāpnuvanti \। katamāścatasraḥ ? yaduta arthapratisaṁvidaṁ dharmapratisaṁvidaṁ niruktipratisaṁvidaṁ pratibhānapratisaṁvidam \। ābhiścatasṛbhiḥ pratisaṁvidbhiḥ samanvāgatā anabhisaṁbuddhā eva praṇidhānavaśena vaiśāradyāni pratigṛhṇanti \।
tathāgatā api tān kuśalamūlasamanvāgatāniti viditvā prajñāpāramitābhūmyanuprāptāniti viditvā adhitiṣṭhanti caturvaiśāradyena \। tasmāttarhi suvikrāntavikrāmin bodhisattvena catasraḥ pratisaṁvido'nuprāptukāmena kṣipraṁ caturvaiśāradyakuśalena bhavitukāmena prajñāpāramitāyāṁ śikṣitavyaṁ caritavyam \।\।

punaraparaṁ suvikrāntavikrāmin bodhisattvaḥ prajñāpāramitāyāṁ caran sarvadharmāṇāṁ hetuṁ ca samudayaṁ ca astaṁgamaṁ ca nirodhaṁ ca pravidhyati na kaṁciddharmam, yatprajñāpāramitāyāṁ na yojayati \।
sarvadharmāṇāṁ hetusamudayanirodhamārgalakṣaṇaṁ prajānāti \। teṣāṁ hetusamudayanirodhamārgalakṣaṇaṁ prajānan na rūpaṁ prabhāvayati na vibhāvayati \। evaṁ vedanāsaṁjñāsaṁskārān \। na vijñānaṁ bhāvayati na vibhāvayati \। na nāmarūpaṁ bhāvayati na vibhāvayati \। na saṁkleśavyavadānaṁ bhāvayati na vibhāvayati \। na viparyāsadṛṣṭigatanīvaraṇāni bhāvayati na vibhāvayati\। na rāgadveṣamohān bhāvayati na vibhāvayati \। na kāmadhātuṁ na rūpadhātuṁ nārūpyadhātuṁ bhāvayati na vibhāvayati \। na sattvadhātuṁ nātmadhātuṁ bhāvayati na vibhāvayati \। nocchedadṛṣṭiṁ na śāśvatadṛṣṭiṁ bhāvayati na vibhāvayati \। na dānamātsaryaṁ bhāvayati na vibhāvayati \। na śīladauḥśīlyaṁ bhāvayati na vibhāvayati \। na kṣāntivyāpādaṁ bhāvayati na vibhāvayati \। va vīryakausīdyaṁ na dhyānavikṣepaṁ na prajñādauṣprajñyaṁ bhāvayati na vibhāvayati \। na smṛtyupasthānasamyakprahāṇāviparyāsarddhipādāpramāṇāni bhāvayati na vibhāvayati \। nendriyabalabodhyaṅgasamādhisamāpattīrbhāvayati na vibhāvayati \। na pratītyasamutpādaṁ bhāvayati na vibhāvayati \। na duḥkhasamudayanirodhamārgān bhāvayati na vibhāvayati \। nānutpādajñānaṁ na kṣayajñānaṁ nābhisaṁskārajñānaṁ bhāvayati na vibhāvayati \। na pṛthagjanabhūmiṁ bhāvayati na vibhāvayati \। na śrāvakabhūmiṁ na pratyekabuddhabhūmiṁ bhāvayati na vibhāvayati \। na pṛthagjanadharmān na śrāvakadharmān na pratyekabuddhadharmān (na bodhisattvadharmabuddhadharmān) bhāvayati na vibhāvayati \। na śamathaṁ na vidarśanāṁ bhāvayati na vibhāvayati \। na nirvāṇaṁ bhāvayati na vibhāvayati \। nātītānāgatapratyutpannajñānadarśanaṁ bhāvayati na vibhāvayati \। na saṅgatāṁ bhāvayati na vibhāvayati \। nāsaṅgatāṁ bhāvayati na vibhāvayati \। na buddhajñānaṁ bhāvayati na vibhāvayati \।
na buddhavaiśāradyāni bhāvayati na vibhāvayati \। tatkasmāddhetoḥ ? abhāvyāni hi suvikrāntavikrāmin rūpavedanāsajñāsaṁskāravijñānāni \।
abhāvyāni nāmarūpaviparyāsadṛṣṭigatasmṛtyupasthānasamyakprahāṇarddhipādāviparyāsāpramāṇendriyabala-bodhyaṅgasamādhisamāpattyabhijñākṣayajñānābhisaṁskārajñānāni \। abhāvyā pṛthagjanabhūmiḥ, abhāvyāḥ śrāvakapratyekabuddhabodhisattvabhūmayaḥ, abhāvyāḥ pṛthagjanaśrāvakapratyekabuddhadharmāḥ, abhāvyaṁ nirvāṇam, abhāvyamatītānāgatapratyutpannajñānadarśanam, abhāvyamasaṅgajñānadarśanam, abhāvyamanāsaṅgajñānadarśanam, abhāvyaṁ samyaksaṁbuddhajñānam \। tatkasmāddhetoḥ ? na hi suvikrāntavikrāmin kācidasti bhāvapariniṣpattiḥ \। abhūtā hyete sarva eva vyavahārāḥ \।
nātra kaścitsvabhāvaḥ \। abhāvasvabhāvā hi suvikrāntavikrāmin sarvadharmāḥ, abhūtā asaṁbhūtāḥ \। tatkasmāddhetoḥ ? yo hi viparyāsaḥ so'bhūtaḥ \। viparyāsasamutthitāḥ sarvadharmāḥ \। yo hi viparyāsaḥ, so'bhāvaḥ \। bhāvāpagatā hi suvikrāntavikrāmin sarvadharmāḥ \। bhāvo nopalabhyate'svabhāvatvāt \। abhāva iti suvikrāntavikrāmin abhūtaḥ \।
so'saṁbhūtaḥ, tenocyate abhāva iti \। asatparidīpanaiṣā suvikrāntavikrāmin abhāva iti \। yaśca abhāva, tatra na bhāvanā na vibhāvanā \। viparyāsasamutthitatayā hi suvikrāntavikrāmin sattvā bhāvayanti ca vibhāvayanti ca \। na tatra kiṁcidbhāvyam \।
tatkasmāddhetoḥ ? abhāvasvabhāvā hi suvikrāntavikrāmin sarvadharmāḥ, bhāvāpagatā vastvasattvāt \। na tatra kiṁcidbhāvyam \। yasmin samaye suvikrāntavikrāmin bodhisattva evaṁ dharmeṣu dharmānudarśī viharan prajñāpāramitāyāṁ caran na kaṁciddharmaṁ bhāvayati na vibhāvayati, iyamucyate prajñāpāramitābhāvaneti \। evaṁ carata evaṁ viharataḥ suvikrāntavikrāmin bodhisattvasya mahāsattvasya prajñāpāramitābhāvanā paripūriṁ gacchati \।\।

punaraparaṁ suvikrāntavikrāmin bodhisattvasya mahāsattvasya prajñāpāramitāyāṁ carato na rūpasaṁprayoganimittaṁ cittamutpadyate \। na vedanā, na saṁjñā, na saṁskāraḥ \। na vijñānasaṁprayoganimittaṁ cittamutpadyate \। na khilasahagataṁ cittamutpadyate \। na vyāpādasahagataṁ cittamutpadyate \। na mātsaryasahagataṁ cittamutpadyate \। na saṁkleśasahagataṁ cittamutpadyate \। na kausīdyasahagataṁ cittamutpadyate \। na vikṣepasahagataṁ cittamutpadyate \। na dauṣprajñyasahagataṁ cittamutpadyate \। na kāmasahagataṁ cittamutpadyate \। na rūpārambaṇābhiniveśasahagataṁ cittamutpadyate \।
nābhidhyāsahagataṁ cittamutpadyate \। na paiśunyasahagataṁ cittamutpadyate \। na mithyādṛṣṭisahagataṁ cittamutpadyate \। na bhogābhiniveśasahagataṁ cittamutpadyate \। naiśvaryābhiṣvaṅgasahagataṁ cittamutpadyate \। na mahākulopapattyabhiṣvaṅgasahagataṁ cittamutpadyate \। na devopapattyabhiṣvaṅgasahagataṁ cittamutpadyate \। na kāmadhātvabhiṣvaṅgasahagataṁ cittamutpadyate \। na rūpārūpyadhātvabhiṣvaṅgasahagataṁ cittamutpadyate \। na śrāvakabhūmau cittamutpadyate \। na pratyekabuddhabhūmau cittamutpadyate \। na bodhisattvacaryābhiniveśābhiṣvaṅgasahagataṁ cittamutpadyate \। nāntaśo nīvaraṇadṛṣṭisahagatamapi cittamutpadyate \। so'nayā cittaviśuddhyā samanvāgataḥ sattvān maitryā spharati karuṇayā muditayopekṣayā \।
sattvasaṁjñā cānena vibhāvitā bhavati, na ca sattvasaṁjñāyāṁ tiṣṭhati, na caināṁścaturo brāhmyān vihārānabhiniviśate, prājñaśca bhavatyupāyakauśalyasamanvāgataḥ \। tasyaibhirdharmaiḥ samanvāgatasya prajñāpāramitāyāṁ carataḥ kṣipraṁ prajñāpāramitābhāvanā paripūriṁ gacchati \। sa evaṁ prajñāpāramitāṁ bhāvayan na rūpamupaiti, nopādatte \। na vedanāṁ na saṁjñāṁ na saṁskārān \। na vijñānamupaiti, nopādatte \।
na viparyāsanīvaraṇadṛṣṭigatānyupaiti, nopādatte \। na kāmadhātuṁ na rūpadhātuṁ nārūpyadhātumupaiti, nopādatte \। nocchedaśāśvatamupaitī, nopādatte \। na pratītyasamutpādamupaiti, nopādatte \। na pṛthivyaptejovāyudhātumupaiti, nopādatte \। na rāgadveṣamohānupaiti, nopādatte \। nā dānamātsaryaśīladauḥśīlyamupaiti, nopādatte \। na kṣāntivyāpādavīryakausīdyadhyānavikṣepaprajñādauṣprajñyamupaiti, nopādatte \। na smṛtyupasthānasamyakprahāṇāviparyāsāpramāṇarddhipādānupaiti, nopādatte \। nendriyabalabodhyaṅgadhyānavimokṣasamāpattīrupaiti, nopādatte \।
nābhijñāmupaiti, nopādatte \। na duḥkhasamudayanirodhamārgānupaiti, nopādatte \। nānutpādajñānakṣayajñānābhisaṁskārajñānānyupaiti, nopādatte \। nātmadhātuṁ na sattvadhātuṁ na dharmadhātumupaiti nopādatte \। na pṛthagjanaśrāvakapratyekabuddhasamyaksaṁbuddhabhūmimupaiti, nopādatte \।
na pṛthagjanadharmān, na śrāvakadharmān na pratyekabuddhadharmānupaiti, nopādatte \। nātītānāgatapratyutpannajñānadarśanamupaiti, nopādatte \।
nāsaṅgajñānadarśanamupaiti, nopādatte \। na buddhajñānabalavaiśāradyānyupaiti, nopādatte \। na nīvaraṇānyupaiti, nopādatte \। tatkasmāddhetoḥ ? sarvadharmā hi suvikrāntavikrāmin anupagatā anupādattāḥ, na kenacidupagatāḥ \। na hi suvikrāntavikrāmin kaściddharma upādātavyo nāpi kenacidupādattaḥ \। tatkasmāddhetoḥ ? nātra kiṁcidupādātavyaṁ nopādānīyaṁ vā \। tatkasmāddhetoḥ ? asārakā hi suvikrāntavikrāmin sarvadharmā māyopamatayā \। vaśitā hi sarvadharmāḥ sārānupalabdhitaḥ \। pratibhāsasamā hi sarvadharmā agrāhyatāmupādāya \।
riktakā hi sarvadharmāḥ svabhāvāsattvāt \। phenapiṇḍopamā hi sarvadharmā avimardanakṣamatvāt \। budbudopamā hi sarvadharmā utpannabhaṅgavilīnatāmupādāya\। marīcyupamā hi sarvadharmā viparyāsasamutthānatāmupādāya \। kadalīgarbhopamā hi sarvadharmāḥ sārāsattāmupādāya \। udakacandrasadṛśā hi sarvadharmā agrāhyatāmupādāya indrāyudharaṅgasadṛśā hi sarvadharmā asatparikalpanatāmupādāya \।
nirīhakā hi sarvadharmā asamutthāpanatāmupādāya \। riktamuṣṭisamā hi sarvadharmā vaśikasvabhāvalakṣaṇatayā \। tatra suvikrāntavikrāmin bodhisattvaḥ evaṁ sarvadharmān samanupaśyan na kaṁciddharmamupaiti nopādatte, nādhitiṣṭhati, nādhyavasāya tiṣṭhati \। iyaṁ suvikrāntavikrāmin bodhisattvasya sarvadharmaśraddadhānatā anadhiṣṭhānatā anadhyavasānatā anabhiṣvaṅgatā prajñāpāramitāyāṁ carataḥ \। evaṁ carataḥ suvikrāntavikrāmin bodhisattvasya prajñāpāramitābhāvanā paripūriṁ gacchati \।\।

punaraparaṁ suvikrāntavikrāmin evaṁ śikṣamāṇo bodhisattvo na rūpe śikṣate, na rūpasamatikramāya śikṣate \। na vedanāyāṁ na saṁjñāyāṁ na saṁskāreṣu \। na vijñāne śikṣate na vijñānasamatikramāya śikṣate \। na rūpotpattau śikṣate, na rūpanirodhe śikṣate \। evaṁ na vedanā na saṁjñā na saṁskārāḥ \। na vijñānotpattau śikṣate, na vijñānanirodhe śikṣate \।
na rūpavinayāya śikṣate nāvinayāya \। evaṁ na vedanāsaṁjñāsaṁskāravijñānavinayāya śikṣate nāvinayāya\। na rūpasya saṁkrāntaye śikṣate nāvakrāntaye \। na sthitaye śikṣate nāsthitaye \।
evaṁ na vedanāsaṁjñāsaṁskāravijñānānāṁ saṁkrāntaye śikṣate nāvakrāntaye, na sthitaye śikṣate nāsthitaye \। evaṁ śikṣamāṇaḥ suvikrāntavikrāmin bodhisattvo na rūpanityatāyāṁ śikṣate, na rūpasukhatāyāṁ śikṣate, na rūpaduḥkhatāyāṁ śikṣate na rūpaśubhatāyām, na rūpānātmatāyāṁ śikṣate \।
na vedanāsaṁjñāsaṁskārāḥ, na vijñānanityatāyāṁ śikṣate, na vijñānasukhatāyāṁ śikṣate, na vijñānaduḥkhatāyām, na vijñānaśubhatāyāṁ na vijñānātmatāyāṁ śikṣate\। evaṁ śikṣamāṇaḥ suvikrāntavikrāmin bodhisattvo na rūpātītārambaṇe carati, rūpānāgatārambaṇe carati, na rūpapratyutpannārambaṇe carati \। na vedanā, na saṁjñā, na saṁskārāḥ \।
na vijñānātītārambaṇe carati, nānāgatārambaṇe carati, na pratyutpannārambaṇe carati \। evaṁ caran suvikrāntavikrāmin bodhisattvo'tītaṁ śūnyākāreṇa śāntākāreṇa anātmākāreṇa pratyavekṣate-yadatītaṁ tacchūnyam, evaṁ śāntamanātmeti \। evamapi \[na\] carati \। anāgataṁ śūnyākāreṇa śāntākāreṇa anātmākāreṇa pratyavekṣate-yadatītaṁ tacchūnyaṁ śāntamanātmeti \। evamapi (na) carati \। pratyutpannaṁ śūnyākāreṇa śāntākāreṇa anātmākāreṇa pratyavekṣate-yatpratyutpannaṁ tacchūnyaṁ śāntamanātmeti \। evamapi (na) carati \। atītaṁ śūnyaṁ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā vā, evamapi na carati \।
anāgataṁ śūnyaṁ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā vā, evamapi na carati \। pratyutpannaṁ śūnyaṁ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā veti, evamapi na carati \। evaṁ carataḥ suvikrāntavikrāmin bodhisattvasya prajñāpāramitābhāvanā paripūriṁ gacchati\। evaṁ carataḥ suvikrāntavikrāmin bodhisattvasya māraḥ pāpīyānavatāraṁ na labhate \। evaṁ caran sarvamārakarmāṇi budhyate, na ca tairmārakarmabhiḥ saṁhriyate \।\।

punaraparaṁ suvikrāntavikrāmin evaṁ caran bodhisattvo na rūpamālambate, na vedanāṁ na saṁjñāṁ na saṁskārān, na vijñānamālambate \। na nāmarūpamālambate, na viparyāsadṛṣṭigatamālambate, nātmābhiniveśamālambate, na sattvābhiniveśamālambate, nocchedaśāśvatamālambate, nāntaṁ nānantamālambate \। na rūpaśabdagandharasasparśadharmānālambate \। na kāmadhātuṁ na rūpadhātuṁ nārūpyadhātumālambate \। na pratītyasamutpādamālambate \। na pṛthivyaptejovāyvākāśadhātūnālambate \। na satyaṁ na mṛṣāṁ ālambate \।
na saṁyogaṁ na visaṁyogamālambate \। na rāgadveṣamohānālambate \। na rāgadveṣamohaprahāṇamālambate\। na dānamātsaryaśīladauḥśīlyamālambate \।
na kṣāntivyāpādamālambate \। na vīryakausīdyamālambate \। na dhyānavikṣepamālambate \। na prajñādauṣprajñyamālambate \। na smṛtyupasthānasamyakprahāṇarddhipādāviparyāsānālambate \।
nendriyabalabodhyaṅgasamādhisamāpattīrālambate \। na maitrīkaruṇāmuditopekṣā ālambate \।
nānutpādajñānakṣayajñānābhisaṁskārajñānānyālambate \। na pṛthagjanaśrāvakapratyekabuddhabhūmīrālambate \। na pṛthagjanaśrāvakapratyekabuddhadharmānālambate \। na duḥkhasamudayanirodhamārgānālambate \। nābhijñājñānadarśanamālambate \।
na vimuktimālambate \। na vimuktijñānadarśanamālambate \। na nirvāṇamālambate \। nātītānāgatapratyutpanna(jñānadarśana)mālambate \।
nāsaṅgajñānamālambate \। na buddhajñānamālambate \। na buddhabalavaiśāradyānyālambate \। na buddhakṣetrapariśuddhimālambate \।
na lakṣaṇapariśuddhimālambate \। na śrāvakasaṁpadamālambate \। na pratyekabuddhasaṁpadamālambate \। na bodhisattvasaṁpadamālambate \।
tatkasmāddhetoḥ ? nirālambanā hi suvikrāntavikrāmin sarvadharmāḥ \। na hi sarvadharmāṇāṁ kiṁcidgrahaṇaṁ saṁvidyate yatraiṣāmālambanaṁ bhaveta \। yāvat suvikrāntavikrāmin ālambanam, tāvadadhyavasānam, tāvadabhiniveśaḥ, tāvadupādānam \। yāvadupādānam, yāvadālambanam, tāvaduḥkhadaurmanasyam, tāvadgāḍhāḥ śokaśalyopāyāsaparidevāḥ saṁbhavanti \। yāvat suvikrāntavikrāmin ālambanaṁ tāvadbandhanam \। yāvadālambanaṁ tāvannāsti mārgaḥ, tāvadduḥkhadaurmanasyam \। yāvadālambanaṁ tāvanmanyanā spandanā prapañcanā \। yāvadālambanaṁ tāvadadhikaraṇavigrahavivādāḥ \। yāvadālambanaṁ tāvadavidyāndhakāramohāḥ \। yāvadālambanaṁ tāvadbhayāni, tāvadbhairavāṇi \। yāvadālambanaṁ tāvanmārapāśamāravidhvaṁsanāni \। yāvadālambanaṁ tāvadduḥkhapratipīḍanā sukhaparyeṣaṇā ca \। tatra suvikrāntavikrāmin bodhisattva imānādīnavān saṁpaśyan na kaṁciddharmamālambate \। so'nālambamāno na kaṁciddharmaṁ parigṛhṇāti \। sa nāpyudgrahāya nāgrahāya sthitaḥ sarvadharmāṇāṁ tāmapi nirālambanavaśikatāṁ na manyate \। evaṁ caran suvikrāntavikrāmin bodhisattvo mahāsattvo na kaṁciddharmamabhiniviśate nābhivadati, na kaṁciddharmamadhyavasāya tiṣṭhati \। ayaṁ suvikrāntavikrāmin bodhisattvasya sarvadharmālambanavisaṁyogaḥ prajñāpāramitāyāṁ carataḥ \।
evaṁ suvikrāntavikrāmin bodhisattvasya carataḥ prajñāpāramitābhāvanā paripūtiṁ gacchati \। na cāsya māraḥ pāpīyān antarāyaṁ śaknoti kartum, na mārakāyikā devatāḥ, na māraparṣat, na mārādhiṣṭhitāḥ \। na cāsya te'vatāraṁ labhante yatrāsya viheṭhān kuryuḥ, yatrainaṁ gṛhītvā dharṣayeyuḥ \। nityaṁ ca sarvāṇi mārakarmāṇyavabudhyante \। na ca mārakarmavaśago bhavati \। sarvāṇi ca mārabhavanāni dhyāmīkaroti \।
sarvānyatīrthikānāṁ ca nigrahāya sthito bhavati, sarvāścānyatīrthikāṁścarakaparivrājakānabhibhavati \। anavamardanīyaśca bhavati sarvaparapravādibhiḥ \।\।

evaṁ caran suvikrāntavikrāmin bodhisattvo na rūpakalpanāyāṁ sthito bhavati na rūpavikalpanāyām \। evaṁ na vedanāsaṁjñāsaṁskāravijñānakalpanāyāṁ sthito bhavati na vikalpanāyām \।
nāpi rūpaṁ kalpayati na vikalpayati \। evaṁ na vedanāsaṁjñāsaṁskāravijñānāni kalpayati na vikalpayati \। na nīvaraṇadṛṣṭigatāni kalpayati na vikalpayati \। nocchedaśāśvataṁ kalpayati na vikalpayati \। na kāmadhāturūpadhātvārūpyadhātūn kalpayati na vikalpayati \। na rāgadveṣamohān kalpayati na vikalpayati \। na satyaṁ kalpayati na vikalpayati \। na mṛṣā kalpayati na vikalpayati \।
na pṛthivyaptejovāyvākāśadhātuṁ kalpayati na vikalpayati \। na saṁyogaṁ kalpayati na vikalpayati \। na visaṁyogaṁ kalpayati na vikalpayati \। na pratītyasamutpādaṁ kalpayati na vikalpayati \। nātmasaṁjñāṁ kalpayati na vikalpayati \। na sattvasaṁjñāṁ kalpayati na vikalpayati \। na jīvasaṁjñāṁ kalpayati na vikalpayati \। na pudgalasaṁjñāṁ kalpayati na vikalpayati \। na dānamātsaryaśīladauḥśīlyaṁ kalpayati na vikalpayati \।
na kṣāntivyāpādau kalpayati na vikalpayati \। na vīryakausīdyaṁ kalpayati na vikalpayati \। na dhyānavikṣepau kalpayati na vikalpayati \। na prajñādauṣprajñye kalpayati na vikalpayati \।
nāviparyāsasamyakprahāṇarddhipādasmṛtyupasthānāni kalpayati na vikalpayati \। nendriyabalabodhyaṅgasamādhisamāpattīḥ kalpayati na vikalpayati \। na duḥkhasamudayanirodhamārgān kalpayati na vikalpayati \। na maitrīkaruṇāmuditopekṣāḥ kalpayati na vikalpayati \।
nānutpādajñānakṣayajñānābhisaṁskārajñānāni kalpayati na vikalpayati \।
na pṛthagjanadharmān na śrāvakadharmān na pratyekabuddhadharmān na buddhadharmān kalpayati na vikalpayati \। na pṛthagjanabhūmiṁ na śrāvakabhūmiṁ na pratyekabuddhabhūmiṁ na buddhabhūmiṁ kalpayati na vikalpayati \। na nīvaraṇāni kalpayati na vikalpayati \।
nātītānāgatapratyutpannajñānadarśanaṁ kalpayati na vikalpayati \।
nāsaṅgajñānaṁ kalpayati na vikalpayati \। na vidyāvimuktiṁ kalpayati na vikalpayati \। na muktiṁ na vimuktijñānadarśanaṁ kalpayati na vikalpayati \। na buddhajñānavaiśāradyāni kalpayati na vikalpayati \। na lakṣaṇapariśuddhiṁ kalpayati na vikalpayati \। na buddhakṣetrapariśuddhiṁ kalpayati na vikalpayati \। na śrāvakasaṁpadaṁ kalpayati na vikalpayati \। na pratyekabuddhasaṁpadaṁ kalpayati na vikalpayati \। na bodhisattvasaṁpadaṁ kalpayati na vikalpayati \।
tatkasmāddhetoḥ ? kalpanāyāṁ suvikrāntavikrāmin satyāṁ vikalpo bhavati \। yatra punaḥ suvikrāntavikrāmin kalpanā nāsti, na tatra vikalpanā \।
sarvabālapṛthagjanā hi suvikrāntavikrāmin kalpanāsamutthitāḥ \। teṣāṁ saṁjñā vikalpasamutthitāḥ \। te kalpayanti vikalpayanti ca \। kalpaneti suvikrāntavikrāmin eṣa eko'ntaḥ, vikalpaneti dvitīyo'ntaḥ \। yatra nāsti kalpo vā vikalpo (vā), tatra nāsti anto vā madhyaṁ vā \। madhyamiti suvikrāntavikrāmin kalpayataḥ sa evānto bhavati \। yāvatkalpanā, tāvadvikalpanā \। nāstyatra vikalpanāsamucchedaḥ \। yatra punaḥ suvikrāntavikrāmin na kalpanā na vikalpanā, tatra kalpasamucchedaḥ \।
kalpasamuccheda iti suvikrāntavikrāmin nātra kasyacicchedaḥ \।
tatkasmāddhetoḥ ? anto hi suvikrāntavikrāmin kalpo vikalpo vikalpasamutthitaḥ \। teṣāṁ yo vyupaśamaḥ, so'viparyāsaḥ \।
yo'viparyāsaḥ, na tatra kaścicchedaḥ \। samuccheda iti suvikrāntavikrāmin duḥkhasamucchedasyaitadadhivacanam \। na ca duḥkhasya kaścitsamucchedaḥ \। syādduḥkhasamucchedaḥ, yadi duḥkhasya kācitpariniṣpattiḥ syāt \। apariniṣpattidarśanametat duḥkhasamuccheda iti \। duḥkhaparijñānametat, yadidaṁ duḥkhasamuccheda iti \। yo duḥkhaṁ naiva kalpayati na vikalpayati, ayaṁ duḥkhavyupaśamaḥ, ayaṁ duḥkhasyānutpādo'prādurbhāvaḥ \। sa evaṁ paśyan suvikrāntavikrāmin bodhisattvo na kaṁciddharmaṁ kalpayati na vikalpayati \। iyaṁ suvikrāntavikrāmin bodhisattvasya sarva(kalpa)vikalpaparijñā prajñāpāramitāyāṁ carataḥ \। evaṁ carataḥ suvikrāntavikrāmin bodhisattvasya prajñāpāramitābhāvanā paripūriṁ gacchati \। na cāsya māraḥ pāpīyānantarāyasthito bhavati, na ca māraparṣat \। utpannotpannāni ca mārakarmāṇi budhyate \। na cotpannotpannānāṁ mārakarmaṇāṁ vaśaṁ gacchati \। mārasya ca pāpīyasaḥ parājayaṁ karoti dhyāmīkaroti ca\।
evamalpapakṣīkaroti vigatabhayabhairavaśca bhavati \। na ca mārairākramaṇīyo bhavati \। prasrabdhāni cāsya saṁbhavanti sarvāṇyapāyagamanāni \। pithitāśca bhavanti kumārgāḥ \।
sarvaughottīrṇaśca bhavati, vigatamohāndhakāraśca bhavati, pratilabdhacakṣurālokabhūtaśca bhavati sarvasattvānām, sthitaśca bhavatyunucchedāya buddhavaṁśasya, pratilabdhamārgaśca bhavati mārgasamatāyām, anukampa(ka)śca bhavati sarvasattvānām, viśuddhaṁ cakṣurbhavati dharmeṣu, vīryasaṁpannaśca bhavatyakusīdaḥ, kṣāntibalapratilabdhaśca bhavatyavyāpannacittaḥ, dhyāyī ca bhavatyaniśritadhyāyī, pratilabdhaprajñaśca bhavati nirvedhikaprajñāsamanvāgataḥ, vigatakaukṛtyaśca bhavati apagatanīvaraṇaḥ, visaṁyuktaśca bhavati sarvamārapāśaiḥ, chinnabandhanaśca bhavati sarvatṛṣṇājālaviyogāt, upasthitasmṛtiśca bhavatyasaṁpramoṣadharmatayā, viśuddhaśīlaśca bhavati śīlaviśuddhipāramitāprāptaḥ, paramaguṇapratiṣṭhitaśca bhavati sarvadoṣanirghātāya, prajñābalādhānaprāptaśca bhavatyaprakampyatayā, anākṣiptaśva bhavati sarvamāraparavādibhiḥ, aparihīṇadharmā ca bhavati sarvadharmaviśuddhiprāptatayā, viśāradaśca bhavati sarvadharmadeśanāyām, amaṅkuśca bhavati parṣadupasaṁkramaṇāya, anāgṛhītaśca bhavati muktatyāgo dharmadānam (?), prativiśodhitamārgaśca bhavati mārgasamatayā, vibhāvitabhāvanaśca bhavati kumārgāparijñatayā, vāsitavāsanaśca bhavati viśuddhadharmatayā, śodhitaśodhanaśca bhavati viśuddhaprajñatayā, gambhīraprajñaśca bhavati sāgaropamatayā, duravagāhaśca bhavati astambhitatayā, aprameyaśca bhavati dharmasāgarāprameyatayā \। evaṁ caran suvikrāntavikrāmin bodhisattvaḥ ebhiścānyaiśca guṇaiḥ samanvāgato bhavati yeṣāṁ guṇānāṁ na paryantaḥ śakyo'dhigantum \।\।

punaraparaṁ suvikrāntavikrāmin bodhisattvaḥ evaṁ prajñāpāramitāyāṁ caran nendriyavikalo bhavati \। sa na rūpavikalo bhavati, na bhogavikalo bhavati, na parivāravikalo bhavati, na jātivikalo bhavati, na kulavikalo bhavati, na deśavikalo bhavati, na ca pratyunteṣu janapadeṣūpapadyate, na cākṣaṇaprāpto bhavati, na cāpariśuddhaiḥ sattvairapariśuddhakarmāntaiḥ saṁsargajāto bhavati, na ca svacittaṁ hāpayati, na ca prajñāyā hīyate \। sa yān dharmān parataḥ śṛṇoti, tān sarvadharmasamatāyāṁ saṁsyandayati, sthitaśca bhavati buddhavaṁśasya sarvajñatāvaṁśasyānupacchedāya \। sa ālokalabdhaśca bhavati buddhadharmeṣu, atyāsannaśca bhavati sarvajñatāyām \। taṁ sacenmāraḥ pāpīyān upasaṁkrāmati viheṭhanārtham, sa tanmāraparṣadaṁ bhasmīkaroti chinnapratibhānām, sarvāṁśca mārapāśāṁśchinatti, sarvairmārakāyikairmārakoṭibhiścādhṛṣyo bhavati \। tato mārā bhītāstrastāḥ palāyante \। evaṁ ca mārasya pāpīyaso bhavati-atikrāntaviṣayo'yaṁ mama, nāyaṁ mama bhūyo viṣaye carati, nāyaṁ mama bhūyo viṣaye sthitaḥ, nāyaṁ mama bhūyo viṣayamākramiṣyatīti, anyāṁśca sattvān mama viṣayānmocayiṣyatīti, uttārayiṣyatīti \। tatra māraḥ pāpīyān śocati krandati paridevate-alpapakṣīkariṣyati ayaṁ bodhisattvo māmiti \। daurbalyaṁ cāsya viśati, duḥkhitaśca bhavati durmanā vipratisārī \। yasmiṁśca samaye suvikrāntavikrāmin bodhisattvaḥ prajñāpāramitāyāṁ carati, prajñāpāramitāṁ bhāvayati, prajñāpāramitāyāṁ yogamāpadyate, sarvamārabhavanāni tasmin samaye dhyāmībhavanti alpatejaskāni, mārāśca pāpīyāṁso duḥkhitā durmanaso bhavanti śokaśalyasamarpitā mahāśokaśalyaviddhāḥ-ativāhayiṣyatyayaṁ bata sattvānasmadviṣayāt, uttārayiṣyatyayaṁ sattvānasmadviṣayāt, parimocayiṣyatyayaṁ sattvānasmadviṣayāt, abhyuddhariṣyatyayaṁ bata sattvānasmadviṣayāt, chedayiṣyatyayaṁ sattvān mārapāśāt, samutkṣepsyatyayaṁ sattvān kāmapaṅkalagnān, mocayiṣyatyayaṁ sattvān dṛṣṭijālebhyaḥ, uttārayiṣyatyayaṁ sattvān nīvaraṇapathāt, pratiṣṭhāpayiṣyatyayaṁ sattvān sanmārge, uttārayiṣyatyayaṁ sattvān dṛṣṭigahanāditi \। imamarthavaśaṁ suvikrāntavikrāmin saṁpaśyantaste mārā duḥkhitā bhavanti durmanasaḥ śokaśalyaviddhāḥ \। tadyathāpi nāma suvikrāntavikrāmin puruṣo mahatā dhanaskandhena vipannena duḥkhito vedanātta(rta)manā mahatā duḥkhadaurmanasyena samanvāgataḥ \। evameva māraḥ pāpīyān duḥkhito bhavati durmanā vipratisārī śokaśalyaviddhaḥ \।
na ca svake āsane ramate, yasmin samaye bodhisattvaḥ prajñāpāramitāyāṁ carati, prajñāpāramitāṁ bhāvayati, prajñāpāramitāyāṁ yogamāpadyate \।
punaraparaṁ suvikrāntavikrāmin te mārāḥ pāpīyāṁsaḥ ekataḥ samāgamya cintayanti-kathaṁ kariṣyāmaḥ, kiṁ nu kariṣyāmaḥ \।
kathaṁkathāśokaśalyaviddhā bhavanti\। te kathaṁkathāśokaśalyaviddhā bhūtvā upasaṁkrāmanti bodhisattvasyāvatāragaveṣiṇaḥ prajñāpāramitāyāṁ carataḥ \। tatra bodhisattvasya romāpi na hṛṣyati, na punaḥ kāyasyānyathātvaṁ bhaviṣyati cittasyānyathātvaṁ vā \।
vigatabhayaromaharṣaśca māraḥ pāpīyāniti saṁbudhyate \। buddhvā cādhiṣṭhānaṁ karoti \। tato māraḥ pāpīyānadhiṣṭhito durbalo bhavati līnacitto bhayamāpannaḥ \। na cāsya śaknotyavatāraṁ labdhum \। tasyaivaṁ bhavati-ahamevāsya na śakto'vatāraṁ labdhum, kiṁ punarmama parṣat, kiṁ punaryadanye'dhiṣṭhāsyanti \। tataste mārā(strastā utsāhapa)rihīṇāḥ svabhavanāni gatvā duḥkhadaurmanasyajātāḥ pradhyāyantastiṣṭhanti, na ca śaknuvanti bodhisattvasya prajñāpāramitāyāṁ carato'cchaṭāmātramapi cittasya mohanaṁ kartum, prāgevāsyāntarāyam \। iyaṁ(daṁ) suvikrāntavikrāmin prajñāpāramitāyāṁ carato (bodhisattvasya) evaṁrūpaṁ prajñābalādhiṣṭhānaṁ bhavati, evaṁrūpeṇa ca prajñābalādhiṣṭhānena samanvāgato bhavati \। sacedye sarvasmiṁstrisāhasramahāsāhasre lokadhātau sattvāḥ, te sarve mārā bhaveyuḥ, te sarve mahatībhirmāraparṣadbhiḥ sārdhaṁ taṁ bodhisattvaṁ prajñāpāramitāyāṁ carantamupasaṁkrameyurviheṭhābhiprāyāḥ \। te'pi sarve suvikrāntavikrāmin mārāḥ pāpīyāṁso na prabhavantyantarāyaṁ kartum \। tatkasmāddhetoḥ ? tathārūpeṇa hi prajñābalādhānena prajñākhaḍgena prajñāśastreṇa tasmin samaye bodhisattvaḥ samanvāgato bhavati \। acintyayā suvikrāntavikrāmin prajñayā aprameyayā asamasamayā bodhisattvastadā samanvāgato bhavati \।
tena taṁ na pratibalo bhavati māraḥ pāpīyānabhibhavitum \। mahāśastraṁ hyetatsuvikrāntavikrāmin yaduta prajñāśastram, mahākhaḍgo hyeṣa suvikrāntavikrāmin yaduta prajñākhaḍgaḥ, yatrāgatiraviṣayo mārāṇāṁ pāpīyasām, abhūmirmārāṇāṁ pāpīyasām \। ye'pi tāvatsuvikrāntavikrāmin bāhyā ṛṣayaścaturṇāṁ dhyānānāṁ lābhinaḥ, catasṛṇāṁ vā ārūpyasamāpattīnām, ye māraviṣayaṁ kāmadhātumatikramya brahmaloke copapadyante caturṣu ca ārūpyeṣu sadevanikāyeṣu, teṣāmapi tāvadagatiraviṣayaḥ yaduta evaṁrūpāyāṁ prajñāyām, yā bodhisattvasya prajñā prākṛtā, kiṁ punaryā prajñāpāramitāyāṁ carataḥ prajñā, kaḥ punarvādo mārāṇāṁ pāpīyasāṁ yeṣāmaviṣayo rūparūpyadhātau \।
balādhānaprāptaḥ suvikrāntavikrāmin bodhisattvastasmin samaye bhavati mahābalādhānasamanvāgato yaduta prajñāpāramitābalena \। ye khalu kecit suvikrāntavikrāmin prajñāpāramitābalena samanvāgatā bhavanti tīkṣṇena prajñāśastreṇa, adhṛṣyāste bhavanti māraiḥ pāpīyobhiranākramaṇīyāḥ \। ye kecit suvikrāntavikrāmin prajñābalena samanvāgatā bhavanti tīkṣṇena ca prajñāśastreṇa, na te kvacinniśrayaṁ kurvanti, aniśritāste bhavanti \।
tatkasmāddhetoḥ ? niśraye hi suvikrāntavikrāmin sati calitaṁ bhavati, calite sati spandanā bhavati, spandanāyāṁ satyāṁ prapañcanā bhavati \।
yeṣāṁ keṣāṁcit suvikrāntavikrāmin niśrayaśca bhavati calitaṁ ca bhavati spanditaṁ ca bhavati prapañcanā (ca) bhavati, te mārasya pāpīyaso vaśagatā bhavanti, aparimuktāśca bhavanti te māraviṣayāt \। ye'pi tāvat suvikrāntavikrāmin yāvad bhavāgropapannāḥ sattvā niśritā niśrayanibaddhā niśrayādhyāsitāḥ, te'pyāgamiṣyanti punarmāraviṣayam \। aparimuktāśca te mārapāśebhyaḥ, anugatasūtrāśca te mārapāśaiḥ \। tadyathā udrakaśca rāmaputraḥ ārāḍaśca kālāmaḥ, ye vā punaranye'pi kecinniśritā ārūpyeṣu niśrayavinibaddhā niśrayādhyāśritāḥ \। bodhisattvastu punaḥ suvikrāntavikrāmin prajñāpāramitāyāṁ caran prajñāpāramitāṁ bhāvayan prajñāpāramitāyāṁ yogamāpadyamānaḥ na kvacinniśrayaṁ karoti, aniśrito bhavati sarvatra \। yasmin khalu punaḥ samaye suvikrāntavikrāmin bodhisattvaḥ prajñāpāramitābhāvanāyogamanuyokto viharati, tasmin samaye na rūpaniśrito bhavati, na vedanāsaṁjñāsaṁskāravijñānaniśrito bhavati, na viparyāsanīvaraṇadṛṣṭigataniśrito bhavati, na nāmarūpaniśrito bhavati, na kāmarūpārūpyadhātuniśrito bhavati, nātmasattvasaṁjñāniśrito bhavati, na jīvapudgaladhātvāyatananiśrito bhavati, na pṛthivyaptejovāyvākāśavijñānenaivasaṁjñānāsaṁjñāyatananiśrito bhavati, na tṛṣṇāniśrito bhavati, na bhavatṛṣṇāniśrito bhavati, nocchedatṛṣṇāniśrito bhavati, nāntānantaniśrito bhavati, na pratītyasamutpādaniśrito bhavati, na dānamātsaryaniśrito bhavati, na śīlaśauḥśīlyaniśrito bhavati, na kṣāntivyāpādaniśrito bhavati, na vīryakausīdyaniśrito bhavati, na dhyānavikṣepaniśrito bhavati, na prajñādauṣprajñyaniśrito bhavati, nāviparyāsasamyakprahāṇāpramāṇasmṛtyupasthānaniśrito bhavati, nendriyabalabodhyaṅgasamādhisamāpattiniśrito bhavati, na duḥkhasamudayanirodhamārganiśrito bhavati, nānutpādajñānakṣayajñānānabhisaṁskārajñānaniśrito bhavati, na vidyāvimuktiniśrito bhavati, na vimuktijñānadarśananiśrito bhavati, na pṛthagjanaśrāvakapratyekabuddhabhūminiśrito bhavati, na pṛthagjanaśrāvakapratyekabuddhasamyaksaṁbuddhadharmaniśrito bhavati, na nīvaraṇaniśrito bhavati, nātītānāgatapratyutpannāsaṅgatāniśrito bhavati, na tryadhvasamatāniśrito bhavati, na buddhajñānabalavaiśāradyaniśrito bhavati, na sarvajñajñānaniśrito bhavati, na lakṣaṇasaṁpattiniśrito bhavati, buddhakṣetrasaṁpanniśrito bhavati, na śrāvakavyūhasaṁpanniśrito bhavati, na bodhisattvavyūhasaṁpanniśrito bhavati \। sa sarvadharmaiścāniśrito na calati na saṁcalati, niśrayāśca tena sarve vibhāvitā bhavanti \। aniśritaśca sa mārgamapi nābhiniviśate, aniśrayaṁ na manyate \। so'yaṁ niśraya iti nopalabhate, iha niśraya iti nopalabhate, asya niśraya iti nopalabhate na manyate, asmānniśraya iti nopalabhate na manyate \।
sarvaniśrayānamanyamāno'nupalabhamāno'nabhiniviśamānaḥ na kvacinniśrayamupaiti nopadiśati nābhinandati nādhyavasāya tiṣṭhati \। sa sarvaniśrayānupalipto'saktaḥ sarvadharmaniśrayaviśuddhimanuprāpnoti \।
idaṁ suvikrāntavikrāmin bodhisattvasya sarvadharmaniśrayaviśuddhijñānadarśanaṁ prajñāpāramitāyāṁ carataḥ, yenāsya mārāḥ pāpīyāṁso'vatāraṁ na labhante, anākramaṇīyaśca bhavati sarvamāraiḥ pāpīyobhiḥ, abhibhavati ca mārān pāpīyasa iti \।\।



**āryaprajñāpāramitāyāṁ caryāparivartaḥ ṣaṣṭhaḥ.**

**------------------------------------------------------**






**७. अनुशंसापरिवर्तः सप्तमः।**



पुनरपरं सुविक्रान्तविक्रामिन् बोधिसत्त्व आदित एव अनुत्तरायां सम्यक्संबोधावुत्पन्ने चित्ते बहुकुशलमूलसंभारसमुदागतश्च भवति, बहुबुद्धपर्युपासितश्च भवति, बहुबुद्धपरिपृच्छकश्च भवति, कृताधिकारश्च भवति बुद्धानां भगवताम्, अध्याशयसंपन्नश्च भवति, दानसंविभागरतश्च भवति, शीलविशुद्धिगुरुकश्च भवति, क्षान्तिसौरत्यसंपन्नश्च भवति, वीर्यवांश्च भवति, वीर्यविशुद्धिगुरुकः, ध्यानविशुद्धिगुरुकश्च भवति, प्रज्ञावांश्च भवति, प्रज्ञाविशुद्धिगुरुकः। सोऽनुत्तरायां सम्यक्संबोधौ चित्तमुत्पाद्य प्रज्ञापारमितायामभियुक्तो मारान् पापीयसोऽधितिष्ठति तेन प्रज्ञाबलेन च-यथा मे माराः पापीयांसोऽवतारं न लभेरन्, मा च मे विहेठां कुर्युः। तस्याधिष्ठाने मारा अवतारं न लभन्ते, न चास्यान्तरायाय प्रत्युपस्थिता भवन्ति, नापि चित्तमुत्पादयन्ति-किमिति वयमस्य बोधिसत्त्वस्य अवतारं गवेषामहे, विहेठनां कुर्यामह इति। सचेत्तेषां चित्तमुत्पद्यतेऽन्तरायाय, ततो महाव्यसनमात्मनः संजानते, भयं च तेषां महत्प्रत्युपस्थितं भवति, संविग्नाश्च भवन्ति-मा वयं सर्वेण सर्वं न भविष्याम इति। ते तद्विहेठनाचित्तं पुनरपि प्रतिसंहरन्ति। पुनरपि तेषां ते चित्तोत्पादा अन्तर्धीयन्ते। अनेनापि सुविक्रान्तविक्रामिन् पर्यायेण बोधिसत्त्वस्य माराः पापीयांसोऽन्तरायाय प्रयुपस्थिता अवतारं न लभन्ते॥

पुनरपरं सुविक्रान्तविक्रामिन् बोधिसत्त्वेन महासत्त्वेन प्रज्ञापारमितायां भाष्यमाणायां देश्यमानायां छन्दश्च अध्याशयश्च गौरवं व चित्रीकारश्च शास्तृसंज्ञा च उत्पादिता भवति। न च षट्पारमितासंयुक्तायां कथायां भाष्यमाणायां काङ्क्षा वा विमतिर्वा विचिकित्सा वा उत्पादिता भवति, नापि गम्भारान् धर्मान् श्रुत्वा काङ्क्षायितत्वं वा धन्धायितत्वं वा विचिकित्सायितत्वं वा उत्पादितं भवति, नाप्यनेन जातु धर्मव्यवसनसंवर्तनीयं कर्मोपचितं भवति, नाप्यनेन जातु धर्मव्यसनसंवर्तनीयं चित्तमुत्पादितं भवति। अन्ये च बहवः सत्त्वाः प्रज्ञापारमितायां समादापिता भवन्ति, सर्वासु षट्पारमितासु संहर्षिता भवन्ति समुत्तेजिताः। तस्य पूर्वाशयचित्तविशुद्धितया पूर्वाशयासंक्लिष्टतया न माराः पापीयांसोऽन्तरायाय प्रत्युपस्थिता भवन्ति, नापि तस्य माराः पापीयांसोऽवतारं लभन्ते। सर्वाणि च मारकर्माण्युत्पन्नोत्पन्नानि बुध्यते। न च मारकर्मभिः संह्रियते, न च मारकर्मवशगो भवति। अनेनापि सुविक्रान्तविक्रामिन् पर्यायेण बोधिसत्त्वस्य माराः पापीयांसो न विहेठाय प्रत्युपस्थिता भवन्ति॥

पुनरपरं सुविक्रान्तविक्रामिन् बोधिसत्त्वः प्रज्ञापारमितायां चरन् न रूपयोगनिमित्ते चरति, न रूपविसंयोगनिमित्ते चरति, न वेदनासंज्ञासंस्कारविज्ञानयोगनिमित्ते चरति, न वेदनासंज्ञासंस्कारविज्ञानविसंयोगनिमित्ते चरति। न रूपलक्षणयोगनिमित्ते चरति, न रूपलक्षणविसंयोगनिमित्ते चरति, न वेदनासंज्ञासंस्कारविज्ञानलक्षणसंयोगनिमित्ते चरति। न लक्षणविसंयोगनिमित्ते चरति, न वेदनासंज्ञासंस्कारविज्ञानलक्षणसंयोगनिमित्ते चरति। न रूपविशुद्धिनिमित्ते चरति, न रूपविशुद्ध्यनिमित्ते चरति, न वेदनासंज्ञासंस्कारविज्ञानविशुद्धिनिमित्ते चरति, न वेदना-न संज्ञा-न संस्कार-न विज्ञानविशुद्धिनिमित्ते चरति। न रूपारम्बणविशुद्धिनिमित्ते चरति, न रूपारम्बणविशुद्ध्यनिमित्ते चरति, न वेदना-न संज्ञा-न संस्कार-न विज्ञानारम्बणविशुद्धिनिमित्ते चरति, न वेदना-न संज्ञा-न संस्कार-न विज्ञानारम्बणविशुद्ध्यनिमित्ते चरति। रूपसंभवविशुद्धिसंयोगे चरति, न रूपसंभवविशुद्धिविसंयोगे चरति। न वेदना-न संज्ञा-न संस्कार-न विज्ञानसंभवविशुद्धिसंयोगे चरति, न विज्ञानसंभवविशुद्धिविसंयोगे चरति। न रूपारम्बणस्वभावविशुद्धिसंयोगे चरति, न रूपारम्बणस्वभावविशुद्धिविसंयोगे चरति। न वेदना-न संज्ञा-न संस्कार-न विज्ञानारम्बण-स्वभावविशुद्धिसंयोगे चरति, न विज्ञानारम्बणस्वभावविशुद्धिविसंयोगे चरति। न रूपप्रकृतिविशुद्धौ चरति, न वेदना-न संज्ञा-न संस्कार-न विज्ञानप्रकृतिविशुद्धौ चरति। न रूपारम्बणप्रकृतिविशुद्धिसंयोगे चरति, न रूपारम्बणप्रकृतिविशुद्धिविसंयोगे चरति, न वेदना-न संज्ञा-न संस्कार-न विज्ञानारम्बणप्रकृतिविशुद्धिविसंयोगे चरति। न रूपातीतानागतप्रत्युत्पन्नविशुद्धौ चरति, न वेदना-न संज्ञा-न संस्कार-न विज्ञानातीतानागतप्रत्युत्पन्नविशुद्धौ चरति। न रूपारम्बणातीतानागतप्रत्युत्पन्नविशुद्धौ चरति, न वेदना-न संज्ञा-न संस्कार-न विज्ञानारम्बणातीतानागतप्रत्युत्पन्नविशुद्धौ चरति। न रूपातीतानागतप्रत्युत्पन्नविशुद्धिसंयोगे चरति, न रूपातीतानागतप्रत्युत्पन्नविशुद्धिसंयोगे चरति, न वेदना-न संज्ञा-न संस्कार-न विज्ञानातीतानागतप्रत्युत्पन्नविशुद्धिसंयोगे चरति, न वेदना-न संज्ञा-न संस्कार-न विज्ञानातीतानागतप्रत्युत्पन्नविशुद्धिविसंयोगे चरति। न रूपारम्बणातीतानागतप्रत्युत्पन्नविशुद्धिसंयोगे चरति, न रूपारम्बणातीतानागतप्रत्युत्पन्नविशुद्धिविसंयोगे न वेदना-न संज्ञा-न संस्कार-न विज्ञानारम्बणातीतानागतप्रत्युत्पन्नविशुद्धिसंयोगे चरति, न वेदना-न संज्ञा-न संस्कार-न विज्ञानारम्बणातीतानागतप्रत्युत्पन्नविशुद्धिविसंयोगे चरति। एवं चरन् न रूपेण संयुज्यते न विसंयुज्यते। न वेदनासंज्ञासंस्कारविज्ञानैः संयुज्यते न विसंयुज्यते। न नामरूपेण संयुज्यते न विसंयुज्यते। न विपर्यासदृष्टिगतैः संयुज्यते न विसंयुज्यते। न कामरूपारूप्यधातुभिः संयुज्यते न विसंयुज्यते। न रागद्वेषमोहैः संयुज्यते न विसंयुज्यते। नात्मसत्त्वजीवपुद्गलभावाभावसंज्ञया संयुज्यते न विसंयुज्यते। नोच्छेदशाश्वतेन संयुज्यते न विसंयुज्यते। न धात्वायतनैः संयुज्यते न विसंयुज्यते। न पृथिव्यप्तेजोवाय्वाकाशविज्ञानधातुभिः संयुज्यते न विसंयुज्यते। न प्रतीत्यसमुत्पादेन संयुज्यते न विसंयुज्यते। न पञ्चभिः कामगुणैः संयुज्यते न विसंयुज्यते। न संक्लेशव्यवदानेन संयुज्यते न विसंयुज्यते। न दानमात्सर्येण संयुज्यते न विसंयुज्यते। न शीलदौःशील्येन संयुज्यते न विसंयुज्यते। न क्षान्तिव्यापादेन संयुज्यते न विसंयुज्यते। न वीर्यकौसीद्येन संयुज्यते न विसंयुज्यते। न ध्यानविक्षेपेण संयुज्यते न विसंयुज्यते। न प्रज्ञादौष्प्रज्ञ्यचित्ततया संयुज्यते न विसंयुज्यते। नाविपर्याससम्यक्प्रहाणस्मृत्युपस्थानर्द्धिपादैः संयुज्यते न विसंयुज्यते। नेन्द्रियबलबोध्यङ्गसमाधिसमापत्तिभिः संयुज्यते न विसंयुज्यते। न दुःखसमुदयनिरोधमार्गैः संयुज्यते न विसंयुज्यते। न शमथविदर्शनाभ्यां संयुज्यते न विसंयुज्यते। न विद्याविमुक्तिभ्यां संयुज्यते न विसंयुज्यते। न विमुक्तिज्ञानदर्शनेन संयुज्यते न विसंयुज्यते। नाभिज्ञाभिः संयुज्यते न विसंयुज्यते। न पृथग्जनश्रावकप्रत्येकबुद्धभूमिभिः संयुज्यते न विसंयुज्यते। नानुत्पादज्ञानक्षयज्ञानाभिसंस्कारज्ञानैः संयुज्यते न विसंयुज्यते। न संसारनिर्वाणाभ्यां संयुज्यते न विसंयुज्यते। न बुद्धज्ञानबलवैशारद्यैः संयुज्यते न विसंयुज्यते। न लक्षणसंपदा संयुज्यते न विसंयुज्यते। न बुद्धक्षेत्रव्यूहैः संयुज्यते न विसंयुज्यते। न दुःखसमुदयनिरोधमार्गैः संयुज्यते न विसंयुज्यते। न श्रावकप्रत्येकबुद्धबोधिसत्त्वसंपदा संयुज्यते न विसंयुज्यते। तत्कस्माद्धेतोः ? सर्वधर्मा हि सुविक्रान्तविक्रामिन् न संयुक्ता न विसंयुक्ताः। तत्कस्माद्धेतोः ? न हि सुविक्रान्तविक्रामिन् सर्वधर्माः संयोगेन प्रत्युपस्थिता न विसंयोगेन। संयोग इति हि सुविक्रान्तविक्रामिन् शाश्वतपदमेतत्, विसंयोग इत्युच्छेद एषः। सर्वधर्माणां हि सुविक्रान्तविक्रामिन् न कश्चिदवबोधः येन संयुज्येरन् वा विसंयुज्येरन् वा। सर्वधर्माणां हि सुविक्रान्तविक्रामिन् न कश्चित्संयोगाय प्रत्युपस्थितो न विसंयोगाय। सचेत् सुविक्रान्तविक्रामिन् धर्माणां कश्चित्संयोजयिता वा विसंयोजयिता वा अभविष्यत्, लब्धोऽभविष्यद्धर्माणां कारको वा कारयिता वा, उत्थापको वा उत्थापयिता वा, समुत्थापको वा समुत्थापयिता (वा), वेदको वा वेदयिता वा, ज्ञाता वा ज्ञापयिता वा, संयोजको वा विसंयोजको वा। प्रज्ञापयेत्तथागतः-अयमसौ धर्माणां कारको वा कारयिता वा, उत्थापको वा उत्थापयिता वा, समुत्थापको वा समुत्थापयिता वा, वेदको वा वेदयिता वा, ज्ञाता वा ज्ञापयिता वा, संयोजको वा विसंयोजको वा। यस्मात्तर्हि विक्रान्तविक्रामिन् सर्वधर्माणां न कश्चित्संयोगाय प्रत्युपस्थितो न विसंयोगाय, तस्मान्न कश्चिद्धर्माणां कारको वा कारयिता वा, उत्थापको वा उत्थापयिता वा, समुत्थापको वा समुत्थापयिता वा, वेदको वा वेदयिता वा, ज्ञाता वा ज्ञापयिता वा, संयोजको वा विसंयोजको वा समुपलभ्यते। अनुपलभ्यमाने वा तथागतः प्रज्ञपयति। विपर्याससमुत्थिता हि सुविक्रान्तविक्रामिन् सर्वधर्माः। न च विपर्यासः केनचित्संयुक्तो वा विसंयुक्तो वा। तत्कस्माद्धेतोः ? न हि सुविक्रान्तविक्रामिन् विपर्यासस्य वस्तूपलभ्यते, नापि संभव उपलभ्यते। तत्कस्माद्धेतोः ? अभूतो हि सुविक्रान्तविक्रामिन् विपर्यासः, वितथो मृषाधर्मस्तुच्छः। न चात्र कश्चिद्धर्म उपलभ्यते योऽसौ विपर्यास इत्युच्येत। विपर्यास इति सुविक्रान्तविक्रामिन् विप्रतिलम्भ एष सत्त्वानाम्, उल्लापनैषा सत्त्वानाम्, अभूतपरिकल्प एष सत्त्वानाम्, मन्यना स्पन्दना प्रपञ्चनैषा सत्त्वानाम्। तद्यथापि नाम सुविक्रान्तविक्रामिन् बालदारको रिक्तेन मुष्टिनोल्लापितः संजानाति भूतमिति, एवमेव सुविक्रान्तविक्रामिन् बालपृथग्जना उच्छेदेन विपर्यासेनोल्लापिता मूढा एवं मन्यन्ते-भूतमेतदिति। ते अभूते भूतसंज्ञिनो विपर्यासग्रस्ता दुर्मोच्या भवन्ति तस्माद्विपर्यासात्। एवं सुविक्रान्तविक्रामिन् सर्वबालपृथग्जना असंयुक्ता अविसंयुक्ता बन्धनबद्धाः संधावन्ति। ते संयोग इति मन्यन्ते, ते संयोग इत्युपलभन्ते, संयोग इति स्थापितं पश्यन्ति, संयोग इत्यभिनिविशन्ते। यत्र सुविक्रान्तविक्रामिन् संयोगः, तत्र विसंयोगः। यः पुनः संयोगं नोपलभते न मन्यते नाभिनिविशते, न विसंयोगमपि स मन्यते, सोऽत्यन्तविमुक्तः। सचेद्विसंयोगं मन्येत वा उपलभेत वा अभिनिविशेत वा, संयुक्त एवासौ भवेन्न विसंयुक्तः। तत्र सुविक्रान्तविक्रामिन् बोधिसत्त्व इममर्थवशं संपश्यन् न केनचिद्धर्मेण संयुज्यते न विसंयुज्यते, नापि कस्यचिद्धर्मस्य संयोगाय प्रत्युपस्थितो भवति न विसंयोगाय। इयं सुविक्रान्तविक्रामिन् बोधिसत्त्वस्य महासत्त्वस्य संयोगविसंयोगपरिज्ञा प्रज्ञापारमितायां चरतः। एवं चरन् सुविक्रान्तविक्रामिन् बोधिसत्त्वः क्षिप्रं सर्वधर्माणां पारमधिगच्छति॥

पुनरपरं सुविक्रान्तविक्रामिन् बोधिसत्त्वः प्रज्ञापारमितायां चरन् न रूपासङ्गतायां चरति, न वेदना-न संज्ञा-न संस्कार-न विज्ञानासङ्गतायां चरति। न रूपासङ्गविशुद्धौ चरति, न वेदना-न संज्ञा-न संस्कार-न विज्ञानसङ्गविशुद्धौ चरति। न रूपासङ्गारम्बणे चरति, न वेदना-न संज्ञा-न संस्कार-न विज्ञानासङ्गारम्बणे चरति। न रूपासङ्गतासंयोगे चरति, न रूपासङ्गताविसंयोगे चरति। न वेदना-न संज्ञा-न संस्कार-न विज्ञानासङ्गतासंयोगे चरति, न विज्ञानासङ्गताविसंयोगे चरति। न रूपासङ्गताविशुद्धिसंयोगे चरति, न रूपासङ्गताविशुद्धिविसंयोगे चरति। न वेदना-न संज्ञा-न संस्कार-न विज्ञानासङ्गताविशुद्धिसंयोगे चरति, न विज्ञानासङ्गताविशुद्धिविसंयोगे चरति। न रूपारम्बणविशुद्धिसंयोगे चरति, न रूपारम्बणविशुद्धिविसंयोगे चरति। न वेदना-न संज्ञा-न संस्कार-न विज्ञानारम्बणविशुद्धिसंयोगे चरति, न विज्ञानारम्बणविशुद्धिविसंयोगे चरति। तत्कस्माद्धेतोः ? सर्वाणि ह्येतानि सुविक्रान्तविक्रामिन् न इञ्जितानि निमित्तानि स्पन्दितानि चरितानि विचरितानि बोधिसत्त्वेन परिज्ञातानि। स न क्वचिद्भूयश्चरति विचरति॥

पुनरपरं सुविक्रान्तविक्रामिन् बोधिसत्त्वः प्रज्ञापारमितायां चरन् न रूपातीतानागतप्रत्युत्पन्नसङ्गतायां चरति, न रूपातीतानागतप्रत्युत्पन्नासङ्गतायां चरति। न वेदना-न संज्ञा-न संस्कार-न विज्ञानातीतानागतप्रत्युत्पन्नसङ्गतायां चरति, न विज्ञानातीतानागतप्रत्युत्पन्नसङ्गनायां चरति। न रूपातीतानागतप्रत्युत्पन्नविशुद्धौ चरति, न रूपातीतानागतप्रत्युत्पन्नाविशुद्धौ चरति। न वेदना-न संज्ञा-न संस्कार-न विज्ञानातीतानागतप्रत्युत्पन्नविशुद्धौ चरति, न विज्ञानातीतानागतप्रत्युत्पन्नाविशुद्धौ चरति। न रूपातीतानागतप्रत्युत्पन्नासङ्गारम्बणविशुद्धौ चरति, न रूपातीतानागतप्रत्युत्पन्नासङ्गारम्बणाविशुद्धौ चरति। न वेदना-न संज्ञा-न संस्कार-न विज्ञानातीतानागतप्रत्युत्पन्नासङ्गारम्बणविशुद्धौ चरति, न विज्ञानातीतानागतप्रत्युत्पन्नासङ्गारम्बणाविशुद्धौ चरति। तत्कस्माद्धेतोः ? न हि सुविक्रान्तविक्रामिन् बोधिसत्त्वः प्रज्ञापारमितायां चरंश्चर्यां समनुपश्यति। अचर्येयं सुविक्रान्तविक्रामिन् बोधिसत्त्वस्य सर्वचर्या। प्रज्ञाप्रवेशश्चैष प्रज्ञापारमितायां चरतः। एवं चरन् सुविक्रान्तविक्रामिन् बोधिसत्त्वः क्षिप्रं सर्वज्ञताधर्मपरिपूरिमधिगच्छति॥

पुनरपरं सुविक्रान्तविक्रामिन् बोधिसत्वः प्रज्ञापारमितायां चरन् न रूपं विवृतमिति चरति, न रूपमविवृतमिति चरति। न वेदना व संज्ञा न संस्काराः। न विज्ञानं विवृतमिति चरति, न विज्ञानमविवृतमिति चरति। न रूपं शान्तमिति चरति, रूपमशान्तमिति चरति। न वेदना न संज्ञा न संस्काराः। न विज्ञानं शान्तमिति चरति, न विज्ञानमशान्तमिति चरति। न रूपं प्रकृतिविवृतमिति चरति, न रूपं प्रकृत्यविवृतमिति चरति। न वेदना व संज्ञा न संस्काराः। न विज्ञानं प्रकृतिविवृतमिति चरति, न विज्ञानं प्रकृत्यविवृतमिति चरति। न रूपं प्रकृतिशान्तमिति अशान्तमिति चरति। न वेदना न संज्ञा न संस्काराः। न विज्ञानं प्रकृतिशान्तमिति अशान्तमिति चरति। न रूपमतीतानागतप्रत्युत्पन्नं प्रकृतिविविक्तं वा प्रकृतिशान्तं वा चरति। न रूपमतीतानागतप्रत्युत्पन्नं प्रकृत्यविविक्तं चा प्रकृत्यशान्तं वा चरति। न वेदना न संज्ञां न संस्काराः। न विज्ञानमतीतानागतप्रत्युत्पन्नं प्रकृतिविविक्तं वा प्रकृतिशान्तं वा चरति, न विज्ञानमतीतानागतप्रत्युत्पन्नं प्रकृतिविविक्तं वा प्रकृत्तिशान्तं वा चरति। एवं चरन् सुविक्रान्तविक्रामिन् बोधिसत्त्वः क्षिप्रं सर्वज्ञताधर्मपरिपूरिमधिगच्छति॥

पुनरपरं सुविक्रान्तविक्रामिन् बोधिसत्त्वः प्रज्ञापारमितायां चरन् रूपं न मन्यते। एवं न वेदनां न संज्ञां न संस्कारान्। न विज्ञानं मन्यते। रूपविशुद्धिं न मन्यते, रूपारम्बणविशुद्धिं न मन्यते। एवं वेदना संज्ञा संस्काराः। विज्ञानविशुद्धिं न मन्यते, विज्ञानारम्बणविशुद्धिं न मन्यते॥

पुनरपरं सुविक्रान्तविक्रामिन् बोधिसत्त्वः (प्रज्ञापारमितायां चरन्) रूपं नाभिनिविशते। एवं वेदनां संज्ञां संस्कारान्। विज्ञानं नाभिनिविशते। रूपविशुद्धिं नाभिनिविशते। एवं वेदना-संज्ञा-संस्काराः। विज्ञानविशुद्धिः नाभिनिविशते। रूपारम्बणविशुद्धिं नाभिनिविशते। एवं वेदना-संज्ञा-संस्काराः। विज्ञानारम्बणविशुद्धिं नाभिनिविशते। एवं चरन् सुविक्रान्तविक्रामिन् बोधिसत्त्वः क्षिप्रं सर्वज्ञताधर्मपरिपूरिं गच्छति। एवं चरन् सुविक्रान्तविक्रामिन् बोधिसत्त्व आसन्नो भवति दशानां तथागतबलानाम्, चतुर्णां तथागतवैशारद्यानाम्, अष्टादशानामावेणिकानां बुद्धधर्माणाम्, महामैत्र्या महाकरुणाया महामुदिताया महोपेक्षायाः। एवं चरन् सुविक्रान्तविक्रामिन् बोधिसत्त्व आसन्नो द्वात्रिंशतां महापुरुषलक्षणनाम्। आसन्नो भवति सुवर्णवर्णच्छवितायाः। आसन्नो भवति तथागतानन्तप्रभतायाः। आसन्नो भवति नागावलोकितस्य। आसन्नो भवत्यनवलोकितमूर्धतायाः। आसन्नो भवत्यतीतानागतप्रत्युत्पन्नसङ्गज्ञानदर्शनस्य। आसन्नो भवति तथागतानुवादानुशासनीप्रातिहार्यस्य। आसन्नो भवति अतीतानागतप्रत्युत्पन्नासङ्गज्ञानदर्शनव्याकरणस्य। एवं चरन् सुविक्रान्तविक्रामिन् बोधिसत्त्वः क्षिप्रं सर्वबुद्धधर्मपरिपूरिमधिगच्छति। एवं चरन् सुविक्रान्तविक्रामिन् बोधिसत्त्वः क्षिप्रं बुद्धक्षेत्रपरिशुद्धिमधिगच्छति। क्षिप्रं श्रावकबोधिसत्त्वव्यूहसंपदं परिगृह्णाति। एवं चरन् सुविक्रान्तविक्रामिन् बोधिसत्त्वो न रूपे प्रतिष्ठते, न वेदनासंज्ञासंस्कारविज्ञानेषु प्रतिष्ठते। न नामरूपे प्रतिष्ठते। न विपर्यासनीवरणदृष्टिगतेषु प्रतिष्ठते। न कामरूपारूप्यधातौ प्रतिष्ठते, नात्मधातौ, न सत्त्वधातौ प्रतिष्ठते। न पुद्गलजीवसंज्ञायां प्रतिष्ठते। न पृथिव्यप्तेजोवाय्वाकाशविज्ञानधातौ प्रतिष्ठते। न धात्वायतनेषु प्रतिष्ठते। न संक्लेशव्यवदाने प्रतिष्ठते। न प्रतीत्यसमुत्पादे प्रतिष्ठते। न त्यागमात्सर्ये प्रतिष्ठते। न शीलदौःशील्ये प्रतिष्ठते। न क्षान्तिव्यापादे प्रतिष्ठते। न वीर्यकौसीद्ये प्रतिष्ठते। न ध्यानविक्षेपे प्रतिष्ठते। न प्रज्ञादौष्प्रज्ञ्ये प्रतिष्ठते। न स्मृत्युपस्थानसम्यक्प्रहाणर्द्धिपादेन्द्रियबलबोध्यङ्गेषु प्रतिष्ठते। न ध्यानविमोक्षसमाधिसमापत्तिषु प्रतिष्ठते। न दुःखसमुदयनिरोधमार्गेषु प्रतिष्ठते। न क्षयानुत्पादाभिसंस्कारज्ञानेषु प्रतिष्ठते। न शमथविदर्शनायां प्रतिष्ठते। नाभिज्ञासु प्रतिष्ठते। न विद्याविमुक्तौ प्रतिष्ठते। न श्रावकप्रत्येकबुद्धसम्यक्संबुद्धभूमिषु प्रतिष्ठते। न पृथग्जनश्रावकप्रत्येकबुद्धधर्मेषु प्रतिष्ठते। न निर्वाणे प्रतिष्ठते। न बुद्धज्ञानबलवैशारद्येषु प्रतिष्ठते। नासङ्गज्ञाने प्रतिष्ठते। नातीतानागतप्रत्युत्पन्नज्ञानदर्शनेषु प्रतिष्ठते। न बुद्धक्षेत्रसंपदि प्रतिष्ठते। न श्रावकव्यूहसंपदि प्रतिष्ठते। न बोधिसत्त्वव्यूहसंपदि प्रतिष्ठते। तत्कस्माद्धेतोः ? अप्रतिष्ठिता हि सुविक्रान्तविक्रामिन् सर्वधर्माः। न हि सुविक्रान्तविक्रामिन् सर्वधर्माणां प्रतिष्ठानं विद्यते। तत्कस्माद्धेतोः ? सर्वधर्मा हि सुविक्रान्तविक्रामिन् अनालयाः। अनालयत्वान्न प्रतिष्ठन्ते। सचेत्सुविक्रान्तविक्रामिन् धर्माणां प्रतिष्ठानमभविष्यत्, आलयो वा कूटस्थो वा धर्माणामभविष्यत्, नि(न्य ?) दर्शयिष्यत्तथागतो धर्माणां प्रतिष्ठानम्-इदं धर्माणां प्रतिष्ठानम्, अयं धर्माणामालयः, अयं धर्माणां संचय इति। यस्मात्तर्हि सुविक्रान्तविक्रामिन् सर्वधर्मा अप्रतिष्ठिताः अनालयाः असंचयाः, तस्मान्न कश्चिद्धर्मः कूटस्थः। तस्मात्तथागतो धर्माणां प्रतिष्ठानं वा आलयं वा संचयं वा न निर्दिशति। न हि सुविक्रान्तविक्रामिन् धर्माः परिनिष्पन्नाः, नापि स्वभावः कश्चित्, असंभवादपरिनिष्पत्तितो धर्माणां न कश्चिदवतिष्ठते। तेनोच्यते अप्रतिष्ठिताः सर्वधर्मा इति। अस्थानयोगेन अनधिष्ठानयोगेन सुविक्रान्तविक्रामिन् अप्रतिष्ठिताः सर्वधर्माः। नास्ति सुविक्रान्तविक्रामिन् सर्वधर्माणां स्थितिः। तद्यथापि नाम सुविक्रान्तविक्रामिन् चतसृणां महानदीनामनवतप्तात् सरसः प्रस्रवन्तीनां नास्त्यधिष्ठानमन्यत्र महासमुद्रात्, एवमेव सुविक्रान्तविक्रामिन् सर्वधर्माणां नास्ति स्थितिः, यावदनभिसंस्कारं न क्षपयन्ति। अनभिसंस्कार इति सुविक्रान्तविक्रामिन् न तत्र स्थानं नास्थानं नाधिष्ठानम्, सर्वत्रैषा गणना नास्ति। स्थानमिति वा अधिष्ठानमिति वा अस्थानमिति वा अभिसंस्कार इति सुविक्रान्तविक्रामिन् गणनैषा निर्दिष्टा। यथासत्त्वप्रवृत्तिसंदर्शनमेतत्कृतमस्थानं वा स्थानं वा प्रतिष्ठानं वा। नानभिसंस्कारे काचिद्भूय इयं गणना। तेनोच्यते अप्रतिष्ठिताः सर्वधर्मा इति। अयं सुविक्रान्तविक्रामिन् बोधिसत्त्वस्य सर्वधर्माप्रतिष्ठानयोगः प्रज्ञापारमितायां चरतः। एवं चरन् सुविक्रान्तविक्रामिन् बोधिसत्त्वः क्षिप्रं सर्वज्ञधर्मान् परिपूरयति, आसन्नश्च भवत्यनुत्तरायां सम्यक्संबोधौ, क्षिप्रं च बोधिमण्डमुपसंक्रामति, क्षिप्रं च सर्वज्ञज्ञानं प्रतिलभते, क्षिप्रं च अतीतानागतप्रत्युत्पन्नज्ञानपरिपूरिमधिगच्छति, क्षिप्रं च सर्वसत्त्वचित्तचरितविस्पन्दितानां पारं गच्छति॥

तस्मात्तर्हि सुविक्रान्तविक्रामिन् बोधिसत्त्वेन महासत्त्वेन अर्थं कर्तुकामेन, सर्वसत्त्वानां दानं दातुकामेन, सर्वसत्त्वान् धर्मदानेन संतर्पयितुकामेन, सर्वसत्त्वानामविद्याण्डकोशं भेत्तुकामेन, सर्वसत्त्वानां महाज्ञानं बुद्धज्ञानमुपसंहर्तुकामेन, सर्वसत्त्वानामनुकम्पकेन भवितुकामेन, सर्वसत्वानां हितैषिणा भवितुकामेन, सर्वसत्त्वानां धर्मसुभिक्षं कर्तुकामेन, सर्वसत्त्वानां भोगसुभिक्षं कर्तुकामेन, सर्वसत्त्वां शीलभिक्षं कर्तुकामेन, सर्वसत्त्वानां क्षान्तिसौरत्यसुभिक्षं कर्तुकामेन, सर्वसत्त्वां वीर्यसुभिक्षं कर्तुकामेन, सर्वसत्त्वानां ध्यानभिक्षं कर्तुकामेन, सर्वसत्त्वानां प्रज्ञासुभिक्षं कर्तुकामेन, सर्वसत्त्वानां विमुक्षिसुभिक्षं कर्तुकामेन, सर्वसत्त्वानां स्वर्गोपपत्तिसुभिक्षं कर्तुकामेन, सर्वसत्त्वानां विद्याविमुक्तिसुभिक्षं कर्तुकामेन, सर्वसत्त्वानां वुमुक्तिज्ञानदर्शनसुभिक्षं कर्तुकामेन, सर्वसत्त्वानां नीवरणसुभिक्षं कर्तुकामेन, सर्वसत्त्वानां बुद्धधर्मसुभिक्षं कर्तुकामेन, सर्वसत्त्वानां सर्वगुणसंपत्सुभिक्षं कर्तुकामेन, धर्मचक्रं प्रवर्तयितुकामेन अप्रवर्तितपूर्वं श्रमणेन वा ब्राह्मणेन वा देवेन वा मारेण वा ब्रह्मणा वा अन्येन वा पुनः केनचिल्लोकेन सहधर्मेण, धर्मसांकथ्यं कर्तुकामेन, बुद्धभूमौ व्याकर्तुकामेन, श्रावकभूमौ व्याकर्तुकामेन, प्रत्येकबुद्धभूमौ व्याकर्तुकामेन, सर्वसत्त्वानां पूर्वप्रणिधानकुशलमूलानि संचोदयितुकामेन अस्यां प्रज्ञापारमितायां शिक्षितव्यं घटितव्यं व्यायच्छितव्यं प्रज्ञापारमिताभावनायोगमनुयुक्तेन भवितव्यम्। नाहं सुविक्रान्तविक्रामिन् बोधिसत्त्वस्य कंचिद्धर्ममेवं क्षिप्रं परिपूरिकरं समनुपश्यामि सर्वधर्माणां यथेह प्रज्ञापारमितायां यथानिर्दिष्टायामभियोगः प्रतिपत्तिः अस्य विहारस्यानुत्सर्गः यदुत प्रज्ञापारमिताविहाराय॥

ये केचित्सुविक्रान्तविक्रामिन् बोधिसत्त्वा अस्यां प्रज्ञापारमितायां चरन्ति, निष्ठा तत्र गन्तव्या-आसन्ना इमे बोधिसत्त्वा अनुत्तरायां सम्यक्संबोधिविति। येषां केषांचित् सुविक्रान्तविक्रामिन् इयं प्रज्ञापारमिता श्रोत्रावभासमप्यागमिष्यति, श्रुत्वा चाधिमोक्ष्यन्ति अभिनन्दिष्यन्ति, भूतसंज्ञां चोत्पादयिष्यन्ति, तेषामप्यहं कुशलमूलमनुत्तरायाः सम्यक्संबोधेराहारकं वदामि-निष्ठा च तत्र गन्तव्या-महाप्रज्ञासंभारोपचिता ह्येते कुलपुत्रा वा कुलदुहितरो वा, अन्यानि च कुशलमूलानि परिगृह्णन्तीति। येषां च सुविक्रान्तविक्रामिन् बोधिसत्त्वानामयं प्रज्ञापारमितोपायकौशल्यपरिवर्तनिर्देशो हस्तं गमिष्यति, किंचापि तत्र केचिन्न व्याकृता भविष्यन्ति संमुखं बुद्धैर्भगवद्भिः, अथ च पुनर्वेदितव्यमेतत्-आसन्ना ह्येते व्याकरणस्य, नचिरेणैते संमुखं व्याकरणं प्रतिलप्स्यन्त इति॥

तद्यथापि नाम सुविक्रान्तविक्रामिन् ये सत्त्वा दशकुशलान् कर्मपथान् समादाय वर्तन्ते, निष्ठा तत्र गन्तव्या-आसन्ना ह्येते सत्त्वा उत्तरकुरुषूपपत्तेः। एवमेव सुविक्रान्तविक्रामिन् यस्य कस्यचिद्बोधिसत्त्वस्य इयं प्रज्ञापारमिता हस्यं गमिष्यति, वेदितव्यमेतत्-आसन्नोऽयमनुत्तरायाः सम्यक्संबोधेरिति॥

तद्यथापि नाम सुविक्रान्तविक्रामिन् ये सत्त्वा दानं प्रयच्छन्ति मुक्तत्यागाश्च भवन्ति, सत्त्वांश्च दानेन प्रियवद्यतया अर्थचर्यया समानार्थतया च संगृह्णन्ति, शीलं च रक्षन्ति, निहतमानाश्च भवति, निष्ठा तत्र गन्तव्या-क्षिप्रमिमे सत्त्वा महाभोगा भवन्त्युच्चकुलीनाश्च॥

तद्यथापि नाम सुविक्रान्तविक्रामिन् ये सत्त्वा दानशीलाश्च भवन्ति शीलसंपन्नाश्च भवन्ति, क्षान्तिसंपन्नाश्च भवन्ति, वीर्यध्यानप्रतिष्ठिताः प्रज्ञया समन्वागताश्च भवन्ति, मैत्री च सत्त्वानामन्तिके उत्पादयन्ति, सत्त्वांश्च शीले समादापयन्ति, अधिपतिसंवर्तनीयं च कर्मोपचिन्वन्ति, वेदितव्यमेतत्-अचिरादेते चक्रवर्तिराज्यं कारयिष्यन्ति इति। एवमेव सुविक्रान्तविक्रामिन् यस्य कस्यचिद्बोधिसत्त्वस्य इयं प्रज्ञापारमिता हस्तगता भविष्यति, वेदितव्यमेतत्-क्षिप्रमयं बोधिमण्डमुपसंक्रमिष्यतीति॥

तद्यथापि नाम सुविक्रान्तविक्रामिन् यस्य राज्ञः क्षत्रियस्य पूर्णायां पूर्णमास्यां पञ्चदश्यां पुरतोऽर्थकरणे संनिषण्णस्य चक्ररत्नं प्रादुर्भवति, तत्रैवं वेदितव्यम्-चक्रवर्ती चायं भविष्यति, क्षिप्रं चास्य सप्त रत्नानि प्रादुर्भविष्यन्तीति। एवमेव सुविक्रान्तविक्रामिन् यस्य बोधिसत्त्वस्य अयं प्रज्ञापारमितापरिवर्तो हस्तं गमिष्यति, वेदितव्यमिदम्-क्षिप्रमयं सर्वज्ञतारम्बणैः समन्वङ्गीभविष्यति इति॥

तद्यथापि नाम सुविक्रान्तविक्रामिन् ये सत्त्वा उत्कृष्टकुशलमूलसमन्वागताश्च भविष्यन्ति शोभनसमाचाराश्च भविष्यन्ति, उदाराधिमुक्तिकाश्च भविष्यन्ति, प्रतिकूलसंज्ञा चैषां मानुष्यके आत्मभावे संतिष्ठते, शीलसंपन्नाश्च भवन्ति, महाजनस्य च कृत्यकारिणो भवन्ति, देवोपपत्तिं चाकाङ्क्षन्ति, वेदितव्यमेतत्-क्षिप्रमेते चातुर्महाराजिकानां देवानां सहव्रतायोपपत्स्यन्ते, तत्र चाधिपत्यं कारयिष्यन्ति। ये केचित्सुविक्रान्तविक्रामिन् परिशुद्धतरैः कुशलमूलैः समन्वागता उत्कृष्टकुशलमूलाश्च पूर्वं च दान ददति पश्चात्स्वयं भुञ्जते, प्राक् चान्येषां सत्त्वानां कृत्यानि कुर्वन्ति पश्चादात्मनः, न चाधर्मरागरक्ता भवन्ति, न विषमरागरक्ता भवन्ति, देवैश्वर्याधिपत्यं चाकाङ्क्षन्ति, वेदितव्यमेतत्-अचिरादेते अप्रकम्प्यं देवानां त्रायस्त्रिंशतामैश्वर्याधिपत्यं करिष्यन्ति, शक्राश्च भविष्यन्ति देवानामिन्द्रा इति। एवमेव सुविक्रान्तविक्रामिन् यस्य कस्यचिद्बोधिसत्त्वस्य इयं प्रज्ञापारमिता उपनंस्यते, निष्ठा तत्र गन्तव्या-क्षिप्रमयं सर्वधर्मैश्वर्याधिपतिवशवर्तितामनुप्राप्स्यतीति॥

तद्यथापि नाम सुविक्रान्तविक्रामिन् ये सत्त्वाश्चतुर्णां ब्रह्मविहाराणां लाभिनो भवन्ति, वेदितव्यमेतत्-क्षिप्रमेते ब्रह्मलोके उपपत्स्यन्त इति। एवमेव सुविक्रान्तविक्रामिन् यस्य कस्यचिद् बोधिसत्त्वस्य अयं प्रज्ञापारमितानिर्देश उपनंस्यते, वेदितव्यमिदम्-क्षिप्रमयं धर्मचक्रं प्रवर्तयिष्यतीति॥

तद्यथापि नाम सुविक्रान्तविक्रामिन् वार्षिकेषु मासेषु प्रत्युपस्थितेषु इयं महापृथिवी मेघान् प्रतीत्य स्निग्धा भवति, अनुपूर्वेण च प्रवर्षति, देवेनाभिष्यन्दमाना उपर्युपरि उदकं प्रवर्षन्ति, येनोत्साहं बहवोऽनुगच्छन्ति। ये चास्या महापृथिव्यास्तलं संतर्पयन्ति। एवमियं महापृथिवी अभ्यन्तरा च अभिष्यन्दिता स्निग्धा च भवति, उपरिष्टाच्च उदकमुह्यते, यथा निम्नानि च स्थलानि संतर्पयति, एवमियं महापृथिवी उपरिष्टान्मेघैरभिष्यन्दिता सती तृणगुल्मौषधिवनस्पतीनाभिष्यन्दयति। तेऽभिष्यन्दिताः सन्तो बहून् शाखापत्रपलाशान् मुञ्चन्ति बहुपुष्पफलाश्च भवन्ति, तदा चेयं महापृथिवी मनोज्ञगन्धमुत्सृजति। एवमियं महापृथिवी पुष्पफलोत्ससरस्तडागैस्तस्मिन् समये उपशोभिता भवति। ततश्च तुष्टा भवन्ति मनुष्याश्च अमनुष्याश्च तानि पुष्पफलानि परिभुञ्जमानास्तं च गन्धं जिघ्रन्तः। एवमेव सुविक्रान्तविक्रामिन् यदा बोधिसत्त्वस्य इयं प्रज्ञापारमिता अभिमुखी भवति, अस्यां च प्रज्ञापारमितायां योगमापद्यते, वेदितव्यमेतत् सुविक्रान्तविक्रामिन् अचिरेणायं बोधिसत्त्वोऽभिष्यन्दितः सर्वज्ञज्ञानेन, सर्वज्ञज्ञानं विवरिष्यति, सर्वज्ञज्ञानं प्रकाशयिष्यति, तेन च सत्त्वानार्द्रीकरिष्यत्यनुत्तरधर्मरत्नप्रकाशनतायै॥

तद्यथापि नाम सुविक्रान्तविक्रामिन् येऽनवतप्तस्य नागराजस्य भवने सत्त्वा उपपन्नाः, ते चत्वारो महानदीरुत्सृजति या महासमुद्रं संतर्पयन्ति। एवमेव सुविक्रान्तविक्रामिन् येषां बोधिसत्त्वानामियं प्रज्ञापारमिता हस्तमुपनंस्यति, अस्यां न शिक्षिष्यन्ते, सर्वे ते महाधर्मधाराः प्रवर्षन्ति, याभिः सर्वसत्त्वान् धर्मदानेन संतर्पयिष्यन्ति॥

तद्यथापि नाम सुविक्रान्तविक्रामिन् ये केचित्सत्त्वाः सुमेरोः पर्वतराजस्यान्तिकमुपसंक्रामन्ति, सर्वे ते एकवर्णा भवन्ति यदुत सुवर्णवर्णा भवन्ति। एवमेव सुविक्रान्तविक्रामिन् येषां बोधिसत्त्वानामयं प्रज्ञापारमितानिर्देशो हस्तगतो भविष्यति, सर्वे ते एकां गतिं गमिष्यन्ति यदुत तथागतगतिं सर्वज्ञतागतिम्॥

तद्यथापि नाम सुविक्रान्तविक्रामिन् सागरो महासमुद्रः सर्वोदकसंधारयिता, नित्यं तत्र सर्वमुदकं समवसरति, एवमेव सुविक्रान्तविक्रामिन् यस्य कस्यचिद्बोधिसत्त्वस्य अयं प्रज्ञापारमितानिर्देशो हस्तगतो भविष्यति, निष्ठा तत्र गन्तव्या-क्षिप्रमयं सर्वधर्मसागरतां सर्वधर्मभाजनतां सर्वधर्मसमवसरणतामनुप्राप्स्यति, क्षिप्रं च धर्मसंकेतेन अक्षोभ्यो भविष्यतीति॥

तद्यथापि नाम सुविक्रान्तविक्रामिन् सूर्यमण्डलमभ्युद्गच्छत् सर्वा दिशः प्रभाध्यामीकरोति, एवमेव सुविक्रान्तविक्रामिन् बोधिसत्त्वोऽस्यां प्रज्ञापारमितायां चरन् सर्वसत्त्वानां धर्मावभासकृत्येन प्रत्युत्पस्थितो भवति, इहाभ्युद्गच्छन् सुविक्रान्तविक्रामिन् बोधिसत्त्वः सर्वसत्त्वानां कुशलमूलावभासेन प्रत्युपस्थितो भवति, सर्वसत्त्वानां च दक्षिणीयतां गच्छति, सर्वसत्त्वानां च पुण्यक्षेत्रविशुद्धिं गच्छति, सर्वसत्त्वानां चाभिगमनीयो भवति, सर्वसत्त्वानां च पूज्यो भवति प्रशंसनीयः॥

अस्यां सुविक्रान्तविक्रामिन् प्रज्ञापारमितायां शिक्षमाणो बोधिसत्त्वोऽग्रतायां शिक्षते, सर्वसत्त्वानां च निर्वाणपथशोधनाय शिक्षते। तत्कस्माद्धेतोः ? एषा हि सुविक्रान्तविक्रामिन् अग्रा शिक्षा ज्येष्ठा वरा प्रवरा अनुत्तरा निरुत्तरा येयं प्रज्ञापारमिताशिक्षा। अस्यां शिक्षमाणः सुविक्रान्तविक्रामिन् बोधिसत्त्वः सर्वशिक्षापारमितां प्राप्नोति, सर्वशिक्षाश्च समादाय अभ्युद्गच्छति, सर्वशिक्षाणां च देशयिता भवति, सर्वशिक्षाणां च अभिवाहयिता भवति, अस्यां हि सुविक्रान्तविक्रामिन् शिक्षायामतीतानागतप्रत्युत्पन्ना बुद्धा भगवन्तो बोधिसत्त्वचर्यायां चरन्तः शिक्षिताः शिक्षिष्यन्ते शिक्षन्ते च। अस्यां च शिक्षायां सुप्रतिष्ठिता बुद्धा भगवन्तः सर्वसत्त्वेभ्योऽनुत्तरां शिक्षापरिशुद्धिं संप्रकाशितवन्तः, संप्रकाशयन्ति च। तत्कस्माद्धेतोः ? सर्वलोकाभ्युद्गतशिक्षा ह्येषा सुविक्रान्तविक्रामिन् यदुत प्रज्ञापारमिताशिक्षा। सर्वलोकविशिष्टा शिक्षा सर्वलोकस्वयंभूशिक्षा यदुत प्रज्ञापारमिताशिक्षा। प्रज्ञापारमितायां शिक्षमाणः सुविक्रान्तविक्रामिन् बोधिसत्त्वो न कस्मिंश्चिद्धर्मे शिक्षितो भवति लौकिके वा लोकोत्तरे वा, संस्कृते वा असंकृते वा, सास्रवे वा अनास्रवे वा, सावद्ये वा अनवद्ये वा। न क्वचित्सङ्गं जनयति, सर्वधर्मासङ्गविहारी भवति। तत्कस्माद्धेतोः ? सर्वधर्मा हि सुविक्रान्तविक्रामिन् असक्ता अबद्धा अमुक्ताः। नापि कस्यचिद्धर्मस्य सङ्गेन प्रत्युपस्थिता न बन्धनेन। रूपं हि सुविक्रान्तविक्रामिन् असक्तमबद्धममुक्तम्। वेदनासंज्ञासंस्कारविज्ञानमसक्तमबद्धममुक्तम्। नामरूपमसक्तमबद्धममुक्तम्। विपर्यासदृष्टिगतनीवरणान्यसक्तानि अबद्धानि अमुक्तानि। रागद्वेषमोहा असक्ता अबद्धा अमुक्ताः। षडाध्यात्मिकान्यायतनानि असक्तानि अबद्धानि अमुक्तानि। षड्बाह्यायतनानि असक्तानि अबद्धानि अमुक्तानि। कामरूपारूप्यधातवोऽसक्ता अबद्धा अमुक्ताः। आत्मधातुः सत्त्वधातुश्च असक्तोऽबद्धोऽमुक्तः। प्रतीत्यसमुत्पादोऽसक्तोऽबद्धोऽमुक्तः। संक्लेशव्यवदानमसक्तमबद्धममुक्तम्। एवं त्यागमात्सर्यशीलदौःशील्यक्षान्तिव्यापादवीर्यकौसीद्यध्यानविक्षेपप्रज्ञादौष्प्रज्ञ्यानि असक्तानि अबद्धानि अमुक्तानि। दुःखसमुदयनिरोधमार्गा असक्ता अबद्धा अमुक्ताः। स्मृत्युपस्थानसम्यक्प्रहाणर्द्धिपादाप्रमाणाविपर्यासा अमुक्ताः। इन्द्रियबलबोध्यङ्गसमाधिसमापत्तयोऽसक्ता अबद्धा अमुक्ताः। पृथिव्यप्तेजोवाय्वाकाशविज्ञानधातवोऽसक्ता अबद्धा अमुक्ताः। अनुत्पादक्षयाभिसंस्कारज्ञानानि असक्तानि अबद्धानि अमुक्तानि। अविद्याविमुक्ति असक्ते अबद्धे अमुक्ते। अभिज्ञासङ्गता असक्ता अबद्धा अमुक्ता। विद्याविमुक्तिज्ञानदर्शनमसक्तमबुद्धममुक्तम्। पृथग्जनश्रावकप्रत्येकबुद्धधर्मा असक्ता अबद्धा अमुक्ताः। निर्वाणमसक्तमबद्धममुक्तम्। बुद्धज्ञानबलवैशारद्यानि असक्तानि अबद्धानि अमुक्तानि। अतीतानागतप्रत्युत्पन्नासङ्गज्ञानदर्शनमसक्तमबद्धममुक्तम्। तत्कस्माद्धेतोः ? सर्वधर्माणां हि सुविक्रान्तविक्रामिन् बन्धनं नोपलभ्यते। असङ्गा अबद्धा हि सुविक्रान्तविक्रामिन् सर्वधर्माः, तेन तेषां विमुक्तिर्नोपलभ्यते। असक्ता इति सुविक्रान्तविक्रामिन् न तेषां कश्चिन्मोचयिता, अपि तु यदेवं सर्वधर्माणां दर्शनम्, इदमुच्यते असङ्गज्ञानदर्शनमिति। असङ्ग इति सुविक्रान्तविक्रामिन् सङ्गानुपलब्धिः। असङ्गोऽसङ्गतया, असङ्गोऽसङ्गभूततया असङ्ग इत्युच्यते। नात्र कश्चिदुपलभ्यते, यः संयुज्येत वा बध्येत वा। यतश्च नोपलभ्यते यः संयुज्यते वा बध्येत वा, तेन असङ्ग इत्युच्यते। अबद्ध इति सुविक्रान्तविक्रामिन् बन्धाननुपलब्धितः, बन्धनाभूततया अबद्ध इत्युच्यते। न हि तत्र किंचिद्बन्धनं विद्यते, नापि तत्र कश्चिदुपलभ्यते यो बद्धः। यतश्च नोपलभ्यते यो बद्धः, तेन अबद्ध इत्युच्यते। यश्च असक्तोऽबद्धः, कुतस्तस्य मुक्तिः ? यश्च न सज्जते न बध्यते, मुक्तोऽसौ विसंयुक्तः शीतीभूतो विप्रमुक्तः। तत्र न काचिद्भूयो बन्धना। तेनोच्यते विमुक्त इति। मोक्षोऽस्य भूयो न संविद्यते। अयं सुविक्रान्तविक्रामिन् बोधिसत्त्वस्य सर्वधर्मासक्ताबद्धामुक्तज्ञानदर्शनप्रवेशः प्रज्ञापारमितायां चरतः। एवं चरन् सुविक्रान्तविक्रामिन् बोधिसत्त्व आसन्नो भवत्यनुत्तरायाः सम्यक्संबोधेः। क्षिप्रं च स सर्वज्ञज्ञानं प्रतिलभते। इमामहं सुविक्रान्तविक्रामिन् मुद्रां स्थापयामि बोधिसत्त्वानां संशयच्छेदाय प्रज्ञापारमितामभियुक्तानां प्रज्ञापारमितायां चरताम्। स्वयमिमं सुविक्रान्तविक्रामिन् मुद्रानिर्देशमधिष्ठास्यामि, न प्रतिबला मम श्रावका इमां प्रज्ञापारमितामुद्रां पश्चिमे काले पश्चिमे समये पश्चिमायां पञ्चशत्यां धारयितुम्॥

अथ खलु भगवान् भद्रपालसुसार्थवाहपूर्वंगमानि पञ्चमात्राणि बोधिसत्त्वशतान्यामन्त्रयते स्म सुविक्रान्तविक्रामिणं च बोधिसत्त्वम्-शक्यथ यूयं कुलपुत्रास्तथागते परिनिर्वृते पश्चिमे काले पश्चिमे समये पश्चिमिकायां पञ्चशत्यां सद्धर्मान्तर्धानकालसमये सद्धर्मविप्रलोपे वर्तमाने संक्षीणकाले इमं तथागतस्य अनेककल्पकोटीनियुतशतसहस्रसमुदानीतं धर्मरत्नकोषं प्रज्ञापारमितापूर्वंगमं प्रज्ञापारमिताप्रभवं प्रज्ञापारमिताप्रतिष्ठानं धारयितुम्, परेभ्यश्च विस्तरेण संप्रकाशयितुम् ? एवमुक्ते बोधिसत्त्वा भगवन्तमेतदवोचत्-शक्यामो वयं भगवन् इमं तथागतस्य अनेककल्पकोटीनियुतशतसहस्रसमुदानीतमनुत्तरं धर्मरत्नकोषं प्रज्ञापारमितापूर्वंगमं प्रज्ञापारमिताप्रभवं प्रज्ञापारमिताप्रतिष्ठानं धारयितुम्, परेभ्यश्च विस्तरेण संप्रकाशयितुम्। किंचापि भगवन् स कालो महाभयो महाकान्तारो महाघोरश्च भविष्यति, यद्भूयसा च तस्मिन् समये सत्त्वाः सद्धर्मव्यवनसंवर्तनीयेन कर्मणा समन्वागता भविष्यन्ति, विषमलोभलुब्धा विषमरागरक्ता अधर्मरागरक्ता ईर्ष्यालोभपरीतचेतसः क्रोधनाश्चण्डाः परुषाः दुर्वचसः शठाः कुहका मायाविनोऽधर्मचारिणः कलहभण्डनविवादविग्रहबहुला असंवरस्थिताः लुब्धा लोभाभिभूताः कुसीदाः हीनवीर्या मुषितस्मृतयोऽसंप्रज्ञास्तुण्डाः मुखराः प्रगल्भा अन्तर्हृदयप्रतिच्छन्नपापकर्माणः उत्सदरागद्वेषमोहा अविद्याण्डकोषतमोमोहान्धकाराभिभूता मारपक्षानुकूलचारिणः प्रत्यर्थिकाश्च भविष्यन्ति, अस्य गम्भीरस्य धर्मविनयस्य धर्मरत्नकोषस्य अप्रत्युद्गतमनःशीलाश्च भविष्यन्ति, अथ च पुनरुत्सहामहे वयं भगवन् इमं तथागतस्य अनेककल्पकोटीनियुतशतसहस्रकुशलमूलसमुदानीतमनुत्तरं धर्मरत्नकोषं धारयितुं वाचयितुम्, ये च तस्मिन्नन्तकाले परीत्तपरीत्ता अपि सत्त्वा भविष्यन्ति एभिर्धर्मैरर्थिकाः, एषु धर्मेषु शिक्षितुकामा, अशठा ऋजवोऽमायाविनः, ये जीवितमपि परित्यजेयुः, न पुनरेषां धर्माणां प्रत्यर्थिका भवेयुः, नापीमान् धर्मान् प्रतिक्षिपेयुः, नोप्येभ्यो धर्मेभ्यः पराङ्मुखा भवेयुः, तेषामर्थं करिष्यामः, उत्साहं च दास्यामः, एष्वेवंरूपेषु धर्मेषु संदर्शयिष्यामः, समुत्तेजयिष्यामः संप्रहर्षयिष्यामः॥

अथ खलु भगवांस्तस्यां वेलायामिदं धर्माधिष्ठानं प्रज्ञापारमितानिर्देशमधितिष्ठिति स्म, मारस्य च पापीयसोऽस्मिन् धर्मपर्याये मारपाशानां छेदाय अधिष्ठानमकरोत्। अथ खलु भगवान् स्मितं प्राविष्करोति स्म, यथायं त्रिसाहस्रमहास्राहस्रो लोकधातुर्महतावभासेन स्फुटोऽभूत्। देवा अपि मनुष्यान् पश्यन्ति स्म, मनुष्या अपि देवान्। ये तत्र संनिपतिता देवनागयक्षगन्धर्वासुरगरुडकिन्नरमहोरगाः, ते सर्वे दिव्यैः पुष्पैर्भगवन्तमभ्यवकिरन्ति स्म, दिव्यानि च चीवराणि क्षिपन्ति स्म, महान्तं च निर्नादनिर्घोषमकार्षुः-महाधिष्ठानं बतेदं तथागतेनाधिष्ठितं यत्रागतिर्माराणां पापीयसाम्। सर्वमारपाश हि च्छिन्ना अनेन धर्माधिष्ठानेन च। तेषां कुलपुत्राणां कुलदुहितृणां च भूयो मारेभ्यः पापीयोभ्योऽभयं प्रतिकाङ्क्षितव्यम्। ये इमं धर्मपर्यायं धारयिष्यन्ति वाचयिष्यन्ति परेभ्यश्च विस्तरेण संप्रकाशयिष्यन्ति, उत्तीर्णास्ते बोधिसत्त्वा भविष्यन्ति। मारं च ते पापीयांसं ससैन्यं पराजयिष्यन्ति ये इमं धर्मपर्यायं धारयिष्यन्ति, परेभ्यश्च विस्तरेण संप्रकाशयिष्यन्ति॥

अथ खलु भगवान् सुविक्रान्तविक्रामिणं बोधिसत्त्वमेतदवोचत्-एवमेतत्सुविक्रान्तविक्रामिन्, एवमेतत्, यथैते देवपुत्रा वाचो भाषन्ते। बद्धसीमा सुविक्रान्तविक्रामिन् माराणां पापीयसामस्मिन् धर्मपर्याये भाष्यमाणे तथागतेन। येऽत्र खलु पुनः सुविक्रान्तविक्रामिन् कुलपुत्रा वा कुलदुहितरो वा इमं धर्मपर्यायमुद्ग्रहीष्यन्ति धारयिष्यन्ति वाचयिष्यन्ति, परेभ्यश्च विस्तरेण संप्रकाशयिष्यन्ति, अगतिस्तत्र मारस्य पापीयसो भविष्यति, अनाक्रमणीयाश्च ते कुलपुत्राः कुलदुहितरश्च भविष्यन्ति मारैः पापीयोभिः। निहतमारप्रत्यर्थिकाश्च ते भविष्यन्ति उत्तीर्णसंग्रामाश्च, ये इमं धर्मपर्यायमुद्ग्रहीष्यन्ति धारयिष्यन्ति वाचयिष्यन्ति, परेभ्यश्च विस्तरेण संप्रकाशयिष्यन्ति। न खलु पुनः सुविक्रान्तविक्रामिन् अयं धर्मपर्यायः संक्लिष्टानां सत्त्वानां हस्तं गमिष्यति, नापि मारपाशबद्धानां। आजानेयभूमिरियं सुविक्रान्तविक्रामिन्, नेयमनाजानेयानामनाजानेयभूमिः। तद्यथापि नाम सुविक्रान्तविक्रामिन् ये ते भविष्यन्ति हस्त्याजानेया वा अश्वाजानेया वा, न ते कोट्टराज्ञां परिचर्यां कुर्वन्ति, नापि ते क्रूरजनानां दर्शनमुपयान्ति। चक्रवर्तिनां सुविक्रान्तविक्रामिंस्तथारूपा हस्त्याजानेया अश्वाजानेयाश्च दर्शनमुपयान्ति, तेषां च अभ्युद्गच्छन्ति परिभोगाय उपस्थानपरिचर्यायै, चक्रवर्तिनां हि राज्ञां परिभोगाय भवन्ति। एवमेव सुविक्रान्तविक्रामिन् मनुष्याजानेयानां सत्त्वानामिमे एवंरूपा धर्मपर्यायाः परिभोगाय हस्तं गमिष्यन्ति। तद्यथापि नाम सुविक्रान्तविक्रामिन् उपोषधो नागराजः सुप्रतिष्ठितश्च नागराजः ऐरावणो नागराजः। न ते मनुष्याणामुपभोगाय संक्रामन्ति, नापि ते मनुष्याणां दर्शनायोपसंक्रामन्ति, नापि ते अन्येषां देवानामुपभोगाय परिभोगाय संक्रामन्ति, देवाजानेयानां ते नागराजानः परिभोगाय संक्रामन्ति। यथा यथा च शक्रो देवानामिन्द्रोऽभिक्रामति व्यूहं कृत्वा, तथा तथा चापि नागराजानस्तादृशमेव व्यूहं कृत्वा उपसंक्रामन्ति परिभोगाय। एवमेव सुविक्रान्तविक्रामिन् ये ते भविष्यन्ति मनुष्येन्द्राः पुरुषेन्द्राः तेषामिमे धर्मपर्याया उपभोगपरिभोगाय भविष्यन्ति, यदुत वाचनतया देशनतया संप्रकाशनतया, तेषां चेमे धर्मपर्याया महाव्यूहा महाविष्कारा महाधर्मालोका भविष्यन्ति, महतीं च धर्मप्रीतिमेषु धर्मपर्यायेषु तेऽनुभविष्यन्ति। महता च प्रीतिप्रामोद्येन समन्वागता भविष्यन्ति, अस्य धर्मपर्यायस्य एकं नयं ये धारयिष्यन्ति, कः पुनर्वादो ये सकलसमाप्तं लेखयित्वा धारयिष्यन्ति पूजयिष्यन्ति वैस्तारिकं च करिष्यन्ति, ते ते मनुष्येन्द्रा मनुष्याजानेयाः। परिगृहीतास्ते खलु पुनः सुविक्रान्तविक्रामिन् अनेन धर्मपर्यायेण भविष्यन्ति। अगतिरस्मिन्ननाजानेयानाम्। एतदप्यहं सुविक्रान्तविक्रामिन् सर्वसंशयच्छेदाय वदामि॥

अस्मिन् खलु पुनर्धर्मपर्याये भगवता भाष्यमाणे अनेकैरप्रमेयैर्बोधिसत्त्वैरनुत्पत्तिकेषु धर्मेषु क्षान्तिः प्रतिलब्धाभूत्। अप्रमेयासंख्येयाश्च सत्त्वा अनुत्तरायां सम्यक्संबोधौ चित्तान्युत्पादयन्ति। नियताश्च ते तथागतेन निर्दिष्टा अभूवन् बोधाय॥

इदमवोचद्भगवान्। आत्तमनाः सुविक्रान्तविक्रामी बोधिसत्त्वो महासत्त्वः, चतस्रः पर्षदः, सदेवमानुषनागयक्षगन्धर्वासुरगरुडकिन्नरमहोरगश्च लोको भगवतो भाषितमभ्यनन्दन्॥ इति॥

आर्य प्रज्ञापारमितायामनुशंसापरिवर्तः सप्तमः॥

आर्यसुविक्रान्तविक्रामिपरिपृच्छा प्रज्ञापारमितानिर्देशः॥

सार्धद्विसाहस्रिका भगवती आर्यप्रज्ञापारमिता समाप्ता॥

या सर्वज्ञतया नयत्युपशमं शान्तैषिणः श्रावकान्

या मार्गज्ञतया जगद्धितकृतां लोकार्थसंपादिका।

सर्वाकारमिदं वदन्ति मुनयो विश्वं यया संगता-

स्तस्यै श्रावकबोधिसत्त्वगणिनो बुद्धस्य मात्रे नमः॥ १॥

ये धर्मा हेतुप्रभवा हेतुं तेषां तथागतो ह्यवदत्।

तेषां च यो निरोधो एवं वादी महाश्रमणः॥ २॥




7 anuśaṁsāparivartaḥ saptamaḥ \।

punaraparaṁ suvikrāntavikrāmin bodhisattva ādita eva anuttarāyāṁ samyaksaṁbodhāvutpanne citte bahukuśalamūlasaṁbhārasamudāgataśca bhavati, bahubuddhaparyupāsitaśca bhavati, bahubuddhaparipṛcchakaśca bhavati, kṛtādhikāraśca bhavati buddhānāṁ bhagavatām, adhyāśayasaṁpannaśca bhavati, dānasaṁvibhāgarataśca bhavati, śīlaviśuddhigurukaśca bhavati, kṣāntisauratyasaṁpannaśca bhavati, vīryavāṁśca bhavati, vīryaviśuddhigurukaḥ, dhyānaviśuddhigurukaśca bhavati, prajñāvāṁśca bhavati, prajñāviśuddhigurukaḥ \। so'nuttarāyāṁ samyaksaṁbodhau cittamutpādya prajñāpāramitāyāmabhiyukto mārān pāpīyaso'dhitiṣṭhati tena prajñābalena ca-yathā me mārāḥ pāpīyāṁso'vatāraṁ na labheran, mā ca me viheṭhāṁ kuryuḥ \।
tasyādhiṣṭhāne mārā avatāraṁ na labhante, na cāsyāntarāyāya pratyupasthitā bhavanti, nāpi cittamutpādayanti-kimiti vayamasya bodhisattvasya avatāraṁ gaveṣāmahe, viheṭhanāṁ kuryāmaha iti \।
sacetteṣāṁ cittamutpadyate'ntarāyāya, tato mahāvyasanamātmanaḥ saṁjānate, bhayaṁ ca teṣāṁ mahatpratyupasthitaṁ bhavati, saṁvignāśca bhavanti-mā vayaṁ sarveṇa sarvaṁ na bhaviṣyāma iti \। te tadviheṭhanācittaṁ punarapi pratisaṁharanti \। punarapi teṣāṁ te cittotpādā antardhīyante \। anenāpi suvikrāntavikrāmin paryāyeṇa bodhisattvasya mārāḥ pāpīyāṁso'ntarāyāya prayupasthitā avatāraṁ na labhante \।\।

punaraparaṁ suvikrāntavikrāmin bodhisattvena mahāsattvena prajñāpāramitāyāṁ bhāṣyamāṇāyāṁ deśyamānāyāṁ chandaśca adhyāśayaśca gauravaṁ va citrīkāraśca śāstṛsaṁjñā ca utpāditā bhavati \। na ca ṣaṭpāramitāsaṁyuktāyāṁ kathāyāṁ bhāṣyamāṇāyāṁ kāṅkṣā vā vimatirvā vicikitsā vā utpāditā bhavati, nāpi gambhāīrān dharmān śrutvā kāṅkṣāyitatvaṁ vā dhandhāyitatvaṁ vā vicikitsāyitatvaṁ vā utpāditaṁ bhavati, nāpyanena jātu dharmavyavasanasaṁvartanīyaṁ karmopacitaṁ bhavati, nāpyanena jātu dharmavyasanasaṁvartanīyaṁ cittamutpāditaṁ bhavati \। anye ca bahavaḥ sattvāḥ prajñāpāramitāyāṁ samādāpitā bhavanti, sarvāsu ṣaṭpāramitāsu saṁharṣitā bhavanti samuttejitāḥ \।
tasya pūrvāśayacittaviśuddhitayā pūrvāśayāsaṁkliṣṭatayā na mārāḥ pāpīyāṁso'ntarāyāya pratyupasthitā bhavanti, nāpi tasya mārāḥ pāpīyāṁso'vatāraṁ labhante \। sarvāṇi ca mārakarmāṇyutpannotpannāni budhyate \। na ca mārakarmabhiḥ saṁhriyate, na ca mārakarmavaśago bhavati \। anenāpi suvikrāntavikrāmin paryāyeṇa bodhisattvasya mārāḥ pāpīyāṁso na viheṭhāya pratyupasthitā bhavanti \।\।

punaraparaṁ suvikrāntavikrāmin bodhisattvaḥ prajñāpāramitāyāṁ caran na rūpayoganimitte carati, na rūpavisaṁyoganimitte carati, na vedanāsaṁjñāsaṁskāravijñānayoganimitte carati, na vedanāsaṁjñāsaṁskāravijñānavisaṁyoganimitte carati \। na rūpalakṣaṇayoganimitte carati, na rūpalakṣaṇavisaṁyoganimitte carati, na vedanāsaṁjñāsaṁskāravijñānalakṣaṇasaṁyoganimitte carati \। na lakṣaṇavisaṁyoganimitte carati, na vedanāsaṁjñāsaṁskāravijñānalakṣaṇasaṁyoganimitte carati \। na rūpaviśuddhinimitte carati, na rūpaviśuddhyanimitte carati, na vedanāsaṁjñāsaṁskāravijñānaviśuddhinimitte carati, na vedanā-na saṁjñā-na saṁskāra-na vijñānaviśuddhinimitte carati \। na rūpārambaṇaviśuddhinimitte carati, na rūpārambaṇaviśuddhyanimitte carati, na vedanā-na saṁjñā-na saṁskāra-na vijñānārambaṇaviśuddhinimitte carati, na vedanā-na saṁjñā-na saṁskāra-na vijñānārambaṇaviśuddhyanimitte carati \। rūpasaṁbhavaviśuddhisaṁyoge carati, na rūpasaṁbhavaviśuddhivisaṁyoge carati \। na vedanā-na saṁjñā-na saṁskāra-na vijñānasaṁbhavaviśuddhisaṁyoge carati, na vijñānasaṁbhavaviśuddhivisaṁyoge carati \। na rūpārambaṇasvabhāvaviśuddhisaṁyoge carati, na rūpārambaṇasvabhāvaviśuddhivisaṁyoge carati\। na vedanā-na saṁjñā-na saṁskāra-na vijñānārambaṇa-svabhāvaviśuddhisaṁyoge carati, na vijñānārambaṇasvabhāvaviśuddhivisaṁyoge carati\। na rūpaprakṛtiviśuddhau carati, na vedanā-na saṁjñā-na saṁskāra-na vijñānaprakṛtiviśuddhau carati \। na rūpārambaṇaprakṛtiviśuddhisaṁyoge carati, na rūpārambaṇaprakṛtiviśuddhivisaṁyoge carati, na vedanā-na saṁjñā-na saṁskāra-na vijñānārambaṇaprakṛtiviśuddhivisaṁyoge carati \। na rūpātītānāgatapratyutpannaviśuddhau carati, na vedanā-na saṁjñā-na saṁskāra-na vijñānātītānāgatapratyutpannaviśuddhau carati \। na rūpārambaṇātītānāgatapratyutpannaviśuddhau carati, na vedanā-na saṁjñā-na saṁskāra-na vijñānārambaṇātītānāgatapratyutpannaviśuddhau carati \। na rūpātītānāgatapratyutpannaviśuddhisaṁyoge carati, na rūpātītānāgatapratyutpannaviśuddhisaṁyoge carati, na vedanā-na saṁjñā-na saṁskāra-na vijñānātītānāgatapratyutpannaviśuddhisaṁyoge carati, na vedanā-na saṁjñā-na saṁskāra-na vijñānātītānāgatapratyutpannaviśuddhivisaṁyoge carati \। na rūpārambaṇātītānāgatapratyutpannaviśuddhisaṁyoge carati, na rūpārambaṇātītānāgatapratyutpannaviśuddhivisaṁyoge na vedanā-na saṁjñā-na saṁskāra-na vijñānārambaṇātītānāgatapratyutpannaviśuddhisaṁyoge carati, na vedanā-na saṁjñā-na saṁskāra-na vijñānārambaṇātītānāgatapratyutpannaviśuddhivisaṁyoge carati \। evaṁ caran na rūpeṇa saṁyujyate na visaṁyujyate \। na vedanāsaṁjñāsaṁskāravijñānaiḥ saṁyujyate na visaṁyujyate \। na nāmarūpeṇa saṁyujyate na visaṁyujyate \। na viparyāsadṛṣṭigataiḥ saṁyujyate na visaṁyujyate \। na kāmarūpārūpyadhātubhiḥ saṁyujyate na visaṁyujyate \। na rāgadveṣamohaiḥ saṁyujyate na visaṁyujyate \।
nātmasattvajīvapudgalabhāvābhāvasaṁjñayā saṁyujyate na visaṁyujyate \।
nocchedaśāśvatena saṁyujyate na visaṁyujyate \। na dhātvāyatanaiḥ saṁyujyate na visaṁyujyate \। na pṛthivyaptejovāyvākāśavijñānadhātubhiḥ saṁyujyate na visaṁyujyate \। na pratītyasamutpādena saṁyujyate na visaṁyujyate \। na pañcabhiḥ kāmaguṇaiḥ saṁyujyate na visaṁyujyate \। na saṁkleśavyavadānena saṁyujyate na visaṁyujyate \। na dānamātsaryeṇa saṁyujyate na visaṁyujyate \। na śīladauḥśīlyena saṁyujyate na visaṁyujyate \। na kṣāntivyāpādena saṁyujyate na visaṁyujyate \। na vīryakausīdyena saṁyujyate na visaṁyujyate \। na dhyānavikṣepeṇa saṁyujyate na visaṁyujyate \। na prajñādauṣprajñyacittatayā saṁyujyate na visaṁyujyate \। nāviparyāsasamyakprahāṇasmṛtyupasthānarddhipādaiḥ saṁyujyate na visaṁyujyate \। nendriyabalabodhyaṅgasamādhisamāpattibhiḥ saṁyujyate na visaṁyujyate \। na duḥkhasamudayanirodhamārgaiḥ saṁyujyate na visaṁyujyate \। na śamathavidarśanābhyāṁ saṁyujyate na visaṁyujyate \। na vidyāvimuktibhyāṁ saṁyujyate na visaṁyujyate \। na vimuktijñānadarśanena saṁyujyate na visaṁyujyate \। nābhijñābhiḥ saṁyujyate na visaṁyujyate \। na pṛthagjanaśrāvakapratyekabuddhabhūmibhiḥ saṁyujyate na visaṁyujyate \।
nānutpādajñānakṣayajñānābhisaṁskārajñānaiḥ saṁyujyate na visaṁyujyate \।
na saṁsāranirvāṇābhyāṁ saṁyujyate na visaṁyujyate \। na buddhajñānabalavaiśāradyaiḥ saṁyujyate na visaṁyujyate \। na lakṣaṇasaṁpadā saṁyujyate na visaṁyujyate \। na buddhakṣetravyūhaiḥ saṁyujyate na visaṁyujyate \। na duḥkhasamudayanirodhamārgaiḥ saṁyujyate na visaṁyujyate \। na śrāvakapratyekabuddhabodhisattvasaṁpadā saṁyujyate na visaṁyujyate \। tatkasmāddhetoḥ ? sarvadharmā hi suvikrāntavikrāmin na saṁyuktā na visaṁyuktāḥ \। tatkasmāddhetoḥ ? na hi suvikrāntavikrāmin sarvadharmāḥ saṁyogena pratyupasthitā na visaṁyogena \। saṁyoga iti hi suvikrāntavikrāmin śāśvatapadametat, visaṁyoga ityuccheda eṣaḥ \।
sarvadharmāṇāṁ hi suvikrāntavikrāmin na kaścidavabodhaḥ yena saṁyujyeran vā visaṁyujyeran vā \। sarvadharmāṇāṁ hi suvikrāntavikrāmin na kaścitsaṁyogāya pratyupasthito na visaṁyogāya \। sacet suvikrāntavikrāmin dharmāṇāṁ kaścitsaṁyojayitā vā visaṁyojayitā vā abhaviṣyat, labdho'bhaviṣyaddharmāṇāṁ kārako vā kārayitā vā, utthāpako vā utthāpayitā vā, samutthāpako vā samutthāpayitā (vā), vedako vā vedayitā vā, jñātā vā jñāpayitā vā, saṁyojako vā visaṁyojako vā \।
prajñāpayettathāgataḥ-ayamasau dharmāṇāṁ kārako vā kārayitā vā, utthāpako vā utthāpayitā vā, samutthāpako vā samutthāpayitā vā, vedako vā vedayitā vā, jñātā vā jñāpayitā vā, saṁyojako vā visaṁyojako vā \।
yasmāttarhi vikrāntavikrāmin sarvadharmāṇāṁ na kaścitsaṁyogāya pratyupasthito na visaṁyogāya, tasmānna kaściddharmāṇāṁ kārako vā kārayitā vā, utthāpako vā utthāpayitā vā, samutthāpako vā samutthāpayitā vā, vedako vā vedayitā vā, jñātā vā jñāpayitā vā, saṁyojako vā visaṁyojako vā samupalabhyate \। anupalabhyamāne vā tathāgataḥ prajñapayati \। viparyāsasamutthitā hi suvikrāntavikrāmin sarvadharmāḥ \। na ca viparyāsaḥ kenacitsaṁyukto vā visaṁyukto vā \। tatkasmāddhetoḥ ? na hi suvikrāntavikrāmin viparyāsasya vastūpalabhyate, nāpi saṁbhava upalabhyate \। tatkasmāddhetoḥ ? abhūto hi suvikrāntavikrāmin viparyāsaḥ, vitatho mṛṣādharmastucchaḥ \। na cātra kaściddharma upalabhyate yo'sau viparyāsa ityucyeta \। viparyāsa iti suvikrāntavikrāmin vipratilambha eṣa sattvānām, ullāpanaiṣā sattvānām, abhūtaparikalpa eṣa sattvānām, manyanā spandanā prapañcanaiṣā sattvānām \। tadyathāpi nāma suvikrāntavikrāmin bāladārako riktena muṣṭinollāpitaḥ saṁjānāti bhūtamiti, evameva suvikrāntavikrāmin bālapṛthagjanā ucchedena viparyāsenollāpitā mūḍhā evaṁ manyante-bhūtametaditi \। te abhūte bhūtasaṁjñino viparyāsagrastā durmocyā bhavanti tasmādviparyāsāt \। evaṁ suvikrāntavikrāmin sarvabālapṛthagjanā asaṁyuktā avisaṁyuktā bandhanabaddhāḥ saṁdhāvanti \। te saṁyoga iti manyante, te saṁyoga ityupalabhante, saṁyoga iti sthāpitaṁ paśyanti, saṁyoga ityabhiniviśante \। yatra suvikrāntavikrāmin saṁyogaḥ, tatra visaṁyogaḥ \। yaḥ punaḥ saṁyogaṁ nopalabhate na manyate nābhiniviśate, na visaṁyogamapi sa manyate, so'tyantavimuktaḥ \। sacedvisaṁyogaṁ manyeta vā upalabheta vā abhiniviśeta vā, saṁyukta evāsau bhavenna visaṁyuktaḥ \। tatra suvikrāntavikrāmin bodhisattva imamarthavaśaṁ saṁpaśyan na kenaciddharmeṇa saṁyujyate na visaṁyujyate, nāpi kasyaciddharmasya saṁyogāya pratyupasthito bhavati na visaṁyogāya \। iyaṁ suvikrāntavikrāmin bodhisattvasya mahāsattvasya saṁyogavisaṁyogaparijñā prajñāpāramitāyāṁ carataḥ \। evaṁ caran suvikrāntavikrāmin bodhisattvaḥ kṣipraṁ sarvadharmāṇāṁ pāramadhigacchati \।\।

punaraparaṁ suvikrāntavikrāmin bodhisattvaḥ prajñāpāramitāyāṁ caran na rūpāsaṅgatāyāṁ carati, na vedanā-na saṁjñā-na saṁskāra-na vijñānāsaṅgatāyāṁ carati \। na rūpāsaṅgaviśuddhau carati, na vedanā-na saṁjñā-na saṁskāra-na vijñānasaṅgaviśuddhau carati \। na rūpāsaṅgārambaṇe carati, na vedanā-na saṁjñā-na saṁskāra-na vijñānāsaṅgārambaṇe carati \। na rūpāsaṅgatāsaṁyoge carati, na rūpāsaṅgatāvisaṁyoge carati \। na vedanā-na saṁjñā-na saṁskāra-na vijñānāsaṅgatāsaṁyoge carati, na vijñānāsaṅgatāvisaṁyoge carati \। na rūpāsaṅgatāviśuddhisaṁyoge carati, na rūpāsaṅgatāviśuddhivisaṁyoge carati \। na vedanā-na saṁjñā-na saṁskāra-na vijñānāsaṅgatāviśuddhisaṁyoge carati, na vijñānāsaṅgatāviśuddhivisaṁyoge carati \। na rūpārambaṇaviśuddhisaṁyoge carati, na rūpārambaṇaviśuddhivisaṁyoge carati \। na vedanā-na saṁjñā-na saṁskāra-na vijñānārambaṇaviśuddhisaṁyoge carati, na vijñānārambaṇaviśuddhivisaṁyoge carati \। tatkasmāddhetoḥ ? sarvāṇi hyetāni suvikrāntavikrāmin na iñjitāni nimittāni spanditāni caritāni vicaritāni bodhisattvena parijñātāni \। sa na kvacidbhūyaścarati vicarati \।\।

punaraparaṁ suvikrāntavikrāmin bodhisattvaḥ prajñāpāramitāyāṁ caran na rūpātītānāgatapratyutpannasaṅgatāyāṁ carati, na rūpātītānāgatapratyutpannāsaṅgatāyāṁ carati \। na vedanā-na saṁjñā-na saṁskāra-na vijñānātītānāgatapratyutpannasaṅgatāyāṁ carati, na vijñānātītānāgatapratyutpannasaṅganāyāṁ carati \। na rūpātītānāgatapratyutpannaviśuddhau carati, na rūpātītānāgatapratyutpannāviśuddhau carati \। na vedanā-na saṁjñā-na saṁskāra-na vijñānātītānāgatapratyutpannaviśuddhau carati, na vijñānātītānāgatapratyutpannāviśuddhau carati \। na rūpātītānāgatapratyutpannāsaṅgārambaṇaviśuddhau carati, na rūpātītānāgatapratyutpannāsaṅgārambaṇāviśuddhau carati \। na vedanā-na saṁjñā-na saṁskāra-na vijñānātītānāgatapratyutpannāsaṅgārambaṇaviśuddhau carati, na vijñānātītānāgatapratyutpannāsaṅgārambaṇāviśuddhau carati \।
tatkasmāddhetoḥ ? na hi suvikrāntavikrāmin bodhisattvaḥ prajñāpāramitāyāṁ caraṁścaryāṁ samanupaśyati \। acaryeyaṁ suvikrāntavikrāmin bodhisattvasya sarvacaryā \। prajñāpraveśaścaiṣa prajñāpāramitāyāṁ carataḥ \। evaṁ caran suvikrāntavikrāmin bodhisattvaḥ kṣipraṁ sarvajñatādharmaparipūrimadhigacchati \।\।

punaraparaṁ suvikrāntavikrāmin bodhisatvaḥ prajñāpāramitāyāṁ caran na rūpaṁ vivṛtamiti carati, na rūpamavivṛtamiti carati \। na vedanā va saṁjñā na saṁskārāḥ \। na vijñānaṁ vivṛtamiti carati, na vijñānamavivṛtamiti carati \। na rūpaṁ śāntamiti carati, rūpamaśāntamiti carati \। na vedanā na saṁjñā na saṁskārāḥ \। na vijñānaṁ śāntamiti carati, na vijñānamaśāntamiti carati \। na rūpaṁ prakṛtivivṛtamiti carati, na rūpaṁ prakṛtyavivṛtamiti carati \। na vedanā va saṁjñā na saṁskārāḥ \। na vijñānaṁ prakṛtivivṛtamiti carati, na vijñānaṁ prakṛtyavivṛtamiti carati \। na rūpaṁ prakṛtiaśāntamiti aśāntamiti carati \। na vedanā na saṁjñā na saṁskārāḥ \। na vijñānaṁ prakṛtiśāntamiti aśāntamiti carati \। na rūpamatītānāgatapratyutpannaṁ prakṛtiviviktaṁ vā prakṛtiśāntaṁ vā carati \। na rūpamatītānāgatapratyutpannaṁ prakṛtyaviviktaṁ cā prakṛtyaśāntaṁ vā carati \। na vedanā na saṁjñāṁ na saṁskārāḥ \। na vijñānamatītānāgatapratyuatpannaṁ prakṛtiviviktaṁ vā prakṛtiśāntaṁ vā carati, na vijñānamatītānāgatapratyutpannaṁ prakṛtiviviktaṁ vā prakṛttiśāntaṁ vā carati \। evaṁ caran suvikrāntavikrāmin bodhisattvaḥ kṣipraṁ sarvajñatādharmaparipūrimadhigacchati \।\।

punaraparaṁ suvikrāntavikrāmin bodhisattvaḥ prajñāpāramitāyāṁ caran rūpaṁ na manyate \। evaṁ na vedanāṁ na saṁjñāṁ na saṁskārān \। na vijñānaṁ manyate \। rūpaviśuddhiṁ na manyate, rūpārambaṇaviśuddhiṁ na manyate \। evaṁ vedanā saṁjñā saṁskārāḥ \। vijñānaviśuddhiṁ na manyate, vijñānārambaṇaviśuddhiṁ na manyate \।\।

punaraparaṁ suvikrāntavikrāmin bodhisattvaḥ (prajñāpāramitāyāṁ caran) rūpaṁ nābhiniviśate \। evaṁ vedanāṁ saṁjñāṁ saṁskārān \। vijñānaṁ nābhiniviśate \। rūpaviśuddhiṁ nābhiniviśate \। evaṁ vedanā-saṁjñā-saṁskārāḥ \। vijñānaviśuddhiḥ nābhiniviśate \।
rūpārambaṇaviśuddhiṁ nābhiniviśate \। evaṁ vedanā-saṁjñā-saṁskārāḥ \।
vijñānārambaṇaviśuddhiṁ nābhiniviśate \। evaṁ caran suvikrāntavikrāmin bodhisattvaḥ kṣipraṁ sarvajñatādharmaparipūriṁ gacchati \। evaṁ caran suvikrāntavikrāmin bodhisattva āsanno bhavati daśānāṁ tathāgatabalānām, caturṇāṁ tathāgatavaiśāradyānām, aṣṭādaśānāmāveṇikānāṁ buddhadharmāṇām, mahāmaitryā mahākaruṇāyā mahāmuditāyā mahopekṣāyāḥ \। evaṁ caran suvikrāntavikrāmin bodhisattva āsanno dvātriṁśatāṁ mahāpuruṣalakṣaṇanām \। āsanno bhavati suvarṇavarṇacchavitāyāḥ \। āsanno bhavati tathāgatānantaprabhatāyāḥ \। āsanno bhavati nāgāvalokitasya \। āsanno bhavatyanavalokitamūrdhatāyāḥ \। āsanno bhavatyatītānāgatapratyutpannasaṅgajñānadarśanasya \। āsanno bhavati tathāgatānuvādānuśāsanīprātihāryasya \। āsanno bhavati atītānāgatapratyutpannāsaṅgajñānadarśanavyākaraṇasya \। evaṁ caran suvikrāntavikrāmin bodhisattvaḥ kṣipraṁ sarvabuddhadharmaparipūrimadhigacchati \। evaṁ caran suvikrāntavikrāmin bodhisattvaḥ kṣipraṁ buddhakṣetrapariśuddhimadhigacchati \। kṣipraṁ śrāvakabodhisattvavyūhasaṁpadaṁ parigṛhṇāti \। evaṁ caran suvikrāntavikrāmin bodhisattvo na rūpe pratiṣṭhate, na vedanāsaṁjñāsaṁskāravijñāneṣu pratiṣṭhate \। na nāmarūpe pratiṣṭhate \।
na viparyāsanīvaraṇadṛṣṭigateṣu pratiṣṭhate\। na kāmarūpārūpyadhātau pratiṣṭhate, nātmadhātau, na sattvadhātau pratiṣṭhate \। na pudgalajīvasaṁjñāyāṁ pratiṣṭhate \। na pṛthivyaptejovāyvākāśavijñānadhātau pratiṣṭhate \। na dhātvāyataneṣu pratiṣṭhate \। na saṁkleśavyavadāne pratiṣṭhate \। na pratītyasamutpāde pratiṣṭhate \। na tyāgamātsarye pratiṣṭhate \। na śīladauḥśīlye pratiṣṭhate \। na kṣāntivyāpāde pratiṣṭhate \। na vīryakausīdye pratiṣṭhate \। na dhyānavikṣepe pratiṣṭhate \। na prajñādauṣprajñye pratiṣṭhate \। na smṛtyupasthānasamyakprahāṇarddhipādendriyabalabodhyaṅgeṣu pratiṣṭhate \।
na dhyānavimokṣasamādhisamāpattiṣu pratiṣṭhate \। na duḥkhasamudayanirodhamārgeṣu pratiṣṭhate \। na kṣayānutpādābhisaṁskārajñāneṣu pratiṣṭhate \। na śamathavidarśanāyāṁ pratiṣṭhate \। nābhijñāsu pratiṣṭhate \। na vidyāvimuktau pratiṣṭhate \।
na śrāvakapratyekabuddhasamyaksaṁbuddhabhūmiṣu pratiṣṭhate \। na pṛthagjanaśrāvakapratyekabuddhadharmeṣu pratiṣṭhate \। na nirvāṇe pratiṣṭhate \। na buddhajñānabalavaiśāradyeṣu pratiṣṭhate \।
nāsaṅgajñāne pratiṣṭhate \। nātītānāgatapratyutpannajñānadarśaneṣu pratiṣṭhate \। na buddhakṣetrasaṁpadi pratiṣṭhate \। na śrāvakavyūhasaṁpadi pratiṣṭhate \। na bodhisattvavyūhasaṁpadi pratiṣṭhate \। tatkasmāddhetoḥ ? apratiṣṭhitā hi suvikrāntavikrāmin sarvadharmāḥ \। na hi suvikrāntavikrāmin sarvadharmāṇāṁ pratiṣṭhānaṁ vidyate \। tatkasmāddhetoḥ ? sarvadharmā hi suvikrāntavikrāmin anālayāḥ \। anālayatvānna pratiṣṭhante \। sacetsuvikrāntavikrāmin dharmāṇāṁ pratiṣṭhānamabhaviṣyat, ālayo vā kūṭastho vā dharmāṇāmabhaviṣyat, ni(nya ?) darśayiṣyattathāgato dharmāṇāṁ pratiṣṭhānam-idaṁ dharmāṇāṁ pratiṣṭhānam, ayaṁ dharmāṇāmālayaḥ, ayaṁ dharmāṇāṁ saṁcaya iti \।
yasmāttarhi suvikrāntavikrāmin sarvadharmā apratiṣṭhitāḥ anālayāḥ asaṁcayāḥ, tasmānna kaściddharmaḥ kūṭasthaḥ \। tasmāttathāgato dharmāṇāṁ pratiṣṭhānaṁ vā ālayaṁ vā saṁcayaṁ vā na nirdiśati \। na hi suvikrāntavikrāmin dharmāḥ pariniṣpannāḥ, nāpi svabhāvaḥ kaścit, asaṁbhavādapariniṣpattito dharmāṇāṁ na kaścidavatiṣṭhate \। tenocyate apratiṣṭhitāḥ sarvadharmā iti \। asthānayogena anadhiṣṭhānayogena suvikrāntavikrāmin apratiṣṭhitāḥ sarvadharmāḥ \। nāsti suvikrāntavikrāmin sarvadharmāṇāṁ sthitiḥ \। tadyathāpi nāma suvikrāntavikrāmin catasṛṇāṁ mahānadīnāmanavataptāt sarasaḥ prasravantīnāṁ nāstyadhiṣṭhānamanyatra mahāsamudrāt, evameva suvikrāntavikrāmin sarvadharmāṇāṁ nāsti sthitiḥ, yāvadanabhisaṁskāraṁ na kṣapayanti \। anabhisaṁskāra iti suvikrāntavikrāmin na tatra sthānaṁ nāsthānaṁ nādhiṣṭhānam, sarvatraiṣā gaṇanā nāsti \। sthānamiti vā adhiṣṭhānamiti vā asthānamiti vā abhisaṁskāra iti suvikrāntavikrāmin gaṇanaiṣā nirdiṣṭā \। yathāsattvapravṛttisaṁdarśanametatkṛtamasthānaṁ vā sthānaṁ vā pratiṣṭhānaṁ vā \। nānabhisaṁskāre kācidbhūya iyaṁ gaṇanā \।
tenocyate apratiṣṭhitāḥ sarvadharmā iti \। ayaṁ suvikrāntavikrāmin bodhisattvasya sarvadharmāpratiṣṭhānayogaḥ prajñāpāramitāyāṁ carataḥ \।
evaṁ caran suvikrāntavikrāmin bodhisattvaḥ kṣipraṁ sarvajñadharmān paripūrayati, āsannaśca bhavatyanuttarāyāṁ samyaksaṁbodhau, kṣipraṁ ca bodhimaṇḍamupasaṁkrāmati, kṣipraṁ ca sarvajñajñānaṁ pratilabhate, kṣipraṁ ca atītānāgatapratyutpannajñānaparipūrimadhigacchati, kṣipraṁ ca sarvasattvacittacaritavispanditānāṁ pāraṁ gacchati \।\।

tasmāttarhi suvikrāntavikrāmin bodhisattvena mahāsattvena arthaṁ kartukāmena, sarvasattvānāṁ dānaṁ dātukāmena, sarvasattvān dharmadānena saṁtarpayitukāmena, sarvasattvānāmavidyāṇḍakośaṁ bhettukāmena, sarvasattvānāṁ mahājñānaṁ buddhajñānamupasaṁhartukāmena, sarvasattvānāmanukampakena bhavitukāmena, sarvasatvānāṁ hitaiṣiṇā bhavitukāmena, sarvasattvānāṁ dharmasubhikṣaṁ kartukāmena, sarvasattvānāṁ bhogasubhikṣaṁ kartukāmena, sarvasattvāṁ śīlabhikṣaṁ kartukāmena, sarvasattvānāṁ kṣāntisauratyasubhikṣaṁ kartukāmena, sarvasattvāṁ vīryasubhikṣaṁ kartukāmena, sarvasattvānāṁ dhyānabhikṣaṁ kartukāmena, sarvasattvānāṁ prajñāsubhikṣaṁ kartukāmena, sarvasattvānāṁ vimukṣisubhikṣaṁ kartukāmena, sarvasattvānāṁ svargopapattisubhikṣaṁ kartukāmena, sarvasattvānāṁ vidyāvimuktisubhikṣaṁ kartukāmena, sarvasattvānāṁ vumuktijñānadarśanasubhikṣaṁ kartukāmena, sarvasattvānāṁ nīvaraṇasubhikṣaṁ kartukāmena, sarvasattvānāṁ buddhadharmasubhikṣaṁ kartukāmena, sarvasattvānāṁ sarvaguṇasaṁpatsubhikṣaṁ kartukāmena, dharmacakraṁ pravartayitukāmena apravartitapūrvaṁ śramaṇena vā brāhmaṇena vā devena vā māreṇa vā brahmaṇā vā anyena vā punaḥ kenacillokena sahadharmeṇa, dharmasāṁkathyaṁ kartukāmena, buddhabhūmau vyākartukāmena, śrāvakabhūmau vyākartukāmena, pratyekabuddhabhūmau vyākartukāmena, sarvasattvānāṁ pūrvapraṇidhānakuśalamūlāni saṁcodayitukāmena asyāṁ prajñāpāramitāyāṁ śikṣitavyaṁ ghaṭitavyaṁ vyāyacchitavyaṁ prajñāpāramitābhāvanāyogamanuyuktena bhavitavyam \।
nāhaṁ suvikrāntavikrāmin bodhisattvasya kaṁciddharmamevaṁ kṣipraṁ paripūrikaraṁ samanupaśyāmi sarvadharmāṇāṁ yatheha prajñāpāramitāyāṁ yathānirdiṣṭāyāmabhiyogaḥ pratipattiḥ asya vihārasyānutsargaḥ yaduta prajñāpāramitāvihārāya \।\।

ye kecitsuvikrāntavikrāmin bodhisattvā asyāṁ prajñāpāramitāyāṁ caranti, niṣṭhā tatra gantavyā-āsannā ime bodhisattvā anuttarāyāṁ samyaksaṁbodhiviti \। yeṣāṁ keṣāṁcit suvikrāntavikrāmin iyaṁ prajñāpāramitā śrotrāvabhāsamapyāgamiṣyati, śrutvā cādhimokṣyanti abhinandiṣyanti, bhūtasaṁjñāṁ cotpādayiṣyanti, teṣāmapyahaṁ kuśalamūlamanuttarāyāḥ samyaksaṁbodherāhārakaṁ vadāmi-niṣṭhā ca tatra gantavyā-mahāprajñāsaṁbhāropacitā hyete kulaputrā vā kuladuhitaro vā, anyāni ca kuśalamūlāni parigṛhṇantīti \। yeṣāṁ ca suvikrāntavikrāmin bodhisattvānāmayaṁ prajñāpāramitopāyakauśalyaparivartanirdeśo hastaṁ gamiṣyati, kiṁcāpi tatra kecinna vyākṛtā bhaviṣyanti saṁmukhaṁ buddhairbhagavadbhiḥ, atha ca punarveditavyametat-āsannā hyete vyākaraṇasya, nacireṇaite saṁmukhaṁ vyākaraṇaṁ pratilapsyanta iti \।\।

tadyathāpi nāma suvikrāntavikrāmin ye sattvā daśakuśalān karmapathān samādāya vartante, niṣṭhā tatra gantavyā-āsannā hyete sattvā uttarakuruṣūpapatteḥ \। evameva suvikrāntavikrāmin yasya kasyacidbodhisattvasya iyaṁ prajñāpāramitā hasyaṁ gamiṣyati, veditavyametat-āsanno'yamanuttarāyāḥ samyaksaṁbodheriti \।\।

tadyathāpi nāma suvikrāntavikrāmin ye sattvā dānaṁ prayacchanti muktatyāgāśca bhavanti, sattvāṁśca dānena priyavadyatayā arthacaryayā samānārthatayā ca saṁgṛhṇanti, śīlaṁ ca rakṣanti, nihatamānāśca bhavati, niṣṭhā tatra gantavyā-kṣipramime sattvā mahābhogā bhavantyuccakulīnāśca \।\।

tadyathāpi nāma suvikrāntavikrāmin ye sattvā dānaśīlāśca bhavanti śīlasaṁpannāśca bhavanti, kṣāntisaṁpannāśca bhavanti, vīryadhyānapratiṣṭhitāḥ prajñayā samanvāgatāśca bhavanti, maitrī ca sattvānāmantike utpādayanti, sattvāṁśca śīle samādāpayanti, adhipatisaṁvartanīyaṁ ca karmopacinvanti, veditavyametat-acirādete cakravartirājyaṁ kārayiṣyanti iti \। evameva suvikrāntavikrāmin yasya kasyacidbodhisattvasya iyaṁ prajñāpāramitā hastagatā bhaviṣyati, veditavyametat-kṣipramayaṁ bodhimaṇḍamupasaṁkramiṣyatīiti \।\।

tadyathāpi nāma suvikrāntavikrāmin yasya rājñaḥ kṣatriyasya pūrṇāyāṁ pūrṇamāsyāṁ pañcadaśyāṁ purato'rthakaraṇe saṁniṣaṇṇasya cakraratnaṁ prādurbhavati, tatraivaṁ veditavyam-cakravartī cāyaṁ bhaviṣyati, kṣipraṁ cāsya sapta ratnāni prādurbhaviṣyantīti \। evameva suvikrāntavikrāmin yasya bodhisattvasya ayaṁ prajñāpāramitāparivarto hastaṁ gamiṣyati, veditavyamidam-kṣipramayaṁ sarvajñatārambaṇaiḥ samanvaṅgībhaviṣyati iti \।\।

tadyathāpi nāma suvikrāntavikrāmin ye sattvā utkṛṣṭakuśalamūlasamanvāgatāśca bhaviṣyanti śobhanasamācārāśca bhaviṣyanti, udārādhimuktikāśca bhaviṣyanti, pratikūlasaṁjñā caiṣāṁ mānuṣyake ātmabhāve saṁtiṣṭhate, śīlasaṁpannāśca bhavanti, mahājanasya ca kṛtyakāriṇo bhavanti, devopapattiṁ cākāṅkṣanti, veditavyametat-kṣipramete cāturmahārājikānāṁ devānāṁ sahavratāyopapatsyante, tatra cādhipatyaṁ kārayiṣyanti \। ye kecitsuvikrāntavikrāmin pariśuddhataraiḥ kuśalamūlaiḥ samanvāgatā utkṛṣṭakuśalamūlāśca pūrvaṁ ca dāna dadati paścātsvayaṁ bhuñjate, prāk cānyeṣāṁ sattvānāṁ kṛtyāni kurvanti paścādātmanaḥ, na cādharmarāgaraktā bhavanti, na viṣamarāgaraktā bhavanti, devaiśvaryādhipatyaṁ cākāṅkṣanti, veditavyametat-acirādete aprakampyaṁ devānāṁ trāyastriṁśatāmaiśvaryādhipatyaṁ kariṣyanti, śakrāśca bhaviṣyanti devānāmindrā iti \। evameva suvikrāntavikrāmin yasya kasyacidbodhisattvasya iyaṁ prajñāpāramitā upanaṁsyate, niṣṭhā tatra gantavyā-kṣipramayaṁ sarvadharmaiśvaryādhipativaśavartitāmanuprāpsyatīti \।\।

tadyathāpi nāma suvikrāntavikrāmin ye sattvāścaturṇāṁ brahmavihārāṇāṁ lābhino bhavanti, veditavyametat-kṣipramete brahmaloke upapatsyanta iti \। evameva suvikrāntavikrāmin yasya kasyacid bodhisattvasya ayaṁ prajñāpāramitānirdeśa upanaṁsyate, veditavyamidam-kṣipramayaṁ dharmacakraṁ pravartayiṣyatīti \।\।

tadyathāpi nāma suvikrāntavikrāmin vārṣikeṣu māseṣu pratyupasthiteṣu iyaṁ mahāpṛthivī meghān pratītya snigdhā bhavati, anupūrveṇa ca pravarṣati, devenābhiṣyandamānā uparyupari udakaṁ pravarṣanti, yenotsāhaṁ bahavo'nugacchanti \। ye cāsyā mahāpṛthivyāstalaṁ saṁtarpayanti \। evamiyaṁ mahāpṛthivī abhyantarā ca abhiṣyanditā snigdhā ca bhavati, upariṣṭācca udakamuhyate, yathā nimnāni ca sthalāni saṁtarpayati, evamiyaṁ mahāpṛthivī upariṣṭānmeghairabhiṣyanditā satī tṛṇagulmauṣadhivanaspatīnābhiṣyandayati \। te'bhiṣyanditāḥ santo bahūn śākhāpatrapalāśān muñcanti bahupuṣpaphalāśca bhavanti, tadā ceyaṁ mahāpṛthivī manojñagandhamutsṛjati \। evamiyaṁ mahāpṛthivī puṣpaphalotsasarastaḍāgaistasmin samaye upaśobhitā bhavati \। tataśca tuṣṭā bhavanti manuṣyāśca amanuṣyāśca tāni puṣpaphalāni paribhuñjamānāstaṁ ca gandhaṁ jighrantaḥ \। evameva suvikrāntavikrāmin yadā bodhisattvasya iyaṁ prajñāpāramitā abhimukhī bhavati, asyāṁ ca prajñāpāramitāyāṁ yogamāpadyate, veditavyametat suvikrāntavikrāmin acireṇāyaṁ bodhisattvo'bhiṣyanditaḥ sarvajñajñānena, sarvajñajñānaṁ vivariṣyati, sarvajñajñānaṁ prakāśayiṣyati, tena ca sattvānārdrīkariṣyatyanuttaradharmaratnaprakāśanatāyai \।\।

tadyathāpi nāma suvikrāntavikrāmin ye'navataptasya nāgarājasya bhavane sattvā upapannāḥ, te catvāro mahānadīrutsṛjati yā mahāsamudraṁ saṁtarpayanti \। evameva suvikrāntavikrāmin yeṣāṁ bodhisattvānāmiyaṁ prajñāpāramitā hastamupanaṁsyati, asyāṁ na śikṣiṣyante, sarve te mahādharmadhārāḥ pravarṣanti, yābhiḥ sarvasattvān dharmadānena saṁtarpayiṣyanti \।\।

tadyathāpi nāma suvikrāntavikrāmin ye kecitsattvāḥ sumeroḥ parvatarājasyāntikamupasaṁkrāmanti, sarve te ekavarṇā bhavanti yaduta suvarṇavarṇā bhavanti \। evameva suvikrāntavikrāmin yeṣāṁ bodhisattvānāmayaṁ prajñāpāramitānirdeśo hastagato bhaviṣyati, sarve te ekāṁ gatiṁ gamiṣyanti yaduta tathāgatagatiṁ sarvajñatāgatim \।\।

tadyathāpi nāma suvikrāntavikrāmin sāgaro mahāsamudraḥ sarvodakasaṁdhārayitā, nityaṁ tatra sarvamudakaṁ samavasarati, evameva suvikrāntavikrāmin yasya kasyacidbodhisattvasya ayaṁ prajñāpāramitānirdeśo hastagato bhaviṣyati, niṣṭhā tatra gantavyā-kṣipramayaṁ sarvadharmasāgaratāṁ sarvadharmabhājanatāṁ sarvadharmasamavasaraṇatāmanuprāpsyati, kṣipraṁ ca dharmasaṁketena akṣobhyo bhaviṣyatīti \।\।

tadyathāpi nāma suvikrāntavikrāmin sūryamaṇḍalamabhyudgacchat sarvā diśaḥ prabhādhyāmīkaroti, evameva suvikrāntavikrāmin bodhisattvo'syāṁ prajñāpāramitāyāṁ caran sarvasattvānāṁ dharmāvabhāsakṛtyena pratyutpasthito bhavati, ihābhyudgacchan suvikrāntavikrāmin bodhisattvaḥ sarvasattvānāṁ kuśalamūlāvabhāsena pratyupasthito bhavati, sarvasattvānāṁ ca dakṣiṇīyatāṁ gacchati, sarvasattvānāṁ ca puṇyakṣetraviśuddhiṁ gacchati, sarvasattvānāṁ cābhigamanīyo bhavati, sarvasattvānāṁ ca pūjyo bhavati praśaṁsanīyaḥ \।\।

asyāṁ suvikrāntavikrāmin prajñāpāramitāyāṁ śikṣamāṇo bodhisattvo'gratāyāṁ śikṣate, sarvasattvānāṁ ca nirvāṇapathaśodhanāya śikṣate \। tatkasmāddhetoḥ ? eṣā hi suvikrāntavikrāmin agrā śikṣā jyeṣṭhā varā pravarā anuttarā niruttarā yeyaṁ prajñāpāramitāśikṣā \।
asyāṁ śikṣamāṇaḥ suvikrāntavikrāmin bodhisattvaḥ sarvaśikṣāpāramitāṁ prāpnoti, sarvaśikṣāśca samādāya abhyudgacchati, sarvaśikṣāṇāṁ ca deśayitā bhavati, sarvaśikṣāṇāṁ ca abhivāhayitā bhavati, asyāṁ hi suvikrāntavikrāmin śikṣāyāmatītānāgatapratyutpannā buddhā bhagavanto bodhisattvacaryāyāṁ carantaḥ śikṣitāḥ śikṣiṣyante śikṣante ca \। asyāṁ ca śikṣāyāṁ supratiṣṭhitā buddhā bhagavantaḥ sarvasattvebhyo'nuttarāṁ śikṣāpariśuddhiṁ saṁprakāśitavantaḥ, saṁprakāśayanti ca \।
tatkasmāddhetoḥ ? sarvalokābhyudgataśikṣā hyeṣā suvikrāntavikrāmin yaduta prajñāpāramitāśikṣā \। sarvalokaviśiṣṭā śikṣā sarvalokasvayaṁbhūśikṣā yaduta prajñāpāramitāśikṣā \। prajñāpāramitāyāṁ śikṣamāṇaḥ suvikrāntavikrāmin bodhisattvo na kasmiṁściddharme śikṣito bhavati laukike vā lokottare vā, saṁskṛte vā asaṁkṛte vā, sāsrave vā anāsrave vā, sāvadye vā anavadye vā \। na kvacitsaṅgaṁ janayati, sarvadharmāsaṅgavihārī bhavati \। tatkasmāddhetoḥ ? sarvadharmā hi suvikrāntavikrāmin asaktā abaddhā amuktāḥ \। nāpi kasyaciddharmasya saṅgena pratyupasthitā na bandhanena \। rūpaṁ hi suvikrāntavikrāmin asaktamabaddhamamuktam \।
vedanāsaṁjñāsaṁskāravijñānamasaktamabaddhamamuktam \।
nāmarūpamasaktamabaddhamamuktam \। viparyāsadṛṣṭigatanīvaraṇānyasaktāni abaddhāni amuktāni \। rāgadveṣamohā asaktā abaddhā amuktāḥ \।
ṣaḍādhyātmikānyāyatanāni asaktāni abaddhāni amuktāni \। ṣaḍbāhyāyatanāni asaktāni abaddhāni amuktāni \। kāmarūpārūpyadhātavo'saktā abaddhā amuktāḥ \। ātmadhātuḥ sattvadhātuśca asakto'baddho'muktaḥ \।
pratītyasamutpādo'sakto'baddho'muktaḥ \।
saṁkleśavyavadānamasaktamabaddhamamuktam \। evaṁ tyāgamātsaryaśīladauḥśīlyakṣāntivyāpādavīryakausīdyadhyānavikṣepaprajñādauṣprajñyāni asaktāni abaddhāni amuktāni \। duḥkhasamudayanirodhamārgā asaktā abaddhā amuktāḥ \। smṛtyupasthānasamyakprahāṇarddhipādāpramāṇāviparyāsā amuktāḥ \। indriyabalabodhyaṅgasamādhisamāpattayo'saktā abaddhā amuktāḥ\।
pṛthivyaptejovāyvākāśavijñānadhātavo'saktā abaddhā amuktāḥ \।
anutpādakṣayābhisaṁskārajñānāni asaktāni abaddhāni amuktāni \।
avidyāvimukti asakte abaddhe amukte \। abhijñāsaṅgatā asaktā abaddhā amuktā \। vidyāvimuktijñānadarśanamasaktamabuddhamamuktam \।
pṛthagjanaśrāvakapratyekabuddhadharmā asaktā abaddhā amuktāḥ \।
nirvāṇamasaktamabaddhamamuktam \। buddhajñānabalavaiśāradyāni asaktāni abaddhāni amuktāni \।
atītānāgatapratyutpannāsaṅgajñānadarśanamasaktamabaddhamamuktam \।
tatkasmāddhetoḥ ? sarvadharmāṇāṁ hi suvikrāntavikrāmin bandhanaṁ nopalabhyate \। asaṅgā abaddhā hi suvikrāntavikrāmin sarvadharmāḥ, tena teṣāṁ vimuktirnopalabhyate \। asaktā iti suvikrāntavikrāmin na teṣāṁ kaścinmocayitā, api tu yadevaṁ sarvadharmāṇāṁ darśanam, idamucyate asaṅgajñānadarśanamiti \। asaṅga iti suvikrāntavikrāmin saṅgānupalabdhiḥ \। asaṅgo'saṅgatayā, asaṅgo'saṅgabhūtatayā asaṅga ityucyate \। nātra kaścidupalabhyate, yaḥ saṁyujyeta vā badhyeta vā \। yataśca nopalabhyate yaḥ saṁyujyate vā badhyeta vā, tena asaṅga ityucyate \। abaddha iti suvikrāntavikrāmin bandhānanupalabdhitaḥ, bandhanābhūtatayā abaddha ityucyate \। na hi tatra kiṁcidbandhanaṁ vidyate, nāpi tatra kaścidupalabhyate yo baddhaḥ \। yataśca nopalabhyate yo baddhaḥ, tena abaddha ityucyate \। yaśca asakto'baddhaḥ, kutastasya muktiḥ ? yaśca na sajjate na badhyate, mukto'sau visaṁyuktaḥ śītībhūto vipramuktaḥ \।
tatra na kācidbhūyo bandhanā \। tenocyate vimukta iti \। mokṣo'sya bhūyo na saṁvidyate \। ayaṁ suvikrāntavikrāmin bodhisattvasya sarvadharmāsaktābaddhāmuktajñānadarśanapraveśaḥ prajñāpāramitāyāṁ carataḥ \। evaṁ caran suvikrāntavikrāmin bodhisattva āsanno bhavatyanuttarāyāḥ samyaksaṁbodheḥ \। kṣipraṁ ca sa sarvajñajñānaṁ pratilabhate \। imāmahaṁ suvikrāntavikrāmin mudrāṁ sthāpayāmi bodhisattvānāṁ saṁśayacchedāya prajñāpāramitāmabhiyuktānāṁ prajñāpāramitāyāṁ caratām \। svayamimaṁ suvikrāntavikrāmin mudrānirdeśamadhiṣṭhāsyāmi, na pratibalā mama śrāvakā imāṁ prajñāpāramitāmudrāṁ paścime kāle paścime samaye paścimāyāṁ pañcaśatyāṁ dhārayitum \।\।


atha khalu bhagavān bhadrapālasusārthavāhapūrvaṁgamāni pañcamātrāṇi bodhisattvaśatānyāmantrayate sma suvikrāntavikrāmiṇaṁ ca bodhisattvam-śakyatha yūyaṁ kulaputrāstathāgate parinirvṛte paścime kāle paścime samaye paścimikāyāṁ pañcaśatyāṁ saddharmāntardhānakālasamaye saddharmavipralope vartamāne saṁkṣīṇakāle imaṁ tathāgatasya anekakalpakoṭīniyutaśatasahasrasamudānītaṁ dharmaratnakoṣaṁ prajñāpāramitāpūrvaṁgamaṁ prajñāpāramitāprabhavaṁ prajñāpāramitāpratiṣṭhānaṁ dhārayitum, parebhyaśca vistareṇa saṁprakāśayitum ? evamukte bodhisattvā bhagavantametadavocat-śakyāmo vayaṁ bhagavan imaṁ tathāgatasya anekakalpakoṭīniyutaśatasahasrasamudānītamanuttaraṁ dharmaratnakoṣaṁ prajñāpāramitāpūrvaṁgamaṁ prajñāpāramitāprabhavaṁ prajñāpāramitāpratiṣṭhānaṁ dhārayitum, parebhyaśca vistareṇa saṁprakāśayitum \। kiṁcāpi bhagavan sa kālo mahābhayo mahākāntāro mahāghoraśca bhaviṣyati, yadbhūyasā ca tasmin samaye sattvāḥ saddharmavyavanasaṁvartanīyena karmaṇā samanvāgatā bhaviṣyanti, viṣamalobhalubdhā viṣamarāgaraktā adharmarāgaraktā īrṣyālobhaparītacetasaḥ krodhanāścaṇḍāḥ paruṣāḥ durvacasaḥ śaṭhāḥ kuhakā māyāvino'dharmacāriṇaḥ kalahabhaṇḍanavivādavigrahabahulā asaṁvarasthitāḥ lubdhā lobhābhibhūtāḥ kusīdāḥ hīnavīryā muṣitasmṛtayo'saṁprajñāstuṇḍāḥ mukharāḥ pragalbhā antarhṛdayapraticchannapāpakarmāṇaḥ utsadarāgadveṣamohā avidyāṇḍakoṣatamomohāndhakārābhibhūtā mārapakṣānukūlacāriṇaḥ pratyarthikāśca bhaviṣyanti, asya gambhīrasya dharmavinayasya dharmaratnakoṣasya apratyudgatamanaḥśīlāśca bhaviṣyanti, atha ca punarutsahāmahe vayaṁ bhagavan imaṁ tathāgatasya anekakalpakoṭīniyutaśatasahasrakuśalamūlasamudānītamanuttaraṁ dharmaratnakoṣaṁ dhārayituṁ vācayitum, ye ca tasminnantakāle parīttaparīttā api sattvā bhaviṣyanti ebhirdharmairarthikāḥ, eṣu dharmeṣu śikṣitukāmā, aśaṭhā ṛjavo'māyāvinaḥ, ye jīvitamapi parityajeyuḥ, na punareṣāṁ dharmāṇāṁ pratyarthikā bhaveyuḥ, nāpīmān dharmān pratikṣipeyuḥ, nopyebhyo dharmebhyaḥ parāṅmukhā bhaveyuḥ, teṣāmarthaṁ kariṣyāmaḥ, utsāhaṁ ca dāsyāmaḥ, eṣvevaṁrūpeṣu dharmeṣu saṁdarśayiṣyāmaḥ, samuttejayiṣyāmaḥ saṁpraharṣayiṣyāmaḥ \।\।

atha khalu bhagavāṁstasyāṁ velāyāmidaṁ dharmādhiṣṭhānaṁ prajñāpāramitānirdeśamadhitiṣṭhiti sma, mārasya ca pāpīyaso'smin dharmaparyāye mārapāśānāṁ chedāya adhiṣṭhānamakarot \। atha khalu bhagavān smitaṁ prāviṣkaroti sma, yathāyaṁ trisāhasramahāsrāhasro lokadhāturmahatāvabhāsena sphuṭo'bhūt \। devā api manuṣyān paśyanti sma, manuṣyā api devān \। ye tatra saṁnipatitā devanāgayakṣagandharvāsuragaruḍakinnaramahoragāḥ, te sarve divyaiḥ puṣpairbhagavantamabhyavakiranti sma, divyāni ca cīvarāṇi kṣipanti sma, mahāntaṁ ca nirnādanirghoṣamakārṣuḥ-mahādhiṣṭhānaṁ batedaṁ tathāgatenādhiṣṭhitaṁ yatrāgatirmārāṇāṁ pāpīyasām \। sarvamārapāśa hi cchinnā anena dharmādhiṣṭhānena ca \। teṣāṁ kulaputrāṇāṁ kuladuhitṛṇāṁ ca bhūyo mārebhyaḥ pāpīyobhyo'bhayaṁ pratikāṅkṣitavyam \। ye imaṁ dharmaparyāyaṁ dhārayiṣyanti vācayiṣyanti parebhyaśca vistareṇa saṁprakāśayiṣyanti, uttīrṇāste bodhisattvā bhaviṣyanti \। māraṁ ca te pāpīyāṁsaṁ sasainyaṁ parājayiṣyanti ye imaṁ dharmaparyāyaṁ dhārayiṣyanti, parebhyaśca vistareṇa saṁprakāśayiṣyanti \।\।

atha khalu bhagavān suvikrāntavikrāmiṇaṁ bodhisattvametadavocat-evametatsuvikrāntavikrāmin, evametat, yathaite devaputrā vāco bhāṣante \। baddhasīmā suvikrāntavikrāmin mārāṇāṁ pāpīyasāmasmin dharmaparyāye bhāṣyamāṇe tathāgatena \। ye'tra khalu punaḥ suvikrāntavikrāmin kulaputrā vā kuladuhitaro vā imaṁ dharmaparyāyamudgrahīṣyanti dhārayiṣyanti vācayiṣyanti, parebhyaśca vistareṇa saṁprakāśayiṣyanti, agatistatra mārasya pāpīyaso bhaviṣyati, anākramaṇīyāśca te kulaputrāḥ kuladuhitaraśca bhaviṣyanti māraiḥ pāpīyobhiḥ \। nihatamārapratyarthikāśca te bhaviṣyanti uttīrṇasaṁgrāmāśca, ye imaṁ dharmaparyāyamudgrahīṣyanti dhārayiṣyanti vācayiṣyanti, parebhyaśca vistareṇa saṁprakāśayiṣyanti \। na khalu punaḥ suvikrāntavikrāmin ayaṁ dharmaparyāyaḥ saṁkliṣṭānāṁ sattvānāṁ hastaṁ gamiṣyati, nāpi mārapāśabaddhānāṁ \। ājāneyabhūmiriyaṁ suvikrāntavikrāmin, neyamanājāneyānāmanājāneyabhūmiḥ \। tadyathāpi nāma suvikrāntavikrāmin ye te bhaviṣyanti hastyājāneyā vā aśvājāneyā vā, na te koṭṭarājñāṁ paricaryāṁ kurvanti, nāpi te krūrajanānāṁ darśanamupayānti \। cakravartināṁ suvikrāntavikrāmiṁstathārūpā hastyājāneyā aśvājāneyāśca darśanamupayānti, teṣāṁ ca abhyudgacchanti paribhogāya upasthānaparicaryāyai, cakravartināṁ hi rājñāṁ paribhogāya bhavanti \। evameva suvikrāntavikrāmin manuṣyājāneyānāṁ sattvānāmime evaṁrūpā dharmaparyāyāḥ paribhogāya hastaṁ gamiṣyanti \। tadyathāpi nāma suvikrāntavikrāmin upoṣadho nāgarājaḥ supratiṣṭhitaśca nāgarājaḥ airāvaṇo nāgarājaḥ \। na te manuṣyāṇāmupabhogāya saṁkrāmanti, nāpi te manuṣyāṇāṁ darśanāyopasaṁkrāmanti, nāpi te anyeṣāṁ devānāmupabhogāya paribhogāya saṁkrāmanti, devājāneyānāṁ te nāgarājānaḥ paribhogāya saṁkrāmanti \। yathā yathā ca śakro devānāmindro'bhikrāmati vyūhaṁ kṛtvā, tathā tathā cāpi nāgarājānastādṛśameva vyūhaṁ kṛtvā upasaṁkrāmanti paribhogāya \। evameva suvikrāntavikrāmin ye te bhaviṣyanti manuṣyendrāḥ puruṣendrāḥ teṣāmime dharmaparyāyā upabhogaparibhogāya bhaviṣyanti, yaduta vācanatayā deśanatayā saṁprakāśanatayā, teṣāṁ ceme dharmaparyāyā mahāvyūhā mahāviṣkārā mahādharmālokā bhaviṣyanti, mahatīṁ ca dharmaprītimeṣu dharmaparyāyeṣu te'nubhaviṣyanti \। mahatā ca prītiprāmodyena samanvāgatā bhaviṣyanti, asya dharmaparyāyasya ekaṁ nayaṁ ye dhārayiṣyanti, kaḥ punarvādo ye sakalasamāptaṁ lekhayitvā dhārayiṣyanti pūjayiṣyanti vaistārikaṁ ca kariṣyanti, te te manuṣyendrā manuṣyājāneyāḥ \। parigṛhītāste khalu punaḥ suvikrāntavikrāmin anena dharmaparyāyeṇa bhaviṣyanti \।
agatirasminnanājāneyānām \। etadapyahaṁ suvikrāntavikrāmin sarvasaṁśayacchedāya vadāmi \।\।

asmin khalu punardharmaparyāye bhagavatā bhāṣyamāṇe anekairaprameyairbodhisattvairanutpattikeṣu dharmeṣu kṣāntiḥ pratilabdhābhūt \। aprameyāsaṁkhyeyāśca sattvāa anuttarāyāṁ samyaksaṁbodhau cittānyutpādayanti \। niyatāśca te tathāgatena nirdiṣṭā abhūvan bodhāya \।\।

idamavocadbhagavān \। āttamanāḥ suvikrāntavikrāmī bodhisattvo mahāsattvaḥ, catasraḥ parṣadaḥ, sadevamānuṣanāgayakṣagandharvāsuragaruḍakinnaramahoragaśca loko bhagavato bhāṣitamabhyanandan \।\। iti \।\।

ārya prajñāpāramitāyāmanuśaṁsāparivartaḥ saptamaḥ \।\।

āryasuvikrāntavikrāmiparipṛcchā prajñāpāramitānirdeśaḥ \।\।

sārdhadvisāhasrikā bhagavatī āryaprajñāpāramitā samāptā \।\।

yā sarvajñatayā nayatyupaśamaṁ śāntaiṣiṇaḥ śrāvakān

yā mārgajñatayā jagaddhitakṛtāṁ lokārthasaṁpādikā \।

sarvākāramidaṁ vadanti munayo viśvaṁ yayā saṁgatā-

stasyai śrāvakabodhisattvagaṇino buddhasya mātre namaḥ \।\। 1 \।\।

ye dharmā hetuprabhavā hetuṁ teṣāṁ tathāgato hyavadat \।

**teṣāṁ ca yo nirodho evaṁ vādī mahāśramaṇaḥ \।\। 2 \।\।**

-----------------------------------------------------------------------------------

\]
