+++
TITLE = "पराशर संहिता"
DOMAIN = "धर्मशास्त्रम्"
SUB-DOMAIN = "धर्मशास्त्रसम्बद्धपुस्तकानि"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-2507"
url = "https://www.ebharatisampat.in/read_chapter.php?bookid=NDU5MTU3OTc1MjY2MDQy"
title = "पराशर संहिता"

+++
[[पराशर संहिता	Source: [EB](https://www.ebharatisampat.in/read_chapter.php?bookid=NDU5MTU3OTc1MjY2MDQy)]]

\[

पराशरसंहिता ।

  प्रथमोऽध्यायः ।

अथातो हिमशैलाग्रे देवदारूवनालये ।  
व्यासमेकाग्रमासीनमपृच्छन्नषयः पुरा ॥ 1.1 ॥  
मानुषाणां हितं धर्म्मं वर्त्तमाने कलौ युगे ।  
शौचाचारं यथावच्च वद सत्यवतीसूत ॥ 1.2 ॥  
तच्छ्रुत्वा ऋषिवाक्यन्तु समिद्धाग्न्यर्कसन्निभः ।  
प्रत्युवाच महातेजाः श्रुतिस्मृतिविशारदः ॥ 1.3 ॥  
न चाहं सर्वतत्त्वज्ञः कथं धर्म्मं वदाम्यहम् ।  
अस्मत्‌पितैव प्रष्टव्य इति व्यासः सुतोऽवदत् ॥ 1.4 ॥  
ततस्ते ऋषयः सर्वे धर्म्मतत्त्वार्थकाङ्क्षिणः ।  
ऋषिं व्यासं पूरस्कृत्य गता बदरिकाश्रमे ॥ 1.5 ॥  
नानावृक्षसमाकीण फलपुष्पोपशोभितम् ।  
नदीप्रस्रवणाकीर्णं पुण्यतीर्थैरलङ्कृतम् ॥ 1.6 ॥  
मृगपक्षिगणाढ्यञ्च देवतायतनावृतम् ।  
यक्षगन्धर्वसिद्धैश्च नृत्यगीतसमाकुलम् ॥ 1.7 ॥  
तस्मिनृषिसभामध्ये शक्तिपुत्रं पराशरम् ।  
सुखासीनं महात्मानं मुनिमुख्यगणावृतम् ॥ 1.8 ॥  
कृताञ्जलिपुटो भूत्वा व्यासस्तु ऋषिभिः सह ।  
प्रदक्षिणाभिवादैश्च स्तुतिभिः समपूजयत् ॥ 1.9 ॥  
अथ सन्तुष्टमनसा पराशरमहामुनिः ।  
आह सुस्वागतं ब्रूहीत्यासीनो मुनिपुङ्गवः ॥ 1.10 ॥  
व्यासः सुस्वागतं ये च ऋषयश्च समन्ततः ।  
कुशलं कुशलेत्युक्त्वा व्यासः पृच्छत्यतः परम् ॥ 1.11 ॥  
यदि जानासि मे मक्तिं स्नेहाद्वा भक्तवत्‌सल ।  
धर्म्म कथय मे तात अनुग्राह्यो ह्यहं तव ॥ 1.12 ॥  
श्रुता मे मानवा धर्म्मा वासिष्ठाः काश्यपास्तथा ।  
गार्गेया गौतमाश्चैव तथा चौशनसाः स्मृताः ॥ 1.13 ॥  
अत्रेर्विष्णोश्च सांवर्त्ता दाक्षा आङ्गिरसास्तथा ।  
शातातपाश्च हारीता याज्ञकल्क्यकृताश्च ये ॥ 1.14 ॥  
कात्यायनकृताश्चैव प्राचेतसकृताश्च ये ।  
आपस्तम्बकृता धर्म्माः शङ्खस्य लिखितस्य च ॥ 1.15 ॥  
श्रुता ह्येते भवत्‌प्रोक्ता श्रौतार्थास्तेन विस्मृताः ।  
अस्मिन् मन्वन्तरे धर्म्माः कृतत्रे तादिके युगे ॥ 1.16 ॥  
सर्वे धर्म्माः कृते जाताः सर्वे नष्टाः कलौ युगे ।  
चातुर्वर्ण्यसमाचारं किञ्चित् साधारणं वद ॥ 1.17 ॥  
व्यासवाक्यावसाने तु मुनमुख्यः पराशरः ।  
धर्म्मस्य निर्णयं प्राह सूक्ष्मं स्थूलञ्च विस्तरात् ॥ 1.18 ॥  
शृणु पुत्र प्रवक्ष्येऽहं शृण्वन्तु ऋषयस्तथा ।  
कल्पे कल्पे क्षयोत्‌पत्तौ ब्रह्मविष्णुमहेश्वराः ॥ 1.19 ॥  
श्रुतिः स्मृतिः सदाचारा निर्णेतव्याश्च सर्वदा ।  
न कश्चिद्वेदकर्त्ता च वेदस्मर्त्ता चतुर्म्मुखः ।  
तथैव धर्म्मं स्मरति मनुः कल्पन्तरान्तरे ॥ 1.20 ॥  
अन्ये कृतयुगे धर्म्मास्त्रेतायां द्वापरे परे ।  
अन्ये कलियुगे नॄणां युगरुपानुसारतः ॥ 1.21 ॥  
तपः परं कृतयुगे त्रेतायां ज्ञानमुच्यते ।  
द्वापरे यज्ञमित्यचुर्द्दानमकं कलौ युगे ॥ 1.22 ॥  
कृते तु मानवो धर्म्मस्त्रेतायां गौतमः स्मृतः ।  
द्वापरे शङ्कलिखितौ कलौ पाराशरः स्मृतः ॥ 1.23 ॥  
त्यजेद्देशं कृतयुगे त्रेतायां ग्राममुत्‌मृजेत् ।  
द्वापरे कुलमेकन्तु कर्त्तारञ्च कलौ युगे ॥ 1.24 ॥  
कृते सम्भाषणात् पापं त्रेतायाञ्चैव दर्शनात् ।  
द्वापरे चान्नमादाय कलौ पतति कर्म्मणा ॥ 1.25 ॥  
कृते तु तत्‌क्षणाच्छापस्त्रेतायां दशभिर्द्दिनैः ।  
द्वापरे मासमात्रेण कलौ संवत्‌सरेण तु ॥ 1.26 ॥  
अभिगम्य कृते दानं त्रेतास्वाहूय दीयते ।  
द्वापरे याचमानाय सेवया दीयते कलौ ॥ 1.27 ॥  
अभिगम्योत्तमं दानमाहूतञ्चैव मध्यमम् ।  
अधमं याचमानं स्यात् सेवादानञ्च निष्फलम् ॥ 1.28 ॥  
कृते चास्थिगताः प्राणास्त्रेतायां मांससंस्थिताः ।  
द्वापरे रूधिरं यावत् कलावन्नादिषु स्थिताः ॥ 1.29 ॥  
धर्म्मो जितो ह्यधर्म्मेण जितः सत्योऽनृतेन च ।  
जिता भृत्यैस्तु राजानः स्त्रीभिश्च पुरूषा जिताः ॥ 1.30 ॥  
सीदन्ति चाग्निहोत्राणि गुरूपूजा प्रणश्यति ।  
कुमार्य्यश्च प्रसूयन्ते तस्मिन् कलि युगेसदा ॥ 1.31 ॥  
युगे युगे च ये धर्म्मास्तत्र तत्र च ये द्विजाः ।  
तेषां निन्दा न कर्त्तव्या युगरुपा हि ते द्विजाः ॥ 1.32 ॥  
युगे युगे च सामर्थ्यं शेषं मुनिविभाषितम् ।  
पराशरेण चाप्युक्तं प्रायश्चित्तं प्रधीयते ॥ 1.33 ॥  
अहमद्यैव तद्धर्म्ममन्युस्मृत्य व्रवीमि वः ।  
चातुर्वर्ण्यसमाचारं शृणुध्वं मुनिपुङ्गवाः ॥ 1.34 ॥  
पराशरमतं पुण्यं पवित्रं पापनाशनम् ।  
चिन्तितं ब्राह्मणार्थाय धर्म्मसंस्थापनाय च ॥ 1.35 ॥  
चतुर्णामपि वर्णानामाचारो धर्म्मपालकः ।  
आचारभ्रष्टदेहानां भवेद्धर्म्मः पराङ्मुखः ॥ 1.36 ॥  
षट्‌कर्म्माभिरतो नित्यं देवतातिथिपूजकः ।  
हुतशेषन्तु भुञ्जानो ब्राह्मणो नावसीदति ॥ 1.37 ॥  
सन्ध्या स्नानं जपो होमः स्वाध्यायो देवतार्च्चनम् ।  
वैश्यदेवातिथेयञ्च षट्‌कर्म्मानि दिने दिने ॥ 1.38 ॥  
प्रियो वा यदि वा द्वेष्यो मूर्खः पण्डित एव वा ।  
वैश्यदेव तु सम्प्राप्तः सोऽतिथिः स्वर्गसंक्रमः ॥ 1.39 ॥  
दूराध्वानं पथिश्रान्तं वैश्वदेवी उपस्थितम् ।  
अतिथिं तं विजानीयान्नातिथिः पूर्वमागतः ॥ 1.40 ॥  
न पृच्छेद्गोत्रचरणं न स्वाध्यायव्रतानि च ।  
हृदयं कल्पयेत् तस्मिन् सर्वदेवमयो हि सः ॥ 1.41 ॥  
नैकग्रामीणमतिथिं विप्रं साङ्गतिकं तथा ।  
अनित्यं ह्यागतो यस्मात् तस्मादतिथिरूच्यते ॥ 1.42 ॥  
अपूर्वः सुव्रती विप्रो अपूर्वा वातिथिस्तथा ।  
वेदाभ्यासरतो नित्यं त्रयोऽपूर्वा दिने दिने ॥ 1.43 ॥  
वैश्वदेवे तु सम्प्राप्ते भिक्षुके गृहमागते ।  
उद्धृत्य वैश्वदेवार्थं भिक्षां दत्ता विसर्ज्जयेत् ॥ 1.44 ॥  
यती च ब्रह्मचारी च पक्कान्नस्वामिनावुभौ ।  
तयोरन्नमदत्त्वा च भुक्त्वा चान्द्रायणं चरेत् ॥ 1.45 ॥  
यदिहस्ते जलं दद्याद्भैक्षं दद्यात् पुनर्जलम् ।  
तद्भैक्षं मेरूणा तुल्यं तज्जलं सागरोपमम् ॥ 1.46 ॥  
वैश्वदेवकृतान् दोषाञ्छक्तो भिक्षुर्व्यपोहितुम् ।  
न हि भिक्षुकृतान् दोषान् वैश्वदेवो व्यपोहति ॥ 1.47 ॥  
अकृत्वा वैश्वदेवन्तु भुञ्जते ये द्विजातयः ।  
सर्वेते निष्फला ज्ञेयाः पतन्ति नरकेऽशुचौ ॥ 1.48 ॥  
शिरोवेष्टन्तु यो भुङ्क्ते यो भुङ्क्ते दक्षिणामुखः ।  
वामपादे करं न्यस्य तद्वै रक्षांसि भुञ्जते ॥ 1.49 ॥  
यतये काञ्चनं दत्त्वा ताम्वुलं ब्रह्मचारिणे ।  
चौरेभ्योऽप्यभियं दत्त्वा दातापि नरकं व्रजेत् ॥ 1.50 ॥  
पापो वा यदि चाण्डालो विप्रघ्रः पितृघातकः ।  
वैश्वदेवे तु साम्प्राप्तः सोऽतिथिः स्वर्गसंक्रमः ॥ 1.51 ॥  
अतिथिर्यस्य भग्नाशो गृहात् प्रतिनिवर्त्तते ।  
पितरस्तस्य नाश्रन्ति दशवर्षशतानि च ॥ 1.52 ॥  
न प्रसज्यातिगो विप्रो ह्यतिथिं वेदपारगम् ।  
अदददन्नमात्रन्तु भुक्त्वा भुङ्‌क्ते तु किल्विषम् ॥ 1.53 ॥  
ब्राह्मणस्य मुखं क्षेत्रं निरूदकमकण्टकम् ।  
व्यापयेत् सर्वबीजानि सा कृषिः सर्वकामिका ॥ 1.54 ॥  
सुक्षेत्रे वापयेद्वीजं सुपुत्रे दापयेद्वनम् ।  
सुक्षेत्रे च सुपुत्रेच यत्‌क्षिप्तं नैव नश्वति ॥ 1.55 ॥  
अनृता ह्यनधीयाना यत्र भैक्षचरा द्विजाः ।  
तं ग्रामं दण्डयेद्राजा चौरभक्तप्रदो हि सः ॥ 1.56 ॥  
क्षत्रियो हि प्रजा रक्षन् शस्त्रपाणिः प्रचण्डवत् ।  
विजित्य परसैन्यानि क्षितिं धर्म्मेण पालयेत् ॥ 1.57 ॥  
न श्रीः कुलक्रमायाता स्वकपाल्लिखितापि या ।  
खङ्‌गेनाक्रम्य भुञ्जीत वीरभोग्या वसुन्धरा ॥ 1.58 ॥  
पुष्पं पुष्पं विचिनुयान्मलच्छेदं न कारयेत् ।  
मालाकार इवोद्याने न तथाङ्गारकारकः ॥ 1.59 ॥  
लोहकर्म्म तथा रत्नं गवाञ्च प्रतिपालनम् ।  
वाणिज्यं कषिकर्म्माणि वैश्यवृत्तिरूदाहृता ॥ 1.60 ॥  
शूद्राणां द्विजशुश्रूषा परो धर्म्मः प्रकीर्त्तितः ।  
अन्यथा कुरूते किञ्चित् तद्भवेत् तस्य निष्फलम् ॥ 1.61 ॥  
लवणं मधूतैलञ्च दधि तक्रं घृतं पयः ।  
न दुष्येच्छूद्रजातीनां कुर्य्यात् सर्वस्य विक्रयम् ॥ 1.62 ॥  
अविक्रेयं मद्यमांसमभक्ष्यस्य च भक्षणम् ।  
अगम्यागमनञ्चैव शूद्रोऽपि नरकं व्रजेत् ॥ 1.63 ॥  
कपिलाक्षीरपानेन ब्राह्मणीगमनेन च ।  
वेदाक्षरविवारेण शूद्रस्य नरकं ध्रुवम् ॥ 1.64 ॥  
इति पाराशरेः धर्म्मशास्त्रेः प्रथमोऽध्यायः ॥ 1 ॥


  द्वितीयोऽध्यायः ।

अतः परं गृहस्थस्यः धर्म्माचारं कलौ यगे ।  
धर्म्म साधारणं शक्यं चातुर्वण्याश्रमागतम् ॥ 2.1 ॥  
सप्रवख्याप्यहं भूयः पाराशर्य्यप्रचोदितः ।  
षट्‌कर्म्मनिरतो विप्रः कृषिकर्म्माणि कारयेत् ॥ 2.2 ॥  
हलमष्टगव्यं धर्म्म्यं षड़्‌गवं मध्यमं स्मृतम् ।  
चतुर्गवं नृशंशानां द्विगवं वृषघातिनाम् ॥ 2.3 ॥  
क्षवितं तृषितं श्रान्तं बलीवर्द्दं न योजयेत् ।  
हीनाङ्गं व्याधितं क्लीवं वृषं विप्रो न वाहयेत् ॥ 2.4 ॥  
स्थूलाङ्गं नीरूजं दृप्तं वृषभं षण्डवर्ज्जितम् ।  
वाहयेद्दिवसत्यार्द्धं पश्चात् स्नानं समाचरेत् ॥ 2.5 ॥  
जप्यं देवार्च्चनं होमं स्वाध्यायञ्चैवमभ्यसेत् ।  
एकद्विविचतुर्विप्रान भोजयेत् स्नातकन द्विजः ॥ 2.6 ॥  
स्वयं कृष्टे तथा क्षेत्रे धान्यैश्च स्वयमर्ज्जितैः ।  
निर्वपेत् पञ्चयज्ञानि क्रतुदीक्षाञ्च कारयेत् ॥ 2.7 ॥  
तिला रसा न विक्रेया विक्रेया धान्यतः समाः ।  
विप्रस्यैवं विधा वृत्तिस्तृणकाष्ठादिविक्रयः ॥ 2.8 ॥  
संवत्‌सरेण यत्‌ पा मत्‌स्यघाती समाप्नुयात् ।  
अयोमुखेन काष्ठेन तदैकाहेन लाङ्गली ॥ 2.9 ॥  
पाशको मत्‌स्यघाती च व्याघः शाकुनिकस्तथा ।  
अदाता कर्पकश्चैव पञ्चैते समभागिनः ॥ 2.10 ॥  
कण्डनी पेषणी चुल्ली उदकुम्भोऽथ मार्जनी ।  
पञ्च सूना गृहस्थस्य अहन्यहनि वर्त्तते ॥ 2.11 ॥  
वृक्षांश्छित्वा महीं भित्त्वा हत्वा तु मृगकीटकान् ।  
कर्षकः खलु यज्ञेन सर्वपापात् प्रसुच्यते ॥ 2.12 ॥  
यो न दद्याद्द्विजातिभ्यो राशिमूलमुपागतः ।  
स चौरः स च पापिष्ठो ब्रह्मघ्नं तं विनिर्द्दिशेत् ॥ 2.13 ॥  
राज्ञे दत्वा तु षड़्‌भागं देवानाञ्चैकविंशकम् ।  
विप्राणां त्रिंशमं भुगं कृषिकर्त्ता न लिप्यते ॥ 2.14 ॥  
क्षत्रियोऽपि कृषिं कृत्वा द्विजान् देवांश्च पूजयेत् ।  
वैश्यः शूद्रः सदा कुर्य्यात् कृषिवाणिज्यशिल्पकान् ॥ 2.15 ॥  
विकर्म्म कुर्वते शूद्रा द्विजसेवाविवर्ज्जिताः ।  
भवन्त्यल्पायुषस्तेवै पतन्ति नरकेषु च ।  
चतुर्णामपि वर्णानामेष धर्म्मः सनातनः ॥ 2.16 ॥  
इति पाराशरे धर्म्मशास्त्रे द्वितीयोऽध्यायः ॥ 2 ॥

  तृतीयोऽध्यायः ।

अतः शुद्धिं प्रवक्ष्यामि जनने मरणे तथा ।  
दिनत्रयेण शुथ्यन्ति ब्राह्मणाः प्रेतसूतके ॥ 3.1 ॥  
क्षत्रियो द्वादशाहेन वैश्यः पञ्चदशाहकैः ।  
शूद्रः शुध्यति मासेन पराशरवचो यथा ॥ 3.2 ॥  
उपासने तु विप्राणामङ्गशुद्धिस्तु जायते ।  
ब्राह्मणानां प्रसूतौ तु देहस्पर्शो विधीयते ॥ 3.3 ॥  
जाते विप्रो दशाहेन द्वादशाहेन भूमिपः ।  
वैश्यः पंचदशाहेन शद्रो मासेन शुध्यति ॥ 3.4 ॥  
एकाद्वाच्छुध्यते विप्रो योऽग्निवेदसमन्वितः ।  
त्र्यहात् केवलवेदस्तु द्विहीनो दशभिर्द्दिनैः ॥ 3.5 ॥  
जन्मकर्म्मपरिभ्रष्टः सन्ध्योपासनवर्ज्जितः ।  
नामधारकविप्रस्य दशाहं सूतकं भवेत् ॥ 3.6 ॥  
एकपिण्डास्तु दायादाः पृथग्दारनिकेतनाः ।  
जन्मन्यपि विपत्तौ च भवेत् तेषांच सूतकम् ॥ 3.7 ॥  
उभयत्र दशाहानि कुलस्यान्नं न भुञ्जते ।  
दानं प्रतिग्रहोहमः स्वाध्यायश्च निवर्त्तते ॥ 3.8 ॥  
श्राप्नोति सूतक्रं गोत्रे चतुर्थपुरूषेण तु ।  
दायाद्विच्छेदमाप्नोति पञ्चमो वात्मवंशजः ॥ 3.9 ॥  
चतुर्थे दशरात्रं स्यात् षस्मिशा पुंसि पञ्चमे ।  
षष्ठे चतुरहाच्छुद्धिः सप्तमे तु दिनत्रयम् ॥ 3.10 ॥  
पञ्चभिः पुरूषैयुक्ता अश्राद्धेयाः सगोत्रिणः ।  
ततः षटपुरूषाद्याश्च श्राद्धे भोज्याः सगोत्रिणः ॥ 3.11 ॥  
भृग्वग्निमरणे चैव देशान्तरमृते तथा ।  
बाले प्रेते च सत्र्यासे सद्यः शौचं विधीयते ॥ 3.12 ॥  
दशरात्रेष्वतीतेषु त्रिरात्राच्छुद्धिरिष्यते ।  
ततः संवत्‌सरादूर्द्धं सचेलं स्रानमाचरेत् ॥ 3.13 ॥  
देशान्तरमृतः कश्चित् सगोत्रः शूयते यदि ।  
न त्रिरात्रमहोरात्रं सद्यः स्नात्वा विशुध्यति ॥ 3.14 ॥  
आ त्रिपक्षात् त्रिरात्रं स्यादा षण्मासाच्च पक्षिणी ।  
अहः संवत्सरादर्वाक सद्यः शौचं विधीयते ॥ 3.15 ॥  
अजातदन्ता ये बाला ये च गर्भाद्विनिः मृताः ।  
न तेषामग्निसंस्कारो नाशौचं नोदकक्रिया ॥ 3.16 ॥  
यदि गर्भा विपद्येत स्रवते वापि योषिताम् ।  
यावन्मासंस्थितो गर्भा दिनं तावत् स सूतकः ॥ 3.17 ॥  
आ चतुर्थाद्धवेत् स्रावः पातः पञ्चमषष्ठयोः ।  
अत ऊर्द्धं प्रसूतिः स्याद्दशाहं सूतकं भवेत् ॥ 3.18 ॥  
प्रसूतिकाले सम्प्राप्ते प्रसवे यदि योषिताम् ।  
जीवापत्ये तु गोत्रस्य मृते मातुश्च सूतकः ॥ 3.19 ॥  
रात्रावेव समुत्‌पन्ने मृते रजसि सूतके ।  
पूर्वमेव दिनं ग्राह्यं यावन्नोदयते रविः ॥ 3.20 ॥  
दन्तजातेऽनुजाते च कृतचूड़ेच संस्थिते ।  
अग्निसंस्कारणं तेषां त्रिरात्रं सूतकं भवेत् ॥ 3.21 ॥  
आ दन्तजननात् सद्य आचूड़ान्नैशिकी स्मृता ।  
त्रिरात्रमा व्रतात् तेषां दशरात्रमतः परम् ॥ 3.22 ॥  
गर्भे यदि विपत्तिः स्याद्दशाहं सूतकं भवेत् ।  
जीवन् जातो यदि प्रेतः सद्य एव विशुध्यति ॥ 3.23 ॥  
स्त्रीणां चूड़ान्न आदानात् संक्रमात् तदधः क्रमात ।  
सद्यः शौचमथैकाहं त्रिरहः पितृबन्धषु ॥ 3.24 ॥  
ब्रह्मचारी गृहे येषां हूयते च हुताशने ।  
सम्पकन च कुर्वन्ति न तेषां सूतकं भवेत् ॥ 3.25 ॥  
सम्पर्काद्‌दुष्यते विप्रो नान्यो दोषोऽस्ति ब्राह्मणे ।  
सम्पर्केषु निवृत्तस्य न प्रेतं नैव सूतकम् ॥ 3.26 ॥  
शिल्पिनः कारूका वैद्या दासीदासाश्च नापिताः ।  
श्रोत्रियाश्चैव राजानः सद्यः शौचाः प्रकीर्त्तिता ॥ 3.27 ॥  
सव्रती मन्त्रपूतश्च आहिताग्निश्च यो द्विजः ।  
राज्ञश्च सूतकं नास्ति यस्य चेच्छति पार्थिवः ॥ 3.28 ॥  
उद्यतो निधने दाने आर्त्तो विप्रो निमन्त्रितः ।  
तदेव ऋषिभिर्द्दृष्टं यथाकालेन शुध्यति ॥ 3.29 ॥  
प्रसवे गृहमेधी तु न कुर्य्यात् सङ्करं यदि ।  
दशाहाच्छुध्यते माता अवगाह्य पिता शुचिः ॥ 3.30 ॥  
सर्वेषां शावमाशौचं मातापित्रोर्द्दशाहिकम् ।  
सूतकं मातुरेव स्यादुपस्पृश्य पिता शुचिः ॥ 3.31 ॥  
यदि पत्र्यां प्रसूतायां सम्पर्कं कुरूते द्विजः ।  
सूतकन्तु भवेत् तस्य यदि विप्रः षड़ङ्गवित् ॥ 3.32 ॥  
सम्पर्काज्जायते दोषो नान्यो दोषोऽस्ति ब्राह्मणे ।  
तस्मात् सर्वप्रयत्नेन सम्पर्कं यर्जयेद्द्विजः ॥ 3.33 ॥  
विवाहोत्‌सवयज्ञेषु त्वन्तरा मृतसूतके ।  
पूर्वसङ्कल्पितं द्रव्यं दीयमानं न दुष्यति ॥ 3.34 ॥  
अन्तरा तु दशाहस्य पुनर्मरणजन्मनि ।  
तावत् स्यादशुचिर्विप्रो यावत् तत् स्यादनिर्द्दशम् ॥ 3.35 ॥  
ब्राह्मणार्थे विपन्नानां वन्दिगोग्रहणे तथा ।  
आहवेषु विपन्नानामेकरात्रन्तु सूतकम् ॥ 3.36 ॥  
द्वाविमौ पुरूषौ लौके सूर्य्यमण्डलभेदकौ ।  
परिव्राड़्‌योगयुक्तश्च रणे चाभिमुखे हतः ॥ 3.37 ॥  
यत्र यत्र हतः शूरः शत्रुभि परिवेष्टितः ।  
अक्षयान् लभते लोकान् यदि क्लीवं न भाषते ॥ 3.38 ॥  
जितेन लभते लक्ष्मीं मृतेनापि सुराङ्गनाः ।  
क्षणविध्वंसिकेऽमुष्मिन् कांचन्ता मरणे रणे ॥ 3.39 ॥  
यस्तु भग्नेषुः सैन्येषु विद्रवत्सु समन्ततः ।  
परित्राता यदा गच्छेत् स च क्रतुफलं लभेत् ॥ 3.40 ॥  
यस्य च्छेदक्षतं गात्रं शरशक्त्यष्टिमुद्गरैः ।  
देवकन्यास्तु तं वीरं गायन्ति रमयन्ति च ॥ 3.41 ॥  
वराङ्गनासहस्राणि शूरमायोधने हतम् ।  
नागकन्याश्च धावन्ति मम भर्त्ता भवेदिति ॥ 3.42 ॥  
ललाटदेशाद्रुधिरं हि यस्य तप्तस्य जन्तोः प्रविशेच्च वक्ते ।  
तं सोपमाने न हि तस्य तुल्यं सं ग्रामयज्ञे विधिवच्च दृष्टम् ॥ 3.43 ॥  
यं यज्ञसङ्धैस्तपसा च विद्यया स्वर्गैषिणो वात्र यथैव विप्राः ।  
तथैव यान्त्येव हि तत्र वीराः प्राणान् सुयुद्धेन परित्यजन्तः ॥ 3.44 ॥  
अनाथं ब्राह्मणं प्रेतं ये वहन्ति द्विजातयः ।  
पदे पदे यज्ञफलमानुपूर्वाल्लभन्ति ते ॥ 3.45 ॥  
असगोत्रमबन्धुञ्च प्रेतीभुतञ्च ब्राह्मणम् ।  
नीत्वा च दाहयित्वा च प्राणयामेन शुध्यति ॥ 3.46 ॥  
न तेषामशुभं किंचिद्द्विजानां शुभकर्म्मणि ।  
जलावगाहनात् तेषां शुद्धि स्मृतिरितीरिता ॥ 3.47 ॥  
अनुगम्येच्छया प्रेतं ज्ञातिमज्ञातिमेव वा ।  
स्नात्वा चैव तु स्पृष्ट्वाग्निं घृतं प्राश्य विशुध्यति ॥ 3.48 ॥  
क्षत्रियं मृतमज्ञानद्‌ब्राह्मणो योऽनुगच्छति ।  
एकाहमशुचिर्भूत्वा पंचगव्येन शुध्यति ॥ 3.49 ॥  
शवंच वैश्यमज्ञानाद्‌ब्राह्मणो योऽनुगच्छति ।  
कृत्वाशौचं द्विरात्रं च प्राणायामान् षड़ाचरेत् ॥ 3.50 ॥  
प्रेतीभूतन्तु यः शूद्रं ब्राह्मणो ज्ञानदुर्वलः ।  
नयन्तमनुगच्छेत त्रिरात्रमशुचिर्भवेत् ॥ 3.51 ॥  
त्रिरात्रे तु ततः पूर्ने नदीं गत्वा समुद्रगाम् ।  
प्राणायामशतं कृत्वा घृतं प्राश्य विशुध्यति ॥ 3.52 ॥  
विनिर्वर्त्त्य यदा शूद्रा उदकान्तमुपस्थिताः ।  
द्विजैस्तदानुगन्तव्या इति धर्म्मविदो विदुः ॥ 3.53 ॥  
तस्माद्द्विजो मृतं शूद्रं न स्पृशेन्न च दाहयेत् ।  
दृष्टे सुर्य्यावलोकेन शुद्धिरेषा पुरातनी ॥ 3.54 ॥  
इति पाराशरे धर्म्मशास्त्रे तृतीयोऽध्यायः ॥ 3 ॥


  चतुर्थोऽध्यायः ।

अतिमानादतिक्रोधात् स्नेहाद्वा यदि वा भयात् ।  
उद्वध्नीयात् स्त्री पुमान् वा गतिरेषा विधीयते ॥ 4.1 ॥  
पूयशोनितसम्पूर्णे अन्धे तमसि मज्जति ।  
षष्टिं वर्षसहस्रानि नरकं प्रतिपद्यते ॥ 4.2 ॥  
नाशौचं नोदकं नाग्निं नाश्रुपातंच कारयेत् ।  
वोढ़ारोऽग्निप्रदातारः पाशच्छेदकरास्तथा ॥ 4.3 ॥  
तप्तकृच्छेण शुध्यन्तीत्येवमाह प्रजापतिः ।  
गोभिर्हतं तथोद्वन्धं ब्राह्मणेन तु घातितम् ॥ 4.4 ॥  
संस्पृशन्ति च ये विप्रा वोढ़ारश्चाग्निदाश्च ये ।  
अन्येऽपि वानुगन्तारः पाशच्छेदकराश्च ये ॥ 4.5 ॥  
तप्तकृच्छ्रेण शुध्यन्ति कुर्य्युर्ब्राह्मणभोजनम् ।  
अनडुत्सहितां गांच दद्युर्विप्राय दक्षिणाम् ॥ 4.6 ॥  
त्यहमुष्णं पिवेदापस्त्र्यहमुष्णं पयः पिवेत् ।  
त्यहमुष्णं घृतं पीत्वा वायुभक्षो दिनत्रयम् ॥ 4.7 ॥  
यो वै समाचरेद्विप्रः पतितादिष्वकामतः ॥ 4.8 ॥  
मासार्द्धं मासमेकं वा मासद्वयमथापि वा ।  
अब्दार्द्धमब्दमेकं वा तदूर्द्धं चैव तत्समः ॥ 4.9 ॥  
त्रिरात्रं प्रथमे पक्षे द्वितीये कृच्छ्रमाचरेत् ।  
तृतीये चेव पक्षेतुः कृच्छ्र सान्तपनं चरेत् ॥ 4.10 ॥  
चतुर्थ दशरात्रं स्यात् पराकः पंचमे मतः ।  
कुर्य्याच्चान्द्रायणं षष्ठे सप्तमे त्वैन्दवद्वयम् ॥ 4.11 ॥  
शुद्धार्थमष्टमे चैव षण्माशात् कृच्छ्रमाचरेत् ।  
पक्षसङ्ख्याप्रमाणेन सुवर्णान्यपि दक्षिणा ॥ 4.12 ॥  
ऋतुस्नाता तु या नारी भर्त्तारं नोपसर्पति ।  
सा मृता नरकं याति विधिवा च पुनः पुनः ॥ 4.13 ॥  
ऋतौ स्नातान्तु यो भार्य्यां सन्निधौ नोपगच्छति ।  
घोरायां भ्रूणहत्यायां युज्यते नात्र संशयः ॥ 4.14 ॥  
अदुष्टापतितां भार्य्यां यौवने यः परित्यजेत् ।  
सप्तजन्म भवेत् स्त्रीत्वं वैधव्यं च पुनः पुनः ॥ 4.15 ॥  
दरिद्रं व्याधितं मूर्खं भर्त्तारं या न मन्यते ।  
सा मृता जायते व्याली वैधव्यंच पुनः पुनः ॥ 4.16 ॥  
ओघवाताहतं बीजं यथा क्षेत्रे प्ररोहति ।  
क्षेत्री तल्लभते बीजं न बीजी भागमर्हति ॥ 4.17 ॥  
तद्वत् परिस्त्रियाः पुत्रौ द्वौ सुतौ कुण्डगोलकौ ।  
पत्या जीवति कुण्डः स्यात्‌मृतेः भर्त्तरि गोलकः ॥ 4.18 ॥  
औरसः क्षेत्रजश्चैव दत्तः कृत्तिमकः सुतः ।  
दद्यान्माता पिता वापि स पुत्रो दत्रको भवेत् ॥ 4.19 ॥  
परिवित्तिः परिवेत्ता यया च परिविद्यते ।  
सर्वे ते नरकं यान्ति दातृयाजकपंचमाः ॥ 4.20 ॥  
दाराग्निहोत्रसंयोगं यः कुर्य्यादग्रजे सति ।  
परिवेत्ता स परिज्ञेयः परिवित्तिस्तु पूर्वजः ॥ 4.21 ॥  
द्वौ कृच्छ्रो परिवित्तेस्तु कन्यायाः कृच्छ्र एव च ।  
कृच्छ्रातिकृच्छ्रौ दातुश्च होता चान्द्रायाणं चरेत् ॥ 4.22 ॥  
कुब्जवामनषण्डेषु गग्ददेषु जड़ेषु च ।  
जातान्धे बधिरे मूके न दोषः परिवेदने ॥ 4.23 ॥  
पितृव्यपुत्रः सापन्त्र्यः परनारीसतस्तथा ।  
दाराग्निहोत्रसंयोगे न दोषः परिवेदने ॥ 4.24 ॥  
ज्येष्ठो भ्राता यदि तिष्ठेदाधानं नैव चिन्तयेत् ।  
अनुज्ञातस्तु कुर्वीत शङ्खस्य वचनं यथा ॥ 4.25 ॥  
नष्टे मृते प्रव्रजिते क्लीवे च पतिते पतौ ।  
पंचास्वापत्‌सु नारीणां पतिरन्यो विधीयते ॥ 4.26 ॥  
मृते भर्त्तरि या नारी ब्रह्मचर्य्ये व्यवस्थिता ।  
सा मृता लभते स्वर्गं यथा ते ब्रह्मचारिणः ॥ 4.27 ॥  
तिस्रः कोट्यर्द्धकोटी च यानि रोमाणि मानवे ।  
तावत्‌कालं वसेत् स्वर्गं भर्त्तारं यानुगच्छति ॥ 4.28 ॥  
व्यालग्राही यथा व्यालं बिलादुद्धरते बलात् ।  
एवमुद्धृत्य भर्त्तारं तेनैव सह मोदते ॥ 4.29 ॥  
इति पाराशरे धर्म्मशास्त्रे चतुर्थोऽध्यायः ॥ 4 ॥

 पञ्चमोऽध्यायः ।

श्ववृकाभ्यां शृगालाद्यैर्यदि दृष्टस्तु ब्राह्मणः ।  
स्नात्वा जपेत गायत्रीं पवित्रां वेदमातरम् ॥ 5.1 ॥  
गवां शृङ्गोदके स्नातो महानद्यास्तु सङ्गमे ।  
समुद्रदर्शनाद्वापि शुना दृष्टः शुचिर्भवेत् ॥ 5.2 ॥  
वेदविद्याव्रतस्नातः शुना दष्टस्तु ब्राह्मणः ।  
सहिरण्योदके स्नात्वा घृतं प्राश्य विशुध्यति ॥ 5.3 ॥  
सव्रतस्तु शुना दष्टस्त्रिरात्रं समुपोषितः ।  
घृतं कुशोदकं पीत्वा व्रतशेषं समापयेत् ॥ 5.4 ॥  
अव्रतः सव्रतो वापि शुना दष्टो भवेद्द्विजः ।  
प्रणिपत्य भवेत् पुतो विप्रैश्चानुनिरीक्षितः ॥ 5.5 ॥  
शुनाघ्रातावलीढ़स्य नखैर्विलिखितस्य च ।  
अद्भिः प्रक्षालनाच्छुद्धिरग्निना चोपचूलनम् ॥ 5.6 ॥  
शुना च ब्राह्मणी दष्टा जम्बुकेन वृकेण वा ।  
उदितं सोमनक्षत्रं दृष्ट्वा सद्यः शुचिर्भवेत् ॥ 5.7 ॥  
कृष्णपक्षे यदा सोमो न दृश्येत कदाचन ।  
यां दिशं व्रजते सोमस्तां दिशंचावलोकयेत् ॥ 5.8 ॥  
असद्‌ब्राह्मणके ग्रामे शुना दष्टस्तु ब्राह्मणः ।  
वृषं प्रदक्षिणीकृत्य सद्यः स्नानाद्विशुध्यति ॥ 5.9 ॥  
चण्डालेन श्वपाकेन गोभिर्विप्रैर्हतो यदि ।  
आहिताग्निर्मृतो विप्रो विषेणात्महतो यदि ॥ 5.10 ॥  
दहेत् तं ब्राह्मणं विप्रो लोकाग्नौ मन्त्रवर्जितम् ।  
स्पुष्ट्वा चोह्य च दग्धा च सपिण्डेषु च सर्वथा ॥ 5.11 ॥  
प्राजापत्यं चरेत् पश्चाद्विप्राणामनुशासनात् ।  
दग्धास्थीनि पुनर्गृह्य क्षीरैः प्रक्षालयेद्द्विजः ॥ 5.12 ॥  
पुनर्द्दहेत् स्वकाग्नौ तन्मन्त्रेण च पृथक् पृथक् ।  
आहिताग्निर्द्विजः कश्चित् प्रवसन् कालचोदितः ॥ 5.13 ॥  
देहनाशमनुप्राप्तस्तस्याग्निर्वर्त्तते गृहे ।  
श्रौताग्निहोत्रंसस्कारः शूयतामृषिसत्तमाः ॥ 5.14 ॥  
कृष्णाजिनं समास्तीर्य्य कुशैश्च पुरूषाकृतिम् ।  
षट्‌शतान शतंचैव पलाशानांच वृन्तकम् ॥ 5.15 ॥  
चत्वारिंशच्छिरे दद्यात् षष्ठिं कण्ठे विनिर्द्दिशेत् ।  
वाहुभ्यांच शतं दद्याङ्गुलीषु दशैव तु ॥ 5.16 ॥  
शतंचोरसि सन्दद्यात् त्रिंशच्चैवोदरे न्यसेत् ।  
अष्टौ वृषणयोर्द्दद्यात् षंच मेढ्रेच विन्यसेत् ॥ 5.17 ॥  
एकविंशतिमूरूभ्यां जानुजङ्धेच विंशतिम् ।  
पादाङ्गुल्योः शतार्द्धंच पत्राणि च तथा न्यसेत् ॥ 5.18 ॥  
शम्यां शिश्रे विनिक्षिप्य अरणीं वृषणे तथा ।  
जुहूं दक्षिणहस्तेन वामहस्ते तथोपसत् ॥ 5.19 ॥  
कर्णे चोदूखलं दद्यात् पृष्ठे च मूषलं ततः ।  
निक्षिप्योरसि दृषदं तण्डुलाज्यतिलान् मुखे ॥ 5.20 ॥  
श्रोत्रे च प्रोक्षणीं दद्यादाज्यस्थालींच चक्षुषोः ।  
कर्णेनेत्रे मुखे घ्राणे हिरण्यशकलं क्षिपेत् ॥ 5.21 ॥  
अग्निहोत्रोपकरणं गात्रेशेषं प्रविन्यसेत् ।  
असौ स्वर्गाय लोकाय स्वाहेति च घृताहुतीः ॥ 5.22 ॥  
दद्यात् पुत्रोऽथवा भ्राता ह्यन्ये वापि स्वधर्म्मणः ।  
यथा दहनसंस्कारस्तथा कार्य्यं विचक्षणैः ॥ 5.23 ॥  
ईदृशन्तु विधिं कुर्य्याद्‌ब्र्हमलोके गतिर्ध्रुवम् ।  
ये दहन्ति द्विजास्तन्तु ते यान्ति परमां गतिम् ॥ 5.24 ॥  
अन्यथा कुर्वते किंचिदात्मबुद्धिप्रबोधिताः।  
भवन्त्यल्पायुषस्ते वै पतन्ति नरके ध्रुवम् ॥ 5.25 ॥  
इति पाराशरे धर्म्मशास्त्रे पंचमोऽध्यायः ॥ 5 ॥


  षष्ठोऽध्यायः ।

अतपरं प्रवक्ष्यामि प्राणिहत्यासु निष्कृतिम् ।  
पराशरेण पूर्वोक्तं मन्वर्थेऽपि च विस्तृताम् ॥ 6.1 ॥  
हंससारसक्रौंचांश्च चक्रवाकं सकुक्कुटम् ।  
जालपादांश्च शरभमहोरात्रेण शुध्यति ॥ 6.2 ॥  
बलाकाटिठ्ठिभानांच शुकपारावतादिनाम् ।  
आटिनांच बकानांच शुध्यते नक्तभोजनात् ॥ 6.3 ॥  
भासकाककपोतानां सारीतित्ति रिघातकः ।  
अन्तर्जले उभे सन्ध्ये प्राणायामेन शुध्यति ॥ 6.4 ॥  
गृध्रश्येनशिखिग्राहचाषोलूकनिपातने ।  
अपक्वाशी दिनं तिष्ठेत् त्रिकालं मारूताशनः ॥ 6.5 ॥  
वल्गुणीचटकानांच कोकिलाखञ्जरीटकान् ।  
लावकान् रक्तपादांश्च शुध्यन्ते नक्तभोजनात् ॥ 6.6 ॥  
कारणडवचकोरणां पिङ्गलाकुररस्य च ।  
भरद्वाजनिहन्ता च शुध्यते शिवपूजनात् ॥ 6.7 ॥  
भेरूण्डश्येनमासंच पारावतकपिञ्चलान् ।  
पक्षिणामेव सर्वेषामहोरात्रेण शुध्यति ॥ 6.8 ॥  
हत्वा नकुलमार्ज्जारसर्पाजगरड़ण्डुभान् ।  
कृशरं भोजयेद्विप्रान् लौहदण्डंच दक्षिणाम् ॥ 6.9 ॥  
शल्लकीशशकागोधामत्स्यकूर्म्माभिपातने ।  
वृन्ताकफलभोक्ता च ह्यहोरात्रेण शुध्यति ॥ 6.10 ॥  
वृकजम्बुकऋक्षाणां तरक्षूणांच घातने ।  
तिलप्रस्थं द्विजे दद्याद्वायुभक्षो दिनत्रयम ॥ 6.11 ॥  
बजगवयतुरङ्गानां महिषोष्ट्रनिपातने ।  
शुध्यते सपरात्रेण विप्राणां तर्पणेन च ॥ 6.12 ॥  
मृगं रूरूं वराहंच अज्ञानाद्‌यस्तु घातयेत् ।  
अफालकृष्टमश्रीयादहोरात्रेण शुध्यति ॥ 6.13 ॥  
एवं चतुष्पदानांच सर्वेषां वनचारिणाम् ।  
अहोरात्रोषितस्तिष्ठेज्जयत् वै जातवेदसम् ॥ 6.14 ॥  
शिल्पिनं कारूकं शूद्रं स्त्रियं वा यस्तु घातयेत् ।  
प्राजापत्यद्वयं कुर्य्याद् वृषैकादश दक्षिणा ॥ 6.15 ॥  
वैश्यं वा क्षत्रियं वापि निर्द्दोषमभिघातयेत् ।  
सोऽतिकृच्छ्रद्वयं कुर्य्याद्गोविंशदक्षिणां ददेत् ॥ 6.16 ॥  
वैश्यं शूद्रं क्रियासक्तं विकर्म्मस्थं द्विजोत्तमम् ।  
हत्वा चान्द्रायणं कुर्य्याद्दद्याद्गोत्रिं शदक्षिणाम् ॥ 6.17 ॥  
क्षत्रियेणापि वैश्येन शूद्रेणैवेतरेण वा ।  
चण्डालवघसम्प्राप्तः कृच्छ्रार्द्धेन विशुध्यति ॥ 6.18 ॥  
चौरः श्वपाकचाण्डाला विप्रेणापि हता यदि ।  
अहोरात्रोपवासेन प्राणायामेन शुध्यति ॥ 6.19 ॥  
श्वपाकं वापि चाण्डालं विप्रः सम्भाषते यदि ।  
द्विजसम्भाषणं कुर्य्याद्गायत्रीं वा सकृज्जपेत् ॥ 6.20 ॥  
चाण्डालैः सह सुप्तन्तु त्रिरात्रमुपवासयेत् ।  
चाण्डालैकपथं गत्वा गायत्रीस्मरणाच्छुचिः ॥ 6.21 ॥  
चण्डालदर्शनेनैष आदित्यमवलोकयेत ।  
चण्डालस्पर्शने चैव सचेलं स्नानमाचरेत् ॥ 6.22 ॥  
चण्डालखातवापीषु पीत्वा सलिलमग्रजः ।  
अज्ञानाच्चैव नक्तेन त्वहोरात्रेण शुध्यति ॥ 6.23 ॥  
चण्डालभाण्डसंस्पृष्टं षीत्वा कूपगतं जलम् ।  
गोमूत्रयावकाहारस्त्रिरात्रच्छुद्धिमाप्नुयात् ॥ 6.24 ॥  
चण्डालोदकभाण्डे तु अज्ञानात् पिवते जलम् ।  
तत्क्षणात् क्षिपते यस्तु प्राजापत्यं समाचरेत् ॥ 6.25 ॥  
यदि न क्षिपते तोयं शरीरे यस्य जीर्य्यति ।  
प्रजापत्यं न दातव्यं कृच्छ्रं सान्तपनं चरेत् ॥ 6.26 ॥  
चरेत् सान्तपनं विप्रः प्राजापत्यन्तु क्षत्रियः ।  
तदर्द्धन्तु चरेद्वैश्यः पादं शूद्रस्य दापयेत् ॥ 6.27 ॥  
भाण्डस्थमन्त्यजनान्तु जलं दधि पयः पिवेत् ।  
ब्राह्मणः क्षत्रियो वैश्वः शूद्रश्चैव प्रमादतः ॥ 6.28 ॥  
ब्रह्मकूर्च्चापवासेन द्विजातीनान्तु निष्कृतिः ।  
शूद्रस्य चोपवासेन तथा दानेन शक्तितः ॥ 6.29 ॥  
ब्राह्मणो ज्ञानतो भूङ्‌क्ते चण्डाल्लान्नं कदाचन ।  
गोमुत्रयावकाहाराद्दशरात्रेण शुध्यति ॥ 6.30 ॥  
एकैकं ग्रासमश्रीयाद्गोमूत्रयावकस्य च ।  
दशाहं नियमस्थस्य व्रतं तत्र विनिर्द्दिशेत् ॥ 6.31 ॥  
अविज्ञातश्च चण्डालः सन्तिष्ठेत् तस्य वेश्मनि ।  
विज्ञाते तूपसत्र्यस्य द्विजाः कुर्वन्त्यनुग्रहम् ॥ 6.32 ॥  
ऋषिवक्ताच्छ्रता धर्म्मास्त्रायन्ते वेदपावनाः ।  
पतन्तमुद्धरेयुस्ते धर्म्मज्ञं पांपसङ्कटात् ॥ 6.33 ॥  
दध्ना च सर्पिषा चैव क्षीरगोमूत्रयावकम् ।  
भुञ्जीत सह सर्वैश्च त्रिसन्ध्यमवगाहनम् ॥ 6.34 ॥  
त्र्यहं भुञ्जीत दध्ना च त्र्यहं भुञ्जीत सर्पिषा ।  
त्र्यहं क्षीरेण भुञ्जीत एकैकेन दिनत्रयम् ॥ 6.35 ॥  
भावदुष्टं न भुञ्जीयान्नोच्छिष्टं कृमिदूषितम् ।  
त्रिपलं दधिदुद्धस्य पलमेकन्तु सर्पिषः ॥ 6.36 ॥  
भस्मनातु भवेच्छ्रुद्धिरूभयोस्ताम्रकांस्ययोः ।  
जलशौचेन वस्त्राणां परित्यागेन मृन्मयम् ॥ 6.37 ॥  
कुसुम्भगुड़कार्पासलवणं तैलसर्पिषी ।  
द्वारे कृत्वा तु धान्यानि गृहे दद्याद्धुताशनम् ॥ 6.38 ॥  
एवं शुद्धस्ततः पश्चात् कुर्य्याद्‌ब्राह्मणभोजनम् ।  
त्रिंशतं गा वृषञ्चैकं दद्याद्विग्रेषु दक्षिणाम् ॥ 6.39 ॥  
पुनर्लेपनया तेन होमजप्येन शुध्यति ।  
आधारेण च विप्राणां भूमिदोषो न विद्यते ॥ 6.40 ॥  
रजकी चर्म्मकारी च लुव्धकस्य च पुक्कसी ।  
चातुर्वर्ण्यगृहे यस्य ह्यज्ञानादधितिष्ठति ॥ 6.41 ॥  
ज्ञात्वा तु निष्कुतिं कुर्य्यात् पूर्वोक्तस्यार्द्धमेव च ।  
गृहदाहं न कुर्वीताप्यन्यत् सर्वञ्च कारयेत् ॥ 6.42 ॥  
गृहस्याभ्यन्तरे गच्छेच्चाण्डालो यस्य कस्यचित् ।  
तस्माद्‌गृहाद्विनिः सृत्य गृहभाण्डानि वर्ज्जयेत् ॥ 6.43 ॥  
रसपूर्णन्तु यद्भाण्डं न त्यजेच्च कदाचन ।  
गोरसेन तु सन्मिश्रैर्ज्जलैः प्रोक्षेत् समन्ततः ॥ 6.44 ॥  
ब्राह्मणस्य व्रणद्वारे पूयशोनितसम्भवे ।  
कृमिरूत्पद्यते यस्य प्रायश्चित्तं कथं भवेत् ॥ 6.45 ॥  
गवां मूत्रपुरीषेण दध्ना भीरेण सर्पिषा ।  
त्रहं स्नाता च पीत्वा च कृमिदुष्टः शुचिर्भवेत् ॥ 6.46 ॥  
क्षत्रियोऽपि सुवर्णस्य पञ्चमाषान् प्रदापयेत् ।  
गोदक्षिनान्तु वैश्यस्याप्युपवासं विनिर्द्दिशेत् ॥ 6.47 ॥  
शूद्राणां नोषवासः स्याच्छूद्रो दानेन शुध्यति ।  
ब्राह्मणांस्तु नमष्कृत्य पञ्चगव्येन शुध्यति ॥ 6.48 ॥  
अच्छिद्रमिति यद्वाक्यं यजन्ति क्षितिदेवताः ।  
प्रणम्य शिरसा धार्य्यमग्निष्टोमफलं हि तत् ॥ 6.49 ॥  
व्याधिव्यसनिनिश्रान्ते दुर्भिक्ष डामरे तथा ।  
उपवासो व्रतो होमो द्विजसम्पादितानि वा ॥ 6.50 ॥  
अथवा ब्राह्मणास्तुष्टाः स्वयं कुर्वन्त्यनुग्रहम् ।  
सर्वधर्म्ममवाप्नोति द्विजैः संवर्द्धितापि वा ॥ 6.51 ॥  
दुर्बलेऽनुग्रहः कार्य्यस्तथा वै वालवृद्धयोः ।  
अतोऽन्यथा भवेद्दोषस्तस्मान्नानुग्रहः स्मृतः ॥ 6.52 ॥  
स्नेहाद्वा यदि वा लोभाद्धयादज्ञानतोऽपि वा ।  
कुर्वन्त्यनुग्रहं ये वै तत्पापं तेषु गच्छति ॥ 6.53 ॥  
शरीरस्यात्यये प्राप्ते वदन्ति नियमन्तु ये ।  
महत्‌कार्य्योपरोधेन न स्वस्थस्य कदाचन ॥ 6.54 ॥  
स्वस्थस्य मूढ़ा कुर्वन्ति नियमन्तु वदन्ति ये ।  
ते तस्य विघ्नकर्त्तारः पतन्ति नरकेऽशुचौ ॥ 6.55 ॥  
स एव नियमस्त्याज्यो ब्राह्मणं योऽवमन्यते ।  
वृथा तस्योपवासः स्यान्न स पुण्येन युज्यते ॥ 6.56 ॥  
स एव नियमो ग्राह्यो यं यं कोऽपि वदेद्द्विजः ।  
कुर्य्याद्वाक्यं द्विजानाञ्च अकुर्वन् ब्रह्महा भवेत् ॥ 6.57 ॥  
उपवासो व्रतञ्चैव स्नानं तीर्थं जापस्तपः ।  
विप्रैः सम्पादितं यस्य सम्पन्नं तस्य तद्भवेत् ॥ 6.58 ॥  
व्रतच्छिद्रं तपश्छिद्रं यच्छिद्रं यज्ञकर्म्मणि ।  
सर्व भवति निश्छिद्रं ब्राह्मणैरूपपादितम् ॥ 6.59 ॥  
ब्राह्मणा जङ्गमं तीर्थं निर्ज्जनं सर्वकामदम् ।  
तेषां वाक्योदकेनैव शुध्यन्ति मलिना जनाः ॥ 6.60 ॥  
ब्राह्मणा यानि भाषन्ते भाषन्ते तानि देवताः ।  
सर्वदेवमया विप्रा न तद्वचनमन्यथा ॥ 6.61 ॥  
अन्नाद्ये कीटसंयुक्ते मक्षिकाकीटदूषिते ।  
अन्तरा संस्पृशेच्चापस्तदन्नं भस्मना स्पृशेत् ॥ 6.62 ॥  
भुञ्जानो हि यदा विप्रः पादं हस्तेन संस्पृशेत् ।  
उच्छिष्टं हि स वै भुङ्‌क्ते योभुङ्‌क्ते मुक्तभाजने ॥ 6.63 ॥  
पादुकास्थो न भुञ्जीत पर्य्यङ्के संस्थितोऽपि वा ।  
शुना चाण्डालदृष्टो वा भोजनं परिवर्ज्जयेत् ॥ 6.64 ॥  
पक्वान्नञ्च निषिद्धं यदन्नशुद्धिं तथैव च ।  
यथा पराशरेणोक्तं तथैवाहं वदामिवः ॥ 6.65 ॥  
मितं द्रोणाढ़कस्यान्नं काकश्वानोपघातितम् ।  
केनैतच्छुध्यते चान्नं ब्राह्मणेभ्यो निवेदयेत् ॥ 6.66 ॥  
काकश्वानावलीढ़न्तु द्रोणान्नं न परित्यजेत् ।  
वेदवेदाङ्गविद्विप्रैर्धर्म्मशास्त्रानुपालकैः ॥ 6.67 ॥  
प्रस्थो द्वात्रिं शतिद्रोणः स्मृतो द्विप्रस्थ आढ़कः ।  
ततो द्रोणाढ़कस्यान्नं श्रुतिस्मृतिविदो विदुः ॥ 6.68 ॥  
काकश्वानावलीढ़न्तु गवाघ्रातं खरेण वा ।  
स्वल्पमन्नं त्यजेद्विप्रः शुद्धिर्द्रोणाढ़के भवेत् ॥ 6.69 ॥  
अन्नस्योद्धृत्य तन्मात्रं यच्च नोपहतं भवेत् ।  
सुवर्णोदकमभ्युक्ष्य हुताशेनैव तापयेत् ॥ 6.70 ॥  
हुताशनेन संस्पृष्टं सुवर्णसलिलेन च ।  
विप्राणां ब्रह्मघोषेण भौज्यं भवति तत्क्षणात् ॥ 6.71 ॥  
इति पाराशरे धर्म्मशास्त्रे षष्ठोऽध्यायः ॥ 6 ॥


  सप्तमोऽध्यायः ।

अथातो द्रव्यसंशुद्धिः पराशरवचो यथा ।  
दारवाणान्तु पात्राणां तक्षणाच्छुद्धिरिष्यते ॥ 7.1 ॥  
मार्ज्जनाद्यज्ञपात्राणां पाणिना यज्ञकर्म्मणि ।  
चामसानां ग्रहाणाञ्च शुद्धिः प्रक्षालनेन तु ॥ 7.2 ॥  
चरुणाञ्च स्रुवाणाञ्च सुद्धिरूष्णेन वारिणा ।  
भस्मना शुध्यते कांस्यं ताम्रा म्लेन शुध्यति ॥ 7.3 ॥  
रजसा शुध्यते नारी विकलं या न गच्छति ।  
नदी वेगेन शुध्येत लेपो यदि न दृश्यते ॥ 7.4 ॥  
वापीकूपतड़ागेषु दूषितेषु कथंचन ।  
उद्धृत्य वै घटशतं पंचगव्येन शुध्यति ॥ 7.5 ॥  
अष्टवर्षा भवेद्‌गौरी नववर्षा तु रोहिणी ।  
दशवर्षा भवेत् कन्या अत ऊर्द्धं रजस्वला ॥ 7.6 ॥  
प्रप्ते तु द्वादशे वर्षे यः कन्यां न प्रयच्छति ।  
मासि मासि रजस्तस्याः पिवन्ति पितरः स्वयम् ॥ 7.7 ॥  
माता चैव पिता चैव ज्येष्ठो भ्राता तथैव च ।  
त्रयस्ते नरकं यान्ति दृष्ट्वा कन्यां रजस्वलाम् ॥ 7.8 ॥  
यस्तां समुद्वहेत् कन्यां ब्राह्मणोऽज्ञानमोहितः ।  
असम्भाष्योह्यपाङ्‌क्तेयः स विप्रो वृषलीपति ॥ 7.9 ॥  
यः करोत्येकरात्रेण वृषलीसेवनं द्विजः ।  
स भैक्षभुग्‌जपन्नित्यं त्रिभिर्वर्षैर्विशुध्यति ॥ 7.10 ॥  
अस्तं गते यदा सूर्य्ये चाण्डालं पतितं स्त्रियम् ।  
सूतिकां स्पृशतश्चैव कथं शुद्धिर्विधीयते ॥ 7.11 ॥  
जातवेदं सुवर्णञ्च सोममार्गं विलोक्य च ।  
ब्राह्मणानुगतश्चैव स्नानं कृत्वा विशुध्यति ॥ 7.12 ॥  
स्पृष्ट्वा रजस्वलान्योन्यं ब्राह्मणी ब्राह्मणी तथा ।  
तावत् तिष्ठेन्निराहारा त्रिरात्रेणैव शुध्यति ॥ 7.13 ॥  
स्पृष्ट्वा रजस्वलान्योन्यं ब्राह्मणी क्षत्रिया तथा ।  
अर्द्धकृच्छं चरेत् पूर्वा पादमेकमनन्तरा ॥ 7.14 ॥  
स्पष्ट्वा रजस्वलान्योन्यं ब्राह्मणी वैश्यजा तथा ।  
पादोनंचैव पूर्वायाः परायाः कृच्छ्रपादकम् ॥ 7.15 ॥  
स्पृष्ट्वा रजस्वलान्योन्यं ब्राह्मणी शूद्रजा तथा ।  
कृच्छ्रेण शुध्यते पूर्वा शूद्रा दानेन शुध्यति ॥ 7.16 ॥  
स्नाता रजस्वला या तु चतुर्थेऽहनि शुध्यति ।  
कुर्य्याद्रजोनिवृत्तौ तु दैवपित्र्यदिकर्म्मच ॥ 7.17 ॥  
रोगेण यद्रजः स्त्रीणामन्वहन्तु प्रवर्त्तते ।  
नाशुचिः सा ततस्तेन तत्‌स्याद्वै कारिकं मतम् ॥ 7.18 ॥  
प्रथमेऽहनि चाण्डाली द्वितीये ब्रह्मघातिनी ।  
तृतीये रजकी प्रोक्ता चतुर्थेऽहनि शुध्यति ॥ 7.19 ॥  
आतुरे स्नान उत्‌पन्ने दशकृत्वो ह्यनातुरः ।  
स्नात्वा स्नात्वास्पुसेदेनं ततः शुध्येत्‌स आतूरः ॥ 7.20 ॥  
उच्चिष्टोच्छिष्टसंस्पृष्टः शुना शूद्रेन वा द्विजः ।  
उपोष्य रजनीमेकं पंचगव्येन शुध्यति ॥ 7.21 ॥  
अनुच्छिष्टेन शूद्रेन स्पर्शे स्नानं विधियते ।  
उच्छिष्टेन च संस्पृष्टः प्राजापत्यं समाचरेत् ॥ 7.22 ॥  
भस्मना शुध्यते कांस्यं सुरया यन्न लिप्यते ।  
सुरामात्रेण संस्पृष्टं शुध्यतेऽग्न्युपलेपनैः ॥ 7.23 ॥  
गवाघृतानि कांस्यानि श्वकाकोपहतानि च ।  
शुध्यन्ति दशभिः क्षारैः शूद्रोच्छिष्टानि यानि च ॥ 7.24 ॥  
गण्डूषं पादशौचंच कृत्वार्वै कांस्यभाजने ।  
यण्मासान् भुवि निक्षिप्य उद्धृत्य पुनराहरेत् ॥ 7.25 ॥  
आयसेष्वपमारेन सीसस्याग्नो विशोधनम् ।  
दन्तमस्थि तथा शृङ्गं रौप्यं सोवर्णभाजनम् ॥ 7.26 ॥  
मणिपाषानशङ्खाश्च एतान् प्रक्षालयेज्जलैः ।  
पाषाणे तु पुनर्घृष्टिरेषा शुद्धिरूदाहृता ॥ 7.27 ॥  
मृद्धाण्डदहनाच्छुद्धिर्धान्यानां मर्ज्जनादपि ॥ 7.28 ॥  
अद्बिस्तु प्रोक्षणं शौचं वहूनां धान्यवाससाम् ।  
प्रक्षालनेन त्वल्पानामद्भिः शौचं विधीयते ॥ 7.29 ॥  
वेणुवल्कलचीराणां क्षौमकार्पासवाससाम् ।  
और्णानां नेप्रपट्टानां जलाच्छौचं विधीयते ॥ 7.30 ॥  
तुलिकाद्युपधानानि पीतरक्ताम्बराणि च ।  
शोषयित्वार्कतापेन प्रोक्षयित्वा शुचिर्भवेत् ॥ 7.31 ॥  
मुञ्जोपस्करसूर्पाणां शाणस्य फलचर्म्मणाम् ।  
तृणकाष्ठादिरज्जुनामुदकप्रोक्षणं मतम् ॥ 7.32 ॥  
मार्ज्जारमक्षिकाकीट-पतङ्गकृमिदर्द्दुराः ।  
मेध्यामेध्यं स्पृशन्त्येव नोच्छिष्टान् मनुरव्रवीत ॥ 7.33 ॥  
भूर्मि स्पृष्ट्वागतं तोयं यश्चाप्यन्योन्यविप्रुषः ।  
भूक्तोच्छिष्टं तथा स्नेहं नोच्छिष्टं मनुरव्रवीत् ॥ 7.34 ॥  
ताम्वुलेक्षुफले चैव भुक्तस्ने हानुलेपने ।  
मधुपर्के च सोमे च नोच्छिष्टं मनुरव्रवीत् ॥ 7.35 ॥  
रथ्याकर्द्दमतोयानि नावः पन्यास्तृणानि च ।  
मरुतार्केण शुध्यन्ति पक्वेष्टकाचितानिच ॥ 7.36 ॥  
अदुष्टाः सन्तता धारा वातोद्धूताश्च रेणवः ।  
स्त्रियो वृद्धाश्च बालाश्च न दुष्यन्ति कदाचन ॥ 7.37 ॥  
क्षुते निष्टीवने चैव दन्तोच्छिष्टे तथानृते ।  
पतितानाञ्च सम्भाषे दक्षिणं श्रवणं स्पृशेत् ॥ 7.38 ॥  
अग्निरापश्च वेदाश्च सोमसूर्य्यानिलास्तथा ।  
एते सर्वेऽपि विप्राणां श्रोत्रे तिष्ठन्ति दक्षिणे ॥ 7.39 ॥  
प्रभासादीनि तीर्थानि गङ्गाद्याः सरितस्तथा ।  
विप्रस्य दक्षिणे कर्णे सान्निध्यं मनुरव्रवीत् ॥ 7.40 ॥  
देशभङ्गे प्रवासे वा व्याधिषु व्यसनेष्वपि ।  
रक्षेदेव स्वदेहादि पश्चाद्धर्म्म समाचरेत् ॥ 7.41 ॥  
येन केन च धर्म्मेण मृदुना दारूणेन च ।  
उद्धरेद्दीनमात्मानं समर्थो धर्म्ममाचरेत् ॥ 7.42 ॥  
आपत्‌काले तु सम्प्राप्ते सौचाचारं न चिन्तयेत् ।  
स्वयं समुद्धरेत् पश्चात् स्वस्थो धर्म्मं समाचरेत् ॥ 7.43 ॥  
इति पाराशरे धर्म्मशास्त्रे सप्तमोऽध्यायः ॥ 7 ॥

 अष्टमोऽध्यायः ।

गवां बन्धनयोक्ते तु भवेन्मृत्युरकामतः ।  
अकामात् कृतपापस्य प्रायश्चित्तं कथं भवेत् ॥ 8.1 ॥  
वेदवेदाङ्गविदुषां धर्म्मशास्त्रं विजानताम् ।  
स्वकर्म्मरतविप्राणां स्वकं पापं निवेदयेत् ॥ 8.2 ॥  
अत ऊर्द्धं प्रवक्ष्यामि उपस्थानस्य लक्षणम् ।  
उपस्थितो हि न्यायेन व्रतादेशनमर्हति ॥ 8.3 ॥  
सद्यो निः संशये पापे न भुञ्जीतानुपस्थितः ।  
मुञ्जानो वर्द्धयेत् पापं पर्षद्‌यत्र न विद्यते ॥ 8.4 ॥  
संशये तु न भोक्तव्यं यावत् कार्य्यविनिश्चयः ।  
प्रमादश्च न कर्त्तव्यो यथैवासंशयस्तथा ॥ 8.5 ॥  
कृत्वा पापं न गूहेत गुह्यमानं विवर्द्धते ।  
स्वल्पं वाथ प्रभूतं वा धर्ममविद्भ्यो निवेदयेत् ॥ 8.6 ॥  
ते हि पापे कृते वेद्या हन्तारश्चैव पाप्मनाम् ।  
व्याधितस्य यथा वैद्या वुद्धिमन्तो रूजापहाः ॥ 8.7 ॥  
आयश्चित्ते समुत्पन्ने ह्नीमान् सत्यपरायणः ।  
मुहुरार्ज्जवसम्पन्नः शुद्धिं गच्छेत मानवः ॥ 8.8 ॥  
सचेलं वागयतः स्नात्वा क्लिन्नवासाः समाहितः ।  
क्षत्रियो वाथ वैश्यो वा ततः पर्षदमाव्रजेत् ॥ 8.9 ॥  
उपस्थाय ततः शीघ्रमार्त्तिमान् धरणीं व्रजेत् ।  
गात्रैश्च शिरसा चैव न च किंचिदुदाहरेत् ॥ 8.10 ॥  
सावित्र्याश्चापि गायत्र्याः सन्ध्योपास्त्यग्निकार्य्ययोः ।  
अज्ञानात् कृषिकर्त्तारो ब्राक्ष्मणा नामधारकाः ॥ 8.11 ॥  
अव्रतानाममन्त्राणआं जातिमात्रोपजीविनाम् ।  
सहस्रशः शमेतानां परिषत्त्वं न विद्यते ॥ 8.12 ॥  
यद्‌वदन्ति तमोमूढ़ा मूर्खा धर्म्ममतद्विदः ।  
तत् पापं शतधा भूत्वा तद्वक्तुरधिगच्छति ॥ 8.13 ॥  
अज्ञात्वा धर्म्मशास्त्राणि प्रायश्चित्तं ददाति यः ।  
प्रायश्चित्ती भवेत् पूतः किल्विषं परिषद्‌व्रजेत् ॥ 8.14 ॥  
चत्वारो वा त्रयो वापि यद्‌ब्रूर्वेदपारगाः ।  
स धर्म्म इति विज्ञेयो नेतरैस्तु सहस्रशः ॥ 8.15 ॥  
प्रमाणमार्गं मार्गन्तो ये धर्म्मं प्रवदन्ति वै ।  
तेषामुद्विजते पापं सम्भूतगुणवादिनाम् ॥ 8.16 ॥  
यथाश्मनि स्थितं तोयं मरूतार्केण शुध्यति ।  
एवं परिषादेदेशान्नाशयेदेव दुष्कृतम् ॥ 8.17 ॥  
नैव गच्छति कर्त्तारं नैव गच्छति पर्षदम् ।  
मारूताक्रादिसंयोगात् पापं नश्यति तोयवत् ॥ 8.18 ॥  
अनाहिताग्नयो येऽन्ये वेदवेदाङ्गपारगाः ।  
पञ्च त्रयो वा धर्म्मज्ञाः परिषत् सा प्रकीर्त्तिता ॥ 8.19 ॥  
मुनीनामात्मविद्यानां द्विजानां यज्ञयाजिनाम् ।  
वेदव्रतेषु स्नातानामेकोऽपि परिषद्भवेत् ॥ 8.20 ॥  
पञ्च पूर्वं मया प्रोक्तास्तेषाञ्चैव त्वसम्भवे ।  
स्ववृत्तिपरितुष्टा ये परिषत् सा प्रकीर्त्तिता ॥ 8.21 ॥  
अत ऊर्द्धन्तु ये विप्राः केवलं नामधारकाः ।  
परिषत्त्वं न तेषां वै सहस्रगुणितेष्वपि ॥ 8.22 ॥  
यथा काष्ठमयो हस्ती यथा चर्म्ममयो मृगः ।  
ब्राह्मणास्त्वनधीयानास्त्रयस्ते नामधारकाः ॥ 8.23 ॥  
ग्रामस्थानं यथा शून्यं यथा कूपस्तु निर्ज्जलः ।  
यथा हुतमनग्नौ च अमन्त्रो ब्राह्मणस्तथा ॥ 8.24 ॥  
यथा षण्ढोऽफलं स्त्रीषु यथा गौरुषराफला ।  
यथा चाज्ञेऽफलं दानं तथा विप्रोऽनृचोऽफलः ॥ 8.25 ॥  
चित्रं कर्म्म यथानेकैरङ्गैरून्मील्यते शनैः ।  
ब्राह्मण्यमपि तद्वत् स्यात् संस्कारैर्विधिपूर्वकैः ॥ 8.26 ॥  
प्रायश्चित्तं प्रयच्छन्ति ये द्विजा नामधारकाः ।  
ते द्विजाः पापकर्म्माणः समेता नरकं यथुः ॥ 8.27 ॥  
ये पठन्ति द्विजा वेदं पञ्चयज्ञरताश्च ये ।  
त्रैलोक्यं धारयन्त्येते पञ्चेन्द्रियरताश्रयाः ॥ 8.28 ॥  
सम्प्रणीतः श्मशानेषु दीप्तोऽग्निः सर्वभक्षकः ।  
तर्थैव ज्ञानवान् विप्रः सर्वभक्षश्च दैवतम् ॥ 8.29 ॥  
अमेध्यानि च सर्वाणि प्रक्षिपन्त्युदके यथा ।  
तथैव किल्विषं सर्वं प्रक्षेप्तव्यं द्विजेऽमले ॥ 8.30 ॥  
गायत्रीरहितो विप्रः शूद्रादप्यशुचिर्मवेत् ।  
गायत्रीब्रह्मतत्त्वज्ञाः सम्पूज्यन्ते द्विजोत्तमाः ॥ 8.31 ॥  
धुः शीलोऽपि द्विजः पूज्यो न शूद्रो विजितेन्द्रियः ।  
कः परित्यज्य दुष्टां गां दुहेच्छीलवतों खरीम् ॥ 8.32 ॥  
धर्म्मशास्त्ररथारुढ़ा वेदखड़्‌घधरा द्विजाः ।  
क्रीड़ार्थमपि यद्‌ब्रूयुः स धर्म्म परमः स्मृतः ॥ 8.33 ॥  
चातुर्वेद्योऽविकल्पी च अङ्गविद्धर्म्मपाठकः ।  
प्रपञ्चाश्रमिणो मुख्याः परिषत् स्युर्दशावराः ॥ 8.34 ॥  
राज्ञाञ्चानुमते चैव प्रायश्चित्तं द्विजो वदेत् ।  
स्वयमेव न वक्तव्या प्रायश्चित्तस्य निष्कृतिः ॥ 8.35 ॥  
ब्राह्मणांश्च व्यतिक्रम्य राजा यत्‌ कर्त्तुमिच्छति ।  
तत् पापं शतधा भूत्वा राजानमुपगच्छति ॥ 8.36 ॥  
प्रायश्चित्तं सदा दद्याद्देवतायतनाग्रतः ।  
आत्मानं पावयेत् पश्चाज्जपन्‌ वैवेदमातरम् ॥ 8.37 ॥  
सशिखं वपनं कृत्वा तिसन्ध्यमवगाहनम् ।  
गवां गोष्ठे वसेद्रात्रो दिवा ताः समनुव्रजेत् ॥ 8.38 ॥  
उष्णे वर्षिति शीते वा मारुते वाति वा भृशम् ।  
न कुर्वीतात्मनस्त्राणं गोरकृत्वा तु शक्त्वितः ॥ 8.39 ॥  
आत्मनो यदि वान्येषां गृहे क्षेत्रऽथवा खले ।  
भक्षयन्तों न कथयेत् पिवन्तंचैव वत्‌सकम् ॥ 8.40 ॥  
पिवन्तीषु पिवेत् तोयं संविशन्तीषु संविशेत् ।  
पतितां पङ्कमग्नां वा सर्वप्राणैः समुद्धरेत् ॥ 8.41 ॥  
ब्राह्मणार्थे गवार्थे वा यस्तु प्राणान् परित्यजेत् ।  
मुच्यते ब्रह्महत्याद्यैगोप्ता गोब्राह्मणस्य च ॥ 8.42 ॥  
गोबधस्यानुरुपेण प्राजापत्यं विनिर्द्दिशेत् ।  
प्राजापत्यन्तु यत् कृच्छ्रं विभजेत् तच्चतुर्विधम् ॥ 8.43 ॥  
एकाहमेवभक्ताशी एकाहं नक्तभोजनः ।  
अयाचिताश्येकमहरेकाहं मारुताशनः ॥ 8.44 ॥  
दिनद्वयंचैकभक्तो द्विदिनं नक्तभोजनः ।  
दिनद्वयमयाचीस्यात् त्रिदिनं मारूताशनः ॥ 8.45 ॥  
त्रिदिनंचैकभक्ताशी त्रिदिनं नक्तभोजनः ।  
दिनत्रयमयाची स्यात् त्रिदिनं मारूताशनः ॥ 8.46 ॥  
चतुरहन्तेकभक्ताशी चतुरहं नक्तभोजनः ।  
चतुर्द्दिनमवाची स्ताच्चतुरहं मारुताशनः ॥ 8.47 ॥  
प्रायश्चित्ते ततश्चीर्णे कुर्य्याद्‌ब्राह्मणभोजनम् ।  
विप्राय दक्षिणां दद्यात् पवित्राणि जपेद्विजः ।  
ब्राह्मणान् भीजयित्वा तु गोघ्नः शुद्धो न संशयः ॥ 8.48 ॥  
इति पाराशरे धर्म्मशास्त्रे अष्टमोऽध्यायः ॥ 8 ॥

 नवमोऽध्यायः ।

गवां संरक्षणार्थाय न दुष्येद्रोधबन्धयोः ।  
तद्वधन्तु न तत् विद्यात् कामाकामकृतं तथा ॥ 9.1 ॥  
अंगुष्ठमात्रः स्थूलो वा बाहुमात्रः प्रमाणतः ।  
आर्द्रस्तु सपलाशश्च दण्ड इत्यभिधीयते ॥ 9.2 ॥  
दण्डादूर्द्धं यदन्येन प्रहरेद्बा निपातयेत् ।  
प्रायश्चित्तं चरेत् प्रोक्तं द्विगुणं गोव्रतंचरेत् ॥ 9.3 ॥  
रोधबन्धनयोक्ताणि घातनंच चतुर्विधम् ।  
एकपादं चरेद्रीधे द्विपादं बन्धने चरेत् ॥ 9.4 ॥  
योक्तेषु पादहीनं स्याच्चरेत् सर्वं निपातने ।  
गोचरे च गृहे वापि दुर्गेष्वपि समेष्वपि ॥ 9.5 ॥  
नदीष्वपि समुद्रेषु खातेऽप्यथ दरीमुखे ।  
दग्धदेशे स्थिताः गावस्तम्भनाद्रोध उच्यते ॥ 9.6 ॥  
योक्तडामकडोरैश्च घण्ढाभरणभुषणेः ।  
गृहे वापि वने वापि वद्धा स्याद्गौर्भृता यदि ॥ 9.7 ॥  
तदेव बन्धनं विद्यात् कामाकामकृतं च यत् ।  
मृलेखे शकटे पङ्‌क्तौ भारे वा पौड़ितो नरैः ॥ 9.8 ॥  
गोपतिर्मृत्युमाप्नोति योक्तो भवति तद्वधः ।  
मत्तः प्रमत्त उन्मत्तश्चेतनो वाप्यचेतनः ॥ 9.9 ॥  
कामाकामकृतक्रोधो दण्डैर्हन्यादथोपलैः ।  
प्रहता वा मृता वापि तद्धि हेतुर्निपातने ॥ 9.10 ॥  
मूर्च्छितः पतितो वापि दण्डेनाभिहतः स तु ।  
उत्थितस्तु यदा गच्छेत् पञ्च सप्त दशैव वा ॥ 9.11 ॥  
ग्रासं वा यदि गृह्णीयात्तीयं वापि पिवेद्यदि ।  
पूर्वव्याध्युमृष्टन्दश्चेत् प्रायश्चित्तं न विद्यते ॥ 9.12 ॥  
पिण्डस्थे पादमेकस्तु द्वौ पादौ गर्भसन्मिते ।  
पादोनं व्रतमूद्दिष्टं हत्वा गर्ममचेतनम् ॥ 9.13 ॥  
पादेऽह्गरोमपवनं द्विपादे श्मश्रुणोऽपि च ।  
त्रिपादे तु शिखावर्ज्जं सशिशन्तु निपातने ॥ 9.14 ॥  
पादे वस्त्रयुगं चैव द्विपादे कांस्यभाजनम् ।  
पादोने गोवृषं दद्याच्चतुर्थे गोद्वयं स्मृतम् ॥ 9.15 ॥  
निष्पन्नसर्वगात्रन्तु दृश्यते वा सचेतन्म् ।  
अङ्गप्रत्यङ्गसम्पन्ने द्विगुणं मोव्रतं चरेत् ॥ 9.16 ॥  
पा षाणेनैव दण्डेन मावो येनाभिघातितः ।  
शृङ्गभह्गे चरेत् पादं द्वौ पाद्वौ तेन घातने ॥ 9.17 ॥  
लाङ्गुले कृच्छ्रपादन्तु द्वौ पादावस्तिभञ्जने ।  
त्रिपादंचैव कर्णे तु चरेत् सर्वं निपातने ॥ 9.18 ॥  
शृङ्गभङ्गेऽस्थिभङ्गेच कटिभङ्गे तथैव च ।  
यदि जीवति षण्मासान् प्रायश्चित्तं न विद्यते ॥ 9.19 ॥  
व्रणभङ्गे च कर्त्तव्यः स्नेहाभ्यङ्गस्तु पाणिना ।  
यवसश्चापहर्त्तव्यो यावद्‌दृढ़वलो भवेत् ॥ 9.20 ॥  
यावत् सम्पूर्णसर्वाङ्गस्तावत् तं पोषयेन्नरः ।  
गोरुपं ब्राह्मणस्याग्रे नमस्कृत्य विवर्ज्जयेत् ॥ 9.21 ॥  
यद्यसम्पूर्णसर्वाङ्गो हीनदेहो भवेत् तदा ।  
गोघातकस्य तस्यार्द्धं प्रायश्चित्तं विनिर्द्दिशेत् ॥ 9.22 ॥  
काष्ठलोष्ट्रकपाषाणैः शस्त्रेणैवोद्धृतो बलात् ।  
व्यापादयति यो गान्तु तस्य शुद्धिं विनिर्द्दिशेत् ॥ 9.23 ॥  
चरेत् सान्तपनं काष्ठे प्राजापत्यन्तु लोष्ट्रके ।  
तप्तकृच्छ्रन्तु पाषाणे शस्त्रे चैवातिकृच्छ्रकम् ॥ 9.24 ॥  
पञ्च सान्तपने गावः प्राजापत्ये तथा त्रयः ।  
तप्तकृच्छ्रे भवन्त्यष्टावतिकृच्छ्रे त्रयोदश ॥ 9.25 ॥  
प्रमापणे प्राणभृतां दद्यात् तत्‌प्रतिरुपकम् ।  
तस्यानुरुपं मूल्यं वा दद्यादित्यव्रवीन्मनुः ॥ 9.26 ॥  
अन्यत्राङ्घनलक्ष्मभ्यां वहने दोहने तथा ।  
सायं संयमनार्थन्तु न दुष्येद्रोधवन्धयोः ॥ 9.27 ॥  
अतिदाहेऽतिवाहे च नासिकाभेदने तथा ।  
नदीपर्वतसञ्चारे प्रायश्चित्तं विनिर्द्दिशेत् ॥ 9.28 ॥  
अतिदाहे चरेत् पादं द्वौ पादौ वाहने चरेत् ।  
नासिके पादहीनन्तु चरेत् सर्वं निपातने ॥ 9.29 ॥  
दहनाच्च विपद्येत अवद्धो वापि यन्त्रितः ।  
उक्तं पराशरेणैव ह्येकपादं यथाविधि ॥ 9.30 ॥  
रोधबन्धनयोक्तञ्च भारप्रहरणं तथा ।  
दुर्गप्रेरणयोक्तञ्च निमित्तानि वधस्य षट्‌ ॥ 9.31 ॥  
बन्धपाशसुगुप्ताङ्गो म्रियते यदि गोपशुः ।  
भवने तस्य नाशस्य पापे कृच्छ्रार्द्धमर्हति ॥ 9.32 ॥  
न नारिकेलैर्न च शालवालैर्न चापि मौञ्जैर्न च बन्धनशृङ्खलैः ।  
एतैस्तु गावो न निबन्धनौया बद्धास्तु तिष्ठैत् परशुं गृहीत्वा ॥ 9.33 ॥  
कुशैः काशैश्च बध्नीयाद्गोपशुं दक्षिणामुखम् ।  
पाशलग्नाग्निदग्धेषु प्रायश्चित्तं न विद्यते ॥ 9.34 ॥  
यदि तत्र भवेत् काण्डं प्रायश्चित्तं कथं भवेत् ।  
जपित्वा पावनीं देवीं मुच्यते तत्र किल्विषात् ॥ 9.35 ॥  
प्रेरयन् कूपवापीषु वृक्षछेदेषु पातयन् ।  
गवाशनेषु विक्रीणं स्ततः प्राप्नोति गोवधम् ॥ 9.36 ॥  
आराधितस्त यः कश्चिद्भिन्नकक्षो यदा भवेत् ।  
श्रवणं हृदयं भिन्नं मग्नो वा कूपसङ्कटे ॥ 9.37 ॥  
कुपाद्युत्‌क्रमणे चैव भग्नो वा ग्रीवपादयोः ।  
स एव म्रियते तत्र त्रीन् पादांस्तु समाचरेत् ॥ 9.38 ॥  
कूपखाते तटीवन्धे नदीवन्धे प्रपासु च ।  
पानीयेषु विपन्नानां प्रायश्चित्तं न विद्यते ॥ 9.39 ॥  
कूपखाते तटीखाते दीर्घखाते तथैव च ।  
अध्येषु धर्म्मखातेषु प्रायश्चित्तं न विद्यते ॥ 9.40 ॥  
वेश्मद्वारे निवासेषु यो नरः खातमिच्छति ।  
स्वकार्य्यगृहकातेषु प्रायश्चित्तं विनिर्द्दिशेत् ॥ 9.41 ॥  
निशि वन्धनिरूद्धेषु सर्पव्याघ्रहतेषु च ।  
अग्निविद्युद्विपन्नानां प्रायश्चित्तं न विद्यते ॥ 9.42 ॥  
ग्रामधाते शरौघेण वेश्मवन्‌घनिपातने ।  
अतिवृष्टिहतानाञ्च प्रायश्चित्तं न विद्यते ॥ 9.43 ॥  
संग्रामे प्रहतानाञ्चये दग्धा वेश्मकेषु च ।  
दावाग्निग्रामघाते वा प्रायश्चित्तं न विद्यते ॥ 9.44 ॥  
यन्त्रिता गौश्चिकित्‌सार्थं मूढ़गर्भविमोचने ।  
यत्नेकृते विपद्यते प्रायश्चित्तं न विद्यते ॥ 9.45 ॥  
व्यापन्नानां बहूनाञ्च वन्‌धरे रोधनेऽपि वा ।  
भिषङ्मिथ्यापचारे च प्रायश्चित्तं विनिर्द्दिशेत् ॥ 9.46 ॥  
गोवृषाणां विपत्तौ च यावन्तः प्रेक्षका जनाः ।  
न वारयन्ति तां तेषां सर्वेषां पातकं भवेत् ॥ 9.47 ॥  
एको हतो यैर्बहुभिः समेतैर्न ज्ञायते यस्य हतोऽभिधानात् ।  
दिव्येन तेषामुपलभ्य हन्ता निवर्त्तनीयो नृपसन्नियुक्तैः ॥ 9.48 ॥  
एका चेद्वहुभिः कापि दैवाद्व्यपादिता भवेत् ।  
पादं पादञ्च हत्यायाश्चरेयुस्ते पृथक् पृथक् ॥ 9.49 ॥  
हतेषु रूधिरं दृश्यंव्याधिग्रस्थं कृशो भवेत् ।  
नाना भवति दृष्टेषु एवमन्वेषणं भवेत् ॥ 9.50 ॥  
मनुना चैवमेकेन सर्वशास्त्राणि जानता ।  
प्रायश्चित्तन्तु तेनोक्तं गोषु चान्द्रायणं चरेत् ॥ 9.51 ॥  
केशानां रक्षणार्थाय द्विगुणं गोव्रतं चरेत् ।  
द्विगुणे व्रत आदिष्ठे दक्षिणा द्विगुणा भवेत् ॥ 9.52 ॥  
राजा वा राजपुत्रो वा ब्राह्मणो वा बहुश्रुतः ।  
अकृत्वा वपनं तस्य प्रायश्चित्तं विनिर्द्दिशेत् ॥ 9.53 ॥  
यस्य न द्विगुणं दानं केशश्च परिरक्षितः ।  
तत् पापं तस्य तिष्ठेत बक्ता च नरकं व्रजेत् ॥ 9.54 ॥  
यत् किञ्चित् क्रियते पापं सर्वं केशेषु तिष्ठति ।  
सर्वान् केशान् समुद्धृत्य च्छेदयेदंगुलिद्वयम् ॥ 9.55 ॥  
एवं नारीकुमारीणां शिरसोमुण्डनं स्मृतम् ।  
न स्त्रियाः केशवपनं न दुरे शयनाशनम् ॥ 9.56 ॥  
न च गोष्ठे वसेद्रात्रौ न दिवा गा अनुव्रजेत् ।  
नदीषु सङ्गमे चैव अरण्येषु विशेषतः ॥ 9.57 ॥  
न स्त्रीणामजिनं व्यासो व्रतमेवं समाचरेत् ।  
त्रिसन्ध्यं स्नानमित्युक्तं सुराणामर्च्चनं तथा ॥ 9.58 ॥  
बन्धुमध्ये व्रतं तासां कृच्छ्रचान्द्रायणादिकम् ।  
गृहेषु नियतं तिष्ठेच्छुचिर्नियममाचरेत् ॥ 9.59 ॥  
इह यो गोवधं कृत्वा प्रच्छादयितुमिच्छति ।  
स याति नरकं घोरं कालसूत्रमसंशयम ॥ 9.60 ॥  
विमुक्तो नरकात् तस्मान्मर्त्त्यलोके प्रजायत ।  
क्लीवो दुःखी च कुष्ठी च सप्तजन्मानि वै नरः ॥ 9.61 ॥  
तस्मात् प्रकाशयेत् पापं स्वधर्म्मं सततं चरेत् ।  
स्त्रीवालभृत्यगोविप्रेष्वतिकोपं विवर्ज्जयेत् ॥ 9.62 ॥  
इति पाराशरे धर्म्मशास्त्रे नवमोऽध्यायः ॥ 9 ॥

दशमोऽध्यायः ।

चातुर्वणंस्य सर्वत्र हीयं प्रोक्ता तु निष्कृतिः ।  
अगम्यागमने चैव सुद्धौ चान्द्रायणं चरेत् ॥ 10.1 ॥  
एकैकं ह्नासयेत् पिण्डं कृष्णे शुक्ले च वर्द्धयेत् ।  
अमावस्यां न भुञ्जीत एष चन्द्रायणो विधिः ॥ 10.2 ॥  
कुक्कुठाण्डप्रमानन्तु ग्रासञ्च परिकल्पयेत् ।  
अन्यथाभावदुष्टस्य न धर्म्मो नैव शुध्यति ॥ 10.3 ॥  
प्रायश्चित्ते ततश्चीर्णे कुर्य्याद् ब्राह्मणभोजनम् ।  
गोद्वय वस्त्रयुग्मञ्च दद्याद्विप्रेषु दक्षिणाम् ॥ 10.4 ॥  
चाण्डालींच श्वपाकींचह्यभिगच्छति यो द्विजः ।  
त्रिरात्रमुपवासी स्याद्विप्राणामनुशासनात् ॥ 10.5 ॥  
सशिखं वपनं कुर्य्याद् प्राजापत्यत्रयं चरेत् ।  
ब्रह्मकूर्च्चं ततः कृत्वा कुर्व्याद्‌ब्राह्मणतर्पणम् ॥ 10.6 ॥  
गायत्रोच जपेन्नित्यं दद्याद्गोमिथुनद्वयम् ।  
विप्राय दक्षिणां दद्याच्छुद्धिमाप्नोत्यसंशयम् ॥ 10.7 ॥  
क्षत्रियोश्चापि वैश्यो वा चंडालीं गच्छते यदि ।  
प्राजापत्यद्वयं कुर्य्याद्दद्याद्गोमिथुनं तथा ॥ 10.8 ॥  
श्वपाकमथचंडालों शूद्रो वै यदि गच्छति ।  
प्राजापत्यं चरेत् कृच्छ्रं दद्याद्गोमिथुनं तथा ॥ 10.9 ॥  
मातरं यदि गच्छेत भगिनीं पूत्रिकां तथा ।  
एतास्तु मोहतो गत्वा त्रीन् कृच्छ्रांश्तु समाचरेत् ॥ 10.10 ॥  
चान्द्रायणत्रयं कुर्य्याच्छिश्रच्छेदेन शुध्यति ।  
मातृष्वसृगमे चैव आत्मभेदनिदर्शनम् ॥ 10.11 ॥  
अज्ञानात् तान्तु यो गच्छेत् कुर्य्याच्चान्द्रायणद्वयम् ।  
दशगोमिथुनं तद्याच्छुद्धिः पराशरोऽव्रवीत् ॥ 10.12 ॥  
पितृदारान् समारूह्य मातुराप्तांच भ्रातृजाम् ।  
गुरूपत्रीं स्नुषांचैव भ्रातृभार्य्यां तथैव च ॥ 10.13 ॥  
मातुलानीं सगोत्रांच प्राजापत्यत्रयं चरेत् ।  
गोद्वयं दक्षिणां दत्त्वा शुध्यते नात्र सर्वयः ॥ 10.14 ॥  
पशुवेश्यादि गमने महिष्युष्ट्रीकपीस्तथा ।  
खरीञ्च शुकरीं गत्वा प्राजापत्यं समाचरेत् ॥ 10.15 ॥  
गोगामी च त्रिरात्रेण गामेकं ब्राह्मणे ददत् ।  
महिष्युष्ट्रीखरीगामी त्वहोरात्रेण शुध्यति ॥ 10.16 ॥  
डामरे समरे वापि दुर्भिक्षे वा जनक्षये ।  
वन्दिग्रहे भयार्त्ते वा सदा स्वस्त्रीं निरीक्षयेत् ॥ 10.17 ॥  
चाण्डालैः सह सम्पर्कं या नारी कुरूते ततः ।  
विप्रान् दश वरान् गत्वा स्वकं दोषं प्रकाशयेत् ॥ 10.18 ॥  
आकण्ठसम्मिते कूपे गोमयोदककर्द्दमे ।  
तत्र स्थिता निराहारा त्वेकरात्रेण निष्क्रमेत् ॥ 10.19 ॥  
सशिखं वपनं कृत्वा भुञ्जीथाद्यावकौदनम् ।  
त्रिरात्रमुपवासित्वं ह्येकरात्रं जले वसेत् ॥ 10.20 ॥  
शङ्खपुष्पीलतामूलं पत्रञ्च कुसुमं फलम् ।  
सुवर्णं पंचगव्यञ्च क्वाथयित्वा पिवेज्जलम् ॥ 10.21 ॥  
एकभक्तं चरेत् पश्चाद्यावत् पुष्पवती भवेत् ।  
व्रतं चरति यद्यावत् तवात् संवसते वहिः ॥ 10.22 ॥  
प्रायश्चित्ते ततश्चीर्णे कुर्य्याद् ब्राह्मणभोजनम् ।  
गोद्वयं दक्षिणां दद्याच्छुर्द्धिः पराशरोऽव्रवीत् ॥ 10.23 ॥  
चातुर्वर्ण्यस्य नारीणां कृच्छ्रचान्द्रायणव्रतम् ।  
यथा भूमिस्तथा नारी तस्मात् तां न तू दूषयेत् ॥ 10.24 ॥  
बन्दिग्राहेण या भुक्ता हत्वा बद्धा वलाद्भयात् ।  
कृत्वा सान्तपनं कृच्छ्रं शुध्येत् पराशरोऽव्रवीत् ॥ 10.25 ॥  
सकृद्भुक्ता तु या नारी नेच्छन्ती पापकर्म्मभिः ।  
प्राजापत्येन शुध्येत ऋतुप्रस्रवणेन तु ॥ 10.26 ॥  
पतत्यर्द्धं शरीरस्य यस्य भार्य्या सुरां पिवेत् ।  
पतितार्द्धशरीरस्य निष्कृतिर्न विधीयते ॥ 10.27 ॥  
गायत्रीं जपमानस्तु कृच्छ्रं सान्तपनं चरेत् ॥ 10.28 ॥  
गोमूत्रं गोमयं क्षीरं दधि सर्पिः कुशोदकम् ।  
एकरात्रोपवासश्च कृच्छ्रं सान्तपनं स्मृतम् ॥ 10.29 ॥  
जारेण जनयेद्गर्भं गर्भे त्यक्ते मृते पतौ ।  
तां त्यजेदपरे राष्ट्रे पतितां पापकारिणीम् ॥ 10.30 ॥  
ब्राह्मणी तु यदा गच्छेत् परपुंसा समन्विता ।  
सा तु नष्टा वनिर्द्दिष्टा न तस्यागमनं पुनः ॥ 10.31 ॥  
कामाम्नोहाद्यदा गच्छेत् त्यक्त्वा वन्‌धुन् सूतान् पतिम् ।  
सा तु नष्टा परे लोके मानुषेषु विशेषतः ॥ 10.32 ॥  
दशमे तु दिने प्ताप्ते प्रायश्चित्तं न विद्यते ।  
दशाहं न त्यजेन्नारी त्यजेन्नष्टश्रुता तथा ॥ 10.33 ॥  
भर्त्ता चैव चरेत् कृच्छ्रं कृच्छ्रार्द्धञ्चैव बान्धवा ।  
तेषां भुक्त्वा च पीत्वा च अहोरात्रेण शुध्यति ॥ 10.34 ॥  
ब्राह्मणीतु यदा गच्छेत् परपुंसा विवर्ज्जिता ।  
गत्वा पुंसां शतं याति त्यजेयुस्तान्तु गोत्रिणः ॥ 10.35 ॥  
पुंसो यदि गृहं गच्छेत् तदशुद्धं गृहं भवेत् ।  
पितृमातृगृहं यच्च जारस्यैव तु तद्‌गृहम् ॥ 10.36 ॥  
उल्लिख्य तद्‌गृहं पश्चात् पंचगव्येन शुध्यति ।  
त्यजेन्‌मृन्मयपात्राणि वस्त्रं काष्ठंच शोधयेत् ॥ 10.37 ॥  
सम्भारान् शोघयेत् सर्वान् गोकेशैश्च पलोद्भवान् ।  
ताम्राणि पंचगव्येन कांस्यानि दश भस्मभिः ॥ 10.38 ॥  
प्रायश्चित्तं चरेद्विप्रौ ब्राह्मणैरूपपादितम् ।  
गोद्वयं दक्षिणां दद्यात् प्राजापत्यं समाचरेत् ॥ 10.39 ॥  
इतरेषामहोरात्रं पंचगव्येन शोधनम् ।  
सपुत्रः सहभृत्यश्च कुर्य्याद् ब्राह्मणभोजनम् ॥ 10.40 ॥  
आकाशं वायुरग्निश्च मेध्यं भूमिगतं जलम् ।  
न दुष्यन्तीह दर्भाश्च यज्ञेषु चमसास्तथा ॥ 10.41 ॥  
उपवासैर्व्रतैः पुण्यैः स्नानसन्ध्यार्च्चनादिभिः ।  
जपैर्होमैस्तथा दानैः शुध्यन्ते ब्राह्मणाः सदा ॥ 10.42 ॥  
इति पाराशरे धर्म्मशास्त्रे दशमोऽध्यायः ॥ 10 ॥  



  एकादशोऽध्यायः ।

अमेध्यरेतो गोमांसं चाणडालान्नमथापि वा ।  
यदि भुक्तन्तु विप्रेण कृच्छ्रं चान्द्रायणं चरेत् ॥ 11.1 ॥  
तथैव क्षत्रियो वैश्यस्तदर्द्धन्तु समाचरेत् ।  
शूद्रोऽप्येवं यदा भुङ्‌क्ते प्राजापत्यं समाचरेत् ॥ 11.2 ॥  
पंचगव्यं पिवेच्‌छुद्रो ब्रह्मकूर्च्चं पिवेद्द्विजः ।  
एकद्वित्रिचतुर्गाश्च दद्याद्विप्रादनुक्रमात् ॥ 11.3 ॥  
शूद्रान्नं सूतकस्यान्नमभोज्यस्यान्नमेव च ।  
शङ्कितं प्रतिपिद्धान्नं पूर्वोच्छिष्टं तथैव च ॥ 11.4 ॥  
यदि भुक्तन्तु विप्रेण अज्ञानादापदापि वा ।  
ज्ञात्वा समाचरेत् कृच्छ्रं ब्रह्मकूर्च्चन्तु पावनम् ॥ 11.5 ॥  
व्यालैर्नकुलमार्ज्जारैरन्नमुच्छिष्टितं यदा ।  
तिलदर्भोदकैः प्रोक्ष्य शुध्यते नात्र संशयः ॥ 11.6 ॥  
शूद्रोऽप्यभोज्यंभुक्त्वान्नं पंचगव्येन शुध्यति ।  
क्षत्रियो वापि वैश्यश्च प्राजापत्येन शुध्यति ॥ 11.7 ॥  
एकपङ्‌क्त्युपविष्टानां विप्राणां सह भोजने ।  
यद्येकोऽपि त्यजेत् पात्रं शेषमन्नं न भोजयेत् ॥ 11.8 ॥  
मोहाद्वा लोभतस्तत्र पङ्‌क्तावुच्छिष्टभोजने ।  
प्रायश्चित्तं चरेद्विप्रः कृच्छ्रं सान्तपनन्तथा ॥ 11.9 ॥  
पीयूषश्वेतलशुनवृन्ताकफलगृञ्जनम् ।  
पलाण्डुं वृक्षनिर्यासं देवस्वं कवकानि च ॥ 11.10 ॥  
उष्ट्रीक्षीरमविक्षीरमज्ञानाद्भूञ्जते द्विजः ।  
त्रिरात्रमुपवासी स्यात् पंचगव्येन शुध्यति ॥ 11.11 ॥  
मण्डूकं भक्षयित्वा च मूषिकमांसमेव च ।  
ज्ञात्वा विप्रस्त्वहोरात्रं यावकान्नेन शुध्यति ॥ 11.12 ॥  
क्षत्रियो वापि वैश्यो वा क्रियावन्तौ शुचिव्रतौ ।  
तद्‌गृहेषु द्विजैर्भेज्यंहव्यकव्येषु नित्यशः ॥ 11.13 ॥  
घृतं तैलं तथा क्षीरं गुड़ं तैलेन पाचितम् ।  
गत्वा नदतटे विप्रो भुञ्जीयाच्छुद्रभोजनम् ॥ 11.14 ॥  
अज्ञानाद्भुञ्जते विप्राः सूतके मृतकेऽपि वा ।  
प्रायश्चित्तं कथं तेषां वर्णे वर्णे विनिर्द्दिशेत् ॥ 11.15 ॥  
गायत्र्यष्ट सहस्रेण शुद्धः स्याच्छूद्रसूतके ।  
वैश्यः पंचसहस्रेण त्रिसहस्रेण क्षत्रियः ॥ 11.16 ॥  
ब्राह्मणश्च यदा भुङ्‌क्ते प्राणायामेन शुध्यति ।  
अथवा वामदेव्येन साम्ना चैकेन शुध्यति ॥ 11.17 ॥  
शुष्कान्न गोरसं स्नेहं शूद्रवेश्मन आगतम् ।  
पक्वं विप्रगृहे पूतं भोज्यं तनमनुरव्रवीत् ॥ 11.18 ॥  
आपत्‌काले तु विप्रेण भुक्तं शूद्रगृहे यदि ।  
मनस्तापेन शुध्येत द्रुपदां वा शतं जपेत् ॥ 11.19 ॥  
दासनापितगोपालकुलमित्रार्द्धसीरिणः ।  
एते शूद्रेषु भोज्यान्ना यश्चात्मानं निवेदयेत् ॥ 11.20 ॥  
शूद्रकन्यासमुत्‌पन्नो ब्राह्मणेन तु संस्कृतः ।  
संस्कृतस्तु भवेद्दासो ह्यसंस्कारैस्तु नापितः ॥ 11.21 ॥  
क्षत्रियाच्छूद्रकन्यायां समुत्‌पन्नस्तु यः सतः ।  
स गोपाल इति ज्ञेयो भोज्या विप्रैर्न संशयः ॥ 11.22 ॥  
वैश्यकन्यासमुत्‌पन्नो ब्राह्मणेन तु संस्कृतः ।  
आर्द्धकः स तु विज्ञेयो भोज्यो विप्रैर्न संशयः ॥ 11.23 ॥  
भाण्डस्थितमभोज्येषु जलं दधि घृतं पयः ।  
अकामतस्तु यो भुङ्‌क्ते प्रायश्चित्तं कथं भवेत् ॥ 11.24 ॥  
ब्राह्मणः क्षत्रियो वैश्यः शूद्रो वाप्युपसर्पति ।  
ब्रह्मकूर्च्चोपवासेन यथा वर्णस्य निष्कृतिः ॥ 11.25 ॥  
शूद्राणां नोपवासं स्याच्छूद्रो दानेन शुध्यति ।  
ब्र्हमकूर्च्चमहोरात्रं श्वपाकमपि शोधयेत् ॥ 11.26 ॥  
गोमूत्रं गोमयं क्षीरं दधि सर्पि कुशोदकम् ।  
निर्द्दिष्टं पञ्चगव्यन्तु पवित्रं पापनाशनम् ॥ 11.27 ॥  
गोमूत्रं कृष्णवर्णायाः श्वेताया गोमयं हरेत् ।  
पयश्च ताम्रवर्णाया रक्ताया दधि चोच्यते ॥ 11.28 ॥  
कपिलाया घृतं ग्राह्यं सर्वं कापिलमेव वा ।  
गोमूत्रस्य पलं दद्याद्दध्नस्त्रिपलमुच्यते ॥ 11.29 ॥  
आज्यस्यैकपलं दद्यादङ्गुष्ठार्द्धान्तु गोमयम् ।  
क्षीरं सफपलं दद्यात् पलमेकं कुशोदकम् ॥ 11.30 ॥  
गायत्र्या गृह्य गोमूत्रं गन्धद्धारेति गोमयम् ।  
आप्यायस्वेति च क्षीरं दधिक्राव्रेति वैदधि ॥ 11.31 ॥  
तेजोसि शुक्रमित्याज्यं देवस्यत्वा कुशोदकम् ।  
पञ्चगव्यमृचा पूतं स्थापयेदग्निसन्निधौ ॥ 11.32 ॥  
आपोहिष्ठेति चालोड्य मानस्तोकेति मन्त्रयेत् ।  
सप्तावरास्तु ये दर्भा अच्छिन्नाग्राः शुकत्विषः ॥ 11.33 ॥  
एभिरूद्धृत्य होतव्यं पञ्चगव्यं यथाविधि ।  
इरावती इदं विष्णुर्मानस्तोके च शंवती ।  
एतैरूद्धृत्य होतव्यं हुतशेषं स्वयं पिवेत् ॥ 11.34 ॥  
आलोड्य प्रणवेनैव निर्म्मथ्य प्रणवेन तु ।  
उद्धुत्य प्रणवेनैव पिवेच्च प्रणवेन तु ॥ 11.35 ॥  
यत्त्वगस्थिगतं पापं देहे तिष्ठति देहिनाम् ।  
ब्रह्मकूच्चो दहेत् सर्वं यथैवाग्निरिवेन्धनम् ॥ 11.36 ॥  
पिवतः पतितं तोयं भाजने मुखनिः सृतम् ।  
अपेयं तद्विजानीयाद्भुक्त्वा चान्द्रायणं चरेत् ॥ 11.37 ॥  
कूपे च पतितं दृष्ट्वा श्वशृगालौ च मर्कटम् ।  
अस्थिचर्म्मादि पतितं पीत्वामेध्या अपो द्विजः ॥ 11.38 ॥  
नारन्तु कूपे काकञ्च विड़्‌वराहखरोष्ट्रकम् ।  
गावयं सौप्रतीकञ्च मयूरं खड़्‌गकं तथा ॥ 11.39 ॥  
वैयाघ्रमार्क्षं सैहं वा कुण्पं यदि मज्जति ॥ 11.40 ॥  
तड़ागस्याथ दुष्टस्य पीतं स्यादुदकं यदि ।  
प्रायश्चित्तं भवेत् पुंसः क्रमेणैतेन सर्वशः ॥ 11.41 ॥  
विप्रः शुध्येस्त्रिरात्रेण क्षत्रियस्तु दिनद्वयात् ।  
एकाहेन तु वैश्यस्तु शूद्रो नक्तेन शुध्यति ॥ 11.42 ॥  
परपाकनिवृत्तस्य परपाकरतस्य च ।  
अपचस्य च भूक्त्वान्नं द्विजश्चान्द्रायणं चरेत् ॥ 11.43 ॥  
अपचस्य च यद्दान दातुश्चास्य कुतः फलम् ।  
दाता प्रतिग्रहीता च द्वौतौ निरयगामिणौ ॥ 11.44 ॥  
गृहीत्वाग्निं समारोप्य पञ्चयज्ञान्न वर्त्तयेत् ।  
परपाकनिवृत्तोऽसौ मुनिभिः परिकीर्त्तितः ॥ 11.45 ॥  
पञ्चयज्ञं स्वयं कृत्वा परान्नेनोपजीवति ।  
सततं प्रातरूत्थाय परपाकरतो हि सः ॥ 11.46 ॥  
गृहस्थधर्म्मेयो विप्रो ददाति परिवर्ज्जितः ।  
ऋषिभिर्धर्म्मतत्त्वज्ञैरपचः परिकीर्त्तितः ॥ 11.47 ॥  
युगे युगे च ये धर्म्मास्तेषु धर्म्मेषु ये द्विजाः ।  
तेषां निन्दा न कर्त्तव्या युगरूपाहि ब्राह्मणाः ॥ 11.48 ॥  
हूङ्गारं ब्राक्षणस्योक्त्वा त्वङ्कारश्च गरीयसः ।  
स्नात्वा तिष्ठन्नहः शेषमभिवाद्य प्रसादयेत् ॥ 11.49 ॥  
ताड़यित्वा तृणेनापि कण्ठे वावद्ध्य वाससा ।  
विवादेनापि निर्ज्जित्य प्रणिपत्य प्रसादयेत् ॥ 11.50 ॥  
अवगूर्य्य त्वहोरात्रं त्रिरात्रं क्षितिपातने ।  
अतिकृच्छ्रञ्च रूधिरे कृच्छ्रमन्तरशोणिते ॥ 11.51 ॥  
नवाहमतिकृच्छ्रं स्यात् पाणिपूरान्नभोजनम् ।  
त्रिरात्रमुपवासः स्यादितिकृच्छ्रः स उच्यते ॥ 11.52 ॥  
सर्वेषामेव पापानां सङ्करे समुपस्थिते ।  
शतसहस्रमभ्यस्ता गायत्रीशोधनं परम् ॥ 11.53 ॥  
इति पाराशरे धर्म्मशास्त्रे एकादशोऽध्यायः ॥ 11 ॥

\]
