+++
title = "याज्ञवल्क्यस्मृतिः स्तवकः-9 Split-1"
publisher = "चौखम्वाा संस्कृत सिरिज् अफिस्"
"publish year" = "1928"
domain = "धर्मशास्त्रम्"
sub-domain = "स्मृतिः"
pages = "33"
language = "संस्कृतम्"
editor = "प. नारायणशास्त्री"
"second editor" = "प. जगन्नाथशास्त्री"
"primary commentator" = "श्रीमित्रमिश्रः"
"secondary commentator" = "श्रीविज्ञानेश्वरः"
"commentary name" = "वीरमित्रोदय मिताक्षरा"
printer = "विद्याविलास प्रेस् वाराणसी"
"serial no." = "Ebharati-5022"
source_url = "https://www.ebharatisampat.in/readbook3.php?bookid=NDgyMzQ0OTIxMzkwMjg0&pageno=MjI0MjQyNjk5NTk="

+++
[[याज्ञवल्क्यस्मृतिः स्तवकः-9 Split-1	Source: [EB](https://www.ebharatisampat.in/readbook3.php?bookid=NDgyMzQ0OTIxMzkwMjg0&pageno=MjI0MjQyNjk5NTk=)]]

\

**Content on page no. 836-868 (original page no.) is yet to be reviewed.**

October.                  1929.

THE

CHOWKHAMBÂ SANSKṚIT SERIES,

A

COLLECTION OF RARE & EXTRAORDINARY SANSKRIT WORKS.  
NO. 382

**याज्ञवल्क्यस्मृतिः ।**

श्रीमित्रमिश्रकृत 'वीरमित्रोदय'टीकया श्रीविज्ञानेश्वरकृत-

'मिताक्षरा' टीकया च सहिता ।

साहित्याचार्य - खिस्ते नारायणशास्त्रिणा

साहित्योपाध्याय-होशिङ्ग जगन्नाथशास्त्रिणा च संशोधिता ।

**YÂJŇAVALKYA SMRTI**

With the Commentary of Mitra Mis'ra's

Viramitrodaya and Vijnanes'vara's Mitāksarā.

Edited by  
Pt. Nārāyaṇa S'āstri KhisteSahityāchārya, Assistant Librarian, and

Pt. Jagannātha S’āstri Hos'inga Sāhityopādhyāya, Sādholāl Scholar,

Sarasvati Bhavana, Benares.

FASCICULUS IX -९.

PUBLISHED & SOLD BY THE SECRETARY,

CHOWKHAMBA SANSKRIT SERIES OFFICE.

Vidya Vilas Press, North of GopalMandir, Benares.

1928.  

Registered according to Aot XXV of-1867. ( All Rights Reserved.)

श्रीः  
आनन्दवनविद्योतिसुमनोभिः सुसंस्कृता ।

सुवर्णाऽङ्कितभव्याभशतपत्रपरिष्कृता ॥ १ ॥

चौखम्बा-संस्कृतग्रन्थमाला मञ्जुलदर्शना ।

रसिकालिकुलं कुर्यादमन्दाऽऽमोदमोहितम् ॥ २ ॥

स्तबकः - ३८२

Printed by Jai Krishna Das Gupta

at the Vidya Vilas Press, Benares,

Agents.  
1. Otto Harrassowitz, Leipzig

GERMANY.

2 TheOriental Book-supplying Agency,

POONA.

**ऋत्विजां दीक्षितानां च यज्ञियं कर्म कुर्वताम् ॥**

**सत्रिव्रतिब्रह्मचारिदातृब्रह्मविदां तथा ॥ २८ ॥ **

**दाने विवाहे यज्ञे च सङ्ग्रामे देशविप्लवे ॥**

**आपद्यपि च [क[^1]ष्टायां सद्यः शौच विधीयते ॥ २९ ॥ **

[^1]: "हि - इति मु० पु० पाठः ।"

 महीपतीनामभिषिक्तक्षत्रियाणां रोषादिना विद्युदभिमुखगमने विद्युद्धतानां गोब्रा[^2]ह्मणार्थे सङ्ग्रामेऽन्यरोषादात्मघातार्थिनां हतानां यस्याऽशौचाभावमिच्छति राजा तस्य सम्बन्ध्यशौचं न भवति । अत्राऽऽद्यन्त्ययोराश्रयत्वं मध्यमानां समतत्त्वं सम्बन्धो व्यवच्छिद्यते । अयं चाऽशौचाभाव आद्यन्तयोः, ऋत्विगादीनां च कर्मविशेष एव । तदाह विष्णुः - 'नाऽसौ राज्ञां राजकर्मणि न व्रतिनां व्रते न सत्रिणां सत्रे न कारूणां स्वकर्मणि न राज्ञामाज्ञाकारिणां न देवप्रतिष्ठाविवाहयोः सम्भृतयोः' । शेषव्यतिरेकेण विद्युद्धतादित्रयस्य चाऽशौचं सद्यः शौचरूपं प्रागभिहितम् । ऋत्विजां वृतानां दीक्षितानां दीक्षणीयेष्टिसंस्कृतानां च यज्ञसम्बन्धिकर्मकरणारम्भविशिष्टानां, तथाऽन्नसत्रदानप्रवृत्तानामारब्धचान्द्रायणादिव्रतानां ब्रह्मचारिणां, प्रत्यहं गवादिदानशीलानां ब्रह्मविदां यतीनां, तथा पूर्वसङ्कल्पितद्रव्यस्य दाने, विवाहे प्रक्रान्ते, यज्ञे वृषोत्सर्गदेवप्रतिष्ठादौ दीक्षणीयेष्टिपूर्वं सोमयागादौ च प्रकान्ते, सङ्ग्रामे आरब्धे परचक्रादिना देशोपप्लवे, कष्टायामापदि मारकोपसर्गादिपीडायामावश्यकतत्कर्मसु सद्य एव अशौचाभावो विधीयते मन्वादिभिः ॥ २७-२९ ॥

[^2]: "गोब्राह्मण - इत्यारभ्य हतानां- इतीयानंशो नास्ति ख, पुस्तके ।"

  **(मिता० )** सपिण्डाशौचे क्वचिदपवादमाह -

  महीपतीनामिति । यद्यपि महीशब्देन कृत्स्नं भूगोलकमभिधीयते तथाप्यत्र सकलायाः क्षितेरेकभर्तृकत्वानुपपत्तेः महीपतीनामिति बहुवचनानुरोधाच्चतदेकदेशभूतानि मण्डलानि लक्ष्यन्ते । तत्पालनाधिकृतानां क्षत्रियादीनामभिषिक्तानां नाशौचम्, तैराशौचं नकार्यमित्यर्थः । तथा विद्युद्धतानां गोब्राह्मणरक्षणार्थं विपन्नानां च सम्बन्धिनो ये सपिण्डास्तैरप्याशौचं न कार्यम् । यस्य च मन्त्रिपुरोहितादेर्भूमिपोऽनन्यसाध्यमन्त्राभिचारादिकर्मसिद्ध्यर्थमाशौचाभावमिच्छति तेनापि न कार्यम् । अत्र च महीपतीनां यदसाधारणत्वेन विहितं प्रजापरिरक्षणं तद्येन दानमानसत्कारव्यवहारदर्शनादिना विना न सम्भवति तत्रैवाशौचाभावो न पुनः पञ्चमहायज्ञादिष्वपि । तथा च मनुः ( ५/१५ ) - 'राज्ञो माहात्मिके स्थाने सद्यः शौचं विधीयते । प्रजानां परिरक्षार्थ[^3]मासनं चात्र कारणम्' । इति । गौतमेनाप्युक्तम्- 'राज्ञां च कार्याविघातार्थम्' इति राजभृत्यादेरप्याशौचं न भवति । यथाह प्रचेताः -'कारवः शिल्पिनोवै[^4]द्या दासीदासास्तथैव च । राजानो राजभृत्याश्च सद्यः शौचाः प्रकीर्तिताः ॥ इति । कारवः सूपकारादयः । शिल्पिनश्चित्रकरचैलनिर्णेजकादयः । अयं चाशौचाभावः किंविषय इत्यपेक्षायां कर्मनिमित्तैः शब्दैस्तत्तदसाधारणस्य कर्मणो बुद्धिस्थत्वात्तत्रैव द्रष्टव्यः । अत एव विष्णुः- 'न राज्ञां राजकर्मणि न व्रतिनां व्रते न सत्रिणां सत्रे न कारूणां कारुकर्मणि' इति प्रतिनियतविषयमेवाशौचाभावं दर्शयति । शातातपीयेऽप्युक्तम्- 'मूल्यकर्मकराः शूद्राः दासीदासास्तथैव च । स्नाने शरीरसंस्कारे गृहकर्मण्यदूषिताः' ॥ इति । इयं च दासादिशुद्धिर परिहरणीयतया प्राप्तस्पर्शविषयेत्यनुसन्धेयम् । अत एव स्मृत्यन्तरम्
-'सद्यः स्पृश्यो गर्भदासो भक्तदासस्त्र्यहाच्छुचिः' । तथा - 'चिकित्सको यत्कुरुते तदन्येन न शक्यते ॥ तस्माच्चिकित्सकः स्पर्शे शुद्धो भवति नित्यशः ॥ इति ॥ २७ ॥

[^3]: "रक्षार्थं शायनं ग.।"

[^4]: "भृत्या वैद्या दासास्तथैव च घ. ।"

  **(मिता०)** किञ्च -

 ऋत्विजामित्यादि । ऋत्वि[^5]जो वरणसम्भृता वैतानोपासनाकर्तृविशेषाः । दक्षिणीयासंस्कृता दीक्षितास्तेषां यज्ञियं यज्ञे भवं च कर्म कुर्वतां सद्यः शौचं विधीयत इति सर्वत्रानुपङ्गः । दीक्षितस्य 'वैतानौपासनाः कार्या' इत्यनेन सिद्धेऽप्यधिकारे पुनर्वचनं य[^6]जमाने स्वयंकर्तृत्वविधानार्थं सद्यः[^7]स्नानेन विशुद्ध्यर्थं च ।सत्रिग्रहणेन सन्ततानुष्ठानतुल्यतयान्नसत्रप्रवृत्ता लक्ष्यन्ते । मुख्यानां तु सत्रिणां दीक्षितग्रहणेनैव सिद्धेः । व्रतिशब्देन कृच्छ्रचान्द्रायणादिप्रवृत्ताः स्नातकव्रतप्रायश्चित्तप्रवृत्ताश्चोच्यन्ते । तथा ब्रह्मचारिग्रहणेन ब्रह्मचर्यादिव्रतयोगिनः श्राद्धकर्तुर्भोक्तुश्च ग्रहणम् । तथा च स्मृत्यन्तरम् -'नित्यमन्नप्रदस्यापि कृच्छ्रचान्द्रायणादिषु । निर्वृत्ते कृच्छ्रहोमादौब्राह्मणादिषु भोजने ॥ गृहीतनियमस्यापि नस्या[^8]दन्यस्य कस्यचित् । निमन्त्रितेषु विप्रेषुप्रा[^9]रब्धे श्राद्धकर्मणि ॥ निमन्त्रितस्य विप्रस्य स्वाध्यायादिरतस्य च । देहे पितृषु तिष्ठत्सु नाशौचं विद्यते क्वचित् ॥ प्रायश्चित्तप्रवृत्तानां दातृब्रह्मविदां तथा' ॥ इति । सत्रिणां व्रतिनां च सत्रे व्रते च शुद्धिर्न कर्ममात्रे संव्यवहारे वा । तथा च विष्णुः - 'न व्रतिनां व्रते न सत्रिणां सत्रे' इति । ब्रह्मचार्युपकुर्वाणको नैष्ठिकश्च । यस्तु नित्यं दातैव न प्रतिग्रहीता स वैखानसो दातृशब्देनोच्यते । ब्रह्मविद्यतिः । एतेषां च त्रयाणामाश्रमिणां सर्वत्र शुद्धिः विशेषे प्रमाणाभावात् । दाने च पूर्वसंकल्पितद्रव्यस्य नाशौचम् । 'पूर्वसंकल्पितं द्रव्यं दीयमानं न दुष्यति' इति क्रतुस्मरणात् । स्मृत्यन्तरे चात्र विशेष उक्तः - 'विवाहोत्सवयज्ञादिष्वन्तरा मृतसूतके । शेषमन्नं परैर्देयं दातृृन्भोक्तृृंश्च न स्पृशेत्' ॥ इति । यज्ञे वृषोत्सर्गादौ विवाहे च पूर्वसम्भृतसम्भारे । तथा च स्मृत्यन्तरम् —'यज्ञे सम्भृतसम्भारे विवाहे श्राद्धकर्मणि' इति । सद्यः शौचमत्र प्रकृतम् । विवाहग्रहणं पूर्वप्रवृत्तचौलोपनयनादिसंस्कारकर्मोपलक्षणम् । यज्ञग्रहणं च पूर्वप्रवृत्तदेवप्रतिष्ठारामाद्युत्सवमात्रोप[^10]लक्षणम् । 'न देवप्रतिष्ठोत्सर्गविवाहेषु न देशविभ्रमे नापद्यपि च कष्टायामाशौचम्' इति विष्णुस्मरणात् । सङ्ग्रामे युद्धे । 'संग्रामे समुपोढे राजानं संनाहयेत्' इत्याश्वलायनाद्युक्तसंनहनविधौ प्रास्थानिक शान्तिहोमादौ च सद्यः शुद्धिः । देशस्य विस्फोटादिभि रुपसर्गे राजभयाद्वा विप्लवे तदुपशमनार्थे शान्तिकर्मणि सद्यः शौचम् । विप्लवाभावेऽपि क्वचिद्देशविशेषेण पैठीनसिना शुद्धिरुक्ता'विवाहदुर्गयज्ञेषु यात्रायां तीर्थकर्मणि । न तत्र सूतकं तद्वत्कर्म यज्ञादि कारयेत्' ॥ इति । तथा कष्टायामध्यापदि व्याध्याद्यभिभवेन मुमूर्षावस्थायां दुरितशमनार्थे दाने । तथा संकुचितवृत्तेश्च क्षुत्परिश्रान्तमातापित्रादिबहुकुटुम्बस्य तद्भरणौपयोगिनि प्रतिग्रहे सद्यः शुद्धिः । इयं च शुद्धिर्यस्य सद्यः शौचं विनार्त्युपशमो न भवति अश्वस्तनिकस्य तद्विषया । यस्त्वेकाहपर्याप्तसंचितधनस्तस्यैकाहः,यस्त्र्यहोपयोगिसंचयी तस्य त्र्यहः यस्तु चतुरहार्थमापादितद्रव्यः कुम्भीधान्यस्तस्य चतुरहः, कुसूलधान्यकस्य दशाह इत्येवं यस्य यावत्कालमार्त्यभावस्तस्य तावत्कालमाशौचम् । आपदुपाधिकत्वादाशौचसंकोचस्य । अत एव मनुना ( ४।७ ) - 'कुसुलधान्यको वा स्यात्कुम्भीधान्यक एव वा । त्र्यहिको वापि च भवेदश्वस्तनिक एव वा' । इत्यत्र प्रतिपादितचतुर्विधगृहस्थाभिप्रायेण'दशाहं शावमाशौचं सपिण्डेषु विधीयते । अर्वाक्संचयनादस्न्थांत्र्यहमेकाहमेव वा' ॥ इति कल्पचतुष्टयं प्रतिपादितम् । समानोदकविषयाश्च संकुचिताशौचकल्पाः। पक्षिण्येकाहः । सद्यः शौचरूपाः स्मृत्यन्तरे दृष्टाः वृत्तिसंकोचोपाधिकतयैवयोज्याः । अयं चाशौचसंकोचो येनैव प्रतिग्रहादिना विनार्तिस्तद्विषयो न सर्वत्रेत्यवगन्तव्यम् । मनुः - 'एकाहाद्ब्राह्मणः शुध्येद्योऽग्निवेदसमन्वितः । त्र्यहात्केवलवेदस्तु विहीनो दशभिर्दिनैः' ॥ इत्यादिस्मृत्यन्तरवचनपर्यालोचनयाध्ययनज्ञानानुष्ठानयोगिनां त्र्येकाहादिभिः सर्वात्मना शुद्धिरित्येवं कस्मान्नेष्यते । उच्यते- 'दशाहं शावमाशौैचं सपिण्डेषु विधीयते' इति सामान्यप्राप्तदशाहवाधपुरःसरमेव ह्येकाहाद्ब्राह्मणः शुद्ध्येदित्यादि विधायकं भवति । बाधकस्य चानुपपत्तिनिबन्धनत्वात् यावत्यबाधितेऽनुपपत्तिप्रशमो न भवति तावद्वाधनीयम् । अतः कियदनेन बाध्यमित्यपेक्षायामपेक्षितविशेषसमर्पणक्षमस्याग्निवेदसमन्वित इति वाक्यविशेषस्य दर्शनादग्निवेदविषयेऽग्निहोत्रादौ कर्मणि स्वाध्याये च व्यवतिष्ठते न पुनर्दानादावपि । एवं चाग्निवेदपदयोः कार्यान्वयित्वं भवति । इतरथा येनाग्निवेदसाध्यं कर्म कृतं तस्यैकाहाच्छुद्धिरिति पुरुषविशेषोपलक्षणत्वमेव स्यात् । न चैतद्युक्तम् । एवं च सति
-'प्रत्यूहेन्नाग्निषु क्रियाः । वैतानोपासनाः कार्याः क्रियाश्च श्रुति चो[^11]दिताः ॥ इति । तथा ब्राह्मणस्य च स्वाध्यायादिनिवृत्त्यर्थं सद्यः शौचमित्येवमादिभिर्मन्वादिवचनैरेकवाक्यता भवति । तथा च - 'उभयत्र दशाहानि कुलस्यान्नं न भुज्यते' इति दशाहपर्यन्तं भोजनादिकं प्रतिषेधयद्भिर्यमादिवचनैरविरोधोऽपि सिध्यति, अतः क्व[^12]चित्कमेवेदमाशौचसंकोचविधानं न पुनः सर्वसंव्यवहारादिगोचरमित्यलमतिप्रपञ्चेन ।

[^5]: "वरणकरणसङ्गता ग, वरणाभरणसम्भूता ङ. ।"

[^6]: "याजमानेषु ख. ।"

[^7]: "स्नानविध्यर्थंख. स्नानविशुध्यर्थं ग. ।"

[^8]: " तस्मादन्यस्य ख. । "

[^9]: "प्रवृत्त ग. । "

[^10]: " त्रोपलक्षणम् ग. ङ. ।"

[^11]: " श्रुतिचोदनात् घ. ।"

[^12]: "क्वचित्कर्मविशेषे इदं ख.।"

  इदं च स्वाध्यायविषये सद्यः शौचविधानं बहुवेदस्य ब्र[^13]ह्मोज्झत्वकृतायामार्तौ द्रष्टव्यम् । इतरस्य तु - 'दानं प्रतिग्रहो होमः स्वाध्यायश्च निवर्तते' इति प्रतिषेध एव । ब्राह्मणादिमध्ये यस्य यावत्कालमाशौचमुक्तं स तस्यानन्तरं स्नात्वा शुध्येत् न तत्कालातिक्रममात्रात् । यथाह मनुः ( ५/९९ ) - 'विप्रः शुद्ध्यत्यपः स्पृष्ट्वाक्षत्रियो वाहनायुधम् । वैश्यः प्रतोदं रश्मीन्वा यष्टिं शूद्रः कृतक्रियः ॥ इति । अयमर्थः - कृतक्रिय इति प्रत्येकमभिसम्बध्यते । विप्रोऽनुभूताशौचकालः कृतक्रियः कृतस्त्नानो हस्तेनापः स्पृष्ट्वाशुध्यति । स्पृष्ट्वेति स्पर्शनक्रियैवोच्यते न स्नानमाचमनं वा । वाहनादिषु तस्यैवानुषङ्गात् । अथवा कृतक्रियो यावदाशौचं कृतोदकादिक्रियः तदतन्तरं विप्रादिरुदकादि स्पृष्ट्वा[^14]शुध्यतीत्याशौचकालानन्तरभाविस्नानप्रतिनिधित्वेनोच्यत इति । क्षत्रियादिर्वाहनादिकं स्पृष्ट्वाशुध्येदिति ॥ २८-२९ ॥

[^13]: "ब्रह्मानध्ययनकृतायां ग ।"

[^14]: " शुध्येदिति । इत्या ख. ।"

  **(वी०मि०)** मरणजन्यसद्यःशौचप्रसङ्गेन स्नानाद्यपनेयं स्पर्शजन्याशौचमाह-

**उदक्याशुचिभिः स्नायात्संस्पृष्टस्तैरुपस्पृशेत् ॥**

**अब्लिङ्गानि जपेच्चैव सावित्रीं मनसा सकृत् ॥ ३० ॥**

उदक्या रजस्वलाऽशुचयश्चाण्डालपतितादयस्तैः साक्षात्संस्पृष्टः स्नायात् । तैर्दण्डादिपरम्परया स्पृष्टः 'आपोहिष्ठे'त्यादिऋचं गायत्रीं सकृत् मनसा जपेदेवं शुद्ध्यति । एवकार उपस्पर्शनसाहित्यबोधनार्थः । मिताक्षरायां तैरुदक्याशुचिसंस्पृष्टैःसंस्पृष्ट उपस्पृशेदित्यर्थमाह । अत्र मल[^15]स्पर्शमैंथुननिमित्तकाशौचान्याचमननिवर्त्यानि स्मृत्यन्तरोक्तानि चकारेणैव समुच्चितानि । तानि च तत्रतत्राऽवगन्तव्यानि ॥ ३० ॥

[^15]: "मन्त्र -- इति ख. पुस्तके पाठः ।"

  **( मिता० )** कुलव्यापिनीं शुद्धिमभिधायेदानीं प्रसङ्गात्प्रतिपुरुषव्यापिनीं शुद्धिमाह-

 उदक्येति । उदक्या रजस्वला, अशुचयः शवचाण्डालपतितसूतिकाः शावाशौचिनश्च एतैः संस्पृष्टः स्नायात् । तैः पुनरुदक्याशुचिसंस्पृष्टादिभिः संस्पृष्ट उपस्पृशेत् आचामेत् । आचम्याब्लिङ्गानि 'आपोहिष्ठे'त्येवमादीनि त्रीणि मन्त्रवाक्यानि जपेत् । त्रिष्वेव बहुवचनस्य चरितार्थत्वात् । तथा गायत्रीं व सकृन्मनसा जपेत् । ननु उदक्या संस्पृष्टः स्नायादित्येकवचननिर्दिष्टस्य कथं तैरिति बहु[^16]वचनपरामर्शः । सत्यमेवम् । किंत्वत्र उदक्यादिसंस्पृष्टव्यतिरिक्तस्नानार्हमात्रस्पर्शेष्वाचमनविधानार्थं तैरिति बहुवचननिर्देश इत्यविरोधः । ते च स्नातार्हाःस्मृत्यन्तरेऽवगन्तव्याः । यथाह पराशरः - 'दुःस्वप्ने मैथुने वान्ते विरिक्तेक्षुरकर्मणि । चितिपू[^17]यश्मशानास्थ्नांस्पर्शने स्नानमाचरेत् ॥ इति । तथा च मनुः (५।१४४ ) - 'वान्तो विरिक्तःस्नात्वा तु घृतप्राशनमाचरेत् । आचामेदेव भुक्त्वान्नंस्नानं मैथुनिनः स्मृतम्' ॥ इति । मैथुनिनः स्नानमृतुकालविषयम् । 'अनृतौ तु यदा गच्छेच्छौचं मूत्रपुरीषवत्' । इति बृहस्पतिस्मरणात् । अनृतावपि कालविशेषे स्मृत्यन्तरे स्नानमुक्तम्- 'अष्टम्यां च चतुर्दश्यां दिवा पर्वणि मैथुनम् । कृत्वा सचैलं स्नात्वा च वारुणीभिश्च मार्जयेत् ॥ इति । तथा च यमः -'अजीर्णेऽभ्युदिते वान्ते तथाप्यस्तमिते रवौ । दुःस्नप्नं दुर्जनस्पर्शे स्नानमात्रं विधीयते ॥ इति । तथा च बृहस्पतिः - 'मैथुने कटधूमे च सद्यः स्नानं विधीयते' इत्येतदसचैलस्पर्शविषयम् । सचैलेन तु चित्यादिस्पर्शेसचैलमेवस्नानम् । यथाह च्यवनः - 'श्वानं श्वपाकं प्रेतधूमं देवद्रव्योपजीविनं ग्रामयाजकं सोमविक्रयिणं पूयं[^18] चितिं चितिकाष्ठं च मद्यं मद्यभाण्डं सस्नेहं मानुषास्थि श[^19]वस्पृष्टं रजस्वलां महापातकिनं शवं स्पृष्ट्वासचैलमम्भोऽवगाह्योत्तीर्याग्निमुपस्पृश्य गा[^20]यत्रीमष्टशतंजपेत् । घृतं प्राश्य पुनः स्नात्वा त्रिराचामेत्' इति । एतच्च बुद्धिपूर्वविषयम् । अन्यत्र स्नानमात्रम् । 'श[^21]वस्पृष्टं दिवाकीर्ति चितिं पूयं रजस्वलाम् । स्पृष्ट्वात्वकामतो विप्रः स्नानं कृत्वा विशुध्यति ॥ इति बृहस्पतिस्मरणात् । एवमन्यत्रापि वक्ष्यमाणेषु विषयसमीकरणमूहनीयम् । तथाह कश्यपः - 'उदयास्तमययोः स्कन्दयित्वा अक्षिस्पन्दने कर्णाक्रोशने चित्यारोहरणे पू[^22]यसंस्पर्शने च सचैलं स्नानं पुनर्मन इति जपेन्महाव्याहृतिभिः सप्ताज्याहुतीर्जुहुयात्' इति । तथा च स्मृत्यन्तरेऽपि - 'चितिं च चितिकाष्ठं च यूपं चाण्डालमेव च । स्पृष्ट्वा देवलकं चैव सवासा जलमाविशेत् ॥ देवार्चनपरो विप्रो वित्तार्थी वत्सरत्रयम् । असौ देवलको नाम हव्यकव्येषु गर्हितः' ॥ तथा ब्रह्माण्डपुराणे- 'शैवान्पाशुपतान्स्पृष्ट्वालोकायतिकनास्तिकान् । विकर्मस्थान्द्विजान्शूद्रान्सवासा जलमाविशेत्' ॥ इति । तथा - 'अस्वर्ग्याह्याहुतिः सा स्याच्छूद्रसम्पर्कदूषिता' । इति लिङ्गाच्च शूद्रस्पर्शने निषेधः । तथाङ्गिराः - 'यस्तु छायां श्वपाकस्य ब्राह्मणो ह्यधिरोहति । तत्र स्नानं प्रकुर्वीत घृतं प्राश्य विशुध्यति' ॥ तथा व्याघ्रपादः – 'चण्डालं पतितं चैव दूरतः परिवर्जयेत् । गोवालव्यजनादर्वाक्सवासा जलमाविशेत् ॥ इति । एतदतिसंकटस्थलविषयम् । अन्यत्र तु बृहस्पतिनोक्तम्- 'युगं च द्वियुगं चैव त्रियुगं च चतुर्युगम् । चण्डालसूतिकोदक्यापतितानामधः क्रमात् ॥ इति । तथा पैठीनसिः - 'काकोलूकस्पर्शने सचैलस्रानं महाव्याहृतिहोमश्च' । अनुदकमूत्रपुरीषकरणे इत्येतच्चिरकालमूत्रपुरीषाशौचाकरणपरम् । तथाऽङ्गिराः - 'भासवायसमार्जारखरोष्ट्रं च श्वशूकरान् । अमेध्यानि च संस्पृश्य सचैलो जलमाविशेत्' ॥ इति । मार्जारस्पर्शनिमित्तं स्नानमुच्छिष्टसमयेऽनुष्ठानसमये च वेदितव्यं समाचारात् । अन्यदा तु - 'मार्जारश्चैव दर्वी च मारुतश्च सदा शुचिः' इति स्नानाभावः । श्वस्पर्शे तु स्नानं नाभेरूर्ध्वं वेदितव्यम् । अधस्तात्तु क्षालनमेव । 'नाभेरूर्ध्वं करौ मुक्त्वा शुना यद्युपहन्यते । तत्र स्नानमधस्ताच्चेत्प्रक्षाल्याचम्य शुध्यति' ॥ इति तेनैवोक्तत्वात् । तथा पक्षिस्पर्शे विशेषो जातूकर्ण्येनोक्तः - 'ऊर्ध्वं नाभेः करौ मुक्त्वा यदङ्गं संस्पृशेत्खगः । स्नानं तत्र प्रकुर्वीत शेषं प्रक्षाल्य शुध्यति' ॥ इति । अमेध्यस्पर्शेऽपि विशेषो दर्शितः - 'नाभेरधस्तात्प्रबाहुषु च कायिकैर्मलैः सुराभिर्मद्यैर्वोपहतो मृत्तोयैस्तदङ्गं प्रक्षाल्याचान्तः शुध्येत् । अन्यत्रापहतो मृत्तोयैस्तदङ्गंप्रक्षाल्य स्नायात् । तैरिन्द्रियेषूपहतस्तूपोष्य स्नात्वा पञ्चगव्येन दशनच्छदोपहतश्च' इति । एतच्च परकीयामेध्यस्पर्शविषयम् । आत्मीयमलस्पर्शे तु ऊर्ध्वमपि नाभेः क्षालनमेव । यथाह "देवलः - 'मानुषास्थिं वसां विष्ठामर्तवं मूत्ररेतसी । मज्जानं शोणितं वापि परस्य यदि संस्पृशेत् ॥ स्नात्वा प्रमृज्यलेपादीनाचम्य च शुचिर्भवेत् । तान्येव स्वानि संस्पृश्य पूतः स्यात्परिमार्जनात् ॥ इति । तथा च शङ्खः -'रथ्याकर्दमतोयेन ष्ठीवनाद्येन वा तथा । नाभेरूर्ध्वं नरः स्पृष्टः सद्यः स्नानेन शुध्यति' ॥ इति । यमेनाप्यत्र विशेष उक्तः - ' सकर्दमं तु वर्षासु प्रविश्य ग्रामसंकरम् । जङ्घयोर्मृत्तिकास्तिस्रः पादयोर्द्विगुणास्ततः' ॥ इति । ग्रामसंकरं ग्रामसलिलप्रवाहप्रदेशं सकर्दमं प्रविश्येत्यर्थः । मारुतशोषिते तु कर्दमादौ न दोषः । 'रथ्याकर्दमतोयानि स्पृष्टान्यन्त्यश्ववायसैः । मारुतेनैव शुध्यन्ति पक्वेष्टकचितानि च' ॥ इति प्रागुक्तत्वात् । अस्थनि मनुना विशेष उक्तः ( ५/८७ ) - नारं स्पृष्ट्वास्थि सस्नेहं स्नात्वा विप्रो विशुद्ध्यति ॥ आचम्यैव तु निःस्नेहं गां स्पृष्ट्वावीक्ष्य वा रविम्' ॥ इति । इदं द्विजातास्थिविषयम् । अन्यत्र वसिष्ठोक्तम् - 'मानुषास्थि स्निग्धं स्पृष्ट्वा त्रिरात्रमाशौचमस्निग्धे त्वहोरात्रम्' इति । आमनुषे तु विष्णूक्तम् - 'भक्ष्यवर्ज्यंपञ्चनखशवं तदस्थि च सस्नेहं स्पृष्ट्वास्नातःपूर्ववस्त्रं प्रक्षालितं विभृयात्' इति । एवमन्येऽपि स्नानार्हाः स्मृत्यन्तरतोऽवबोद्धव्याः । एवं स्नानार्हाणां बहुत्वात्तदभिप्रायं तैरिति बहुवचनमविरुद्धम् । उदक्याशुचिभिः स्नायादित्येतच्च[^23] दण्डाद्यचेतनव्यवधानस्पर्शे वेदितव्यम् । चेतनव्यवधाने तु मानवम् (म० ५। ८५ ) - 'दिवाकीर्तिमुदक्यांच पतितं सूतिकां तथा । शवं सत्स्पृष्टि[^24]नं चैव स्पृष्ट्वा स्नानेन शुध्यति' ॥ इति । तृतीयस्य त्वाचमनमेव । 'तत्स्पृष्टिनं स्पृशेद्यस्तु स्नानं तस्य विधीयते । ऊर्ध्वमाचमनं प्रोक्तं द्रव्याणां प्रोक्षणं तथा' ॥ इति संवर्तस्मरणात् । एतच्चाबुद्धिपूर्वकविषयम् । मतिपूर्वे तु तृतीयस्यापि स्नानमेव । यथाह गौतमः
-'पतितचण्डालसूतिकोदक्याशवस्पृष्टितत्स्पृष्ट्युपस्पर्शने सचैलमुदकोपस्पर्शनाच्छुध्येत्' इति । चतुर्थस्य त्वाचमनम् - 'उपस्पृश्याशुचिस्पृष्टं तृतीयं वापि मानवः । हस्तौ पादौ च तोयेन प्रक्षाल्याचम्य शुध्यति ॥ इति देवलस्मरणात् । अ[^25]शुचीनां पुनरुदक्यादिस्पर्शे देवलेन विशेष उक्तः -'श्वपाकं पतितं व्यङ्गमुन्मत्तंश[^26]वहारकम् । सूतिकां साविकां नारीं रजसा च परिप्लुताम् ॥ श्वकुक्कुटवराहांश्च ग्राम्यान्संस्पृश्य मानवः । सचैलः सशिरः स्नात्वा तदानीमेव शुध्यति' ॥ इति । 'अशुद्धान्स्वयमप्येतानशुद्धस्तु यदि स्पृशेत् । विशुध्यत्युपवासेन तथा कृच्छ्रेण वा पुनः' ॥ इति । साविका प्रसवस्य कारयित्री । कृच्छ्रः श्वपाकादिविषयः । श्वादिषु तूपवास इति व्यवस्था ॥ ३० ॥

[^16]: "बहुवचनादरः ।"

[^17]: " अस्पृश्यवर्गे पूयमित्यत्र यूपमित्येव बहुत्र पुस्तकेषूपलभ्यते ।"

[^18]: "अस्पृश्यवर्गे पूयमित्यत्र यूपमित्येव बहुत्र पुस्तकेषूपलभ्यते ।"

[^19]: "शवस्पृशं घ. । "

[^20]: "गायत्रीमष्टवारं जपेत् ० ।"

[^21]: "शवस्पृशं ग० ।"

[^22]: "यूपं इति पाठः ।"

[^23]: "च्चाण्डालाद्यचेतन ख० ।"

[^24]: "तमेव तु स्पृशेत् ख० ।"

[^25]: "अशुचिनांपुनः ख० ।"

[^26]: "शवदाहकं ङ० ।"

  **(वी०मि०)** अशौचान्यभिधाय सपदि तदपगमहेतूनाह -

**कालोऽग्निः कर्म मृद्वार्युमनो ज्ञानं तपो बलम् ॥**

**पश्चात्तापो निराहारः सर्वेऽमी शुद्धिहेतवः ॥ ३१ ॥**

**अकार्यकारिणां दानं वेगो नद्याश्चशुद्धिकृत्।**

**संशोध्यस्य च[^27] मृत्तोयैःसंन्यासो हि[^28]द्विजन्मनाम् ॥ ३२ ॥ **

[^27]: " शोध्यस्य मृच्च तोयं च - इति मु. पु. पाठः ।"

[^28]: " वै - इति मु० पु० पाठः । "

**तपो वेदविदां क्षान्तिर्विदुषां वर्ष्मणां जलम् ॥**

**जपः प्रच्छन्नपापानां मनसः सत्यमुच्यते ॥ ३३ ॥ **

**भूतात्मनस्तपोविद्ये बुद्धेर्ज्ञानं विशोधनम् ॥**

**क्षेत्रज्ञस्येश्वरज्ञानाच्छुद्धि[^29]स्तु परमा मता ॥ ३३ ॥**

[^29]: "ज्ञानाद्विशुद्धिः पर० इति मु० पु० पाठः ।"

  कालो दशरात्रत्रिरात्रादिर्जननादौ ज्ञात्यादीनाम् । अग्निर्मृन्मयभाण्डादेरुपघाते । कर्म अश्वमेधादि ब्रह्महत्यादिमतः । मृज्जले गोघ्रातान्नादेः । वायुर्मार्गादेः । मनो विचिकित्साविषयस्य 'मनः - पूतं समाचारे'दिति वचनात् । ज्ञानं ब्रह्मविषयकं बुद्धितत्त्वस्य आत्मनश्च । तपश्चान्द्रायणादिमतः । जलं वस्त्रादेः । पश्चात्पापकरणानन्तरं तापः परिदेवनं कृतपापानाम् । निराहारः उपवास एकादशीव्रतादि । पापसामान्येऽमी सर्वे शुद्धिहेतवः । अकार्यकारिणं निषिद्धाचरणशीलानां पात्रे पर्याप्तधनदानं, नद्या अमेध्याद्युपहताया वेगो वर्षाम्बुप्रवाहः शुद्धिकृत् । अमेध्यस्य उच्छिष्टाद्युपहतस्य मृत्तोयं च गन्धलेपापकर्षकं, द्विजन्मनां ब्राह्मणानां च मानसपापवतां संन्यासः प्रव्रज्या शुद्धिकृत् । आद्यचकारेण नदीतीरभूमेः समुच्चयः । मध्यमान्त्यचकारौ मृत्तोययोः परस्परसाहित्यं सूचयतः । हिशब्दः पादपूरणे । वेदविदामज्ञानकृतपापवतां तपो वेदाभ्यसनं, विदुषां वेदान्तार्थश्रवणवतां क्षान्तिरपकारिण्यप्रहर्तव्यबुद्धिविरहः, वर्ष्मणां शरीराणां स्वेदाद्यशुद्धानां जलं, प्रच्छन्नपापानामघमर्षणादिजपः, मनसो निषिद्धचिन्तादुष्टस्य सत्यं साधुसङ्कल्परूपं शुद्धिकृत् उच्यते । ज्ञानस्य शुद्धिहेतुत्वं प्रागुक्तं विवृणोति - भूतात्मनो भूतेषु शरीरात्मकेष्वात्मनो बुद्धिमतस्तपोविद्ये भ्रमनिवृत्त्यात्मकशुद्धिहेतू। तपःपदेन ब्रह्मज्ञानोपयोगि अनशनादि, विद्यापदेन चौपनिषदं ज्ञानमभिहितम् । बुद्धेः संशयविपर्ययवतो बुद्धितत्त्वस्य प्रमारूपं ज्ञानं विशोधनम् । क्षेत्रज्ञस्य तपोविद्याविशुद्धस्य साक्षात्काररूपादीश्वरज्ञानात्तु परमा शुद्धिः संसारलेपाभावरूपा धर्मशास्त्रकारैरनुमता ॥ ३१-३४ ॥

इति श्रीमत्सकलसामन्तचक्रचूडामणिमरीचिमञ्जरीनीराजित-

चरणकमलश्रीमन्महाराजाधिराजमधुकरसाहिसूनुश्रीमन्महा-

राजचतुरुदधिवसुन्धराहृदयपुण्डरीकविकासादिनकर-

श्रीवीरसिंहदेवोद्योजितश्रीहंसपण्डितात्मज-

श्रीपरशुराममिश्रसूरिसूनुसकलविद्या-

पारावारपारीणधुरीणश्रीमन्मित्र-

मिश्रकृते वीरमित्रोदयाख्याने

श्रीयाज्ञवल्क्यव्याख्याने

आशौचप्रकरणम् ॥

 **( मिता० )** अधुना कालशुद्धौ दृष्टान्तत्वेन द्रव्यशुद्धिप्रकरणोक्तांस्तथैवात्र प्रकरणे वक्ष्यमाणांश्च शुद्धिहेतूननुक्रामति -

 काल इति । यथाग्न्यादयोऽमी सर्वे स्वविषये शुद्धिहेतवस्तथा कालोऽपि दशरात्रादिकः । शास्त्रगम्यत्वाच्छुद्धिहेतुत्वस्य । अग्निस्तावच्छुद्धिहेतुः । यथाभ्यधायि 'पुनः पाकान्महीमयम्' इति । कर्म च शुद्धिनिमित्तं यथा वक्ष्यति तथा "अश्वमेधावभृथस्नानात् ' इति । तथा मृदपि शुद्धिकारणं, यथा कथितम् - 'सलिलं भस्म मृद्वापि प्रक्षेप्तव्यं विशुद्धये' इति । वायुरपि शुद्धिहेतुः यथोदीरितं 'मारुतेनैव शुध्यन्ति' इति । मनोऽपि वाचः शुद्धिसाधनं, यथाम्नायि 'मनसा वा इषिता वाग्वदति' इत्यादि । ज्ञानं चाध्यात्मिकं बुद्धिशुद्धौ निदानं यथाभिधास्यति 'क्षेत्रज्ञस्येश्वरज्ञानात्' इति । तपश्च कृच्छ्रादि, यथा वदिष्यति 'प्राजापत्यं चरेत्कृच्छ्रं समा वा गुरुतल्पगः' इत्यादि । तथा जलमपि शरीरादेः, यथा जल्पिष्यति 'वर्ष्मणो जलम्' इति । पश्चात्तापोऽपि शुद्धिजनकः, यथा गदितं 'ख्यापनेनानुतापेन' इति । निराहारोऽपि शुद्ध्युपादानं, यथा व्याहरिष्यति 'त्रिरात्रोपोषितो जप्वा[^30]' इत्यादि ॥ ३१ ॥

[^30]: "जले इत्यादि ।"

 **(मिता० )** किञ्च -

  अकार्येत्यादि । अकार्यकारिणां निषिद्धसेविनां दानमेव मुख्यं शुद्धिकारणं, यथा व्याख्यास्यति 'पात्रे धनं वा पर्याप्तं दत्त्वा' इति । नद्याः निदाघादावल्पतोयतया अमेध्योपहततीरायाः कूलङ्कपवर्षाम्बुप्रवाहवेगः शुद्धिकृत् । शोधनीयस्य द्रव्यस्य मृच्च तोयं च शुद्धिकृत्, यथेह भणितम् 'अमेध्याक्तस्य मृत्तोयैः शुद्धिर्गन्धापकर्षणात् ' इति । संन्यासः प्रव्रज्या द्विजन्मनां मानसापचारे शुद्धिकृत् । तपो वेदाभ्यासो वेदविदां शुद्धिकारणम् । कृच्छ्रादि तु सर्वसाधारणं नवेदविदामेव । क्षान्तिरुपशमो विदुषां वेदार्थविदाम् । वर्ष्मणः शरीरस्य जलम् । प्रच्छन्नपापानामविख्यातदोषाणां अघमर्षणादिसूक्तजपः शुद्धिकारणं शुद्धिसाधनम् । मनः सदसत्सङ्कल्पात्मकं तस्यासत्सङ्कल्पत्वादशुद्धस्य सत्यं साधुसङ्कल्पः शो[^31]धकम् । भूतशब्देन तद्विकारभूतो देहेन्द्रिय[^32]सङ्घो लक्ष्यते । तत्र स्थूलोऽहं काणोऽहं बधिरोऽहमित्येवं तदभिमानित्वेन योऽयमात्मा वर्तते । स भूतात्मा तस्य तपोविद्ये शुद्धिनिमित्ते । तपःशब्देनानेकजन्मस्वेकस्मिन्नपि वा जन्मनि[^33]जागरस्वप्नसुषुप्त्यवस्थास्वात्मनो योऽयमन्वयः, शरीरादेश्च व्यतिरेकः सोऽभिधीयते । यथा 'तपसा ब्रह्म विजिज्ञासस्व' इति पञ्चकोशव्यतिरेकप्रतिपादनपरे वाक्ये । विद्याशब्देन चौपनिषदं 'अस्थूलमनण्वहस्वमसङ्गो ह्ययमात्मा' इत्यादि त्वंपदार्थनिरूपणविषयवाक्यजन्यं ज्ञानमुच्यते । एताभ्यामस्य शुद्धिः। शरीरादिव्यतिरेकबुद्धेः संशयविपर्ययरूपत्वेनाशुद्धायाः प्रमाणरूपं ज्ञानं विशोधनम् । क्षेत्रज्ञस्य तपोविद्याविशुद्धस्य त्वंपदार्थभूतस्य तत्त्व[^34]मस्यादिवाक्यजन्यात्साक्षात्काररूपादीश्वरज्ञानात्प[^35]रमा विशुद्धिर्मुक्तिलक्षणा । यथैताः शुद्धयः परमपुरुषार्थास्तद्वद्युक्ततरा कालशुद्धिरपीत्येवं प्रशंसार्थं भूतात्मादिविशुद्ध्यभिधानम् ॥३२-३३-३४॥

[^31]: "शोधनम् ङ. ।"

[^32]: "न्द्रियसम्बन्धो ङ.।"

[^33]: "जाग्रत्स्वप्न ख. ।"

[^34]: "तत्त्वमसीत्यादि ख. ।"

[^35]: "परमात्मशुद्धिः स."

इत्याशौचप्रकरणम् ।

 **(वी०म०)** 'आपद्यपि च कष्टायां सद्यः शौचं विधीयते' इत्यापदि मुख्याशौचापवादेन सद्यः शौचमनुकल्प्य तत्प्रसङ्गेनापदि मुख्यवृत्तिसम्भवानुकल्परूपं वृत्त्यन्तरमाह नवभिः श्लोकैः -

**क्षात्रेण कर्मणा जीवेद्विशां वाप्यापदि द्विजः ॥**

**निस्तीर्य तामथात्मानंपावयित्वा न्यसेत्पथि ॥ ३५ ॥ **

**फलोपलक्षौमसोममनुष्यापूपवीरुधः ॥**

**तिलौदनरसक्षारान् दधि क्षीरं घृतं जलम् ॥ ३६ ॥ **

**शस्त्रासवमधूच्छिष्टं मधु लाक्षा च बर्हिषः ॥ **

**मृच्चर्मपुष्पकुतुपकेशतक्रविपक्षितीः ॥ ३७ ॥**

**कौशेयनीललवणमांसैकशफसीसकान् ॥**

**शाकार्द्रौषधिपिण्याकपशुगन्धांस्तथैव च ॥ ३८ ॥**

**वैश्यवृत्त्यापि जीवन्नो विक्रीणीत कदाचन ॥**

**धर्मार्थं विक्रयस्तेषां[^36]तिला धान्येन तत्समाः ॥ ३९ ॥**

[^36]: "धर्मार्थं विक्रयं नेयास्तिला - इति मु. पु. पाठः ।"

**लाक्षालवणमांसानि पतनीयानि विक्रये ॥**

**पयो दधि च मद्यं च हीनवर्णकराणि च ॥ ४० ॥ **

**आपद्गतः सम्प्रगृह्णन् भुञ्जानोऽपि यतस्ततः ॥**

**न[^37] लिप्येतैनसा विप्रो ज्वलनार्कसमो हि सः ॥ ४१ ॥ **

[^37]: "न लुप्यो ब्राह्मणः -किन्तु इति क पु. पाठः"

    आपदि अबलानां मुख्यवृत्त्या भरणासम्भवे द्विजो ब्राह्मणः क्षत्रियसम्बन्धिना कर्मणा जीवनोपायेनशस्त्रग्रहणादिना तदसम्भवे विशां कर्मणा वाणिज्यादिना जीवेत् न तु शूद्रवृत्त्या । अथ परकीयवृत्त्याश्रयणानन्तरं निस्तीर्य प्रायश्चित्तेनाऽऽत्मानं पावयित्वा पथि स्वकीयजीवनोपाये न्यसेत् अथवा भुक्तावशिष्टमापत्कालार्जितं धनं पथि न्यसेत् त्यजेदित्यर्थः । अपिकारेण क्षत्रियो वैश्यवृत्त्या वैश्यः शूद्रवृत्त्या जीवेदापदीति समुच्चीयते । 'अजीवन्तः स्वधर्मेणानन्तरां पापयिसीं वृत्तिमातिष्ठेरन्न तु कदाचिज्ज्ययसी'मिति वसिष्ठस्मरणात् । शूद्रस्य तु वणिग्वृत्त्या जीवनमापदि प्रथमाध्यायेग्रन्थकृताऽभिहितम् । वैश्यवृत्त्या जीवन्नपि ब्राह्मणः फलादीनि न विक्रीणीतेत्युत्सर्गः । यतो लाक्षादीनि विक्रये कृते तस्य पातकराणि, पयः- प्रभृतीनि च शूद्रत्वकराणि विक्रये सति भवन्ति । अत्राऽपवादः - फलादीनां धर्मसाधनीभूत द्रव्यसम्पादनार्थं विक्रयोऽपापः । तत्रैव तिला धान्येनैव विक्रेयां न तु रजतादिना तत्समा धान्यपरिमाणा न तु न्यूनाधिकपरिमाणाः । यदि तु क्षत्रियवृत्त्या वैश्यवृत्त्या वा जीवनं न सम्भवति तदा विप्र आपद्गतः सन् यतस्ततो हीनहीनतरेभ्यः पतितभिन्नेभ्यः सम्यक् वृत्त्युपयोग्यधिकधनवैमुख्ये प्रगृह्णन् धनान्नादिकं 'भुञ्जानो वान्नंनैनसा पापेन लिप्यते । हि यतः स विप्रोऽग्निसूर्यवद्धीनसङ्करोऽप्यदुष्ट एव तिष्ठति । फलं बदरेङ्गुदव्यतिरिक्तं 'फलानां बदरेङ्गुदे' इति विक्रय्यमुपक्रम्य नारदवचनात् । उपलं मण्यादिकमश्ममात्रं, क्षौममतसीसूत्रनिर्मितं वस्त्रं, सोमो लताविशेषोयज्ञसाधनं, वीरुधो गुडूच्यादिलताः, रसा इक्षुगुडादयः क्षा[^38]रा यवक्षारादयः, आसवो मद्यं, मधूच्छिष्टं सिक्थं, बर्हिषः कुशाः, कुतप ऊर्णासूत्रनिर्मितकम्बलः, कौशेयं कृमिकोशोत्थं पट्टवस्त्रादि, एकशंफा अश्वादयः, सीसं लोहमात्रोपलक्षकम्, आर्द्रा ओषधयो धान्यस्तम्बादयः, पिण्याकस्तिलकल्कः, पशुर्गवादिः, गन्धः कुङ्कुमादिः । शेषाः प्रसिद्धाः । तथाशब्दचकाराभ्यां रक्तवस्त्रतैलादीनां समुच्चयः । तदाह मनुः -

[^38]: "क्षारा - इत्यारभ्य अश्वादयः - इत्यन्तो भागः ख० पुस्तके नास्ति ।"

सर्वंच तान्तवं रक्तं शाणक्षौमाविकानि च ।

अपि चेत्स्युररक्तानि फलमूले तथौषधीः ॥

     तथा-

अपः शस्त्रं विषं मांसं सोमं गन्धांश्च सर्वशः ।

क्षीरं क्षौद्रं दधि घृतं तैलं मधु गुडं[^39]कुशान् ॥

[^39]: "गुडेक्षुजान्- इति क० पु० पाठः ।"

  इत्यादि । एवकारो धर्मार्थमित्यत्राऽन्वितः । मद्यं चेति चकारेण कथितपट्काऽतिरिक्तफलादिग्रहणम् । तद्विक्रये वैश्यत्वापादानंब्राह्मणस्येति चरमचकारेण समुच्चीयते । तदाह मनुः -

सद्यः पतति मांसेन लाक्षया लवणेन च ।

त्र्यहेण शूद्रो भवति ब्राह्मणः क्षीरविक्रयात् ॥

इतरेपामपण्यानां विक्रयादिह कामतः ।

ब्राह्मणः सप्तरात्रेण वैश्यभावं निगच्छति ॥

 अत्र ब्राह्मण इत्यभिधानान्न क्षत्रियादेः फलादिविक्रये दोष इति दिक् ॥ ३५–४१ ॥

  **(मिता०)** 'आपद्यपि च कष्टायां सद्यः शौचं विधीयते' इत्यापदि मुख्याशौचकल्पानामनुष्ठानासम्भवेन सद्यःशौचाद्यनुकल्पमुक्त्वेदानीं तत्प्रसङ्गादापदि 'प्रतिग्रहोऽधिको विप्रे याजनाध्यापनेः तथा' इत्याद्युक्तयाजनादिमुख्यवृत्त्यसम्भवेन वृत्त्यन्तरमाह -

 क्षात्रेणेति । द्विजो विप्रो बहुकुटुम्बतया स्ववृत्त्या जीवितुमसमर्थः क्षेत्रसम्बन्धिना कर्मणा शस्त्रग्रहणादिना आपदि जीवेत् । तेनापि जीवितुमशक्नुवन् वैश्यसम्बन्धिना कर्मणा वाणिज्यादिना जीवेत् न शूद्रवृत्त्या । तथा च मनुः ( १०/८२ ) - 'उभाभ्यामप्यजीवस्तु कथं स्यादिति चेद्भवेत् । कृषिगोरक्षमास्थाय जीवेद्वैश्यस्य जीविकाम्' ॥ इति । तथा आपद्यपि न हीनवर्णेन ब्राह्मी वृत्तिराश्रयणीया किन्तु ब्राह्मणेन क्षात्री, क्षत्रियेण वैश्यसम्बन्धिनी, वैश्येन च शौद्रीत्येवं स्वानन्तरहीनवर्णवृत्तिरेव । 'अजीवन्तः स्वधर्मेणानन्तरां पापीयसीं वृत्तिमातिष्ठेरन्नतु कदाचिज्ज्यायसीम्' इति 'वसिष्ठस्मरणात् । 'ज्यायसी च ब्राह्मी वृत्तिः । तथा चस्मृत्यन्ततरम् - 'उत्कृष्टं वापकृष्टं वा तयोः कर्म न विद्यते । मध्यमे कर्मणी हित्वा सर्वसाधारणे हि ते' ॥ इति । शूद्रस्योत्कृष्टं ब्राह्मं कर्म न विद्यते । तथा ब्राह्मणस्यापकृष्टं शौद्रं कर्म । मध्यमे क्षत्रवैश्यकर्मणी 'पुनरापद्गतसर्ववर्णसाधारण[^40] इति । शूद्रश्चापद्गतो वैश्यवृत्त्या शिल्पैर्वा जीवेत् । 'शूद्रस्य द्विजशुश्रूषा तयाऽजीवन्वणिग्भवेत् । 'शिल्पैर्वा विविधैर्जीवेद्द्विजातिहितमाचरन् ॥ इति प्रागुक्तत्वात् । मनुना चात्र विशेषो दर्शितः (१०।१०० ) - यैः कर्मभिः प्रचरितैः शुश्रूष्यन्ते द्विजातयः । तानि कारुककर्माणि शिल्पानि विविधानि 'च' ॥ इति । अनेनैव न्यायेनानुलोमोत्पन्नानामपि स्वानन्तरा वृत्तिरूहनीया । एवं स्वानन्तरहीनवर्णवृत्त्या आपदं निस्तीर्य प्रायश्चित्ताचरणेनात्मानं पावयित्वा पथि न्यसेत् स्ववृत्तावात्मानं स्थापयेदित्यर्थः । यद्वायमर्थः गर्हितवृत्त्यार्जितं धनं पथि न्यसेदुत्सृजेदिति । तथा च मनुः ( १०/१११ ) - 'जपहोमैरपैत्येतो याजनाध्यापनैः कृतम् । प्रतिग्रहनिमित्तं तु त्यागेन तपसैव तु' ॥ इति ॥ ३५॥

[^40]: " साधारणे हि ते इति ख. ।"

  **(मिता०)** वैश्यवृत्त्यापि जीवतो ब्राह्मणस्य यदपणनीयं तदाह -

  फलोपलेत्यादि । नो विक्रीणीतेति प्रत्येकमभिसम्बध्यते । फलानि कदलीफलादीनि बदरेङ्गुदव्यतिरिक्तानि । यथाह नारदः - "स्वयं शीर्णानि पर्णानि फलानां बदरेङ्गुदे । रज्जुः कार्पासिकं सूत्रं तच्चेदविकृतं भवेत् ॥ इति । उ[^41]पलं मणिमाणिक्याद्यश्ममात्रम् । क्षौममतसीसूत्रमयं वस्त्रम् । क्षौमग्रहणं तान्तवादेरुपलक्षणम् । यथाह मनुः ( १०/८७ ) – 'सर्वंच तान्तवं रक्तं शाणक्षौमाविकानि च । अपि चेत्स्युररक्तानि फलमूले तथौषधीः' इति । सोमो लताविशेषः ।मनुष्यपदेनाविशेषात्स्त्रीपुंनपुंसकानां ग्रहणम् । अपूपं मण्डकादि भक्ष्यमात्रम् । वीरुधो वेत्रामृतादिलताः । तिलाः प्रसिद्धाः । ओदनग्रहणं भोज्यमात्रोपलक्षणम् । रसा गुडेक्षुरसशर्करादयः । तथा च मनुः (१०/८८ ) - 'क्षीरं क्षौद्रं दधि घृतं तैलं मधु गुडं कुशान्' इति । क्षारा यवक्षारादयः । दधिक्षीरयोर्ग्रहणं मस्तुपिण्डकिलाटकूर्चिकादीनां तद्विकाराणामुपलक्षणम् । 'क्षीरं सविकारम्' इति गौतमस्मरणात् । घृतग्रहणं तैलादिस्नेहमात्रोपलक्षणम् । जलं प्रसिद्धम् । शस्त्रं खड्गादि । आसवग्रहणं मद्यमात्रोपलक्षणम् । मधूच्छिष्टं सिक्थकम् । मधु क्षौद्रम् । लाक्षा जतु । बर्हिषः कुशाः । मृत् प्रसिद्धा । चर्माऽजिनम् । पुष्पं प्रसिद्धम् । अ[^42]जलोमकृतः कम्बलः कुतपः । केशाश्चमर्यादिसम्बद्धाः । तक्रमुदश्वित् । विषं शृङ्ग्यादि । क्षितिर्भूमिः । 'नित्यं भूमिव्रीहियवाजाव्यश्वर्षभधेन्वनडुहश्चैके' इति सु[^43]मन्तुस्मरणात् । कौशेयं कोशप्रभवं वसनम् । नीलं नीलीरसम् । लवणग्रहणेनैव बिडसौवर्चलसैन्धवसामुद्रसोमककृत्रिमाण्यविशेषेण गृह्यन्ते । मांसं प्रसिद्धम् । एकशफा हयादयः । सीसग्रहणं लोहमात्रोपलक्षणम् । शाकं सर्वमविशेषात् । ओषधयः फलपाकान्ताः । आर्द्रौषधय इति विशेषोपादानाच्छुष्केषु न दोषः । पिण्याकः प्रसिद्धः । पशव आरण्याः ( १०।८९ ) - 'आरण्यांश्च पशून्सर्वान्दंष्ट्रिणश्च वयांसि च' इति मनुस्मरणात् । गन्धाश्चन्दनागुरुप्रभृतयः । सर्वानेतान्वैश्यवृत्त्या जीवन्ब्राह्मणः कदाचिदपि न विक्रीणीत। क्षत्रियादेस्तु न दोषः । अत एव नारदेन - 'वैश्यवृत्तावविक्रेयं ब्राह्मणस्य पयो दधि' इति ब्राह्मणग्रहणं कृतम् ॥ ३६-३७-३८ ॥

[^41]: "उपलं माणिक्यादि ख. ।"

[^42]: "अजोर्णलोमकृतः ङ।"

[^43]: "गौतमस्मरणात् क. ङ. । "

  ** (मिता० )** प्रतिप्रसवमाह -

  धर्मार्थमिति । यद्यावश्यकाः पाकयज्ञादिधर्माः स्वसाधनव्रीह्यादिधान्याभावे न निष्पद्यन्ते तर्हि धान्येन तिला विक्रयं नेयाः । तत्समाः द्रोणपरिमिता, द्रोणपरिमितेनेत्येवं तेन धान्येन समाः । तथा च मनुः ( १०,९० ) -' काममुत्पाद्यकृ[^44]ष्यात्तुस्वयमेवकृषीवलः । विक्रीणीत तिलान्शुद्धान्धर्मार्थमचिरस्थितान्' ॥ इति । धर्मग्रहणमावश्यकभेषजाद्युपलक्षणम् । अत एव नारदः - 'अशक्तौ भेषजस्यार्थे यज्ञहेतोस्तथैव च । यद्यवश्यं तुविक्रेयास्तिला धान्येन तत्समाः ॥ इति । यद्यन्यथा विक्रीणीते तर्हि दोषः ( १०।९१ ) - भोजनाभ्यञ्जनाद्दानाद्यदन्यत्कुरुते तिलैः । कृमिर्भूत्वा श्वविष्ठायां पितृभिः सह मज्जति' ॥ इति मनुस्मरणात् । सजातीयैः पुनर्विनिमयो भवत्येव ( मनुः १०।९४ ) - 'रसा रसैर्निमातव्यान[^45]त्वेव लवणं रसैः । कृतान्नं च कृतान्नेन तिला धान्येन तत्समाः' ॥ इति । कृतान्नं सिद्धान्नंतव कृतान्नेन परिवर्तनीय[^46]म् । 'कृतान्नं चाकृतान्नेन' इति पाठे तु सिद्धमन्नमकृतान्नेन तण्डुलादिना परिवर्तनीयमिति ॥ ३९ ॥

[^44]: "कृष्यां तु क. ख. "

[^45]: "नत्वेवं लवणं ख. ।"

[^46]: "नीयमिति यावत् क. ख. ।"

  **(मिता० )** पूर्वोक्तनिषिद्धातिक्रमे दोषमाह -

 लाक्षेति । लाक्षालवणमांसानि विक्रीयमाणानि सद्यःपतनीयानि द्विजातिकर्महानिकराणि । पयःप्रभृतीनि तु हीनवर्णकराणि शूद्रतुल्यत्वापादकानि । एतद्व्यतिरिक्तापण्यविक्रये वैश्यतुल्यता । यथाह मनुः ( १० । ९२-९३ ) – 'सद्यः पतति मांसेन लाक्षया लवणेन च त्र्यहेण शूद्रो भवति ब्राह्मणः क्षीरविक्रयात् ॥ इतरेषामपण्यानां विक्रयादिह कामतः । ब्राह्मणः सप्तरात्रेण वैश्यभावं[^47]च गच्छति' ॥इति ॥ ४० ॥

[^47]: "निगच्छति ख. ।"

  **(मिता०)** किञ्च-

  आपद्गत इति । यस्त्वधनोऽवसन्नकुटुम्बतया आपद्गतोऽपि क्षत्रवृत्तिं वैश्यवृत्तिं वा न प्रविविक्षति स यतस्ततो ही[^48]नहीनतमेभ्यः प्रतिगृह्णंस्तदन्नं भुञ्जानोऽपि[^49]वा एनसापापेन न लिप्यते। यतस्तस्यामापदवस्थायामसत्प्रतिग्रहादावधिकारित्वेन ज्वलनार्कसमः, यथा ज्वलनोऽर्कश्चहीनसङ्करेऽपि न दुष्यति तथायमापद्गतोऽपि न दुष्यतीत्येतावता तत्साम्यम् । एवं च वदता आपद्गतस्य परधर्माश्रयणाद्विगुणमपि स्वधर्मानुष्ठानमेव मुख्यमिति दर्शितं भवति । तथा च मनुः (१०।९७) - ' वरं स्वधर्मो विगुणो न पारक्यः स्वनुष्ठितः । परधर्माश्रयाद्विप्रः सद्यः पतति जातितः ॥ इति ॥४१॥

[^48]: "हीनतरस्ततो ख. । "

[^49]: "वा नैवैनसा ख. ।"

**कृषिः शिल्पं भृतिर्विद्या कुसीदं शकटं गिरिः ॥**

**सेवाऽनूपं नृपो भैक्षमापत्तौजीवानानि[^50]च ॥ ४२ ॥**

[^50]: "तु -इति मु० पु० पाठः ।"

 **( वी० मि० )** कृष्यादीनां मध्ये अनापदि यस्य या वृत्तिः प्रतिषिद्धा तस्याऽपत्तौ विपत्काले मासं जीवनोपाय इत्यर्थः । पूर्वं वैश्यवृत्तिशब्देन वाणिज्यमात्रमभिहितमतः कृषिरिहाऽभिहिता । शिल्पं चित्रादिककर्म, भृतिः व्यवस्थापितवेतनेन परप्रैष्यत्वं, विद्या गारुडादि, कुसीदं वृद्ध्यर्थं द्रव्यप्रयोगः, शकटं परकीयभारोद्वहनकारि, गिरिर्विक्रयार्थाहरणीयतृणादेराधारः, सेवा वेतनव्यवस्थां विना परचित्तानुवर्तनम्, अनूपं प्रचुरतृणजलवृक्षमयोगवादिपालनोपयोगीदेशः, नृपः निन्दितप्रतिग्रहदानदाता, भैक्षं भिक्षासमूहः क्षत्रियादेरपि । चकारेण शाकिन्यादिसमुच्चयः । तदाह छागलेयः -

शकटः शाकिनी भावो जालमस्यन्दनं वनम् ।

अनूपं पर्वतो राजा दुर्भिक्षे नव वृत्तयः ॥

  शाकिनी शाकाद्युत्पत्तिहेतुर्वाटिका । अस्यन्दनं स्वस्थानापरित्यागः ॥ ४२ ॥

  **( मिता० )** किञ्च -

  कृषिरिति । आपत्तौ जीवनानीति विशेषणात्कृष्यादीनां मध्ये अनापदवस्थायां यस्य या वृत्तिः प्रतिषिद्धा तस्य सा वृत्तिरनेनाभ्यनुज्ञायते । यथापदि वैश्यवृत्तिः स्वयंकृता कृषिर्विप्रक्षत्रिययोरभ्यनुज्ञायते । एवं शिल्पादीन्यप्य[^51]भ्यनुज्ञायन्ते । शिल्पं सूप[^52]करणादि । भृतिः प्रेष्यत्वम् । विद्या भृतकाध्यापकत्वाद्या । कुसीदं वृद्ध्यर्थंद्रव्यप्रयोगः । तत् स्वयंकृतमभ्यनुज्ञायते । शकटं भाटकेन धान्यादिवहनद्वारेण जीवनहेतुः । गिरिस्तद्गततृणेन्धनद्वारेण जीवनम् । सेवा परचित्तानुवर्तनम् । अनूपं प्रचुरतृणवृक्षजलप्रायः प्रदेशः । तथा नृपो नृपयाचनम् । भैक्षं स्नातकस्यापि । एतान्यापत्तौजीवनानि । तथा च मनुः ( १०/११६ ) - 'विद्याः शिल्पं भृतिः सेवा गोरक्षा विपणिः कृषिः । गिरिर्भैक्षं कुसीदं च दश जीवनहेतवः ॥ इति । ४२ ॥

[^51]: "न्यप्यस्याभ्यनुज्ञायन्ते । "

[^52]: "रूपकरणादि ङ ।"

**बुभुक्षितस्त्र्यहं स्थित्वा धान्यमब्राह्मणाद्धरेत् ॥**

**प्रतिगृह्य तदाख्येयमुभियुक्तेन धर्मतः॥ ४३ ॥**

 **(वी०मि०)** कृष्यादीनामाप[^53]द्वृत्तीनामप्यसम्भवेन त्र्यहं बुभुक्षितः स्थित्वा ब्राह्मणभिन्नात्खलक्षेत्रादिस्थं धान्यमेकाहपर्याप्तं चौर्येण हरेत् । प्रतिगृह्य च तद्धान्यं धर्मतः स[^54]त्यानुसारेणाऽऽख्येयं 'क्षुधा पीडितेन मया अमुकस्य धान्यं गृहीत'मिति । यदि राजादिनाऽभियोगः क्रियते, तदाह मनुः -

[^53]: "आपदुक्ताना०-- इति ख.पु० पाठः ।"

[^54]: "शक्त्यनु० -- इति ख० पु० पाठः ।"

तथैव सप्तमे भक्ते भक्तानि षडनश्नता ।

अश्वस्तनविधानेन हर्तव्यं हीनकर्मणः ॥

   इति ॥ ४३ ॥

** (मिता०)** यदा कृष्यादीनामपि जीवनहेतूनामसम्भवस्तदा कथं

 जीवनमित्यत आह -

 बुभुक्षित इति । धान्याभावेन त्रिरात्रं बुभुक्षितोऽनश्नन् स्थित्वा अब्राह्मणाच्छूद्रात्तदभावे वैश्यात् तदभावे क्षत्रियाद्वा हीनकर्मण एकाहपर्याप्तंधान्य[^55]माहरेत् । यथाह मनुः ( ६- ११७ ) - 'तथैवसप्तमे भक्ते भक्तानि षडनश्नता । अश्वस्तनविधानेन हर्तव्यं हीनकर्मणः' ॥ इति । तथा च प्रतिग्रहोत्तरकालं यदपहृतं तद्धर्मतो यथावृत्तमाख्येयम् । यदिना[^56]ष्टिकेन स्वामिना त्वयेदं किं ना[^57]मापहृतमित्यभियुज्यते । यथाह मनुः - 'खलात्क्षेत्रादगाराद्वा यतो वाप्युपलभ्यते । आख्यातव्यं तु तत्तस्मै पृच्छते यदि पृच्छति' ॥ इति ॥ ४३ ॥

[^55]: "धान्यं हरेत् ।"

[^56]: "नास्तिकेन ।"

[^57]: "ममापहृतमिति ख. ।"

 **( वी० मि० )** एवं चोरयितुरदण्डनीयत्वं सूचयन्नेव तादृशापद्ग्रस्ते राजकृत्यमाह -

**तस्य वृत्तं कुलं शीलं श्रुतमध्ययनं सु[^58]तान् ॥**

[^58]: "तंपः -- इति मु० पु०पाठः ।"

**ज्ञात्वा राजा कुटुम्बार्थं[^59]धर्म्यां वृत्तिं प्रकल्पयेत् ॥ ४४ ॥ **

[^59]: "कुटुम्बं च- इति मु० पु० पाठः । "

  तस्य त्र्यहोपवासानन्तरं धान्यचौर्य्यकर्तुर्विप्रादिकं ज्ञात्वा साधुत्वेन तं निश्चित्य सुतान् भृत्यवर्गान् तदीयान् ज्ञात्वा तत्कुटुम्बभरणार्थं धर्मादनपेतां वृत्तिं राजा कल्पयेत् । अन्यथा त्वाह मनुः -

यस्य राज्ञस्तु विषये श्रोत्रियः सीदति क्षुधा ।

तस्य सीदति तद्राष्ट्रं दुर्भिक्षव्याधिपीडितम् ॥

   इति । श्रुताध्ययनयोः शब्दग्रहणार्थकतया भेदः ॥ ४४ ॥

इति श्रीमत्० याज्ञवल्क्यव्याख्याने आपद्धर्मप्रकरणम् ।

** (मिता० )** इदमपरमापत्प्रसङ्गाद्राज्ञो विधीयते-

  तस्येति । योऽश[^60]नायापरीतोऽवसीदति तस्य वृत्तमाचारं, कुलमाभिजात्यं, शीलमात्मगुणं, श्रुतं शास्त्रश्रवणं, अध्ययनं वेदाध्ययनं तपः कृच्छ्रादि च परीक्ष्य राजा धर्मादनपेतां वृत्तिं प्रकल्पयेत् । अन्यथा तस्यदो[^61]षः । तथा च मनुः \[ ७।१३४\] - 'यस्य राज्ञस्तु विषये श्रोत्रियः सीदति क्षुधा । तस्य सीदति तद्राष्ट्रं दुर्भिक्षव्याधिपीडितम्' ॥ इति ॥ ४४ ॥

[^60]: "योऽशनया ख. ।"

[^61]: " राज्ञो दोषः ङ."

इत्यापद्धर्मप्रकरणम् ।

 **(वी० मि०)** चतुर्णामाश्रमिणां मध्ये ब्रह्मचारिगृहस्थयोर्धर्मा अभिहिताः, इदानीं वानप्रस्थधर्मानाह सम्पूर्णप्रकरणेन -

सुतविन्यस्तपत्नीकस्तया[^62]चाऽनुगतो वनम् ॥

[^62]: "वाऽनुगतो-इति मु० पु० पाठः ।"

वानप्रस्थो ब्रह्मचारी साग्निः सोपासनो व्रजेत् ॥ ४५ ॥

  वने प्रकर्षेण नियमविशिष्टेन तिष्ठतीति वनप्रस्थः, वनप्रस्थ एव वानप्रस्थः इति भाविनी संज्ञा । सुते भरणार्थं समर्पितपत्नीकः, पत्न्याः पतिपरिचर्याभिलाषित्वे तया पत्न्याऽनुगतो ब्रह्मचारी मैथुननिवृत्तः साग्निः त्रेताग्निसहितः सोपासनो गृह्याग्निसहितश्च वनं व्रजेत् । प्रस्थानसमय एव पत्नी पतिकर्तृकाऽग्निहोत्रमनुमन्यत इति सुतविन्यासपक्षेऽग्नेर्नयनं घटते ॥ ४५ ॥

**(मिता०)** चतुर्णामाश्रमिणां मध्ये ब्रह्मचारिगृहस्थयोर्धर्माः प्रतिपादिताः । साम्प्रतमवसरप्राप्तान्वानप्रस्थधर्मान्प्रतिपादयितुमाह -

 सुतेति । वने प्रकर्षेण नियमेन च तिष्ठति चरतीति वनप्रस्थः वनप्रस्थ एव वानप्रस्थः । संज्ञायां दैर्घ्यम् । भाविनीं वृत्तिमाश्रित्य वनं प्रतिष्ठासुरिति यावत् । असौ सुतविन्यस्तपत्नीकः त्वयेवं भरणीयेत्येवं सुते विन्यस्ता विक्षिप्ता पत्नी येन स तथोक्तः। यदि सा पतिपरिचर्याभिलाषेण स्वयमपि वनं जिगमिषति तदा तयानुगतो वा सहितः तथा ब्रह्मचारी ऊर्ध्वरेताः साग्निर्वैतानाग्निसहितः तथा सोपासनो गृह्याग्निसहितश्च वनं व्रजेत् । सुतविन्यस्तपत्नीक इति वदता कृतगार्हस्थ्यो व[^63]नवासेऽधिक्रियत इति दर्शितम् । एतच्चश्रमसमुच्चयपक्षमङ्गीकृत्योक्तम् । इतरथा 'अविप्लुतब्रह्मचर्यो यमिच्छेत्तु तमावसेत्' इत्यकृतगार्हस्थ्योऽपि वनवासेऽधिक्रियत एव । अयं च वनप्रवेशो जराजर्जरकलेवरस्य जातपौत्रस्य वा । यथाह मनुः (६।२) - 'गृहस्थस्तु यदा पश्येद्बलीपलितमात्मनः । अपत्यस्यैव वाऽपत्यं तदारण्यं समाश्रयेत्' ॥ इति । अयं च पुत्रेषु पत्नीनिक्षेपो विद्यमानभार्यस्य । मृतभार्यस्याप्यापस्तम्बादिभिः वनवासस्मरणात् । अतो 'यत् दाहयित्वाऽग्निहोत्रेणे'ति पुनराधानविधानं तदपरिपक्वकषायविषयम् । साग्निःसोपासन इत्यत्रापि[^64] यदार्धाधानं कृतं तदा श्रौताग्निभिर्गृह्येण च सहितो वनं व्रजेत् । सर्वाधानं तु श्रौतैरेव केवलम् । यदि कथञ्चिज्ज्येष्ठभ्रातुरनाहिताग्नित्वादिना श्रौताग्नयोऽनाहित। स्तर्हि केवलं सोपासनो व्रजेदित्येवं विवेचनीयम् । अग्निनयनं च तन्निर्वर्त्याग्निहोत्रादिकर्मसिद्ध्यर्थम् । अत एव मनुः ( ६।९ ) - 'वैतानिकं च जुहुयादग्निहोत्रं यथाविधि ।द[^65]र्शमस्कन्दयन्पर्व पौर्णमासं चशक्तितः ॥ इति । ननु च पुत्रनिक्षिप्तपत्नीकस्य तद्विरहिणः कथमग्निहोत्रादिकर्मानुष्ठानं घटते । पत्न्या सह यष्टव्यमिति सहाधिकारनियमात् । सत्यमेवं, किन्त्वत्र पत्नीनिक्षेपविधिबलादेवत[^66]न्नरपेक्ष्येणाधिकारः कल्प्यते । यथा हि रजस्वलायां 'यस्यव्र[^67]त्येऽहनि पत्न्यानाल[^68]म्भुका स्यात्तामपरु[^69]ध्य यजेते'त्यपरोधविधिबलात्तन्निरपेक्षता । यद्वा वनं प्रतिष्ठमानमेव पतिं पत्न्यनुमन्यत इति न विरोधः । न च यथा ब्रह्मचारिणा विधुरस्य वा वनं प्रस्थितस्याग्निहोत्रादिपरिलोपस्तथा निक्षिप्तपत्नीकस्याप्यग्निहोत्राद्यभाव- इति शङ्कनीयम् । अपाक्षिकत्वेन श्रवणात् । न च ब्रह्मचारिविधुरयोरप्यग्निसाध्यकर्मस्वनधिकारः । पञ्चममासादूर्ध्वमाहितश्रावणिकाग्नेस्तदधिकारदर्शनात् । 'वानप्रस्थो जटिलश्चीराजिनवासा न फालकृष्टमधितिष्ठेत् अकृष्टं मूलफलं सञ्चिन्वीत ऊर्ध्वरेताः क्ष्माशयो दद्यादेव न प्रतिगृह्णीयादूर्ध्वं पञ्चभ्यो मासेभ्यः श्रावणिकेनाग्नी[^70]नाधायाहिताग्निर्वृक्षमूलको दद्याद्देवपितृमनुष्येभ्यः सगच्छेत्स्वर्गमानन्त्यम्' इति वसिष्ठस्मरणात् । चीरं वस्त्रखण्डो वल्कलं वा । न फालकृष्टमधितिष्ठेत्कृष्टक्षेत्रस्योपरि न निवसेत् । श्रावणिकेन वैदिकेन मार्गेण न लौकिकेनेत्यर्थः ॥ ४५ ॥

[^63]: "वानप्रस्थो वनवासे ख. ।"

[^64]: "अर्धाधानं स्मृतं श्रौतस्मार्ताग्न्योस्तु पृथक्कृतिः । सवाधानं तयोरैक्यकृतिः पूर्वयुगाश्रया॥ त्रेतापरिग्रहः सर्वाधानम् ।"

[^65]: "दर्शमास्कन्दयन् न. ङ।"

[^66]: "तन्निरपेक्षेणाधिकारः ङ।"

[^67]: "वात्ये ऽहनि ङ।"

[^68]: " लम्भिका ङ.।"

[^69]: " अवरुध्य यजेतेत्यवरोध क, ख।"

[^70]: "नाग्निमाधायः ख.।"

**अफालकृष्टेनाग्नींश्च पितॄन् देवातिथीनपि ॥**

**भृत्यांश्च तर्पयेच्छ्मश्रुजटालोमभृदात्मवान् ॥ ४६ ॥**

 **(वी०मि०)** कर्षणं विनैवोत्पन्नेन नीवारादिनाऽग्न्यादीन् तर्पयेत् । अग्नितर्पणमग्निहोत्रम् । आद्येन चकारेणाऽग्निहोत्रसाधनगोमयादिदातृगवां, चरमेण स्वस्य समुच्चयः । अधिकारेण बलिकर्दमोद्देश्यभूतसमुच्चयः । लोमपदेन कक्षादिस्थं लोम विवक्षितम् ।

जटाश्च बिभृयान्नित्यं श्मश्रुलोमनखानि च ।

इति मनुः । आत्मवानात्मोपासनरतः सन् ॥ ४६ ॥

  **(मिता०)** 'साग्निः सोपासनो व्रजे'दित्येतदग्निसाध्यश्रौतस्मार्तकर्मानुष्ठानार्थमित्युक्तं, तत्र गुणविधिमाह -

 अफालेति । फालग्रहणं कर्षणसाधनोपलक्षणम् । अकृष्टक्षेत्रोद्भवेन नीवारवेणुश्यामाकादिना अग्नींस्तर्पयेदग्निसाध्यानि कर्माण्यनुतिष्ठेत् । चशब्दाद्भिक्षादानमपि तेनैव कुर्यात् । तथा पितृृन्देवानतिथीन् अपिशब्दाद् भूतान्यपि तेनैव तर्पयेत् । तथा भृत्यान् चशब्दादाश्रमप्राप्तानपि । तथा च मनुः (६।७) - 'यद्भक्ष्यं स्यात्ततो दद्याद्बलिं भिक्षां च शक्तितः । अम्मूलफलभिक्षाभिरर्चयेदाश्रमागतान् ॥ इति । एवं पञ्चमहायज्ञान्कृत्वा स्वमपि तच्छेषमेव भुञ्जीत। ( ६।१२) 'देवताभ्यश्च तद् हुत्वा वन्यं मेध्यतरं हविः । शेषमात्मनि युञ्जीत लवणं च स्वयंकृतम्' ॥ इति मनुस्मरणात् । स्वयंकृतमूषरलवणम् । एवं भोजनार्थे यागाद्यर्थे च मुन्यन्ननियमाद्ग्राम्याहारपरित्यागोऽर्थसिद्धः । अतएव मनुः ( ६।३ ) - संत्यज्य ग्राम्यमाहारं सर्वं चैव परिच्छेदम्' इति । ननु च दर्शपूर्णमासादेर्व्रीह्यादिग्राम्यद्रव्यसाध्यत्वात्कथं तत्परित्यागः । न च वचनीय[^71]मफालकुष्टेनाग्नीश्चेति विशेषवचनसामर्थ्याद्व्रीह्यादिवाध इति । विशेषविषयिण्यापि स्मृत्या श्रुतिबाधस्यान्याय्यत्वात्, अफालकृष्टविधेश्चस्मार्ताग्निसाध्यकर्मविषयत्वेनाप्युपपत्तेः । सत्यमेवं किंत्वत्र व्रीह्यादेरप्यफालकृष्टत्वसम्भवान्न विरोधः । अत एवोक्तं मनुना (६।११) - 'वासन्तशारदैर्मेध्यैर्मुन्यन्नैःस्वयमाहृतः । पुरोडाशांश्चरुंश्चैव विधिवन्निवपेत्पृथक्' ॥ इति । नीवारादीनां मुन्यन्नानां स्वयमुत्पन्नानां स्वतो मेध्यत्वे सिद्धऽपि पुनर्मेध्यग्रहणं यज्ञार्हव्रीह्यादिप्राप्त्यर्थं कृतम् । मेधो यज्ञस्तदर्हंमेध्यमिति । तथा श्मश्रूणि मुखजानि रोमाणि जटारूपांश्च शिरोरुहान्कक्षादीनि च रोमाणि बिभृयात् । रोमग्रहणं नखानामप्युपलक्षणम् । तथा च मनुः - 'जटाश्च बिभृयान्नित्यं श्मश्रुलोमनखांस्तथा' । इति । तथात्मवानात्मोपासनाभिरतः स्यात् ॥ ४६ ॥

[^71]: "अकालकृष्ट ख. ।"

**अह्नोमासस्य षण्णां वा तथा संवसरस्य च ॥**

**अर्थस्य सञ्चयं कुर्यात् कृतमाश्वयुजे त्यजेत् ॥ ४७ ॥**

 **(वी० मि०)** दिवसस्य मासस्य चैकस्य षण्णां वा मासानां संवत्सरस्य वा सम्बन्धिभोजनयजनादिपर्याप्तस्याऽर्थस्य द्रव्यस्य नीवारादेः तथा धर्माविरुद्धप्रकारेण संचयं कुर्यात् । ततोऽधिकस्य कृतं सङ्गृहीतं विनियुक्तावशिष्टं च द्रव्यमाश्विने मासि त्यजेत् । पुनरन्यसंचयं कुर्यादित्यर्थः ॥ ४७ ॥

 **(मिता० )** पूर्वोक्तद्रव्यसञ्चयनियममाह -

  अन्ह इति । एकस्याह्नःसम्बन्धि भोजनयजनादिदृष्टादृष्टकर्मणः पर्याप्तस्यार्थस्य सञ्चयं कुर्यात् । मासस्य वा षण्णां मासानां वा सम्बन्धि कर्मपर्याप्तं सञ्चयं कुर्यात् नाधिकम् । यद्येवं क्रियमाणमपि कथञ्चिदतिरिच्यते तर्हि तदतिरिक्तमाश्वयुजे मासि त्यजेत् ॥ ४७ ॥

**दान्तस्त्रिषवणस्नायी निवृत्तश्च प्रतिग्रहात् ॥**

**स्वाध्यायवान् दानशीलः सर्वभूत[^72]हिते रतः ॥ ४८ ॥**

[^72]: "सत्त्व- इति मु० पु० पाठः ।"

**दन्तोलूखलिकः कालपक्वाशी वाऽश्मकुट्टकः ॥ **

**श्रौतं स्मार्तं फलस्नेहैः कर्म कुर्यात्तथा क्रियाः ॥ ४९ ॥**

** ( वी० मि० )** दान्तः शीतातपादिदुःखसहिष्णुः, त्रिषु सवनेषु स्नानशीलः प्रतिग्रहात् शब्दसमुच्चिताद्याजनादेश्चनिवृत्तः, स्वाध्यायवान् वेदाभ्यासरतः, फलमूलभिक्षादिदानशीलः, सर्वेषां भूतानां प्राणिनां हिताचरणे रतः, दन्ता एवोलूखलं निस्तुषीकरणसाधनं यस्य सः, कालवशेन यत्नतः पक्वंबदरीफलनीवारादि तदशनशीलः, अश्मना कुट्टकोऽवहननकर्ता । वाशब्दात् 'अग्निपक्वाशनो वा स्या'दिति मनूक्तसङ्ग्रहः । श्रौतमग्निहोत्रादि स्मार्तं वैश्वदेवादि अवश्यकर्तव्यतया बोधितं, क्रिया भोजनभृत्यभरणाद्याश्च मेध्यतरुफलोद्भवैः स्नेहघृतस्थानीयैर्न तु घृतैस्तथा विधिबोधितप्रकारेण कुर्यात् ॥ ४८-४९ ॥

  **(मिता०)** किञ्च -

  दान्तेति । दान्तो दर्परहितः । त्रिषु सवनेषु प्रातर्मध्यन्दिनापराह्णेषु स्नानशीलः । तथा प्रतिग्रहपराङ्मुखः । चशब्दाद्याजनादिनिवृत्तश्च । स्वाध्यायवान् वेदाभ्यासरतः । तथा फलमूलभिक्षादिदानशीलः । सर्वप्राणिहिताचरणनिरतश्च भवेत् ॥ ४८ ॥

  **(मिता०)** किञ्च -

  दन्तेति । दन्ता एवोलूखलं निस्तुपीकरणसाधनं दन्तोलूखलं तद्यस्यास्ति स दन्तोलूखलिकः । कालेनैव पक्वंकालपक्वंनीवारवेणुश्यामाकादि बदरेङ्गुदादिफलं च तदशनशीलः कालपक्वाशी । वाशब्दो 'अग्निपक्वाशनो वा स्यात्कालपक्वभुगेव वा' इति मनूक्ताग्निपक्वाशित्वाभिप्रायः । अश्मकुट्टको वा भवेत् । अश्मना कुट्टनमवहननं यस्य स तथोक्तः । तथा श्रौतं स्मार्तं च कर्म दृष्टार्थाश्च भोजनाभ्यञ्जनादिक्रियाः लकुचमधूकादिमेध्यतरुफलोद्भवैः स्नेहद्रव्यैः कुर्यान्न तु घृतादिकैः । तथा च मनुः \[६।१३\] - 'मेध्यवृक्षोद्भवानद्यात्स्नेहांश्च फलसम्भवान्' इति ॥ ४९ ॥

**चान्द्रायणैर्नयेत्कालं कृच्छ्रैर्वा वर्तयेत्सदा ॥**

**पक्षे गते वाऽप्यश्नीयान्मासे वाऽहनि वा गते ॥ ५० ॥**

 **(वी०मि०)** चान्द्रायणैः सदा कालं नयेत् । प्राजापत्यादिभिः कृच्छ्रैर्वा कालं वर्तयेत् । सदेति सर्वान्वितम् । मासे पक्षे वा गतेऽहन्येकस्मिन् वा गतेऽश्नीयात्, न तु गृहस्थवत् प्रत्यहमित्यर्थः । अपिकारेणाष्टमकालिकादिसमुच्चयः ।

चतुर्थकालिको वा स्यात् यद्वाऽप्यष्टमकालिकः ।

     इति मनुवचनात् ॥ ५० ॥

**(मिता०)** पुरुषार्थतया विहितद्विर्भोजननिवृत्त्यर्थमाह -

 चान्द्रायणैरिति । चान्द्रायणैर्वक्ष्यमाणलक्षणैः कालं नयेत् । कृच्छ्रैर्वा प्राजापत्यादिभिः कालं वर्तयेत् । यद्वा पक्षे पञ्चदशदिनात्मकेऽतीतेऽश्नीयात् मासे वाऽहनि गते वा नक्तमश्नायात् । अपिशब्दाच्चतुर्थकालिकत्वादिनापि । यथाह मनुः (६।१९)। 'नक्तं वान्नं समश्नीयाद्दिवा वाऽऽहृत्य शक्तितः । चतुर्थकालिको वास्याद्यद्वाप्यष्टमकालिकः' ॥ इति । एतेषां च कालनियमानां स्वशक्त्यपेक्षया विकल्पः ॥ ५० ॥

शुचिर्भूमौ[^73]स्वपेद्रात्रौ दिवा सम्प्रपदैर्नयेत् ॥

[^73]: "स्वप्याद् भूमौ शुची रात्रौ - इति मु० पु० पाठः ।"

स्नानासनविहारैर्वा योगाभ्यासेन वा तथा ॥ ५१ ॥

 **(वी०मि०)** रात्रौ शुचिः सन् भूमौन तु खट्वादौ स्वपेत् । दिवा दिवसं समीचीनैर्धर्मार्जकैःप्रपदैः सृतैः स्थानेनोर्द्ध्वावस्थानेन आसनेनोपवेशेन विहारेणोपनिषच्छ्रवणलीलया तथा योगाभ्यासेन नयेत् न तु स्वपेत् ।

 मनुः -

विविधश्चौपनिषदीरात्मसंसिद्धये श्रुतीः।

  शृणुयादिति सम्बध्यते । तथा -

भूमौ विपरिवर्तेत तिष्ठेद्वा प्रपदैर्दिनम्॥

   इति॥५१॥

 **(मिता०)** किंच-

 स्वप्यादिति । आहारविहारावसरवर्ज्यं रात्रौ शुचिः प्रयतः स्वप्यात् नोपविशेन्नापि तिष्ठेत् । दिवा स्वप्नस्य पुरुषमात्रार्थतया प्रतिषिद्धत्वान्न तन्निवृत्तिपरम्। तथा भूमावेव स्वप्यात् । तच्च भूमावेव न शय्यान्तरितायां मञ्चकादौ वा । दिनं तु संप्रपदैरटनैर्नयेत् । स्थानासनरूपैर्वा विहारैः संचारैः कञ्चित्कालं स्थानं कञ्चिच्चोपवेशनमित्येव वा दिनं नयेत् । योगाभ्यासेन वा । तथा च मनुः (६।२२) - 'विविधाश्चौपनिषदीरात्मसंसिद्धये श्रुतीः' इति । आत्मनः संसिद्धये ब्रह्मत्वप्राप्तये । तथाशब्दात्क्षितिपरिलोडनाद्वानयेत् । (६।२२) - "भूमौ विपरिवर्तेत तिष्ठेद्वा प्रपदैर्दिनम्' इति मनुस्मरणात् । प्रपदैः पादाग्रैः॥ ११ ॥

ग्रीष्मे पश्चाग्निमध्यस्थो वर्षासु स्थण्डिलेशयः ॥

आर्द्रवासाश्च हेमन्ते शक्त्या वापि तपश्चरेत् ॥ ५२ ॥

 **( वी०मि०)** 'त्र्यर्तुः संवत्सरो ग्रीष्मो वर्षा हेमन्तश्चे'ति । तत्र ग्रीष्मे चैत्रादिमासचतुष्टये पञ्चाग्निमध्यस्थः तपः पञ्चाग्निसेवनरूपं चरेत् । चतुर्दिक्षु चत्वारोऽग्नय उपरि च सूर्यात्मकोऽग्निरित्येवं पञ्चाऽग्नयः । वर्षासु स्थण्डिलेशयो वर्षाधारानिवारणविरहिभूतलशायी स्थण्डिलशयनरूपं तपश्चरेत् । हेमन्ते त्वाद्रेवासाः तादृशवस्त्रधारणं सार्वकालिकं तपश्चरेत् । एवंविधस्तपश्चरणेऽशक्तः स्वसामर्थ्यानुसारेण शरीरशोषकंतपोन्तरमाचरेत् । अपशब्देनाऽनुकल्पत्वं चरमपक्षस्य सूचितम् ॥ ५२ ॥

** (मिता०)** किञ्च -

 ग्रीष्म इति । 'त्र्यर्तुः संवत्सरो ग्रीष्मो वर्षा हेमन्तः' इति दर्शनात् ग्रीष्मे चैत्रादिमासचतुष्टये चतसृषु दिक्षु चत्वारोऽग्नयः उपरिष्टादादित्य इत्येवं पञ्चानामग्नीनां मध्ये तिष्ठेत् । तथा वर्षासु श्रावणादिमासचतुष्टये स्थण्डिलेशयः वर्षाधाराविनिवारणविराहिणि भूतले निवसेत् । हेमन्ते मार्गशीर्षादिमासचतुष्टये क्लिन्नं वासो वसीत । एवंविधतपश्चरणे असमर्थः स्वशक्त्यनुरूपं वा तपश्चरेत् । यथा शरीरशोषस्तथा यतेत । ( ६।२४ ) - 'तपश्चरंश्चोग्रतरं शोषयेद्देहमात्मनः' इति मनुस्मरणात् ॥ ५२ ॥

**यः कण्टकैर्वितुदति चन्दनैर्वाऽनुलिम्पति[^74]।**

[^74]: "चन्दनैर्यश्च लिम्पति - इति मु० पु० पाठः ।"

**अक्रुद्धोऽपरितुष्टश्चसमस्तस्य च तस्य च ॥ ५३ ॥**

 **(वी०मि०)** कण्टकैस्तु यो विशेषतस्तुदति व्यथयति तस्याऽक्रुद्धः यश्चन्दनैस्तमनुलिम्पति तस्याऽपरितुष्टः उभयोश्च समः उदासीनः स्यात् । षष्ठी विषयत्वपरा । चकारैरुदासीनस्य हर्षशोकाभावयोश्च समुच्चयः ॥ ५३ ॥

 **(मिता०)** किञ्च -

  य इति । यः कश्चित्कण्टकादिभिर्विविधमङ्गानि तुदति व्यथयति तस्मै न क्रुध्येत् । यश्चन्दनादिभिरुपलिम्पति सुखयति तस्यन परितुष्येत् । किं तु तयोरुभयोरपि समः स्यादुदासीनो भवेत् ॥५३॥

 **(वी० मि०)** अन्नसञ्चयाक्षमत्वेनाऽग्निहोत्राद्यसम्भवे त्वाह -

**अग्नीन्वाऽप्यात्मसात्कृत्वा वृक्षावासो मिताशनः ॥ **

**वानप्रस्थगृहेष्वेव यात्रार्थं भैक्षमाचरेत् ॥ ५४ ॥**

**ग्रामादाहृत्य वा ग्रासानष्टौ भुञ्जीत वाग्यतः ।**

**वायुभक्षः प्रागुदीचीं गच्छेदावर्ष्मसंक्षयात् ॥ ५५ ॥**

  वैखानसशास्त्रोक्तविधिनाऽग्नीनात्मनि समारोप्य मूलफलादिना जीवनार्थं वृक्ष एव आवासो वासस्थलं यस्य स, मिताशनः परिमितभोजी स्यात् । तदसम्भवे वानप्रस्थानां गृहेषु भैक्षं यात्रार्थं प्राणरक्षणार्थमाचरेत् । एवकारेण गृहस्थव्यवच्छेदः । ततो जीवनासम्भवे ग्रामाद्ग्रामवासिनो गृहस्थसमुदायादाहृत्य अष्टौ ग्रासान् तावता प्राणधारणासम्भवे तु षोडश ग्रासान् वाग्यतो मौनी भूत्वा भुञ्जीत सर्वत्राऽसमर्थस्तु आवर्ष्मसंक्षयात् शरीररक्षणपर्यन्तं वायु भक्षः सन् प्रागुदीचीमैशानीं दिशमकुटिलगतिर्गच्छेत्। स्मृत्यन्तरे -

अष्टौ ग्रासा मुनर्भैक्षं वानप्रस्थस्य षोडश ।

   मनुः -

अग्नीनात्मनि वैतानान् समारोप्य यथाविधि ।

अनग्निरनिकेतः स्यान्मुनिर्मूलफलाशनः ॥

   तथा -

अपराजितां वास्थाय गच्छेद्दिशमजिह्मगः ।

 स्मृतिः- 'वानप्रस्थो वीराध्वानं ज्वलनाम्बुप्रवेशनं भृगुप्रपतनं वाऽनुतिष्ठेत्' । अस्मिन् वानप्रस्थाश्रमे ब्राह्मणक्षत्रिययोरेवाऽधिकारः ।

चत्वारो ब्राह्मणस्योक्ता आश्रमा श्रुतिदर्शिताः।

क्षत्रियस्य त्रयः प्रोक्ता द्वावेको वैश्यशूद्रयोः ॥

   इति योगिसंहितायां ग्रन्थकृताऽभिहितत्वादिति ॥ ५४-५५ ॥

इति श्रीमत्याज्ञवल्क्यव्याख्याने वानप्रस्थप्रकरणम् ॥

**   (मिता०)** अग्निपरिचर्याक्षमं प्रत्याह -

   अग्नीनिति । अग्नीनात्मनि समारोप्य वृक्षावासो वृक्ष एवआश्वासः कुटी यस्य स तथोक्तः । मिताशनः स्वल्पाहारः । अपिशब्दात्फलमूलाशनश्च भवेत् । यथाह मनुः (६।२५)-'अग्नीनात्मनि वैतानान्समारोप्ययथाविधि । अनग्निरनिकेतः स्यान्मुनिर्मूलफलाशनः ॥ इति। मुनिर्मौनव्रतयुक्तः । फलमूलासंभवे च यावता प्राणधारणं भवति तावन्मात्रं भैक्षं वानप्रस्थगृहेष्वाचरेत् ॥ ५४ ॥

 **(मिता०)** यदा तु तदसंभवो व्याध्यभिभवो वा तदा किं कार्यमित्यत आह -

  ग्रामादिति । ग्रामाद्वा भैक्षमाहृत्य, वाग्यतो मौनी भूत्वा अष्टौ ग्रासान्भुञ्जीत ।ग्राम्यभैक्षविधानान्मुन्यन्ननियमोऽर्थलुप्तः । यदा पुनरष्टभिर्ग्रासैःप्राणधारणं न संभवति तदा 'अष्टौग्रासा मुनेर्भैक्षं वानप्रस्थस्य षोडशे'तिः स्मृत्यन्तरोक्तं द्रष्टव्यम् ॥

 **(मिता.)** सकलानुष्ठानासमर्थंप्रत्याह -

  वायुभक्ष इति । अथवा वायुरेव भक्षोयस्यासौ वायुभक्षः प्रागुदीचीमैशानीं दिशं गच्छेत् । आवर्ष्मसंक्षयात् वर्ष्म वपुस्तस्य निपातपर्यन्तमकुटिलगतिर्गच्छेत् । यथाह मनुः - (६/३१) - 'अपराजितां वास्थाय गच्छेद्दिशमजिह्मगः" इति । महाप्रस्थानेऽप्यशक्तौ भृगुपतनादिकं वा कुर्यात् । वानप्रस्थो वी[^75]राध्वानं ज्वलनाम्बुप्रवेशनं भृगुपतनं वानुतिष्ठेत्' इति स्मरणात् । स्नानाचमनादिधर्मा ब्रह्मचारिप्रकरणाद्यभिहिताश्चाविरोधिनोऽस्यापि भवन्ति । 'उत्तरेषां' चैतदविरोधि' इति गौतमस्मरणात् । एवं प्रागुदितैन्दवीदिदीक्षामहाप्रस्थानपर्यन्तास्तनुत्यागान्तमनुतिष्ठन्ब्रह्मलोके पूज्यतां प्राप्नोति । यथाह मनुः (६।३२) - 'आसां महर्षिचर्याणां त्यक्त्वाऽन्यतमया तनुम्। वीतशोकभयो विप्रो ब्रह्मलोके महीयते' ॥ इति । ब्रह्मलोकः स्थानविशेषो न तु नित्यं ब्रह्म । तत्र लोकशब्दस्याप्रयोगात् । तत्र तुरीयाश्रममन्तरेण मुक्त्यनङ्गीकाराच्च । न च 'योगाभ्यासेन वा पुनः' इति ब्रह्मोपासनविध्यनुपपत्त्या तद्भावापत्तिः परिशङ्कनीया । सालोक्यादिप्राप्त्यर्थत्वेनापि तदुपपत्तेः । अत एव श्रुतौ'त्रयो धर्मस्कन्धा" इत्युपक्रम्य 'यज्ञोऽध्ययनं दानमिति प्रथमः, तप एवेति द्वितीयः ब्रह्मचर्याचार्यकुलवासी तृतीयः । अत्यन्तमाचार्यकुल एवमात्मानमवसादयन्निति गार्हस्थ्यवानप्रस्थनैष्ठिकत्वस्वरूपमभिधाय सर्व एते पुण्यलोका भवन्तीति त्रयाणामाश्रमिणां पुण्यलोकप्राप्तिमभिधाय 'ब्रह्मसंस्थोऽमृतत्वमेति' इति पारिशेष्यात्परिव्राजकस्यैव ब्रह्मसंस्थस्य मुक्तिलक्षणामृतत्वप्राप्तिरभिहिता । यदपि 'श्राद्धकृत्सत्यवादी च गृहस्थोऽपि विमुच्यते' इति गृहस्थस्यापि मोक्षप्रतिपादनं तद्भवान्तरानुभूतपारिव्रज्यस्येत्यवगन्तव्यम् ॥ ५५ ॥

[^75]: "वीराधानं ङ।"

इति वानप्रस्थधर्मप्रकरणम् ।

  **(वी० मि०)** अथ क्रमप्राप्तान् संन्यासिधर्मानभिधास्यन् चतुर्थमाश्रमं प्रस्तौति -

**वनाद् गृहाद्वा कृत्वेष्टिं सार्ववेदसदक्षिणाम् ॥**

**प्राजापत्यां तदन्ते तानग्नीनारोप्य चात्मनि ॥ ५६ ॥**

**अधीतवेदो जपकृत् पुत्रवानन्नदोऽग्निमान् ॥**

**शक्त्या च यज्ञकुन्मोक्षे मनः कुर्यात्तु नान्यथा ॥ ५७ ॥ **

 वनाद्वानप्रस्थाश्रमात् गृहात् गृहस्थश्रमात् वाशब्देनाऽनास्थावाचिना ब्रह्मचर्याश्रमाद्वा काषायपरिपाके सति मोक्षे मोक्षैके संन्यासाश्रमे मनः कुर्यात् । अस्मिन्नाश्रमे ब्राह्मणस्यैवाऽधिकारः, याज्ञवल्क्यवचनात् ।

आत्मन्यग्नीन् समारोष्य ब्राह्मणः प्रव्रजेद् गृहात् ।

  इत्यभिधाय -

एष वोऽभिहितो धर्मो ब्राह्मणस्य चतुर्विधः ॥

 इत्युपसंहरता मनुना ब्राह्मणस्यैवाऽधिकारबोधनाच्च । 'ब्राह्मणाः 'प्रव्रजन्तीति श्रुतेश्च। सार्ववेदसी सर्वधनसम्बन्धिनी दक्षिणा यस्यास्तां प्रजापतिदेवताकामिष्टिं ब्रह्मचारिभिन्नः साग्निश्चेत्तदाकृत्वा तदन्तंइष्टिकरणानन्तरं वैतानानग्नीनात्मनि श्रुत्युक्तविधानेनाऽऽरोप्य कृत्वेत्यनेन मनः कुर्यादित्येतत्प्रतिबन्धाद्यनिष्टस्यानन्तर्य्यबोधनेऽपिनेष्टिकरणाग्निसमारोपणयोः पूर्वापरभावो बोधित इति तदन्त इत्यस्य नानर्थक्यम् । पुत्रवानिति कृतदारपरिग्रहपरम् । आद्यचकारात् 'उदगयने पौर्णमास्यां पुरश्चरणमादौ कृत्वा शुद्धेन कायेनाऽष्टौ श्राद्धानि निर्वपेत् द्वादश वे'ति बौधायनाद्युक्तेतिकर्तव्यतासमुच्चयः । द्वितीयचकारेण नित्यनैमित्तिककर्मान्तरकृदिति समुच्चितम् । तुशब्देन यथेच्छाचरणस्य संन्यासाधिकारो व्यवच्छिद्यते । नान्यथेति। इष्टकरणादीतिकर्तव्यतां विना न संन्यासाश्रमपरिग्रहः कार्य इत्यर्थः । अत्र जाबालिः - 'ब्रह्मचर्यं परिसमाप्य गृही भवेत् गृही भूत्वा वनी भवेत् वनी भूत्वा प्रव्रजेत् यदि वेतरथा ब्रह्मचर्यादेव प्रव्रजेद् गृहाद्वा वनाद्वेति । अथ 'जायमानो वै ब्राह्मणस्त्रिभिः ऋणवा जायते ब्रह्मचर्येण ऋषिभ्यो यज्ञेन देवेभ्यः प्रजया पितृभ्यः' इति श्रुतम् ।

ऋणानि त्रीण्यपाकृत्य मनो मोक्षेनिवेशयेत् ।

अनपाकृत्य मोक्षे तु सेवमानो व्रजत्यधः ॥

 इति मनुना चोक्तःक्रमः । कथं ब्रह्मचारिणः संन्यासाधिकारः सङ्गच्छत इति चेत् - उच्यते कृतदारपरिग्रहस्य पुत्रोत्पादनानन्तरमेव प्रव्रज्याधिकार इत्येतत्तात्पर्यकत्वमेतयोः श्रुतिमनुवाक्ययोः । अन्यथा सिद्धजाबालश्रुत्या ब्रह्मचारिणामधिकारसिद्धेरिति दिक् ॥५६-५७॥

 **(मिता०)** वैखा[^76]नसधर्माननुक्रम्य क्रमप्राप्तान्परिव्राजकधर्मान् सांप्रतं प्रस्तौति -

[^76]: "वानप्रस्थधर्मात् ङ. ।"

 वनादित्यादि । यावता कालेन तीव्रतपःशोषितवपुषो विषयकषायपरिपाको भवति पुनश्चमदोद्भवाशङ्का नोद्भाव्यते तावत्कालं वनवासं, कृत्वा तत्समनन्तरं मोक्षे मनः कुर्यात् । वनगृहशब्दाभ्यां तत्सम्बन्ध्याश्रमो लक्ष्यते । मोक्षशब्देन च मोक्षैकफलकश्चतुर्थाश्रमः । अथवा गृहाद्गार्हस्थ्यादनन्तरं मोक्षे मनः कुर्यात् । अनेन च पूर्वोक्तश्चतुराश्रमसमुच्चयपक्षः पाक्षिक इति द्योतयति । तथा च विकल्पो जाबालश्रुतौ श्रूयते - 'ब्रह्मचर्यं परिसमाप्य गृही भवेत् गृही भूत्वा वनी भवेत् वनी भूत्वा प्रव्रजेत् यदि वेतरथा ब्रह्मचर्यादेवप्रव्रजत् गृहाद्वा वनाद्वा' इति । तथा गार्हस्थ्योत्त[^77]राश्रमबाधश्च गौतमेन दर्शितः-ऐकाश्रम्यं त्वाचायाः प्रत्यक्षविधनाद्गार्हस्थ्यस्य' इति । एतेषां च समुच्चयविकल्पबाधपक्षाणां सर्वेषां श्रुतिमूलत्वादिच्छया विकल्पः । अतो यत्कैश्चित्पण्डितंमन्यैरुक्तम्- 'स्मार्तत्वान्नैष्ठिकत्वादीनां गार्हस्थ्येन श्रौतेन बाधः गार्हस्थ्यानधिकृतान्धक्लीबादिविषयता वा' इति तत्स्वाध्यायाध्ययनवैधुर्यनिबन्धनमित्युपेक्षणीयम् । किं च - यथा विष्णुक्रमणाज्यावेक्षणाद्यक्षमतया पंग्वादीनां श्रौतेष्वनधिकारस्तथा स्मार्तेष्वप्युदकुम्भाहरणभिक्षाचर्यादिष्वक्षमत्वात्कथं पंग्वादिविषयतया नैष्ठिकत्वाद्याश्रमनिर्वाहः, अस्मिंश्चाश्रमे ब्राह्मणस्यैवाधिकारः । मनुः - (६।२५) - 'आत्मन्यग्नीन्समारोप्य ब्राह्मणः प्रव्रजेद् गृहात्' । तथा (६।९७ ) - ' एषवोऽभिहितो धर्मो ब्राह्मणस्य चतुर्विधः' इत्युपक्रमोपसंहाराभ्यां मनुना ब्राह्मणस्याधिकारप्रतिपादनात् । 'ब्राह्मणाः प्रव्रजन्ति' इति श्रुतेश्चाग्रजन्मन, एवाधिकारो न द्विजातिमात्रस्य । अन्ये तु त्रैवर्णिकानां प्रकृतत्वात् 'त्रयाणां वर्णानां वेदमधीत्य चत्वारआश्रमाः' इति सूत्रकारवचनाच्चद्विजातिमात्रस्याधिकारमाहुः । यदा वनाद्गृहाद्वा प्रव्रजति तदा सार्ववेदसदक्षिणां सार्ववेदसी सर्वधनसम्बन्धिनी दक्षिणा यस्याः सा तथोक्तातां प्रजापतिदेवताकामिष्टिं कृत्वा तदन्ते तान्वैतानानग्नीनात्मनि श्रुत्युक्तविधानेन समारोप्य । चशब्दात् 'उदगयने पौर्णमास्यां पुरश्चरणमादौ कृत्वा शुद्धेन कायेनाष्टौ श्राद्धानि निर्वपेत् द्वादश वा' इति बौधायनाद्युक्तंपुरश्चरणादिकं च कृत्वा तथाधीतवेदो जपपरायणो जातपुत्रो दीनान्धकृपणार्थितार्थाय यथाशक्त्यन्नदश्च भूत्वाऽनाहिताग्निर्ज्येष्ठत्वादिना प्रतिबन्धाभावे कृताधानो नित्यनैमित्तिकान्यज्ञान्कृत्वा मोक्षे मनः कुर्यात् चतुर्थाश्रमं प्रविशेन्नान्यथा । अनेनानपाकृतर्णत्रयस्य गृहस्थस्य प्रवज्यायामनधिकारं दर्शयति । यथाह मनुः (६।३५ ) - 'ऋणानि त्रीण्यपाकृत्य मनो मोक्षे निवेशयेत् । अनपाकृत्य मोक्षं तु सेवमानो व्रजत्यधः' ॥ इति ॥ यदा तु ब्रह्मचर्यात्प्रव्रजति तदा न प्रजोत्पादनादिनियमः । अकृतदारपरिग्रहस्य तत्रानधिकारात् रागप्रयुक्तत्वाच्च विवाहस्य ।न च ऋणत्रयापाकरणविधिरेव दारानाक्षिपतीति शङ्कनीयम् । विद्याधनार्जननियमवदन्यप्रयुक्तदारसंभवे तस्यानाक्षेपकत्वात् ।ननु 'जायमानो वै ब्राह्मणस्त्रिभिः ऋर्णवा जायते "ब्रह्मचर्येणर्षिभ्यो यज्ञेन देवेभ्यः प्रजया पितृभ्यः' इति, जातमात्रस्यैव प्रजोत्पादनादीन्यावश्यकानीति दर्शयति । मैवम्, न हि जातमात्रः अकृतदाराग्निपरिग्रहोयज्ञादिष्वधिक्रियते । तस्मादधिकारी जायमानो ब्राह्मणादिर्यज्ञादीननुतिष्ठेदिति तस्यार्थः । अतश्चोपनीतस्य वेदाध्ययनमेवावश्यकम् ॥ कृतदीराग्निपरिग्रहस्य प्रजोत्पादनमपीति निरवद्यम् ॥ ५६-५७ ॥

[^77]: " गार्हस्थ्योत्तराश्रम० ख.।"

  **( वी० मि.)** अथ चतुर्थाश्रमिणां कृत्यमाह-

सर्वभूतहितः शान्तस्त्रिदण्डी सकमण्डलुः ॥

एकारामः परिव्रज्य भिक्षार्थी ग्राममाश्रयेत् ॥ ५८ ॥

अप्रमत्तश्चरेद्भैक्षं सायाह्नेऽनभिलक्षितः ॥

रहिते भिक्षुकैर्ग्रामे यात्रामात्रमलोलुपः ॥ ५९ ॥

यतिपात्राणि मृद्वेणुदार्वलाबुमयानि च ॥

सलिलं शुद्धिरेतेषां गोबालैश्चावघर्षणम् ॥ ६० ॥

**Content after this line is not reviewed.**

   सर्वेषां भूतानां प्राणिनां हितः अनिष्टनिवृत्ताशंसी न तु हितक र्ता'हिंसानुग्रहयोरनारम्भी 'ति गौतमवचनात् । शान्तो निगृहीतेन्द्रियः, त्रयो वैणवा दण्डा अस्येति त्रिदण्डी 'त्रीन्वैणवान् मूर्द्धप्रमाणान् दक्षिणेन पाणिना धारयेत्सव्येन कमण्डलु’ मिति स्मृत्यन्तरात् । 'एकदण्डी त्रिदण्डी वे'ति तु वौधायनः । गौतमः - 'मुण्डः शिखी परिशिष्टं यज्ञोपवीतमप्सुजुहोति भूःस्वाहेति । अथ दण्डमादते सखेमां गोपाये’ति । सकमण्डलुरिति । शौचाद्यर्थं धृतकमण्डलु- रित्यर्थः । एकोऽद्वितीय एवारमत इत्येकारामः । तदाह दक्षः-

एकोभिक्षुर्यथोक्तश्च द्वावेव मिथुनं स्मृतम् ।

त्रयो ग्रामः समाख्यात ऊर्ध्वं तु नगरायते ॥

राजावर्तादि तेषां तु भिक्षावार्ता परस्परम् ।

अपि पैशुन्यमात्सर्यं सन्निकर्षान्नसंशयः ॥

  परिव्रज्य लौकिकवैदिककर्माणि विशिष्याऽनुक्तानि सन्त्यज्य भिक्षार्थी ग्राममाश्रयेदुपजीवेत् । सायाह्ने द्वादशमुहूर्तानन्तरं दिने ह्यप्रमत्तोऽनुद्धतः, अनभिलक्षितोऽप्रकटीकृतनिजमाहात्म्यः सन्नन्यैर्भिक्षुकै रहिते ग्रामे अलोलुपो बहुतरमिष्टान्नादिष्वनासक्तश्च सन् यात्रामात्रं प्राणस्थितिमात्रयोग्यं भैक्षं चरेत् । भिक्षार्थं यतेः पात्राणि मृत्तिकावंशकाष्ठसञ्जीवनीनामन्यतममयानि भवन्ति, न तु तैजसानि । पतेषां मृण्मयादीनां यतिपात्राणां सलिलं गोवालावघर्षणं च शुद्धिहेतुः । इयं भिक्षाचरणप्रयोगाङ्गत्वेनाऽत्र शुद्धिरभिहिता । उपघातजन्याशौचनिरासिका शुद्धिस्तु प्रागेवोक्ता । आद्यचकारेण भिक्षार्थपात्राणां भोजनार्थत्वमपि पात्रान्तराभावे समुच्चीयते । 'तद्भैक्षं गृहीत्वैकान्ते तेन पात्रेणाऽन्येन वा तूष्णीं मात्रया भुञ्जीते 'ति देवलवचनात् । द्वितीयचकारोव्यवस्थितविकल्पार्थः । मृण्मयादीनां सलिलैरलाघुमयानां गोवालवर्पणैः शुद्धिरिति 'गोवालैःफलसम्भव' मिति प्रागुक्तसंवादात् ।

अतैजसानि पात्राणि तस्य स्युर्निर्व्रणानि च ।

तेषामद्भिः स्मृतं शौचं चमसानामिवाऽध्वरे ॥

इति मनुवचनस्वरसाच्च । यमः--

सुवर्णरूप्यपात्रेषु ताम्रकांस्यायसेषु च ।

भिक्षां दत्त्वा न धर्मोऽस्ति गृहीत्वा नरकं व्रजेत् ॥

इति ॥ ५७-६० ॥

( मिता० ) एवमधिकारिणं निरूप्य तद्धर्मानाह -  
  सर्वेति । सर्वभूतेभ्यः प्रियाप्रियकारिभ्यो हित उदासीनो न. पु. नर्हिताचरणः । 'हिंसानुग्रहयोरनारम्भी' इति गौतमस्मरणात् । शान्तो[^78]वाह्यान्तःकरणोपरतः । त्रयो दण्डा अस्य सन्तीति त्रिदण्डी । ते च दण्डा वैणवाग्राह्याः । प्राजापत्येष्ट्यनन्तरं 'त्रीन्वैणवान्दण्डान्मूधप्रमाणान्दक्षिणेन पाणिना धारयेत्सव्येन सोदकं कमण्डलुम्' इति स्मृत्यन्तरदर्शनात् । एकं वा दण्डं धारयेत् 'एकदण्डी त्रिदण्डी वा' इति वौधायनस्मरणात् । 'चतुर्थमाश्रमं गच्छेह्रह्मविद्यापरायणः । एकदण्डी त्रिदण्डी वा सर्वसंगविवर्जितः ॥ इति चतुर्विशतिमते दर्शनाच्च । तथा शिखाधारणमपि वैकल्पिकम् \। 'मुण्डः शिखी वा' इति गौत्तमस्मरणात् । 'मुण[^79] (२)डोऽममोऽक्रोधोऽपरिग्रहः' इति वसिष्ठस्मरात् ।तथा यज्ञोपवीतधारणमपि वैकल्पिकमेव । 'संशिखान्केशान्निकृत्य विसृज्यं यज्ञोपवीतम्' इति काठकश्रुतिदर्शनात् । 'कुटुम्बं पुत्रदारांश्च वेदाङ्गानि च सर्वशः । केशान्यज्ञोपवीत चत्यक्त्वा गुढश्चरेन्मुनिः’ ॥ इति वाष्कलस्मरणाच्च । 'अथ यज्ञोपीतमप्सु जुहोति भूःस्वाहेति अथ दण्डमादन्ते सखे मां गोपाय’ इति परिशिष्टदर्शनाच्च । यद्यशक्तिस्तदा कन्थापि ग्राह्या। 'कापायी मुण्डत्रिदण्डी सकमण्डलुपवित्रपादुकासनकन्यामात्र' इति देवलस्मरणात् । शौचाद्यर्थं कमण्डलुसहितश्च भवेत् । एकरामः प्रव्रजितान्तरेणासहायः संन्यासिनीभिः स्त्रीभिश्च । स्त्रीणां चैक इति वौधायनेन स्त्रीणामपि प्रव्रज्यास्मरणात् । तथा च दक्षः - 'एको भिसुर्यथोक्तश्च द्वावेव मिथुनं स्मृतम् । त्रयो ग्रामः समाख्यात ऊर्ध्वं तुनगरायते \।\। राजवार्तादि तेषां तु' भिक्षावार्ता परस्परम् । अपि पैशुन्यमात्सर्यं सन्निकर्षान्न संशयः ॥ इति । परिव्रज्य परिपूर्वो व्रजति त्यागे वर्तते । अतश्चाहं ममाभिमानं तत्कृतं च लौकिक, कर्मनिचयं वैदिकं च नित्यकाम्यात्मकं संत्यजेत् । तदुक्तं मनुना (१२७८-९२) - 'सुखाभ्युदयिकं चैव नैश्रेयसिकमेव च । प्रवृत्तं च निवृत्तं च द्विविधं कर्म वैदिकम् ॥ इह चामुत्र वा काम्यं प्रवृत्त कर्म कीर्त्यते । निष्कामं ज्ञानपूर्वं तु निवृत्तमुपदिश्यते ॥ यथोक्तान्यपि कर्माणि परिहाय द्विजोत्तमः । आत्मज्ञाने शमे च स्याद्वेदाभ्यासे च यत्तवान्॥ इति । अत्र वेदाभ्यासः प्रणवाभ्यासस्तत्र यत्नवान् । भिक्षाप्रयोजनार्थंग्राममाश्रयेत्प्रविशेत् न पुनः सुखनिवासार्थम् । वर्पाकाले तु न दोषः । 'ऊर्ध्वं वार्षिकाभ्यां मासाभ्यां नैकस्थानवासी' इति शङ्खस्मरणात् । अशक्तौपुनर्मासचतुष्टयपर्यन्तमपि स्थातव्यं 'न चिरमेकत्र वसेदन्यत्र वर्षाकालात् । श्रावणादयश्चत्वारो मासा वर्षाकालः' इति देवलस्मरणात् । 'एकरात्रं वसेद्रामे नगरे रात्रिपञ्चकम् \।
वर्पास्योऽन्यत्र वर्पासु मासांस्तु चतुरो वसेत्' ॥ इति कण्यस्मरणात् ॥ ५८ ॥

[^78]: "शान्तः करणोपरतः क"

[^79]: "मनोपरिग्रह"

( मिता० ) कथं भिक्षाटनं कार्यमित्यत आह-

   अप्रमत्त इति । अप्रमत्तो वाक्चक्षुरादिचापलरहितो भैक्षं चरेत् । वसिष्ठेनात्र विशेपोदर्शितः - 'सप्तागाराण्यसंकल्पितानि चरेद्भैक्षम्' इति । सायाहे अहः पञ्चमे भागे । तथा च मनुः (६५६ ) - 'विधूमे सन्नमुसले व्यङ्गारे भुक्तवजने । वृत्ते शरावसंपाते नित्यं भिक्षां यति श्चरेत्' ॥ इति । तथा - 'एककालं चरेद्भिक्षां प्रस (१) ज्येन्न तु विस्तरे । भैक्षे प्रसक्तोहि यतिर्विपयेष्वपि सजति' ॥ इति । अनभिलक्षितः ज्योतिर्विज्ञानोपदेशादिना अचिह्नितः । मनुः (६।५० ) - 'न चोत्पातनिमित्ताभ्यां न नक्षत्राङ्गविद्यया । नानुशासनवादाभ्यां भिक्षां लि प्सेत कर्हिचित् ॥ इति तेनोकत्वादिति । यत्पुनर्वसिष्ठवचनम् -'ब्राह्मणकुले वा यल्लभेत तद्भुञ्जीत सायंप्रातर्मासवर्जम्' इति । तदशक्तविषयम् । भिक्षुकैर्भिक्षणशीलैः पाखण्ड्यादिभिर्वर्जिते ग्रामे । मनुनात्र विशेष उक्तः (६।६१ ) - 'न तापसैर्ब्राह्मणैर्वा वयोभिरपि वा श्वभिः । आकीर्णं भिक्षुकैरन्यैरगारमुंपसंव्रजेत्' \।\। इति । यावता प्राणयात्रा वर्तते तावन्मात्रं भैक्षं चरेत् । तथा च संवर्त :- 'अष्टौ भिक्षाः समादाय मुनिः सप्त च पञ्च वा । भद्भिः प्रक्षाल्य ताः सर्वास्ततोऽश्रीयाश्च वाग्यतः’॥ इति । अलोलुपो मिष्टान्नव्यञ्जनादिष्वप्रसक्तः ॥ ५९ ॥

(मिता० ) भिक्षाचरणार्थं पात्रमाह -

   यतिपात्राणीति । मृदादिप्रकृतिकानि यतीनां पात्राणि भवेयुः । तेषांसलिलं गोवालावघर्षणं च शुद्धिसाधनम् । इयं च शुद्धिर्भिक्षा (१) चरणादिप्रयोगाङ्गभूता नाऽमेध्याद्यपहतिविषया । तदुपघाते द्रव्यशुद्धिप्रकरणोक्ता द्रष्टव्या । अत एव मनुना (६ ५३ ) - 'अतैजसानि पात्राणि तस्य स्युर्निर्वणानि च । तेषामद्भिः स्मृतं शौचं चमसानामिवाध्वरे' ॥

इति । चमसदृष्टान्तोपादानेन प्रायोगिकी शुद्धिर्दशिता । पात्रान्तराभावे भोजनमपि तत्रैव कार्यम् । 'तद्वैक्षं गृहीत्वैकान्ते तेन पात्रेणान्येन वा तूष्णीं प्राणमात्रं भुञ्जीते 'ति देवलस्मरणात् ॥ ॥ ६० ॥ ( वी०मि० ) एवं हि व्यवहर्तव्यमुक्त्वा मोक्षप्राप्तिहेतुभूतात्मो- पालनाङ्गमान्तरं नियममाह--  
.  
L  
संनिरुध्येन्द्रियग्रामं रागद्वेषौ महाय च ॥  
भयं हित्वा च भूतानाममृतीभवति द्विजः ॥ ६१ ॥ कर्तव्याऽऽशंयशुद्धिस्तु भिक्षुकेण विशेषतः \।\। ज्ञानोत्पत्तिनिमित्तत्वात्स्वातन्त्र्यकरणाय च ॥ ६२ ॥ इन्द्रियाणां ग्रामं समूहं रूपादिविषयेभ्यः सम्यक् निरुध्य उप- कार्यपकारिविषयौ रागद्वेषौ व्युदस्य त्यक्त्वा भूतानां प्राणिनां स्वकर्तृकर्मणोत्पादनं हित्वेति मिताक्षरा । तत्तु 'परस्य न तदाचरे' दि. त्यग्रेतनेन गतर्द्धिम् । तस्मादयमर्थः -- व्याघ्रादीनां सफलं हित्वाऽमृती मोक्षभाग्भवति द्विजो ब्राह्मणः भिक्षुकेणाशयस्याऽन्तःकरणस्य वास. नाक्षयरूपा शुद्धिर्विशेषतः प्राणायामाभ्यासैः कर्तव्या । किमर्थमत आह ज्ञानेति । अस्या द्वैतसाक्षात्कारं प्रत्याशयशुद्धेर्निमित्तत्वात्त. दर्थ दोपक्षये णात्म ध्यानधारणादौ स्वातन्त्र्यसम्पादनार्थं चेत्यर्थः । आद्यचकारेणेर्ष्यादीनां समुच्चयः । द्वितीयचकारेण शोकस्य चर- मचकारेण सञ्चितपापपुण्यक्षयार्थकत्वस्य समुच्चयः । तुशब्देन निवृत्तरूपधर्मस्य प्रथम श्लोकोक्तस्य केवलस्य मोक्षसाधनत्वं व्यव- चिछन्नम् ॥ ६१-६२ ॥  
( मिता० ) एवं भूतस्य यतेरात्मोपासनाङ्गं नियमविषयमाह-  
संनिरुध्येति । चक्षुरादीन्द्रियसमूहं रूपादिविषयेभ्यः सम्यङ् निरु- व्यविनिवर्त्य रागद्वेषौ प्रियाप्रियविषयौ प्रहाय त्यक्त्वा चशब्दादीर्ष्या- 'दीनपि । तथा भूतानाम (२) पकाराकरणेन भयमकुर्वन् शुद्धान्तःकरणः सनद्वैत साक्षात्कारेणामृतीभवति मुक्तो भवति ॥ ६१ ॥  
(१) भिक्षाहरणप्रयोग ० ङ । ( २ ) अपकारण \।\_\_\_\_\_\_\_\_\_\_\_\_\_\_\_\_

८४०  
( मिता० ) किञ्च -  
याज्ञवल्क्यस्मृतिः । \[ प्रायश्चित्ताध्यायः ॥  
'कर्तव्येति । विषयाभिलाषद्वेपजनितदोपफलु पितस्याशयंस्या- न्तःकरणस्य शुद्धिः कल्मपक्षयः प्राणायामैः कर्तव्या । तस्याः शुद्धेः रात्माद्वैत साक्षात्काररूपज्ञानोत्पत्तिनिमित्तत्वात् । एवं सति विष यासक्तितजनितदोपात्मकं प्रतिबन्धक्षये सत्यात्मध्यानंवारणादौ स्व' तन्त्रो भवति । तस्माद्भिक्षुकेण त्वेषा. शुद्धिर्विशेषतोऽनुष्ठेया । तं स्य मोक्षप्र ( १ ) धानत्वात् । मोक्षस्य च शुद्धान्तःकरणतामन्तरेण दुर्लभत्वात् । यथाह मनुः (६ ७१ ) - 'दह्यन्ते ध्यायमानानां धातूनां हि यथा मलाः । तथेन्द्रियाणां दान्ते दोषाः प्राणस्य निग्रहात्' ॥ इति ॥ ६२ ॥  
·  
( वी० मि.) इन्द्रियनिरोधस्योकस्य जनकीभूतं विवेक संसा रस्वरूपपर्यालोचनंया सम्पाद्यमित्याह-  
आवेक्ष्या गर्भवासाच कर्मजा गतयस्तथा ॥  
आधयो व्याधयः लेशा जरा रूपविपर्ययः ॥ ६३ ॥ भवो जातिसहस्रेषु मियामियविपर्ययः ॥ :  
गर्भवाला नानांजन्मसम्वन्धिनो दुःखदाः आवेक्ष्याः संसारिणां सम्बन्धितया पर्यालोचनीयाः । निषिद्धकर्म रौरवादिनानानरकेषु गतयः, आधयो मनःपीडाः, व्याधयो ज्वराद्याः, क्लेशाः जीवनोपा- यानुसरणादिजन्यश्रमाः, जराऽन्नपानादिकारितवहुदोपसम्भवा चार्द्ध- कं, रूपविपर्ययः युवदशासु सौन्दर्यस्य वार्द्धके विपर्ययो वैपरीत्यं, जातिसहस्रेषु मनुष्यगोशुकरादिनानाजन्मप्रियस्यापात- रमणीयस्य परिणामतोऽप्रियस्य वैषयिकसुखस्य पत्नीपुत्रधनादेव तत्साधनस्य विपर्ययो विच्छेदः । पते सर्व एव दुःखमयाः संसारे आवेक्ष्याः । तथा च वैराग्यं सुलभमिति भावः । चकारेण भरणं तथा- शब्देन च राजादिकृतवधताडने समुच्चिनोति ॥ ६३ ॥  
( मिता० ) इन्द्रियनिरोधोपायतया संसारस्वरूपनिरूपणमाह-  
आवेक्ष्या इति । वैराग्यसिद्ध्यर्थं मूत्रपुरीषादिपूर्ण नानाविधगर्भ-. वासा आवेक्षणीयाः पर्यालोचनीयाः । चशब्दांजननोपरमावपि । तथा निषिद्धाचरणादिक्रियाजन्या महारौरवादि निरयपतनरूपा गतयः । (१) मोक्षप्रसाधनत्वात् ड \।\_\_\_\_\_\_\_\_\_\_\_\_\_\_\_\_

- यतिधर्मप्रकरणम् । \] वीरमित्रोदयमिताक्षरासहिता । ८४९  
तथाधयो मनःपीडाः, व्याधयश्च ज्वरातीसाराद्याः शारीराः क्लेशाः अविद्यास्मितारागद्वेषाभिनिवेशाः पञ्च जरा वलीपलिनाद्यभिभवः, रूपविपर्ययः खञ्जकुब्जत्वादिना प्राक्तनस्य रूपस्यान्यथाभावः, तथा श्वसुकरखरोरगद्यनेकजातिषु भव उत्पत्तिः । तथा इष्टस्याप्राप्तिः प्राप्तिरित्यादिबहुतरक्लेशावहं संसारस्वरूप पर्यालोच्य - तत्परिहारार्थमात्मज्ञानापायभूतेन्द्रियजये प्रयतेत ॥ ६३ ॥  
अनिष्टस्य  
( वी० मि० ) वैराग्योत्पत्यनन्तर कृत्यमाह -  
S  
ध्यानयोगेन संदृश्यः (१) सूक्ष्म आत्मात्मनि स्थितः ॥ ६४ ॥  
ध्यानं वहिर्विषयोपरमस्तद्विशिष्टेन योगेन चित्तवृत्तेरात्मैका - ग्रत्वरूपेण निदिध्यासनापरंनाम केनात्मनि परब्रह्मणि स्थितोऽभेदेन समुद्रतरङ्गवत् सूक्ष्म अविद्याग्रस्तानामदृश्य आत्मा सन्हभ्यो विषयीकर्तव्यः । अथवा ध्यानयोगेन हेतुना स्वजन्मसाक्षात्कारवि- यी कर्तव्य इत्यर्थः ॥ ६४ ॥  
( मिता० ) एवमवेक्ष्यानन्तरं किं कार्यमित्यत आह-  
ध्यानयोगेनेति । योगश्चित्तवृत्तिनिरोधः आत्मैकाग्रता ध्यान त- स्या एव बाह्यविषयत्वोपरमः ध्यानयोगेन निदिध्यासनापरपर्यायेण - सूक्ष्मः शरीरप्राणादिव्यतिरिक्तः क्षेत्रज्ञ आत्मा आत्मनि ब्रह्मण्यव स्थितः इत्येवं तत्त्वंपदार्थयोरभेदं सम्यक् पश्येदपरोक्षीकुर्यात् । अत एव श्रुतौ 'आत्मा वारे द्रष्टव्यः' इति साक्षात्काररूपं दर्शनमनूद्य तत्साधनत्वेन 'श्रांतव्यो मन्तव्यो निदिध्यासितव्यः' इति श्रवणम- -नननिदिध्यासनानि विहितानि ॥ ६४ ॥  
( वी० मि० ) ननु मोक्षपदेन चतुर्थाश्रमापादनात् संन्यासस्य मोक्षहेतोः सत्त्वे मोक्षस्य च स्वभावित्वात् किमिति ध्यानयोगादिकं प्रवृत्तिनिवृत्तिलक्षणमित्याह -  
नाश्रमः कारणं धर्मे क्रियमाणो भवेद्धि सः ॥  
अतो यदात्मनोऽपथ्यं ( २ ) परस्य न तदाचरेत् ॥ ६५ ॥ सत्यमस्तेयमक्रोधो हीः शौचं धीर्धृतिर्दमः ॥  
संयतेन्द्रियता विद्या धर्मः सर्व उदाहृतः ॥ ६६  
(१) सम्पश्येत् - इति मु० पु० पाठः । (२) परेषां - इति मुं० पु० पाठः ।  
९६\_\_\_\_\_\_\_\_\_\_\_\_\_\_\_\_

•  
८४२  
याज्ञवल्क्यस्मृतिः । \[ प्रायश्चित्ताध्यायः ।  
·  
श्रमः संन्यासाश्रमः केवलं स्वरूपत एव मोक्षसाधने धर्मे न कारणं यतस्तदाश्रमवता क्रियमाणः सत्यादिधर्मो मोक्षे साधनं भवेत् । अतस्तादृशधर्मस्याऽपेक्षितत्वादात्मनोऽपथ्यं दुःखकारणं परुषभाषणताडनादि तत्परस्य नाचरेत् । अत एव सत्यादिः सर्वो. धर्मः कर्तव्यत्वेन मुनिभिरुदाहृतः कथितः । सत्यं मोक्षसाध- नीभूतशास्त्रजन्यतत्वज्ञानं धृतिरिष्टवियोगानिष्टप्राप्तौ चित्तस्याच पलत्वं, मनोनिग्रहो दम, इन्द्रियपदं वाह्येन्द्रियपरम् विद्या आ त्ममनननिदिध्यासनरूपा, शेपं प्रसिद्धम् । मिताक्षरायां तु भाश्रमो दण्ड- कमण्डल्वादिधारणं नात्मोपासनाख्ये धर्मे कारणं यस्मादसी कि- यमाणो भवेदेष नातिदुष्कर इति व्याख्यातम् ॥ ६५-६६ ॥  
( मिता० ) किञ्च --  
नेति । प्राक्तनश्लोकोक्कात्मोपासनाख्ये धर्मे नाथमो दण्डकम- ण्डल्वादिधारणं कारणम् । यस्मादसौ क्रियमाणो भवेदेव नाति- दुष्करः तस्माद्यदात्मनोऽपथ्यमुद्वेगकरं परुषभाषणादि तत्परेषां न समाचरेत् । अनेन ज्ञानोत्पत्तिहेतुभूतान्तःकरणशुच्यापादनत्वेनान्त- रङ्गत्वाद्रागद्वेषप्रहाणस्य प्रधानत्वेन प्रशंसार्थमाश्रमनिराकरणं, न पुनस्तत्परित्यागाय तस्यापि विहितत्वात् । तदुक्तं मनुना (६१६६ ) - दुपितोऽपि चरेद्धर्मे यत्र तत्राश्रमे वसन् । समः सर्वेषु भूतेषु न लिङ्गं धर्मकारणम्' ॥ इति ॥ ६५ ॥  
(मिता० ) किञ्च -  
1  
सत्यमिति । सत्यं यथार्थप्रियवचनम् । अस्तेयं परद्रव्यानप- हारः । अक्रोधोऽपकारिण्यपि क्रोधस्यानुत्पादनम् । इर्लिजा । शौ चमाहारादिशुद्धिः । धीर्हिताहितविवेकः । धृतिरिष्टवियोगेऽनिष्ट. प्राप्तौ प्रचलितचित्तस्य यथापूर्वमवस्थापनम् । दमो मदत्यागः । संयतेन्द्रियता अप्रतिषिद्धेष्वपि विषयेष्वनतिसङ्गः । विद्या आत्म- ज्ञानम् । एतैः सत्यादिभिरनुष्ठितैः सर्वो धर्मोऽनुष्ठितो भवति । अनेन दण्डकमण्डल्वादिवारणवाद्यलक्षणांत् सत्यादीनामात्मगुणा.. नामन्तरङ्गतां द्योतयति ॥ ६६ ॥  
·\_\_\_\_\_\_\_\_\_\_\_\_\_\_\_\_

यतिधर्मप्रकरणम् । \] वीरमित्रोदय मिताक्षरासहिता । ८४३  
( वी० मि०) 'सूक्ष्म आत्मात्मनि स्थितः' इत्युक्तं, तंच्चाधारा- धेयभावस्य भेदनियतत्वादत आह...  
निस्सरन्ति यथा लोहपिण्डा तप्तात्स्फुलिङ्गकाः ॥  
4  
सकाशादात्मनस्तद्वदात्मानः प्रभवन्ति हि ॥ ६७ ॥  
: ( वी० मि० ) तप्ताल्लोहपिण्डाद्यथा महाग्नेः स्फुलिङ्गका निस्सः रन्ति निर्गच्छन्ति तद्वत्परमात्मनः सकाशाजीवात्मानः प्रभवन्ति । अयमाशयः- स्फुलिङ्गस्याऽग्निमत्त्वाभावेऽप्यग्नेः स्फुलिङ्गाद्भेदमादाः यैव जन्यजनकभावस्तथा जीवात्मनां परमात्मभिन्नत्वाभावेऽपि प रमात्मनो जीवात्मभ्यो भेदमादाय जन्यजनकभाव उपपद्यत एव । 'जन्यत्वं चाऽऽविर्भावमात्रम् । स्फुलिङ्गजीवात्मनोः पूर्वसिद्धत्वादि ति भावः ॥ ६७ ॥  
( मिता० ) ननु ध्यानयोगेनात्मनि स्थितमात्मानं पश्येदित्युक्तं जीव परमात्मनोर्भेदाभावादित्यत आह--  
L  
·  
निःसरन्तीति । यद्यपि जीवपरमात्मनोः पारमार्थिको भेदो नास्ति तथाप्यात्मनः साकाशादविद्योपाधिभेदभिन्नतया जीवात्मनः प्रभवन्ति हि यस्मात् तस्माद्युज्यत एव जीव परमात्मनोर्भेदव्यप- देशः । यथा हि तप्ताल्लोहपिण्डादयोगोलका द्विस्फुलिङ्गका स्तेजोवयवा निःसरन्ति निःसृताञ्च स्फुलिङ्गव्यपदेशं लभन्ते तद्वत् । अत उपप- नम् - आत्मात्मनि स्थितो द्रष्टव्य इति । यद्वायमर्थः ननु सुषुप्ति समये प्रलये च सकलक्षेत्रज्ञानां ब्रह्मणि प्रलीनत्वात्कस्यायमात्मोपा- सनाविधिरित्यत आह- निःसरन्तीत्यादि । यद्यपि सूक्ष्मरूपेण प्रल- यवेलायां प्रलीनास्तथाप्यात्मनः सकाशादविद्योपाधिभेदभिन्नतया जीवात्मानः प्रभवन्ति, पुनः कर्मवशात्स्थूलशरीराभिमानिनो जाः यन्ते तस्मानोपासना विधिविरोधः तेजसस्य पृथग्भावलाम्या लोह- पिण्डदृष्टान्तः ॥ ६७ ॥  
;  
.  
( वी० मि०) 'सूक्ष्म आत्मात्मनी' ति प्रागुक्ते हेतुत्वमेतच्छ्लो- कार्थस्याऽभिप्रैति । 'भवो जातिसहस्रे' ष्वित्युक्तं पुनः पुनर्जन्मनि किं मानमित्याशङ्कायामाह -  
""  
तन्त्रात्मा हि स्वयं किञ्चित्कर्म किञ्चित्स्वभावतः \।\।  
{\_\_\_\_\_\_\_\_\_\_\_\_\_\_\_\_

८४४  
याज्ञवल्क्यस्मृतिः । \[ प्रायश्चित्ताध्यायः ।  
करोति च त(१)दाभ्यासाद्धर्माद्धर्मोभयात्मकम् \।\। ६८ \।\। तत्र संसारे जीवात्मा किञ्चित्कर्म स्तन्यपानादिकं स्वयमेव तज (२) न्मीयाचारनैरपेक्ष्येण करोति । किंञ्चित्कर्म उष्ट्रादेः कण्टका शित्वादिकं स्वभावतः स्वजातिनियमादृष्ट्रवशेन स्वकण्टकाशित्वा- दिदर्शनेनेति यावत् । किञ्चिच धर्माधर्मोभयात्मकं कर्माऽध्ययन पर.. दारादिजन्मान्तरवासनावशात् सदसदुपदेशकृतं तावत् करोति तथा च प्राग्जन्माभावे स्वयं स्वभावादभ्यासाद्य कर्मणो नोपपद्य- न्ते । एवं तजन्मीयकर्माण्यपि तत्पूर्वजन्माभावेनोपपद्येरन्नित्य- नादिनानाजन्मत्वादुपपन्नमेकस्य जन्मसहस्रमिति भावः । दिशन्दो Saधारणे ॥ ६८ ॥  
L  
( मिता० ) ननु चानुपात्तवपुषां क्षेत्रज्ञानां निष्परिस्प (३) न्दतया कथं तन्निबन्धनो जरायुजाण्डजादिचतुर्विधदेह परिग्रह इत्यत आह- तत्रेति । यद्यपि तस्यामवस्थायां परिस्पन्दात्मक क्रियाभावस्त• यापि धर्माधर्माध्यवसायात्मकं कर्म मानसं भवत्येव । तस्य च वि- शिष्टशरीरग्रहणहेतुत्वमस्त्येव । ( १२१९ ) - वाचिकैः पक्षिमृगतां मानसैरन्त्यजातिताम्' इति मनुस्मरणात् । एवं गृहीतवपुः स्वयमे वान्वयव्यतिरेकनिरपेक्षः स्तन्यपानादिके कृते तृप्तिर्भवत्यकृते न भवतीत्येवंरूपो यावन्वयव्यतिरेको तत्र निरपेक्षः । प्राग्भवीयानुभ वभावितभावनानुभवोद्भूतकार्याववोधः किञ्चित्स्तन्यपानादिकं करोति, किञ्चित्स्वभावतो यदृच्छया प्रयोजनाभिसन्धिनिरपेक्षं पिपीलकादिभक्षणं करोति, किंचिद्भवान्तराभ्यासवशाद्धर्माधर्मो. भयरूपं करोति । तथा च स्मृत्यन्तरम् -'प्रतिजन्म यदभ्यस्तं दान- मध्ययनं तपः । तेनैवाभ्यासयोगेन तदेवाभ्यसते पुनः ॥ इति । एवं जीवानां कर्मवैचित्रयं तत्कृतं जरायुजादिदेह वैचित्र्यं युज्यत एव ॥ ६८॥ (वी० मि० ) नम्वनादिश्वेदात्मा तदा कथं जातो देवदत्त इत्या- दिव्यवहार इत्यत आह-  
निमित्तमक्षरः कर्ता बोद्धा ब्रह्म गुणी वशी ॥  
अजः शरीरग्रहणात्स जात इति कीर्त्यते ॥ ६९ ॥  
(१) करोति किसिदभ्या० इति मु० पु० पाठः ।  
--  
(२) तज्जन्यमाचार० - इति ख० पु० पाठः ।  
( ३ ) स्पन्दतया कथं ख.\_\_\_\_\_\_\_\_\_\_\_\_\_\_\_\_

यतिधर्मप्रकरणम् । \] वीरमित्रोदय मिताक्षरासहिता ।  
८४५  
निमितं कारणमेव न तु कार्योऽपीत्यतोऽक्षरोऽप्यतश्च वस्तुग स्यात्मा । अत एव ब्रह्म सकलदेशकालव्यापकः, शरीरग्रहणात् शरीरसर्वथोत्पत्तिः सङ्कीर्त्यते । अंवस्थाविशेषोत्पत्तेर्गृहस्थो जात हाते वदित्यर्थः । न तु सुखदुःखमेोहात्मकगुणत्रयविकारवतीव गुण- त्रिकात्मिकायाः प्रकृतेः कर्तृत्वमावश्यकमिति नात्मा निमित्तं मा- नाभावादत आह योद्धा । अन्य एव कर्ता न तु प्रकृतिः । अचेतनं हि चेतनाधिष्ठितमेव प्रवर्तते । अथ गुणशून्यस्य कथं गुणवत्कार्यात्म- कत्वमत आह वशी स्वतन्त्रः । शक्तिस्तु परतन्त्रा न कर्त्री अचेत· नत्वादित्यर्थः ॥ ६९ ॥  
(मिता०) नन्वेवं सति ब्राह्मण एव कथंचिजीवव्यपदेश्यत्वात्तस्य च नित्यत्वादिधर्मत्वात्कथं विष्णुमित्रो जात इति व्यवहार इत्या  
शङ्कयाह-  
निमित्तमिति । सत्यमात्मा सकलजगत्प्रपञ्चाविर्भावेऽविद्यासमा• वेशवशात्समवाय्यसमवायिनिमित्तमित्येवं स्वयमेव त्रिविधमपि कारणं न पुनः कार्यकोटिनिविष्टः । यस्मादक्षरोऽविनश्वरः । ननु सत्त्वादिगुणविकारस्य सुखदुःखमोहात्मकस्य कार्यभूते जगत्प्रपञ्चे दर्शनात्तगुणवत्याः प्रकृतेरेव जगत्कर्तृतोचिता न पुनर्निर्गुणस्य ब्रह्मणः । मैवं मंस्थाः । आत्मैव कर्ता, यस्मादसौ जीवोपभोग्यसु. खदुःखहेतु (१) भूतादृष्टादेर्वोद्धाः । न ह्यचेतनायाः प्रकृतेर्नामरूप- व्याकृतविचित्रभोक्तृवर्गभोगानुकूलभोग्यभोगायतनादियोगिजगत्त्र- पञ्चरचना घटते । तस्मादात्मैव कर्ता । तथा स एव ब्रह्म वृंहको विस्तारकः । न चासौ निर्गुणः यतस्तस्य त्रिगुणशक्तिरविद्या प्रकृ- तिप्रधानाद्यपरपर्याया विद्यते । अतः स्वतो निर्गुणत्वेऽपि शक्तिमु- खेन सत्त्वादिगुणयोगी कथ्यते । न चैतावता प्रकृतेः कारणता, यस्मादात्मैव वशी स्वतन्त्रः न प्रकृतिर्नाम स्वतन्त्रं तत्त्वान्तरं, ताह- ग्विधत्वे प्रमाणाभावात् । न च वचनीयं शक्तिरूपापि सेव कर्तृभू- तेति । यतः शक्तिमत्कारकं न शक्तिः, तस्मादात्मैव जगतस्त्रिवि धमपि कारणम् । तथा अज उत्पत्तिरहितः । अतस्तस्य यद्यपि साक्षाजननं नोपपद्यते, तथापि शरीरग्रहणमात्रेण जात इत्युच्यते, अवस्थान्तरयोगितयोत्पत्तेर्गृहस्थो जात इतिवत् ॥ ६९ ॥  
(१) हेतुपुण्यापुण्या देवद्धा । ·  
·\_\_\_\_\_\_\_\_\_\_\_\_\_\_\_\_

: ८४६  
याज्ञवल्क्यस्मृतिः \।\[प्रायश्चित्ताध्यायः ।  
( वी०मि० ) शरीरग्रहणप्रकारसाह चतुर्दशभिः श्लोकैः - सर्गादौ स यथाकाशं वायुं ज्योतिर्जलं महीम् ॥ सृजत्येकोत्तरगुणांस्तथादत्ते भवन्नपि ॥ ७० ॥ आहुत्याप्यायते सूर्यस्तस्माद्वृष्टिरथोपधिः ॥  
तदन्नं रसरूपेण शुक्रत्व ( १ ) मुपगच्छति ॥ ७१ ॥  
स परमात्मा सर्गादिकाले यथाऽऽकाशादीन् पञ्च एकोत्तरगु णान् यथोत्तरमेकैकाधिकगुणयुक्तान् सृजति तथा भवन् जीव. सावं गच्छन्नपि तानाकाशादीन् शरीरारम्भार्थमुपादत्ते । गुणाच शब्दस्पर्शरूपरसगन्धाः, तेपां चाकांशादीनां शुक्रसाहित्येन शरीरा. रम्भकत्वम् । अभिधान एवाहूतिजन्मादृष्टस्यं तदारम्भोपयोगित्व- माह -- आहुत्येति । यजमानप्रक्षिप्तयाऽऽहुत्या सूर्य आप्यायते तृ. प्यति । तस्मादेव तृप्तादृष्टिर्भवति । अथ वृष्टेर्वीह्यादि सस्यरूपीपाध- र्भवति । तत ओपधेरन्नं भवति । तचाऽन्नं रसरूपेण परिणामेन द्वा- रीभूतेन शुक्रशोणित्वमुपगच्छति ॥ ७०-७१ ॥  
( मिता० ) शरीरग्रहणप्रकारमाह--  
सर्गादाविति । सृष्टिसमये स परमात्मा यथाकाशादीन् शब्दे- कगुणं गगनं, शब्दस्पर्शगुणः पवनः, शब्दस्पर्शरूपगुणं तेज, शब्द- स्पर्शरू (२) परसगुणवदुदकम्, शब्दस्पर्शरूपरसगन्धगुणा जगती- त्येवमेकोत्तरगुणान् सृजति तथात्मा जीवभावमापन्नो भवन्नुत्पद्य- मानोऽपि स्वशरीरस्यारम्भकत्वेनापि तानुपादत्ते गृह्णाति ॥ ७० ॥ ( मिता० ) कथं शरीराम्भकत्वं पृथिव्यादीनामित्यत आह-  
आहुत्येति । यजमानैः प्रक्षिप्तयाहुत्या पुरोडाशादिरसेनाप्यायते सूर्यः । सूर्याच्च कालवशेन परिपकाज्यादिहवीरसादृष्टिर्भवति । ततो व्रीह्याद्योपधिरूपमन्नम् । तचानं सेवितं सत् रसरुधिरादिक्रमेण शुक्रशोणितभावमापद्यते ॥ ७१ ॥  
स्त्रीपुंसयोस्तु संयोगे विशुद्धे शुक्रशोणिते ॥  
पञ्चधातून स्वयं पष्ठ आदत्ते युगपत्प्रभुः ॥ ७२ ॥  
(१) मधिगं० -- इति मु० पु० पाठः । (२) रसवदुदकम् ख ।\_\_\_\_\_\_\_\_\_\_\_\_\_\_\_\_

यतिधर्मप्रकरणम् \।\] वीरमित्रोदयमिताक्षरासहिता । ८४७  
(वी०मि०) स्त्रीपुरुषयोः ऋतुकालीने संयोगे मैथुने परस्परमि लिते. शुक्रशोणिते विशुद्धे वाद्यनभिभूते पञ्चधातून शरीरधारकान् पृथिव्यादीनि महाभूतानि पष्ठश्चिदात्मको धातुः प्रभुः परमात्मा स्वयमेव न त्वन्यप्रेरणया युगपदादत्ते शरीरारम्भाय मिश्रयति । तुशब्देन मैथुनव्यतिरेकेण शुक्रशोणितयोर्मिलनं व्यवच्छिनत्ति ॥७२॥ ( मिता० ) ततः किमित्यत आह--  
स्त्रीपुंसयोरिति । ऋतुवेलायां स्त्रीपुंसयोर्योगे शुकं च शोणितं च शुक्रशोणितं तस्मिन्परस्परसंयुक्ते विशुद्धे 'वातपित्तश्लेष्मदुष्ट- न्थिपूयक्षीणमूत्रपुरीषगन्ध्ररेतांस्यबीजानि' इति स्मृत्यन्तरोक्तदोष- रहिते स्थित्वा पञ्चधातून पृथिव्यादिपञ्चमहाभूतानि शरीरम्भक- तया स्वयं पष्ठश्विद्धातुरात्मा प्रभुः शरीरारम्भ (१) करणेऽष्टकर्म- योगितया समर्थो युगपदादत्ते भोगायतनत्वेन स्वीकरोति । तथा च शारीरके--'स्त्रीपुंसयोः संयोगे योनी रजसामिसंसृष्टं शुकं तत्क्ष णमेव सह भूनात्मना गुणैश्च सत्त्वरजस्तमोभिः सह वायुना प्रेर्यमाणं गर्भाशये तिष्ठति' इति ॥ ७२ ॥  
इन्द्रियाणि मनः माणो ज्ञानमायुः सुखं धृतिः ॥ धारणा प्रेरणं दुःखमिच्छा ऽहङ्कार एव च ॥ ७३ ॥ प्रयत्न आकृतिर्वर्णः स्वरो भव ॥ तस्यैतदात्मजं सर्वमनादेरादिमिच्छतः ॥ ७४ ॥  
\*  
(वी०मि०) इन्द्रियाणि चक्षुरादीनि पञ्च प्राणादीनि च पञ्च मनः- प्राणौ ज्ञानसुखदुःखेच्छाद्वेषप्रयत्नाः आयुःशतवर्षाद्यवच्छिन्नजीवनं धृतिश्वित्तस्थैर्य धारणा मेधा प्रेरणमिन्द्रियाणां स्वविषये प्रवर्तनम् अहङ्कारोऽभिमानः आकृतिरवयवसंनिवेशः वर्णो गौरत्वादिः स्वरो गान्धारादिः भवः पुत्रधनादिसम्पदुत्पत्तिः, तद्विपर्ययो भवः । एत- त्सर्वमादिशरीरसम्बन्धमिच्छतोऽनादेरात्मनो जीवात्मन आत्मजमे वात्मीयप्राक्तनादेव प्रभवमेव निष्पद्यते । चकारेण धर्मशौर्यादिस- जहः ॥ ७३-७४ ॥  
(१) रम्भकारणादृष्ट \।\_\_\_\_\_\_\_\_\_\_\_\_\_\_\_\_

८४८ .  
( मिता० ) किश्च -  
याज्ञवल्क्यस्मृतिः \[ प्रायश्चित्ताध्यायः ।  
इन्द्रियाणीत्यादि । इन्द्रियाणि ज्ञानकर्मेन्द्रियाणि वक्ष्यमाणानि । मनश्वोभयसाधारणम् । प्राणोऽपानो व्यान उदानः समान इत्येवं पञ्चवृत्तिभेदभिन्नः शारीरो वायुः प्राणः । ज्ञानमवगमः । आयुः कालविशेषावच्छिन्नं जीवनम् । सुखं निर्वृतिः । धृतिश्चित्तस्थैर्यम् \।
धारणा प्रज्ञा मेधा च । प्रेरणं ज्ञानकर्मेन्द्रियाणामधिष्ठातृत्वम् । दुःख• मुद्वेगः । इच्छा स्पृहा । अहंकारोऽहंकृतिः । प्रयक्ष उद्यमः । आकृ तिराकारः । वर्णो गौरिमादिः । स्वरः पड्जगान्धारादिः । द्वेषो वैरम् । भवः पुत्रपश्वादिविभवः । अभवस्तद्विपर्ययः । तस्यानादेश- त्मनो नित्यस्यादिमिच्छतः शरीरं जिघृक्षमाणस्य सर्वमेतदिन्द्रिया- दिकमात्मजनितं प्राग्भवीय कर्मची जजन्यमित्यर्थः ॥ ७३-७४ ॥ प्रथमे मासि संदभूतो धातुविमुच्छितः ॥  
मास्यर्बुदं द्वितीये तु तृतीयेऽङ्गेन्द्रियैर्युतम् ॥ ७५ ॥ आकाशाल्लाघवं सौक्ष्म्यं शब्दं श्रोत्रं बलादिकम् ॥ वायोस्तु स्पर्शनं चेष्टां व्यूहनं रौक्ष्यमेव च ॥ ७६ ॥ पित्तान्त दर्शनं पक्तिमौष्ण्यं रूपं प्रकाशितार \।\।
रसात्तु रसनं नैौत्थं स्नेहं क्लेदं समार्दवम् ॥ ७७ ॥ भूमेर्गन्धं तथा घ्राणं गौरव मूर्तिमेव च ॥  
आत्मा गृहात्यजः सर्व तृतीये स्पन्दते ततः ॥ ७८ ॥ दोहदस्या ( १ ) मदानेन गर्भो दोपमवाप्नुयात् ॥ वैरूप्यं मरणं वापि तस्मात्कार्य मियं स्त्रियाः ॥ ७९ ॥ स्थैर्य चतुर्थे त्वङ्गानां पञ्चमे शोणितोद्भवः ॥  
पठे वलस्य वर्णस्य नख लो (२) म्नां च सम्भवः ॥८०॥ मनसा (३) चेतसा युक्तो नाडीस्नायुशिरायुतः ॥ सप्तमे चाष्टमे चैव त्वयांसस्मृतिमानपि ॥ ८१ ॥  
(२) नखरोम्णा इति मु० पु० पाठः ।  
(१) दोहदस्येति पाठान्तरम् । (१) मनश्चैतन्ययुक्तो 6 सौ - इति मु० पु० पाठः ।\_\_\_\_\_\_\_\_\_\_\_\_\_\_\_\_

यतिधर्मप्रकरणम् । \] वीरमित्रोदय मिताक्षरासहिता ।  
पुनर्गर्भ पुनर्धात्रीभोजस्तस्य प्रधावति ॥  
૪૨  
अष्टमे मास्यतो गर्भो जातः प्राणैर्वियुज्यते ॥ ८२ ॥ नवमे दशमे (2) मासि प्रबलैः सूतिमारुतैः ॥  
निस्सार्यते वाण इव ( २ ) जन्तु च्छिद्रेण सज्वरः ॥८३॥ (वी०मि०) गर्भः प्रथमे मासि धातुषु पृथिव्यादिषु मूर्छितः क्षी. रनीरवदेकतापन्नः सङ्केदभूतो द्रवदशापन (३) एव तिष्ठति । द्विती ये सास्यर्बुदमीषत्कठिनमांसपिण्डात्मको भवति । तृतीये मासि अङ्गैः करादिभिरिन्द्रियैश्चक्षुरादिभिर्युतो भवति आत्मा च । तृतीये मासि आकाशादिभ्यः पञ्चभ्यो लाघवादिकं सर्व गृह्णाति गर्भान्तःप्रविष्टः सन् गर्भद्वारा स्वसम्बन्धीकरोति । ततस्तदनन्तरं चतुर्थे मासि स्पन्दते गर्भः । तथा च शारीरकम् - 'चतुर्थे मासि चलनादावभिप्रायं करोतीति । पारस्करोऽपि -- 'पुंसवनं स्पन्दनात्पुरा द्वितीये तृतीये वा कर्तव्यमिति । लाघवं लङ्घनोपयोगिनं लघिमानं सौक्ष्म्यं वस्त्वन्तर- मध्यप्रवेशम् \।
आदिग्रहणाच्छिद्रसमृहम् - उपनिषत्संवादात् । स्पर्श- नात्त्वगिन्द्रियं व्यूहनमङ्गानां विविधं प्रसारणं, रौक्ष्यं कर्कशत्वं, चका- रात्स्पर्श च । तुशब्देन भूतान्तरस्यापादानत्वं व्यवच्छिन्नम् । एव. ग्रेऽपि । एवकारेण तिर्यग्गमनादिस्वभावत्वव्यवच्छेदः । पित्तात्तेजसः कार्यकारणयोरभेदोपचारः दर्शनं चक्षुः पतिं भुक्तान्नपरिपाकम्, औष्ण्यम् उष्णस्पर्शत्वं प्रकाशिनां दीपमानतां रसाज्जलात्स्नेहं स्निग्धतां क्लेदं द्रवत्वसम्बन्धः, मार्दवं सुकुमारस्पर्शः तत्सहितं, गौरवं गुरुत्वसम्बन्धं, मूर्तिः काठिन्यं, चकारेण श्यामरूपादेः सङ्ग्रहः । एवकारेण तृतीये इत्यत्राऽन्वितेन कालान्तरव्यवच्छेदः । तृतीयमा समारभ्य गर्भिणी मधिकृत्य तत्पतिकर्तव्यं प्रसङ्गादाह दोहदस्येति । गर्भिण्या वद्वांछितस्याऽर्थस्य मिष्टभोजनश्रमाभावादेरप्रदानेन गर्भो. दोषं वैरूप्यात्मकं मरणादिकं वाऽवाप्नोति । तस्माद्गर्भिण्याः स्त्रियाः प्रियं वञ्छितं सम्पादनीयमित्यर्थः । अधिकारेण वीर्यहीनत्व सङ्ग्रहः । दौहृदस्येति पाठे गर्भहृदयेनात्महृदयेन च द्विहृदयाया गर्भिण्या अ भीष्टस्येत्यर्थः । निपातनादौ कारादिति । तथा च श्रुतिः --- द्विहृदयां  
9  
(१) वापि इति मु० पु० पाठः । (२) यन्त्रच्छि० - इति मु० पु० पाठः । (३) च इति ख० पु० पाठः ।  
९६॥  
1\_\_\_\_\_\_\_\_\_\_\_\_\_\_\_\_

6.4.0  
याज्ञवल्क्यस्मृतिः । \[ प्रायश्चित्ताध्यायः ।  
नारी दौहृदिनीमाचक्षते तदभिलषितं दद्याद्वीर्यवन्तं चिरायुषं पुत्रं जनयती 'ति । चतुर्थे मासेऽङ्गानां तृतीयमासजानां स्थैर्य नियतस्था- नेपुं दृढस्थानं ' प्रवक्तव्यम् । नखलोम्नाश्चेति चकारेण शिरःकेशस मुच्चयः । सप्तमे मासि मनसाऽन्तःकरणेन चेतसा ज्ञानेन युक्तो नाडीभिर्वायुवानीभिरिडाप्रभृतिभिः स्नायुभिरस्थिबन्धनैः शिरा- भिर्नाभिसम्बद्धाभिश्च ततो व्याप्तो भवति । अष्टमे त्वचा पूर्णमांसेन प्रचुरेण पूर्वजन्मानुभूतस्मृत्या च युक्तो भवति । अपिकारेण वैरा. ग्यसमुच्चयः । चकारौ त्वर्थे । एवकारेण सर्वेषां मासधर्माणामयो- गव्यवच्छेदः । तस्याऽष्टममासिकस्य गर्भस्योजः प्राणात्मकं गर्भ धा त्रीं जननीं प्रति पुनश्चञ्चलतया प्रधावति । तमे मासि जातो योनेर्निःसृतो गर्भः प्राणैश्चञ्चलतया धावद्भिर्वियुज्यते । नवमं दशमे वा मासि सुतिहेतुभिर्मारुतः प्रबलैर्गर्भनिःसारणसमर्थः संज्वरो दुस्सहपीडाऽभिभूयमानः सर्वावयवपरिपूर्णत्वाससहितो जन्तु. र्द्धातुः प्रेरित वाण इव शीघ्रं छिद्रेण योनिरन्ध्रेण गर्भाशयान्निःसा य्यते । त्वस्त्रां साथ पूर्णस्तु नवममासादर्वागपि आयासादिदोषवशा- निस्सार्यते । बाह्यपवनस्पर्शे तु तस्य पूर्वजन्मानुभूतस्मृतिर्नश्य ति । 'जातः स वायुना स्पृष्टो न स्मरति पूर्व जन्म मरणं कर्म शु- भाऽशुभ' मिति निरुताभिधानात् ॥ ७५-८३ ॥  
( मिता० ) संयुक्तशुक्रशोणितस्य कार्यरूपपरिणतौ क्रममाह-  
प्रथम इति । असौ चेतनः पष्ठो धातुविमूच्छितः धातुषु पृथि व्यादिषु विमूच्छितो लोलीभूतः क्षीरनीरवदेकीभूत इति यावत् । प्रथमे गर्भमासे संक्लेदभूतो द्रवरूपतां प्राप्त एवावतिष्ठते न कठिन- तया परिणमते \।
द्वितीये तु मास्यदीप कठिन मांसपिण्डरूपं भवति । भयमभिप्रायः - कौ ( १ )ष्ट्य पवन जठरदहनाभ्यां प्रतिदिनमी- पदीपच्छोष्यमाणं शुक्र सं (२) पाहूवीभूतं भूतजातं त्रिशद्भिर्दिनैः काठिन्यमापद्यत इति । तथा च सुश्रुते - 'द्वितीये शीतोष्णानिलैर- मिपच्यमानो भूतसङ्घातो घनो जायते' इति । तृतीये तु मास्यङ्गेरि न्द्रियैश्च संयुंक्तो भवति ॥ ७५ ॥  
(१) कोष्ठपवन ४ । (२) संपर्कसम्पादितद्रवीभावम् ।\_\_\_\_\_\_\_\_\_\_\_\_\_\_\_\_

यतिधर्मप्रकरणम् ।\] वीरमित्रोदयमिताक्षरासहिता । १८५१  
( मिता० ) किश्च -  
\*  
आकाशदित्यादि । आत्मा गृह्णातीति सर्वत्र सम्बध्यते । गंगना- लघिमानं लङ्घनक्रियोपयोगिनम् । सौक्ष्म्यं सूक्ष्मेक्षित्वम् । शब्द विषयम् । श्रोत्रं श्रवणेन्द्रियम् । बलं दार्व्यम् । आदिग्रहणात्सुषिरत्वं विविक्ततां च । 'आकाशाच्छन्दं श्रोत्रं विविक्ततां सर्वच्छिद्रसमू- हांश्व इति गर्भोपनिषद्दर्शनात् । पवनात्स्पर्शेन्द्रियम् । चेष्टां गमना- गमनादिकाम् । व्यूहनमङ्गानां विविधं प्रसारणम् । रौक्ष्यं कर्कशत्वं चशब्दात्स्पर्श च । पित्तात्तेजसो दर्शनं चक्षुरिन्द्रियम् । पक्तिं भुक्त. स्यान्नस्य पचनम् । औष्ण्यमुष्णस्पर्शत्वमङ्गानाम् । रूपं श्यामिकादि । प्रकाशितां भ्राजिष्णुतां तथा संतापामर्षादि च । 'शौर्यामर्षतैक्ष्ण्य- पक्त्यौण्यभ्राजिष्णुता संतापवर्णरूपेन्द्रियाणि तेजसानि इति गर्भो पनिषद्दर्शनात् । एवं रसादुदकाद्रसनेन्द्रियम् । शैत्यमङ्गानां स्निग्ध- ताम् । मृदुत्वसहितं क्लेदमार्द्रताम् । तथा भूमेर्गन्धं घ्राणेन्द्रियं गरि माणं मूर्ति च । सर्वमेतत्परमार्थतो जन्मरहितोऽप्यात्मा तृतीये मासि गृह्णाति । ततश्चतुर्थे मासि स्पन्दते चलति । तथा शारीरके - 'त. · रमाच्चतुर्थे मासि चलनादावभिप्रायं करोति' इति ॥ ७६-७७-७८ ॥ (मिता‍ ) किश्च
-  
दौहृदस्येति । गर्भस्यैकं हृदयं गर्भिण्याश्चापरमित्येवं द्वि (१) हृ. दया तस्याः स्त्रिया यदभिलषितं तत् दौ (२) हृदं तस्याप्रदानेन गर्भो विरूपतां मरणरूपं वा दाषं प्राप्नोति । तस्मात्तद्दोषपरिहारार्थ गर्भ पुष्ट्यर्थं च गर्भिण्याः स्त्रियाः यत्प्रियमभिलषितं तत्संपादनीयम् । तथा च सुश्रुते -- 'द्विहृदयां' नारों दौहृदिनीमाचक्षते तदभिलषितं दद्यात् वीर्यवन्तं चिरायुषं पुत्रं जनयति' इति । तथा च व्यायामा. दिकमपि गर्भग्रहणप्रभृति तथा परिहरणीयम् । 'ततःप्रभृति व्याया मव्यवायातितर्पणदिवास्वप्नरात्रिजागरणशोकभययानारोहण वेगधार- णकुक्कुटासनशोणितमोक्षणानि परिहरेत्' इति तत्रैवाभिधानात् । गर्भग्रहणं च श्रमादिभिर्लिङ्गैरवगन्तव्यम् । 'सद्यो गृहीतगर्भायाः श्रमो ग्लानिः पिपासा सं (३) क्थिसीदनं शुक्रशोणितयोर (४) वबन्धः स्फुरणं च येोनेः' इत्यादि तत्रैवोक्तम् ॥ ७१ ॥  
( १ ) द्विहृदयायाः स्त्रिया ङ । ( २ ) दोहदम् ङः । ( ३ ) सक्थिसादनं ङ । (४) रनुबन्धः  
।\_\_\_\_\_\_\_\_\_\_\_\_\_\_\_\_

८५२  
( मिता० ) किश्च-  
याज्ञवल्क्यस्मृतिः । \[ प्रायश्चित्ताध्यायः ।  
स्थैर्यमिति । तृतीये मासि प्रादुर्भूतस्याङ्गसङ्घस्य चतुर्थे मासि स्थैर्य स्थेमा भवति । पञ्चमे लोहितस्योद्भव उत्पत्तिः । तथा पष्ठे वलस्य वर्णस्य कररुहरोणां च सम्भवः ॥ ८० ॥  
(मिता० ) किञ्च -  
मन इति । असौ पूर्वोको गर्भः सप्तमे मासि मनसा चेतसा चेतनया च युक्तो नाडीभिर्वायुवाहिनीभिः स्नायुभिरस्थिबन्धनैः शिराभिर्वातपित्तश्लेष्मवाहिनीभिश्च संयुतः । तथाष्टमे मासि त्वचा मांसेन स्मृत्या च युक्तो भवति ॥ ८१ ॥  
(मिता० ) किञ्च -  
पुनरिति । (९) तस्याष्टममासिकस्य गर्भस्योजः कश्चन गुणकि शेषो वात्रीं गर्भं च प्रति पुनः पुनरतितरां चञ्चलतया शीघ्रं गच्छ ति । अतोऽष्टमे मासि जातो गर्भः प्राणैर्वियुज्यते । अनेनौजः स्थि. तिरेव जीवनहेतुरिति दर्शयति । ओजःस्वरूपं च स्मृत्यन्तरे दर्शि- तम् - 'हृदि तिष्ठति यच्छुद्धमीषदुष्णं सपीतकम्। भोजः शरीरे संख्यातं तन्नाशानाशमृच्छति ॥ इति ॥ ८२ ॥  
(मिता० ) किञ्च -  
नवम इति । एवं करचरणचक्षुरादिपरिपूर्णाङ्गेन्द्रियो नवमे दशमे वापि मासे अपिशब्दात्प्रागपि सप्तमेऽष्टमे वा अत्यायासादिदोष- वशात्प्रचलसृतिहेतुप्रभञ्जनप्रेरितस्नाय्वस्थिचर्मादिनिर्मितवपूर्यन्त्रस्य छिद्रेण सुसूक्ष्मसुषिरेण सज्वरो दुःसहदुःखाभिभूयमानो निःसा येते धनुर्यन्त्रेण सुधन्वप्रेरितो वाण इवातिवेगेन । निर्गमसमनन्तरं च बाह्यपवनस्पृष्टो नष्टप्राचीन स्मृतिर्भवति । 'जातः स वायुना स्पृष्टो न स्वरति पूर्व जन्म मरणं कर्म च शुभाशुभम्' इति निरुक्तस्याष्टा- दशेऽभिधानात् ॥ ८३ ॥  
( वो मि० ) वैराग्यमूलक इन्द्रियनिग्रह इति वैराग्यसम्पाद नाय कष्ठैर्जातस्य शरीरस्य स्वरूपं विवृणोति चतुर्विंशत्यां--  
A  
तस्य पोढा शरीराणि पद त्वचों धारयन्ति च ॥  
पडङ्गानि तथाऽस्यां च स ( २ ) षष्टि च शतत्रयम् ॥ ८४ ॥  
( १ ) तथाष्टम है । (२) सह षष्ट्या शतत्रयम् - इति मु० पु० पाठः ।\_\_\_\_\_\_\_\_\_\_\_\_\_\_\_\_

यतिधर्मप्रकरणम् । \] वीरमित्रोदयमिताक्षरा सहिता \। ८५३  
तस्यात्मनः षोडश रक्तमांसमेदोऽस्थिमज्जाशुक्ररूपषट्कार- वन्ति शरीराणि कर्तॄणि षट्कोशात्मिका त्वचोऽवभाषिणी लोहिता- श्वेता ताम्रारोहिणीवंशधाराख्याः सुश्रुतेऽभिहिताः करद्वयचरणद्वयारी- रोगात्राणि षडङ्गानि । अस्नां षष्टिसहितं शतत्रयं षट्लोक्या वक्ष्य- माणप्रकारेण धारयन्ति । चकारैर्नाडीस्नायुशिराणां समुच्चयः ॥ ८४ ॥ ( मिता० ) कायस्वरूपं विवृण्वन्नाह-  
।  
तस्येति । तस्यात्मनो यानि जरायुजाण्डजशरीराणि तानि प्र- त्येकं पद्मकाराणि रक्तादिषड्धातुपरिपाकहेतुभूतषडग्निस्थानयो- गित्वेन । तथा ह्यन्नरसो जाठराग्निना पच्यमानो रक्ततां प्रतिपद्यते । रक्तं च स्वकोशस्थेनाग्निना पच्यमानं मांसत्वम् । मांसं च स्वकोशान- लपरिपक्कं मेदस्त्वम् । मेदोऽपि स्वकोशवह्निना पक्कमस्थिताम् । अस्थ्यपि स्वकोशशिखिपरिपक्कं मज्जात्वम् । मज्जापि स्वकोशपावकपरिप- च्यमानश्चरमधातुतया परिणमते । चरमधातोस्तु परिणतिर्नास्तीति स एवात्मनः प्रथमः कोशः । इत्येवं षट्कोशानियोगित्वात् षट्प्रका- रत्वं शरीराणाम् \। अन्नरसरूपस्य तु प्रथमधातोरनियतत्वान्न तेन प्रकारान्तरत्वम् । तानि च शरीराणि षट् त्वचो धारयन्ति । रक्तमां- समेदोस्थिमज्जाशुक्राख्याः षट् धातव एव रम्भास्तम्भत्वागिव बा- ह्याभ्यन्तररूपेण स्थिताः त्वगिवाच्छादकत्वात्त्वचस्ताः षट् त्वचो धारयन्ति । तदिदमायुर्वेदप्रसिद्धम् । तथाङ्गानि च षडेव करयुग्मं चरणयुगलमुत्तमाङ्गं गात्रमिति । अस्थां तु षष्टिसहितं शतत्रयमुप. रितनषठोक्या वक्ष्यमाणमवगन्तव्यम् ॥ ८४ ॥ ( वी० मि० ) षष्ट्यधिकशतत्रयं गणयति- स्थालैः सह चतुःषष्टिर्दन्ता वै विंशतिर्नखाः ॥ पाणिपादशलाकाश्च तेषां स्थानचतुष्टयम् ॥ ८५ ॥ षष्ट्यङ्गुलीनां द्वे पाण्योर्गुल्फेषु च चतुष्टयम् ॥ चत्वार्यरनिकास्थीनि जङ्घयोस्तावदेव तु ॥ ८६ ॥ द्वे जानुकपोलोरुफलकांससमुद्भवे ॥  
1  
अक्षतालूषक श्रोणीफलके च विनिर्दिशेत् ॥ ८७ ॥ भगास्थ्येकं तथा पृष्ठे चत्वारिंशश्च पश्च च ॥  
९७\_\_\_\_\_\_\_\_\_\_\_\_\_\_\_\_

८५४  
याज्ञवल्क्यस्मृतिः । \[ प्रायश्चित्ताध्यायः ।  
ग्रीवा पञ्चदशास्थी स्याज्जज्वेकैकं तथा हनुः ॥ ८८ ॥ तन्मूले द्वे ललाटाक्षिगण्डे नासा घनास्थिका । पार्श्वकाः स्थालकैः सार्धमदेव द्विसप्ततिः ॥ ८९ ॥  
द्वौ शङ्खौ कपालानि चत्वारि शिरसस्तथा ॥  
6  
उरः सप्तदशास्थीनि पुरुषस्यास्थिसङ्ग्रहः ॥ ९० ॥  
I  
( वी० मि० ) द्वात्रिंशता स्थालैर्दन्तमूलप्रदेशस्थैरस्थिभिः स हिता द्वात्रिंशद्दन्ताश्चतुः पष्टिर्भवन्ति । पाणिपादनखा विंशतिः पाणि पादस्थाः शलाकास्तदाकाराण्यस्थीनि च विंशतिर्मणिवन्धस्य गु· ल्फस्य च पुरोवर्तिनि । तेषां नखानां शलाकानां च मूलप्रदेशरूपं स्थानचतुष्टयं करद्वयं चेति । एवमत्र चतुरधिकं शतमस्थनामुक्तम् । स्थानचतुष्टयस्याऽस्थिभिन्नस्य प्रसङ्गतोऽभिधानात् । यद्वा नखा- नां स्थानशलाका इत्यभेदान्वयः । चतुष्टयं चैकैकहस्तादि शलाका- नां समुदायमभिप्रेत्योक्तमित्यविरोधः । अङ्गुलीनां पष्टिरस्थीनि एकैकस्या अङ्गुलेरस्थित्रयसम्बन्धात् । पायोः पादपश्चिमभा- गयोरास्थिती हे, एकैकस्मिन् पादे गुल्फौ वामदक्षिणस्थौ द्वौद्वा विति चतुर्षु गुल्फेष्वस्थिचतुष्टयम् । बाहोर रत्निप्रमाणानि चत्वार्य- स्थीनि जङ्घयोश्चत्वार्यस्थीनीति चतुःसप्ततिः । जानुनी जङ्घनेरु- सन्धी, कपोलो गण्डः, ऊरुफलके सक्थिनी, अंसौ बाहुमूले, एत- त्समुद्भवे प्रत्येकं द्वेद्वे अस्थिनी, अक्षः कर्णनेत्रान्तरालदेशः, तालुपके तालुमूले, श्रोणीफलके फटी प्रत्येकं द्वेद्वे अस्थिनी निर्दिशेदिति च. तुर्दशास्थीनि । भगपदेन शिश्नस्याप्युपलक्षणं तदस्थि एकम् । पृष्ठे पञ्चचत्वारिंशदस्थीनि । श्रीवा कन्धरा पञ्चदशास्थियुक्ता भवति । एकमस्थि समाश्रित्य जत्रु वक्षोऽससन्धिद्वयं, हनुश्चिवुकः स्यादित्येवं चतुःपष्टिरस्थीनि । तस्य हनोर्मूले द्वे अस्थिनी, ललाटे अक्ष्णि गण्ड कपोलाक्षमध्यप्रदेशे प्रत्येकं द्वे, नासा घनैकास्थिमती, पार्श्वकाः प अरास्थीनि स्थालैः तदाधारभूतैरस्थिभिरर्बुदनाम कैरस्थिविशेपैश्च सह द्विसप्ततिरित्येवमेकाशीतिरस्थनां भवति । शशको भ्रूकर्णान्त- रालास्थिनी द्वे शिरसः कपालानि चत्वारि उरःप्रभृतिसप्तदशास्थी- नि इत्येवं त्रयोविंशतिः । एवं मिलित्वा पष्टयधिकं शतत्रयमिति  
-  
·\_\_\_\_\_\_\_\_\_\_\_\_\_\_\_\_

यतिधर्मप्रकरणम् । \] वीरमित्रोदयमिताक्षरासहिता । ८५५ पुरुषस्य मनुष्यस्याऽस्थिपरिगणनम् । वैशब्दः पादपूरणे । अन्ये द्वादशाऽव्ययशब्दाः षड्भिः श्लोकैः प्रत्येकमुक्तानां सङ्खयानां न्यूना- धिकत्वयोर्व्यवच्छेदाय ॥ ८५-९० ॥  
( मिता० ) किञ्च -  
स्थालैरिति । स्थालानि दन्तमूलप्रदेशस्थान्यस्थीनि द्वात्रिंशत्तैः सह द्वात्रिंशद्दन्ताश्चतुःषष्टिर्भवन्ति । नखाः करचरणरुहा विंशतिर्हस्तपा दस्थानि शलाकाकाराण्यस्थीनि मणिबन्धस्योपरिवर्तनि अङ्गुलिम्. लस्थानि विंशतिरेव । तेषां नखानां शलाकास्थनां च स्थानचतुष्टयं द्वौ चरणौ करौ चेत्येवमस्नां चतुरुत्तरं शतम् ॥ ८५ ॥  
( मिता० ) किञ्च -·  
षष्टीति । विंशतिरङ्गुलयस्तासामेकैकस्यास्त्रोणि त्रीणीत्येवम ङ्गुलिसंबन्धीन्यस्थीनि षष्टिर्भवन्ति । पादयोः पश्चिमौ भागौ पाण तयोरस्थीनि, द्वे एकैकस्मिन्पादे गुल्फौ द्वावित्येवं चतुर्षु गुल्फेषु च वार्यस्थीनि, बाहोररनिप्रमाणानि चत्वार्यस्थीनि जङ्घयोस्तावदेव चत्वार्येवेत्येवं चतुःसप्ततिः ॥ ८६ ॥  
( मिता० ) किञ्च -  
द्वंद्वे इति । जङ्घनेरुसन्धिर्जानुः, कपोलो गल्लः, ऊरुः सक्थि तत्फ- लकम्, अंसो भुजशिरः, अक्षः कर्णनेत्रयोर्मध्ये शङ्खादधोभागः, ता- लूषकं काकुदं, श्रोणी ककुद्मती तत्फलकं, तेषामेकैकस्यास्थीनि द्वेद्वे विनिर्दिशेदित्येवं चतुर्दशास्थीनि भवन्ति ॥ ८७ ॥  
( मिता० ) किञ्च -  
भगास्थीति । गुह्यास्थ्येकं पृष्ठे पश्चिमभागे पञ्चचत्वारिंशद- स्थीनि भवन्ति । ग्रीवा कंधरा सा पञ्चदशास्थीं स्यात् भवेत् । वक्षोंसयोः सन्धिर्जत्रु प्रतिजत्रु एकैकम्, हनुश्चिबुकं तत्राप्येकम- स्थीत्येवं चतुःषष्टिः ॥ ८८ ॥  
(मिता० ) किञ्च -  
तन्मूल इति । तस्य हनोर्मूलेऽस्थिनी द्वे । ललाटं भालम्, अक्षि चक्षुः, गण्डः, कपोलाक्षयोर्मध्यप्रदेशः तेषां समाहारो ललाटाक्षिग- ण्डं तत्र प्रत्येकमस्थियुगुलम् । नासा घनसंज्ञकास्थिमती । पार्श्वकाः कक्षाघःप्रदेश संबद्धान्यस्थीनि तदाधारभूतानि स्थालकानि तैः स्था-\_\_\_\_\_\_\_\_\_\_\_\_\_\_\_\_

८५६  
याज्ञवल्क्यस्मृतिः ।  
\[ प्रायश्चित्ताध्यायः ।  
लकैः अर्बुदैश्वास्थिविशेषैः सह पार्श्वकाः द्विसप्ततिः । पूर्वोतश्च न- वभिः सार्धमेकाशीतिर्भवन्ति ॥ ८९ ॥  
( मिता० ) किञ्च -  
द्वाविति । भ्रूकर्णयोर्मध्यप्रदेशावस्थिविशेष शशकौं । शिरसः सबन्धीनि चत्वारि कपालानि । उसे वक्षस्तत्सप्तदशास्थिकमित्येवं त्रयोविंशतिः । पूर्वोक्तैश्च सह पश्यधिकं शतत्रयमित्येवं पुरुषस्या. स्थिसंग्रहः कथितः ॥ ९० ॥  
गन्धरूपरसस्पर्शशब्दाच विषयाः स्मृताः ॥  
नासिका लोचने जिहा त्वक् श्रोत्रं चेन्द्रियाणि च ॥ ९१ ॥  
( वी० मि० ) नासिकादीनि ज्ञानेन्द्रियाणि शरीरान्तर्भूतानि तेषां च यथासहयं गन्धादयो विषया विशेषेण सिनोति पुरुषान् वघ्नातीति व्युत्पत्या हि संसूचितम् । एवमग्रिमश्लोकेऽपि ॥ ९१ ॥ (मिता० ) सविषयाणि ज्ञानेन्द्रियाण्याह-  
गन्धेति । एतं गन्धादयो विषयाः पुरुषस्य बन्धनहेतवः । 'विप यशब्दस्य 'पिञ् बन्धने' इत्यस्य धातोर्व्युत्पन्नत्वात् । एतैश्च गन्धादि- भिर्योध्यत्वेन व्यवस्थितैः स्वस्वगोचरसंचित्साधनतयानुमेयानि घ्राणादीनि पञ्चेन्द्रियाणि भवन्ति ॥ ९१ ॥  
हस्तौ पायुरुपस्थं च मु ( १ ) खं पादौ च पञ्च वै ॥  
कर्मेन्द्रियाणि जानीयान्मनर्थैचोभयात्मकम् ॥ ९२ ॥  
( ची० मि० ) पायुर्गुदम् उपस्थं मैथुनसाधनं वराङ्गम्, अ- न्यानि प्रसिद्धानि । कर्मेन्द्रियाणि आदाननिर्धारानन्दव्यवहार संव- । रणात्मककर्मपञ्चकसम्पादकानीन्द्रियाणि मनश्च उभयात्मकं ज्ञाने. न्द्रियकर्मेन्द्रियात्मकं ज्ञानं कर्मणि जनकत्वादिन्द्रियत्वाच्च । एव- कारेणाऽन्येषामुभयात्मकत्वव्यवच्छेदः । वैशब्दः पादपूरणे ॥ ९२ ॥ ( मिता० ) कर्मेन्द्रियाणि दर्शयितुमाह-  
हस्ताविति । हस्तौ प्रसिद्धी, पायुर्गुदम्, उपस्थं रतिसंपाद्यसुख साधनं, जिद्दा प्रसिद्धा, पादौ च एतानि हस्तादीनि पञ्च कर्मेन्द्रि याणि आदाननिर्धारानन्दव्याहारविहारादिकर्मसाधनानि जानी-  
( १ ) जिव्हा इति मु० पु० पाठः ।\_\_\_\_\_\_\_\_\_\_\_\_\_\_\_\_

यतिधर्मप्रकरणम् । \] वीरमित्रोदय मिताक्षरासहिता ।  
८५७  
यात् । मनोऽन्तःकरणं युगपत् ज्ञानानुत्पत्तिगम्यं तच्च बुद्धिकर्मे न्द्रिय सहकारितयोभयात्मकम् ॥ ९२ ॥  
नाभिरोजो गुदं शुक्रं शोणितं शङ्खकौ तथा ॥  
मूर्द्धास कण्ठहृद ( १ ) यं माणस्यायतनानि च ॥ ९३ ॥  
( वी० मि० ) नाभ्यादीनि दश प्राणस्य दशविधस्याऽसाधार- णान्यायतनानि आधारभूतानि । ओजश्चक्षु (२)र्वर्ति, शङ्खको व्याख्या- तौ । तथाशब्देन वक्ष्यमाणवपादिसमुच्चयः । चशब्देन सामान्यत (३) आयतनत्वं तेषां समुच्चीयते । शेषं सुगमम् ॥ ९३ ॥  
4  
( मिता० ) प्राणायतनानि दर्शयितुमाह-  
-  
नाभिरिति । नाभिप्रभृतीनि दश प्राणस्य स्थानानि । समान- नाम्नः पवनस्य सकलाङ्गचारित्वेऽपि नाभ्यादिस्थानविशेषवाचो. युक्तिः प्राचुर्याभि (४) प्राया ॥ ९३ ॥  
( वी० मि० ) असाधारण्येन प्राणस्यायतनान्युक्तानि, सामान्यत- स्तदायतनानि साधारणानि च स्फुटयति-  
वपा वसाऽवहननं नाभिः क्लोम यकृत् प्लिहा ॥ क्षुद्रान्त्रं वृक्ककौ वस्तिः पुरीषाधानमेव च ॥ ९४ ॥ आमाशयोऽथ हृदयं स्थूलान्त्रं गुद एव च ॥ उदरं च गुदौ कोष्ट्यौ विस्तारोऽयमुदाहृतः ॥ ९५ ॥ कनीनिके चाक्षिकूटे शष्कुली कर्णपत्रकौ ॥ कर्णौ (५) शङ्खौ भ्रुवौ दन्तवेष्टावोष्ठौ ककुन्दरे ॥ ९६ ॥ वक्षणौ वृषणौ वृकौ श्लेष्मसातौ स्तनौ ॥ उपजिह्वा स्फिजौं वाहू जङ्घोरुषु च पिण्डिका ॥ ९७ ॥ तालूदरं वस्तिशीर्ष चिबुके गलशुण्डिके \।\। अवश्चैवमेतानि स्थानान्यत्र शरीरके ॥ ९८ ॥  
(१) मूर्धासहृदयं कण्ठः - इति क०पु०पाठः ।,, (२) चक्षुर्वर्ण - इति ख० पु० पाठः ।  
(३) सामान्यतया अदनत्वं तेषां - इति ख० पु०  
( ४ ) भिप्रायेण ह ।  
पाठः ।  
1  
(५) गण्डौ शौ - इति कः पु. पाठः ।\_\_\_\_\_\_\_\_\_\_\_\_\_\_\_\_

८५८  
याज्ञवल्क्यस्मृतिः \। \[ प्रायश्चित्ताध्यायः ।  
अक्षर (१) चतुष्कं च पद्धस्तहृदयानि च ॥  
नव छिद्राणि तान्येव प्राणस्यायतनानि ( २ ) च ॥ ९९ ॥ वपा हम्मेदः, वसा मांसस्नेह, अवहनतं फुफ्फुसाख्यं, नाभिः प्रागभिहिताऽपि विस्तरेणाऽभिधाने प्रतिपाद्यमाना न दोषाय, एवम न्यत्रापि द्रष्टव्यम् । क्लोम मांसपिण्डो दक्षिणकुक्षिगतः, यकृत् समीपस्था कालिका, प्लीहा हृदयाघोवामतः फुफ्फुससमीपे स्थि ता, हस्वत्वं छान्दसम् । क्षुद्रान्त्रं हृदयस्थं शोणितमेदप्रभवमन्त्रं सार्द्धत्रिव्यायामं, वृक्कको हृदयसमीपस्थौ मांसपिण्डौ, वस्तिर्मूत्रा· शयः पुरीषाधानं पुरीपाशयोऽन्तर्वर्ती, आमाशयोऽपक्काहाराधारः, हृदयं हृत्पुण्डरीकं, स्थूलान्त्रं गलनालं, कोष्ठे नाभेरधः प्रदेशे भवौ कोष्ठ, गुदौ श्रोणिफलके अयं प्राणायतनविस्तारः कैश्चिदुदाहृतः। अन्ये त्वत्र न्यूनाधिकभावे प्राणायाममेवमाहुरित्याह कनीनिक इति । कनीनिके अक्षितारके, अक्षिकूटे अक्षिनामान्तरे, शष्कुली कर्णरन्ध्रः, कर्णपत्रको पार्थिवौ पत्राकारौ श्रवणपदवाच्यो, गण्डशङ्खौ व्या. ख्याती, दन्तवेष्टौ दन्तपङ्की, फकुन्दरे जघनकूपकौ, वणी जोरु- सन्धी, वृक्कौ प्रागुक्तौ, श्लेष्मणः सङ्घातेन समूहेन जातौ स्तनौ वैराग्यार्थं विशेषणम् । उपजिहा जिह्वामूलभवा घण्टिका, स्फिजौ श्रोणिफलके, पिण्डिका जङ्घयोरूर्वोश्व मांसलप्रदेशः, गलशुण्डिके हनुमूलगलयोः सन्धी, अवटो निम्नो देशः, अवटुरिति पाठे घाटा, अक्षिरन्ध्राणां चक्षुःप्रान्तानां चतुष्कं तानि प्रसिद्धानि, चक्षुर्द्धयं नासारन्धद्वयं कर्णद्वयं मुखं पायुरुपस्थमित्येतानि नव छिद्राणि । एवमेतानि स्थानानि अत्र शरीरके कुत्सिते शरीरे प्राणस्यायतना- न्याधारभूतानीति । नवभिश्वकारैरथशब्देन च दशानामसाधारणाय- तनानां मध्येऽत्रानुक्तानां सङ्ग्रहः । तत्र केपाञ्चिन्मते पडनुक्ताः, अ. न्येषां मते तु चत्वारोऽनुक्ताः स्वयं विवेचनीयाः । एवकाराभ्यामुभ- यकल्पयोरुक्तानामायतनत्वायोगो व्यवच्छिन्नः 1 शेषं सुग-  
मम् ॥ ९४ - ९९ ॥  
( मिता० ) प्राणायतनानि प्रपञ्चयितुमाह-  
चपेत्यादि । वपा प्रसिद्धा, वसा मांसस्नेहः, नाभिः प्रसिद्धा,  
(१) अक्षिवर्ण चतुष्कं - इति भु.पु. पाठः ।  
(२) तु-इति मु. पु. पाठः ।\_\_\_\_\_\_\_\_\_\_\_\_\_\_\_\_

यतिधर्मप्रकरणम् । \] वीर मित्रोदय मिताक्षरासहिता ।  
८५९  
अवहननं फुप्फुसः, प्लीहा आयुर्वेदप्रसिद्धा, तौ च मांसपिण्डाकारौ स्तः सव्यकुक्षिगतौ । यकृत् कालिका, (१) क्लोम मांसपिण्डः तौ च दक्षिणकुक्षिगतौ, क्षुद्रान्त्रं हृत्स्थान्त्रमं, वृक्कको हृदयसमीपस्थौ मांसपिण्डौ, वस्तिर्मूत्राशयः, पुरीषाधानं पुरीषाशयः, आमाशयो- sपक्कान्नस्थानम्, हृदयं हृत्पुण्डरीकम्, स्थूलान्त्रगुदोदराणि प्रसि द्धानि, वाह्याद् गुदवलयादन्तर्गुदवलये द्वे, तौ च गुदौ काट्यौ कोष्ठ नाभेरधः प्रदेशे भवौ । अयं च प्राणायतनस्य विस्तार उक्तः । पूर्व श्लोके तु संक्षेपः । अत एव पूर्वश्लोकोक्तानां केषांचिदिह पाठः ॥९४-९५ ॥ ( मिता० ) पुनः प्राणायतनप्रपञ्चार्थमाह-  
कनीनिके इत्यादि । कनीनिके अक्षितारके, अक्षिकूटे अक्षिनांसि कयोः सन्धी, शष्कुली कर्णशष्कुली, कर्णपत्रको कर्णपाल्यौ, कर्णौ प्रसिद्धौ, दन्तवेष्टौ दन्तपाल्यौ, ओष्ठौ प्रसिद्धौ, ककुन्दरे जघनकू- पकौ, वणौ जघनोरुसंधी, वृक्को पूर्वोक्को, स्तनौ च श्लेष्मसंघा - तजौ, उपजिह्वा घण्टिका, स्फिजौ कटिप्रोथौ, वाहू प्रसिद्धौ, जो- रुषु च पिण्डिका जङ्घयोरूर्वोश्च पिण्डिका मांसलप्रदेशः, गलशु. ण्डिके हनुमूलगल्लयोः सन्धी, शीर्ष शिरः, अवटः शरीरे यः कश्चन निम्नो देशः कण्ठमूलकक्षादिः । अवदुरिति पाठे कृकाटिका । तथा क्ष्णोः कनीनिकयोः प्रत्येकं श्वेतं पार्श्वद्वयमिति वर्णचतुष्टयम् \।
यद्वा अक्षिपुरचतुष्टयम् । शेषं प्रसिद्धम् । एवमेतानि कुत्सिते शरीरे स्थानानि । तथाक्षियुगलं कर्णयुग्मं नासाविवरद्वयमास्यं पायुरुपस्थ- मित्येतानि पूर्वोक्तानि नव छिद्राणि च प्राणस्यायतनान्येव ॥९६-९९ ॥ शिराः शतानि सप्तैत्र नव स्नायुशतानि च ॥  
धमनीनां शते द्वे तु पञ्च पेशीशतानि च ॥ १०० ॥ एकोनत्रिंशल्लक्षाणि तथा नव शतानि च ॥  
पट्पञ्चाशद्विजा (२)नीयाच्छिरा धमनिसंज्ञिताः ॥ १०१ ॥  
( वी० मि० ) शिरा नाभिसम्बद्धा वातपित्तकफवाहिन्यः सक- लदेहव्यापिका नाड्यः सप्त शतानि । स्नायूनामस्थिचन्धननाडीनां  
(१) क्लोमा० ख ।  
(२) षट् पञ्चाशच जानीत इति मु. पु. पाठः ।\_\_\_\_\_\_\_\_\_\_\_\_\_\_\_\_

८५०  
याज्ञवल्क्यस्मृतिः \[ प्रायश्चित्ताध्यायः ।  
शतानि नव । धमनीनां नाभेरूर्ध्वस्थानां प्राणादिवाहिनीनां नाडीनां द्वे शते । पेशीनां पिण्डाकार मांसल भागानां शतानि पञ्च । एकोनत्रि- शल्लक्षाणि नव शतानि पट्पञ्चाशञ्च तथा शाखा प्रशाखा. भेदेन शिरा घमनिसंशिताः प्रागुक्ता विजानीयात् । 'एकोनविंशति- लेक्षा' इति शूलपाणिना पठितं लक्षाशब्दः स्त्रीलिङ्ग एवायमिनि व्याख्यातं च । आद्यमध्यचरमचशब्दैः शाखा प्रशाखाभेदविवक्षाम (१). न्तरेणाऽधिकसंख्या चतुर्षु वाक्यार्थेषु व्यवच्छिद्यते । तृतीयचकारेण स्नायूनामपि शाखाभेदेन बहुतमत्वं सुचयति ॥ १००-१०१ ॥ (मिता० ) किं --  
शिरा इति । शिरा नाभिसम्बन्धाञ्चत्वारिंशत्संख्या वातपित्त- श्लेष्मवाहिन्यः सकलकलेवरव्यापिन्यो नानाशाखिन्यः सत्यः सप्त- शतसंख्या भवन्ति । तथाङ्गप्रत्यङ्गसन्धिबन्धनाः स्नायवो नवश- तानि । धमन्यो नाम नाभेरुद्भूताश्चतुर्विंशतिसंख्याः प्राणादिवायु. वाहिन्यः शाखाभेदेन द्विशतं भवन्ति । पेश्यः पुनर्मीसलाकारा ऊरु. पिण्डकाद्यङ्गप्रत्यङ्ग संधिन्यः पञ्चशतानि भवन्ति ॥ १०० ॥  
( मिता० ) पुनश्वासामेव शिरादीनां शाखाप्राचुर्येण संख्यान्त-  
रमाह-  
एकोनेति । शिराधमन्यो मिलिताः शाखोपशाखामेदेन एकोन- त्रिशल्लक्षाणि । तथा च नवशतानि पट्पञ्चाशश्च भवन्तीत्येवं हे सा. मश्रवःप्रभृतयः मुनयो जानीत ॥ १०१ ॥  
यो लक्षास्तु विज्ञेयाः श्मश्रुकेशाः शरीरिणाम् \। सप्तोत्तरं मर्मशतं द्वे च सन्धिते तथा ॥ १०२ ॥ रोम्णां कोट्यस्तु पञ्चाशश्चतस्रः कोट्य एव च ॥ सप्तषष्टिस्तथा लक्षाः सार्द्धाः स्वेदायनैः सह ॥ १०३ ॥ वायवीयैर्विगण्यन्ते विभक्ताः परमाणवः ॥  
यद्यप्येको नु वेदेषां (२)भावानां चैव संस्थितिम् ॥ १०४ ॥ ( वी० मि० ) श्मश्रूणि मूर्द्धकक्षादिकेशाश्च मिलितास्त्रयो लक्षा  
(१) विवद्यासम्भवेनाधिक० - इति ख. पु. पाठः। (२) यद्यप्येकोऽनुवेयेषा - इति मु० पु० पाठः ।\_\_\_\_\_\_\_\_\_\_\_\_\_\_\_\_

यतिधर्मप्रकरणम् । \] वीरमित्रोदयमिताक्षरासहिता । ८६१  
·  
•  
ज्ञेयाः । पुस्त्वं छान्दसम् । मर्माणि अल्पाभिघातेऽप्यतिपीडाकराणि, स्थानानि वस्त्यादीनि सप्तकशतसंख्यानि । अस्यां\] सन्धिशते द्वे । इम. केशव्यतिरिक्तानां रोस्णां सार्द्धकोटित्रयमितानां परमाणवो वाय- वीयैः परमाणुभिर्विभक्ताः पृथक्कृताः स्वसमसंख्यैः स्वेदनिर्गममा गैः सह चतुःपञ्चाशत् कोट्यः सार्द्धषष्टिर्लक्षाचाऽनुमानेन विः गण्यन्ते । यद्येकोऽपि एषां शिष्याणां मध्ये भावानामस्थिरोमादीनां संस्थितिं मर्यादां वेदत्यद्धक्तिः, तदा स दिव्यदृष्टिरिति वक्तव्यशे- षस्य याज्ञवल्क्येऽतीन्द्रियार्थदर्शनाय ध्यानासङ्गादनभिधानमित्याभा- ति । नु वितर्के । यद्वा तदा कृत्यसावित्यग्रेतनमनुषञ्जनीयम् । अथवा यद्यप्यन्यैरनुमानेनैव भुवि गण्यन्ते तथाप्येषां मध्ये एकोऽहं भावा- नां संस्थितिं प्रत्यक्षेण वेदेत्यर्थः । श्लोकद्वयस्थैस्तु कारचकारैश्चतुर्भि श्वतुर्षु वाक्यार्थेषूनसंख्याव्यवच्छेदः । तथाशब्दाभ्यां विज्ञयं विज्ञेये इत्यर्थद्वयमनुष्यते । तृतीयश्लोकस्थचकारेण शरीरसृष्टिक्रम- समुच्चयः । एवकारस्त्वेषामित्यत्र एक इत्यत्र वाऽन्वितः ॥ १०२ - १०४॥ ( मिता० ) किंच
-  
त्रय इति । शरीरिणां श्मश्रूणि केशाश्च मिलिताः सन्तस्त्रयो लक्षा विज्ञेयाः । मर्माणि मरणकराणि क्लेशकराणि च स्थानानि तेषां सप्तोत्तरं शतं ज्ञेयम् । अस्थनां तु द्वे सन्धिशते । स्नायुशिरादिस. न्धयः पुनरनन्ताः ॥ १०२ ॥  
( मिता० ) सकलशरीरसुषिरादिसंख्यामाह -  
रोम्णामित्यादि । पूर्वोदितशिराकेशादिसहितानां रोम्णां पर माणवः सूक्ष्मसूक्ष्मतररूपा भागाः स्वेदस्रवणसुषिरैः सह चतुःपञ्चा· शत्कोटयः, तथा सप्तोत्तरषष्टिलक्षाः सार्धाः पञ्चाशत्सहस्रसहिताः वायवीयैर्विभक्ताः पवनपरमाणुभिः पृथक्कृता विगणयन्ते । एतच शास्त्रदृष्ट्याऽभिहितम् । चक्षुरादिकरणपथगोचरत्वाभावादस्यार्थस्य, इममतिगहनमर्थं शिरादिभावसंस्थानरूपं हे मुनयः ! भवतां मध्ये यः कश्चिदनुवेत्ति सोपि महान् अग्न्यो बुद्धिमताम् । अतो यत्नतो बुद्धिमता वोद्धव्या भावसंस्थितिः ॥ १०३-१०४ ॥  
रसस्य नव विज्ञेया जलस्याञ्जलयो दश ॥  
सप्तैव तु पुरीषस्य रक्तस्याष्टौ प्रकीर्तिताः ॥ १०५ ॥  
९७॥  
1\_\_\_\_\_\_\_\_\_\_\_\_\_\_\_\_

८६२  
याज्ञवल्क्यस्मृतिः । \[ प्रायश्चित्ताध्यायः ।  
षट् श्लेष्मा पञ्च पित्तं च चत्वारो मूत्रमेव च ॥  
वसा त्रयो द्वौ तु मेदो मज्जैको तु मस्तके ॥ १०६ ॥ श्लेष्पोजसस्तावदेव रेतसस्तावदेव तु ॥  
इत्येतदस्थिरं व यस्य मोक्षाय कृत्यसौ ॥ १०७ ॥  
( वी० मि० ) स्वस्थस्य रसादीनामुक्तसंख्या अञ्जलयः शरी- रे प्रकीर्तिताः । सम्यक्परिणताहारो रसः तस्य नवाऽञ्जलयः । एवमपि । वसा मांसस्नेहः, मेदो मांसरसः, मज्जावस्थि, सुपिरगत एकोऽञ्जलिर्मस्तके च मजार्द्धाञ्जलिमितः, श्लेष्मौजसः श्लेष्मसारस्य तावदेव असल्यर्द्धमेव । द्वादशभिरव्ययैर्द्वादशसु वस्तुषु न्यूनाधिक संख्याऽञ्जलिगना व्यवच्छिद्यते । पतत्सर्व जानतो मोक्षसाधनं वैरा- ग्यमुत्पद्यत इत्याशयवानाह इतीति । इति नश्वर कथितवस्तुसमुदाय. निमित्तत्वादेतद्वर्ष्म शरीरमस्थिरम्, तच्चाऽस्थिरत्वेनाऽसारत्वेन दुःखमयत्वेन च ज्ञातं योगाभ्यासमुखेन मोक्षाय यस्य पुंसो भवति, असौ कृती पुण्यवान् ॥ १०५ --- १०७ ॥  
( मिता० ) शारीररसादिपरिमाणमाह-  
रसस्येत्यादि । सम्यक्परिणताहारस्य सारो रसस्तस्य परिमाणं नवाञ्जलयः । पार्थिवपरमाणु संश्लेपनिमित्तस्य जलस्याञ्जलयो दश विज्ञेयाः । पुरीषस्य वर्चस्कस्य सप्तैव । रक्तस्य जाठरानलपरिपाका - पादितलीहित्यस्यान्नरसस्याप्रावञ्जलयः प्रकीर्तिताः । श्लेष्मणः कफः स्य पडञ्जलयः । पित्तस्य तेजसः पञ्च । मूत्रस्योचारस्य चत्वारः । वसाया मांसस्नेहस्य त्रयः । मदसो मांसरसस्य द्वावञ्जली । मजा स्वस्थिगत सुपिरगतस्तस्यैकोऽञ्जलिः । मस्तके पुनरर्घाञ्जलिः । मज्जा श्लेष्मौजसः श्लेष्मसारस्य तथा रेतसश्चरमधातोस्तावदेवाधांजलि- रेव । एतच समधातुपुरुपाभिप्रायेणोक्तम् । विषमधातोस्तु न निय. मः । 'बैलक्षण्याच्छरीराणामस्थायित्वात्तथैव च । दोषधातुमलानां च परिमाणं न विद्यते ' ॥ इत्यायुर्वेदस्मरणात् । इतीदृशमस्थिस्ना- खाद्यारन्धमेतदशुचिनिधानं वर्मास्थिरमिति यस्य बुद्धिरसौ कृती पण्डितो मोक्षाय समर्थो भवति । वैराग्यनित्यानित्याववेकयोर्मोक्षो पायत्वात्, अस्थिमूत्रपुरीषादिप्राचुर्यज्ञानस्य वैराग्यहेतुत्वात् । अत\_\_\_\_\_\_\_\_\_\_\_\_\_\_\_\_

यतिधर्मप्रकरणम् । \] वीरमित्रोदयमिताक्षरासहिता \। ८६३  
एव व्यासः -- 'सर्वाशुचिनिधानस्य कृतघ्नस्य विनाशिनः । शरीर- कस्यापि कृते मूढाः पापानि कुर्वते ॥ यदि नामास्य कायस्य यदन्त- स्तद्वहिर्भवेत् । दण्डमादाय लोकोऽयं शुनः काकांश्च वारयेत् ॥ इति । तस्मादीदशकुत्सितशरीरस्यात्यन्तिकविनिवृत्त्यर्थमात्मोपा- सने प्रयतितव्यम् ॥ १०५ - १०७ ॥  
( वी० मि० ) एवमुत्पन्ने 'वैराग्ये सत्यात्मोपासनं कर्तव्यं यः  
था तदाह-  
द्वासप्ततिसहस्राणि हृदयादभिनिःसृताः ॥  
हिताहिता नाम नाड्यस्तासां मध्ये शशिप्रभम् ॥ १०८ ॥ मण्डलं तस्य मध्यस्थ आत्मा दीप इवाचलः ॥ सज्ञेयस्तं विदित्वेह पुनराजायते न तु ॥ १०९ ॥ ज्ञेयं चारण्यकमहं यदादित्यादवाप्तवान् ॥ योगशास्त्रं च मत्प्रोक्तं ज्ञेयं योगमभीप्सता ॥ ११० ॥ अनन्यविषयं कृत्वा मनोबुद्धिस्मृतीन्द्रियम् ॥  
ध्येय आत्मा स्थितो योऽसौ हृदये दीपवत् प्रभुः ॥ १११ ॥  
हृदयप्रदेशादभि सर्वतो निःसृतो देहस्य हिताहितानाम्ना पिहिता नाड्यो द्वासप्ततिसहस्राणि यास्तासां नाडीनां मध्ये श शिप्रभं मण्डलं तस्य मध्यस्थोऽचलः स्थितो दीप इव प्रकाशमान आस्ते स आत्मा ज्ञेयः साक्षात्कर्तव्यः । अत्र फलमाह - तमात्मानं प्रत्य- क्षतो विदित्वा इह संसारे पुनर्न जायत इति । साक्षात्कारोपायः श्रवणमाह ज्ञेयमिति । यदहमादित्याद् गुरोराप्तवानधीतवान् तदा रण्यकं बृहदारण्यकाख्यमात्मश्रवणाय ज्ञेयम् । मननमाह-- मलोकं च योग प्रतिपादकं शास्त्र संहितारूपं योगमात्मनि स्थैर्यमभीप्सता ज्ञेयम् । निदिध्यासनमाह अनन्येति । मनोऽन्तः कर णं, बुद्धि महत्तत्वं, स्मृति वुद्धिनिष्ठवृत्तिविशेषात्मिकाम्, इन्द्रियं श्रोत्रादि अनन्यविषयमात्मभिन्नविषयव्यावृत्तं कृत्वा हृदये दीपवत् स्थितो योऽसौ पूर्वमुक्तः स आत्मा ध्येयः । तुकारेणाऽऽत्मसाक्षा\_\_\_\_\_\_\_\_\_\_\_\_\_\_\_\_

८६४  
याज्ञवल्क्यस्मृतिः । \[ प्रायश्चित्ताध्यायः ।  
कारं विना मोक्षो व्यवच्छिन्नः । चकाराभ्यां छन्दागोपनिपदादेन्याय. शास्त्रादेश्व समुच्चयः ॥ १०८ - १११ ॥  
( मिता० ) उपासनीयात्मस्वरूपमाह-  
द्वेत्यादि । हृदयप्रदेशादभिनिःसृताः कदम्बकुसुमकेसर वत्सर्वतो निर्गता हिताहित करत्वेन हिताहितेतिसंज्ञा द्वासप्ततिसहस्राणि ना. ड्यो भवन्ति । अपरास्तिस्रो नाड्यस्तासामिडापिङ्गलाख्ये हे नाड्यौ सव्यदक्षिणपाश्र्वगते हृदि विपर्यस्तं नासाविवरसंवद्धे प्राणापानाय - तने । सुषुम्णाख्या पुनस्तृतीया दण्डवन्मध्ये ब्रह्मरन्धविनिर्गता । तासां नाडीनां मध्ये मण्डलं चन्द्रप्रभं तस्मिन्नात्मा निर्वातस्थदीप इवा चलः प्रकाशमान आस्ते स एवंभूतो ज्ञातव्यः । यतस्तत्साक्षात्कर- णादिह संसारे न पुनः संसरति अमृतत्वं प्राप्नोति ॥ १०८ - १०९ ॥ ( मिता० ) किञ्च --  
ज्ञेयमिति । चित्तवृत्तेर्विषयान्तरतिरस्कारेणात्मनि स्थैर्य योग- स्तत्प्राप्त्यर्थे बृहादारण्यकाख्यमादित्याद्यन्मया प्राप्तं तच ज्ञातव्यम् । तथा यन्मयोकं योगशास्त्रं तदपि ज्ञातव्यम् ॥ ११० ॥  
( मिता० ) कथं पुनरसावात्मा ध्येय इत्यत आह-  
अनन्यविषयमिति । आत्मव्यतिरिक्तविषयेभ्यो मनोबुद्धिस्मृती- न्द्रियाणि प्रत्याहृत्य आत्मैकविषयाणि कृत्वा आत्मा ध्येयः । योऽसी प्रभुर्निर्वात स्थप्रदीपवद्दीप्यमानो निष्प्रकम्पो हृदि तिष्ठति । एतदेव  
तस्य ध्येयत्वं यचित्तवृत्तेर्वहिर्विषयावभासतिरस्कारेणात्मप्रव  
णतानास शरावसंपुटनिरुद्ध प्रभाप्रतानप्रसरस्येव प्रदीपस्यैकनि- त्वम् ॥ १११ ॥  
( वी० मि० ) आशयशुद्धयभावेन समाध्यशक्तं प्रति मोक्षो-  
पायमाह-  
यथाविधानेन पठन साम (१) गानमविच्युतम् ॥ साबधानस्तदभ्यासात्परं ब्रह्माऽधिगच्छति ॥ ११२ ॥ साम्नां सम्बन्धिगानरूपं ग्रन्थमविच्युतमस्खलितं यथास्यात्त- था यथाविधोनन वेदोपदिष्टविधिना सावधानः सामध्वन्यनु- स्थूतात्मैकाग्रचित्तः पठन् तदभ्यासात्तथा क्रमेणाऽऽशयशुद्धिसमा- ( १ ) सामगाय० - इति मु० पु० पाठः\_\_\_\_\_\_\_\_\_\_\_\_\_\_\_\_

यतिधर्मप्रकरणम् 1.\] वीरमित्रोदयमिताक्षरासहिता । १८६५  
धिनिष्पादनेन परं ब्रह्माऽधिगच्छति साक्षात्करोति प्राप्नोति वा । 'सामगायमविच्युत' मिति तु शूलपाणी पाठः ॥ ११२ ॥  
( मिता० ) यस्य पुनश्चित्तवृत्तिर्निराकारालम्बनतया समाधी ना- भिरमते तेन शब्दब्रह्मोपासनं कार्यमित्याह--  
यथाविधानेनेति । स्वाध्यायावगतमार्गानतिक्रमेण सामगाय सामगानम् । सानो गानात्मकत्वेऽपि गायमिति विशेषणं प्रगीतम-  
:  
व्युदासार्थम् । अविच्युतमस्खलितं, सावधानः सामध्वन्य ( १ )नु. स्थूतात्मैकाग्रचित्तवृत्तिः पठस्तदभ्यासवशात्तत्र निष्णातः शब्दा कारशून्योपासनेन परं ब्रह्माऽधिगच्छति । तदुक्तम्- 'शब्दब्रह्मणि नि- 'ष्णातः परं ब्रह्माधिगच्छति' इति ॥ ११२ ॥  
( वी०मि० ) सामानभिज्ञस्य मोक्षोपायमाह - अपरान्तकमुल्लोप्यं मद्रकं मकरी (२) तथा ॥ औवेणकं सरोविन्दुमुत्तरं गीतकानि च ॥ ११३ ॥ ऋगाथा पाणिका दक्षविहिता ब्रह्मगीतिका \। ज्ञेयमेतत्तदभ्यासकरणान्मोक्ष संज्ञितम् ॥ ११४ ॥  
अपरान्तकादीनि सप्त महागीतिकानि सङ्गीते प्रसिद्धानि । ऋ. गाथाद्याश्चतस्रो गीतिकास्तत्रैव प्रसिद्धाः । एतदुभयविधं ज्ञेयम् । तत्राऽभ्यासकरणान्मोक्षसंज्ञितमात्मस्वरूपताचिन्तनेन मोक्षेण का- र्येण संज्ञितं संज्ञावत् मोक्षसाधनेति संज्ञावदिति यावत् । चकारण परस्परसाहित्यं बोधयति ॥ ११३-११४॥  
( मिता० ) यस्य पुनवैदिकयां गीतौ चित्तं नाभिरमते तेन लौकि- कं गीतानुस्मृतात्मोपासनं कार्यमित्याह -  
अरान्तकमित्यादि । अपरान्तकोल्लोप्यमद्रकमकर्योवैणकानि संविन्दुसहितं चोत्तरमित्येतानि प्रकराख्यानि संप्त गीतकानि । चशब्दादासारित वर्धमानकादिमहागीतानि गृह्यन्ते । ऋग्गाथाद्याश्च- तम्रो गीतिका इत्येतदपरान्तकादि गीत जात मध्यारोपितात्मभावं मो क्षसाधनत्वान्मोक्ष संज्ञितं मन्तव्यम् । तदभ्यासस्यैकाग्रतापादनद्वारे. गामैकाग्रतापत्तिकारणत्वात् ॥ ११३-११४ ॥  
(१२.) अनुस्मृतात्मैक क (२) प्रकरी इति मु० पु० पाठा.  
९८\_\_\_\_\_\_\_\_\_\_\_\_\_\_\_\_

८६६  
( वी०मि० ) किश्च -  
याज्ञवल्क्यस्मृतिः । \[ प्रायश्चित्ताध्यायः · १  
वीणावादनतत्वज्ञः श्रुतिजातिविशारदः ॥  
तालज्ञश्वाम (१) यत्नेन मोक्षमार्ग नियच्छति ॥ ११५ ॥ श्रुतयो द्वाविंशतिः स्वराणां प्रभेदाः, जातयः सप्त निपादाद्याः, तालध्वनिविशेषो रूपकादिः मोक्षमार्ग चित्तसमाधियोगरूपं निय- च्छति प्राप्नोति । चकारः सर्वसाहित्यः ॥ ११५ ॥  
(मिता ) किंच-  
वीणेति । भरतादिमुनिप्रतिपादितवीणावादनतत्त्ववेदी । श्रूयत इति श्रुतिः द्वाविंशतिविधा सप्तस्वरेषु । तथा हि-पजमध्यमपश्च- माः प्रत्येकं चतुःश्रुतयः ऋषभधैवतौ प्रत्येकं त्रिश्रुती इति । जातयस्तु पड्जादयः सप्त शुद्धाः, सङ्करजातयस्त्वेकादशेत्येवमष्टादशविधा स्ता- सु विशारदः प्रवीणः ताल इति गीत ( २ ) परिमाणं कथ्यते । तत्ख- रूपश्च तदनुविद्धब्रह्मोपासनतया तालादिभङ्गमयाचितवृत्तेरात्मै का- ग्रतायाः सुकरत्वादल्पायासेनैव मुक्तिपथं नियच्छति प्राप्नोति ॥ ११५ ॥ ( वी०मि० ) गीतानां ब्रह्मोपासनबुद्या कृतानां मोक्षहेतुत्वम- तथाकृतानां तु फलमाह---  
गीतज्ञो यदि योगेन नाप्नोति परमं पदम् \।\। रुद्रस्यानुचरो भूत्वा तेनैव सह मोदते ॥ ११६ ॥  
योगेन योगद्वारा तदा मोक्ष एवेत्यन्वयः । शेषं स्पष्टम् । तथा रु- द्रसेवया जन्मान्तरे सत्वशुद्धिमासाद्य मुच्यत इत्याशयः ॥ ११६ ॥ (मिता० ) चित्तविक्षेपाद्यन्तरायहतस्य गीतशस्य फलान्तरमाह - गीतज्ञ इति । गीतज्ञो यदि कथंचिद्योगेन परमं पदं नाप्नोति तर्हि रुद्रस्य सचिवो भूत्वा तेनैव सह मोदते क्रीडति ॥ ११६ ॥ ( वी०मि० ) अजः शरीरग्रहणादित्येवाऽऽद्युक्तमुपसंहरति- अनादिरात्मा कथितस्तस्यादिस्तु शरीरकम् \।\।  
आत्मन (३) च जगत्सर्व जगतश्चाऽऽत्मसम्भवः ॥ ११७ ॥ अनादिरात्मा (४) कथितः । तस्यादिः कुत्सितशरीरग्रहणमेव (१) तालशश्वाऽमयासेन - इति मु० पु० पाठः 1 (२) गीतप्रमाणं कल्यते ख. । (३) आत्मनस्तु - इति मु० पु० पाठः । ( ४ ) अनादिजीवशरमा -इति क० पु० शठः ।\_\_\_\_\_\_\_\_\_\_\_\_\_\_\_\_

i  
यतिधर्मप्रकरणम् । \] वीरमित्रोदयमिताक्षरासहिता ।  
८६७  
कथितं प्राक् । परमात्मनः सर्व जगत् पृथिव्यादिमहाभूतानि । -जगतश्च जीवात्मनः शरीरोत्पत्तिरित्यर्थः । तुशब्देन स्वरूपोत्प- त्तिर्व्यवच्छिन्ना । आद्यचकारेण महत्तत्वादेर्हेतोर्द्वितीयंचकारेण दृष्ट- स्य हेतोः संग्रहः ॥ ११७ ॥  
( मिता० ) पूर्वोक्तमुपसंहरति-  
'अनादिरिति । प्रागुक्तरीत्या अनादिरात्मा क्षेत्रज्ञस्तस्य च शरी- रग्रहणमेवादिरुद्भवः कथितः 'अजः शरीरग्रहणादित्यत्र । परमा- 'त्मन सकाशात्पृथिव्यादिसकलभुवनोद्भवः तस्मादु (१) द्भूताश्च पृथिव्यादिभूतसंघाता जीवानां स्थूलशरीरतया संभवश्च कथितः 'सर्गादौ स यथाकाश' मित्यादिना ॥ ११७ ॥  
( वी०मि० ) भूतेभ्य आत्मनस्तस्माच्च भूतानामुत्पत्तिरित्यापा- ततोऽसङ्गतं मन्वाना मुनयः पृच्छन्ति -  
कथमेतद्विमुह्यामः सदेवासुरमानवम् ॥  
(२  
. जगदुत्पन्न ( २ ) मात्मा च कथं तस्मिन्वदस्व नः ॥ ११८ ॥ देवासुरमानुषसहितं जगत्पञ्चभूतात्मकं कथमात्मनः उत्पन्नमा- त्मा च तस्मिन् जगति समुत्पन्नः कथमित्येतद्विमुह्यामो विरोधभा- 'वेन सन्देहविषयकुर्याम वयमतो मोहापाकरणपूर्वकं नो वदस्व \। चकारेणाऽनादित्वमपि कथमेवमात्मन इति समुचीयते ॥ ११८ ॥ ( मिता० ) एतदेव प्रश्नपूर्वकं विवृणोति -  
कथमिति । यदेतत्सकलसुरासुरमनुजादिसहितं जगत्तदात्मनः सकाशात्कथमुत्पन्नं, आत्मा च तस्मिन् जगति कथं तिर्यङ्नरसरी- सृपादिशरीरभाग्भवतीत्येतस्मिन्नर्थे विमुह्यामः । अतो मोहापनुत्यर्थ- मस्माकं विस्तरशो वदस्व ॥ ११८ ॥  
( वी०मि० ) निरुपाधेरात्मनो जगदुत्पत्तिस्ततश्च शरीरविशि ष्ट आत्मा उत्पद्यते विशेषणीभूतं शरीरमेवोत्पद्यत इति यावदतो न विरोध इत्यक्षरतात्पर्याभ्यां याज्ञवल्क्य उत्तरयति दशभिः--  
मोहजालमपास्येह पुरुषो दृश्यते हि यः ॥ . सहस्रकर नेत्रः सूर्यवर्चाः सहस्रकः ॥ ११९ ॥.  
( १ ) संभूताश्च पृथिव्यादिभूतसंघाताः जीवानां ङ  
(२.) जगदुद्भ्रून ० इति मु० पु० पाठः ।\_\_\_\_\_\_\_\_\_\_\_\_\_\_\_\_

८६८  
:  
याज्ञवल्क्यस्मृतिः । \[ प्रायश्चित्ताध्यायः ।  
सं आत्मा चैव यज्ञr farश्वरूपः प्रजापतिः ॥  
विराजः सोऽन्नरूपेण यज्ञत्वमुपगच्छति ॥ १२० ॥ मोहजालं तत्वज्ञानेनाऽपास्य इह प्रागुके हत्कमले सहस्रक रच- रणचक्षुः शिरोयुक्तः सूर्यतुल्यतेजा योगिभिर्दृश्यते' यः  
परमात्मा  
स एव यज्ञो यागेनाराध्यः स एव प्रजापतिर्ब्रह्मा विश्वरूपो विराट् स एवाऽन्नरूपेण यज्ञत्वं वाजपेयादिरूपमुपगच्छति । एतेन विश्व- रूपत्वाभिधानेन जन्यजनकभावो न विरुद्धयति इति समाधानमपि सूचितम् ॥ ११९ - १२० ॥  
( मिता० ) एवं मुनिभिः पृष्टः प्रत्युत्तरमाह-  
मोहजालमित्यादि । इह जगति यदिदं स्थूलकलेवरादावनात्म- न्यात्माभिमानरूपं मोहजालं तदपास्य तद्व्यतिरिक्तो यः पुरुषोऽनेककः रचरणलोचनः सूर्यवर्चाः अनन्तरश्मिः सहस्रकः बहुशिरा दृश्यते । एतच्च तत्तद्गोचरशक्त्यांधारतयोच्यते । तस्य साक्षात्कारादिसम्ब- न्धाभावात् । स एवात्मा यज्ञः प्रजापतिश्च । यतोऽसौ विश्वरूपः सर्वात्मकः । चैश्वरूप्यमेव कथमिति चेत् । यस्मादसौ विराजः पुरो. डाशाद्यन्नरूपेण यज्ञत्वमुपगच्छति । यज्ञाश्च वृष्ट्यादिद्वारेण प्रजासृ ष्टिरित्येवं वैश्वरूप्यम् ॥ १११-१२० ॥  
1  
रस उत्तमः ॥  
यो द्रव्यदेवतात्यागा\] ( १ ) सम्भूतो देवान् सन्तर्प्य स रसो यजमानं फलेन च ॥ १२१ ॥ संयोज्य वायुना सोमं नीयते रश्मिभिस्तथा । ऋग्यजुःसामविहितं सौरं धामोपनीयते ॥ १२२ ॥ तन्म ( २ ) ण्डलादसौ सूर्यः सृजत्यमृतमुत्तमम् ॥ यज्जन्म सर्वभूतानामशनानशनात्मनाम् ॥ १२३ ॥ तस्मादन्नात्पुनर्यज्ञः पुनरनं पुनः क्रतुः ॥ एवमेतदनाद्यन्तं चक्रं सम्परिवर्तते ॥ १२३ ॥  
( बी० मि० ) हविरादिद्रव्यकर्मदेव तोद्देश्य कत्यागरूपाद्वाजपेया- दियज्ञाद्यो रसः सारो विकार उत्तमो विश्वनिदानतयाऽदृष्टात्म-  
Sandaly  
( १ ) त्यागसं० इति मु० पु० पाठः ।  
(२) स्यमण्डला० - इति मु० पु०पाठः ।

----------

**Content after this line isreviewed.**

कः संभूतः सरसो देवान् त्यागोद्देश्यान् सन्तर्प्य प्रीणयित्वा यजमानं फलेन संयोज्य सोमं प्रति वायुना नीयते, तेनेष्टेन प्रेरितो वायुर्जलं चन्द्रमसि प्रापयतीत्यर्थः । तत्र सोमदत्तीयैरेव रश्मिभिः किरणैः सौरं धाम सुर्यसम्बन्धि स्थानं तदीय मण्डलं ऋगादिभिस्त्रिभिर्विहितं निष्पादितं प्रतिसर उपनीयते, तेनाऽदृष्टेन प्रेरितं जलं नीयत इत्यर्थः । तस्मान्मण्डलादसौ सूर्यस्तस्याऽदृष्टविशेषस्य परिणामरूपममृतं जलं जगन्मूलत्वादुत्तमं सृजति भूमौ वर्षति । उत्तमत्वमेव स्फुटयति-यद्यस्माज्जलादर्शनात्मनां भोजनकारिणामात्मनां जङ्गमानामनशनात्मनमनशनकारिणामात्मनां वृक्षसस्यादीनां सर्वेषां भूतानां प्राणिनां जन्म भवति । अथवा भक्ष्याभक्ष्याणां सर्वभूतानां च यतो जन्मेत्यर्थः । तस्मादृष्टिसम्पादितजलजनितादन्नात् व्रीह्यादेः पुनर्यज्ञः पुनस्तस्माद्यज्ञादुक्तक्रमेणाऽन्नं तस्मादन्नात् पुनरपि क्रतुर्यज्ञ इत्येवमेतत् संसारचक्रं प्रवाहरूपेणाऽऽद्यन्तशून्यं सम्यक् परिवर्तते भ्रमिं करोति । चकारेण पित्रादिगमनमुद्दिश्य कृताद्यंज्ञाजातो रसः पित्रादीन् सन्तार्येति समुच्चिनोति ॥ १२१ - १२४ ॥  
( **मिता०** ) एतदेव प्रपञ्चयति-  
 य इत्यादि । द्रव्यस्य चरुपुरोडाशादेर्देवतोद्देशेन त्यागाद्योरसः अदृष्टरूपमात्मनः परिणत्यन्तरमुत्तमः सकलजगज्जन्मबीजतयोत्कृष्टतमः संभूतः सदेवान् संप्रदानकारक भूतान्सम्यक्प्रीणयित्वा यजमानं चाभिलषितफलेन संयोज्य पवनेन प्रेर्यमाणञ्चन्द्रमण्डलं प्रति[^80]नीयते । ततः शशिमण्डलाद्रश्मिभिर्भानुमण्डलम् । सैषा त्रय्येव विद्या तपतीत्यभेदाभिधानात् ऋग्यजुःसाममयं प्रत्युपनीयते । ततश्च स्वमण्डलादसौ सूर्योऽमृतरसं वृष्टिरूपमुत्तमं यत्सकलभूतानामशनानशनात्मनां चराचराणां जनननिमित्तं तत्सृजति । तस्माद्वृष्टिसंपादितौषधिमयात्प्रजोत्पत्तिहेतोरन्नात्पुनर्यज्ञो यज्ञाच्च पूर्वाभिहितभङ्ग्या[^81]पुनरन्नमन्नाच्च पुनः क्रतुरित्येवमेतदखिलं संसारचक्रं प्रवाहरूपेणोत्पत्तिविनाशविरहितं सम्यक्परिवर्तत इत्यनेन क्रमेणात्मनः सकाशादखिलजगदुत्पत्तिः । तत्र चात्मनः स्वकर्मानुरूपविग्रहपरिग्रहः ॥ १२१-१२४ ॥  
( **वी०मि०** ) नन्वनाद्यन्तं चेत् संसारचक्रं तदाऽनिर्मोक्षप्रसङ्ग इत्याशङ्कयाह-

[^80]: " प्रत्युपनीयते क. ।"

[^81]: "भिहित संज्ञात्पुनरनं क. ।"

**अनादिरात्मा सम्भूतिर्विद्यते नान्तरात्मनः ॥  
समवायी तु पुरुषो मोहेच्छाद्वेपकर्मजः ॥ १२५ ॥**

 आत्मा स्वरूपतोऽनादिरिति नान्तरा संसारमध्ये तस्यात्मनःसम्भूतिर्विद्यते, तथापि पुरुष आत्मा मोहादिकृतेन कर्मणा लब्धजन्मा गृहीतशरीरः सन् सुखदुःखादिसमवायी भवति । तथा च मोहादेर्निमित्तस्याऽभावे जन्माभावात्सुखदुःखादिविच्छेदे मोक्षः सम्भवत्येव । कस्यचिदात्मनः सर्वदानिर्माोक्षा चसंसारचक्रस्याऽनाद्यन्तत्वं न तु सर्वस्यात्मन इति मीमांसकाः । अनन्तत्वं प्रलयव्यतिरिक्तान्तशून्यत्वम् । एवमादित्वमपि वाच्यमिति । तुशब्देन साङ्ख्यप्रसिद्धमात्मनो दुःखाद्यसम्भेदं व्यवच्छिनत्ति ॥ १२५ ॥  
 ( **मिता०** ) ननु यद्यात्मनः संसरणमनाद्यन्तं तर्ह्यनिर्मुक्तिप्रसङ्ग इत्यत आह-  
 अनादिरिति । यद्यप्यात्मनोऽनादित्वात्संभूतिर्न विद्यते अन्तरात्मनः शरीरव्यापिनः तथापि पुरुषः शरीरेण समवायी भवति भोगायतने सुखदुःखात्मकं भोग्यजातमुपभुङ्क्ते इत्येवंभूतेन संबन्धेन संबन्धी भवत्येव । स च समवायो मेहिच्छाद्वेषजनितकर्मनिर्मेयो न तु निसर्गजातः । तस्य कार्यत्वेन विनाशोपपत्तेर्नानिर्मुक्तिः ॥ १२५ ॥  
 ( **वी०मि०** ) अन्नरूपे संसारप्रवर्तको विराडित्युक्तं, स्वरूपेण विशेषः संसारमूलभूतप्राप्यमेकवर्णपृथिव्यादिप्रवर्तकत्वं तस्य दर्शयति-

**सहस्रात्मा मया यो व आदिदेव उदाहृतः ॥  
मुखबाहूरुपज्जाः स्युस्तस्य वर्णा यथाक्रमम् ॥ १२६ ॥  
पृथिवी पादतस्तस्य शिरसो द्यौरजायत ॥  
नस्तः प्राणा दिशः श्रोत्रात्स्पर्शाद्वायुर्मुखाच्छिखी ॥ १२७ ॥  
मनसश्चन्द्रमा जातश्चक्षुषश्च दिवाकरः ॥  
जघनादन्तरिक्षं च जगच्च सचराचरम् ॥ १२८ ॥**

सकलजीवात्मकतया च सहस्रात्मा य आदिदेवो विराट् मयावः प्रागुदाहृतः, तस्य मुखादितो ब्राह्मणादयो वर्णा यथाक्रमं जातास्तिष्ठन्ति । नस्तो नासातः, स्पर्शात्तुस्पर्शोपलम्भकात् त्वचः सचराचरं स्थावरजङ्गमप्राणिसहितं जगद्विश्वम् । शेषं सुवोधम् । चकारैः श्रोत्राद्वायुप्राणयोर्नाभेरन्तरिक्षस्य च कल्पान्तरे पुरुषसूक्तसिद्धामुत्पत्तिं सुचयति ॥ १२६ - १९२८ ॥  
 ( **मिता०** ) आत्मनो जगज्जन्मेत्युक्तं तत्प्रपञ्चयितुमाह-  
  सहस्रात्मेत्यादि । योऽसौ सकलजीवात्मकतया प्रपञ्चात्मकतया च सहस्रात्मा बहुरूपस्तथा सकलजगद्धेतुतया आदिदेवो मया युष्माकमुदाहृतः तस्य वदनभुजसक्थिचरणजाता यथाक्रममग्रजन्मादयश्चत्वारो वर्णः । तथा तस्य पादाद्भूमिर्मस्तकात्सुरसद्म घ्राणात्प्राणः कर्णात्ककुभः स्पर्शात्पवनो वदनाद् हुतवहः मनसः शशाङ्कः नेत्राद्भानुः जघनाद्गनं जङ्गमाजङ्गमात्मकं जगच्च ॥१२६-१२८॥( **वी०मि०** ) मुनयो देशयन्ति - : ?)

**यद्येवं स कथं ब्रह्मन् पापयोनिषु जायते ॥  
ईश्वरः स कथं भावैरनिष्टैः सम्प्रयुज्यते ॥ १२९ ॥  
करणैरन्वितस्यापि पूर्वं ज्ञानं कथञ्चन ॥  
वेत्ति सर्वगतां कस्मात्सर्वगोऽपि न वेदनाम् ॥ १३० ॥**

 हे ब्रह्मन् योगीश्वर यद्येवमात्मजीवयोरैक्यं तदा स आत्मा ईश्वरोऽप्रतिहतेच्छः कथं पापासु निन्द्यासु सर्वासु योनिषु जायते, कथं वाऽनिष्टैर्भावैर्दुःखमोहादिभिश्चाण्डालतिर्यक्त्वादिभिश्च प्रकर्षेण चिरकालं बहुभी रूपैः संयुज्यते न हि मन्दोऽपि नाम शक्तः सन्ननभीष्टं दुःखादिकमनुभवतीत्येकः पूर्वपक्षः । यदि जीवः परमात्मनोऽभिन्नस्तदा व्यापकत्वात्करणैर्मनःप्रभृतिभिरन्वितोऽपि पूर्वजन्मानुभूतं नं कथं जनाति । शरीरस्य चैतन्ये तु नात्मन्यतिप्रसङ्गः । पूर्वजन्मानुभावाय व्यधिकरणत्वेनैव तजन्मीयस्मृतिं प्रत्यहेतुत्वादिति द्वितीयः पूर्वपक्षः। यदि परमात्मनोऽभिन्नो जीवस्तदा सर्वगः सर्वप्राणिनामन्तर्यामी स्यात् । तथा च सर्वप्राणिगतां वेदनां दुःखं कस्मान्न वेत्ति नाऽनुभवतीति तृतीयः पूर्वपक्षः । अपिकारौ विरोधार्थौ। चकारेण देवदत्तदृष्टस्य यज्ञदत्तेन कथं न स्मरणमित्यपि पूर्वपक्षान्तरं समुच्चिनोति ॥ १२९-१३० ॥   
(**मितां०** ) अत्र चोदयन्ति -  
 यदीति । हेब्रह्मन् योगीश्वर, यद्यात्मैव जीवादिभावं भजते तर्हि कथमसौ पापयोनिषु मृगपक्ष्यादिषु जायते । अथ मोहरागद्वेषादिदोषदुष्टत्वात्तत्र[^82]
जन्मेत्युच्यते । तच्च न यस्मादीश्वरः स्वतन्त्रः कथमनिष्टैर्मोहरागादिभावैः सम्प्रयुज्यते ॥ १२९ ॥  
( **मिता०** ) किञ्च-  
 करणैरिति । तथेदमप्यत्र दूषणम् । मनःप्रभृतिज्ञानोपायैः सहितस्यापि तस्यात्मनः पूर्वज्ञानं जन्मान्तरानुभूतविषयं कस्मान्नोत्पद्यते । तथा सर्वप्राणिगतां वेदनां सुखदुःखादिरूपां स्वयं सर्वगोऽपि[^83] सर्वदेहगतोऽपि कस्मान्न वेत्ति । तस्मदात्मैवेश्वरो जीवादिभावं भजत इत्ययुक्तम् ॥ १३० ॥  
 (**वी० मि०** ) आद्यं पूर्वपक्षमुत्तरयति-

[^82]: " नतजन्मेत्युच्यते । "

[^83]: "सर्वज्ञोपि ड ।"

**अन्त्यपक्षिस्थावरतां मनोवाक्कायकर्मजैः ॥  
दोषैः प्रयाति जीवोऽयं भवं[^84] योनिशतेषु च ॥ १३१ ॥  
अनन्ताश्च यथा भावाः शरीरेषु शरीरिणाम् ॥  
रूपाण्यपि तथैवेह सर्वयोनिषु देहिनाम् ॥ १३२ ॥**

[^84]: "भवयोनि० - इतेि म० पु० पाठः"

 निरवच्छिन्न ईश्वरोऽपि अविद्यावच्छिन्नोऽयं जीवो मनोवचनकायक्रियाप्रभवैर्मोहरागादिभिर्दोषैर्योनिषु भवं तदनन्तरं चाऽन्त्यत्वं चाण्डालत्वं पक्षित्वं स्थावरत्वं च प्रयाति । चकारेणाऽनन्तानां देवादिकीटादिभावानां समुच्चयः । यथाऽन्त्यत्वादयः शरीरेषु शरीरिणां भावा अनन्तास्तथा देहिनां सर्वयोनिष्विह संसारे तत्तदविद्यावच्छिन्नानि रूपाण्यनन्तानि परमात्मन एव । यथैकस्यैवाऽऽत्मनश्चाण्डालादित्वं कालभेदेन नैयायिकैरुपेयते तथाऽस्माभिरपि[^85]परमात्मनि एकस्यैव तत्तदविद्यातदभावावच्छेदभेदेन जीवत्वमीश्वरत्वं चाऽभ्युपेयत इति न विरोध इति तात्पर्यार्थः । चकारेण योनिशतजन्मनां सः अपिः सम्भावनायां सम्भावितोऽयमर्थ इति तदर्थः, एवकारेण वेदान्तसिद्धत्वात् । उक्तार्थेऽवधारणःमभिप्रैति ॥ १३१--१३२ ॥  
( **मिता०** ) तत्र पूर्वचोद्यस्योत्तरमाह-  
 अन्त्येति । यद्यपीश्वरः स्वरूपेण सत्यज्ञानानन्दलक्षणः तथाप्यविद्यासामावेशवशान्मोहरागादिभावैरभिभूयमानो नानाहीनयोनिजननसाधनं मानसादित्रिविधं कर्मनिचयमांचरति । तेन चान्त्यजादिहीनयोनितामापद्यते । अन्त्याश्चण्डालादयः, पक्षिणः काकादयः, स्थावरा वृक्षादयः तेषां भावोऽन्त्यपक्षिस्थावरतातां यथाक्रमेण मनोवाक्कायारब्धकर्मदोषर्जन्मसहस्रेष्वयं जीवः प्राप्नोति ॥ १३१ ॥  
(**मिता०** ) किश्च -

[^85]: " नैयायिकैरुच्यते इति ख० पु० पाठः ।"

 अनन्ताश्चेति । शरीरिणां जीवानां शरीरेषु भावा अभिप्रायविशेषाः सत्यासुद्रेकतारतम्याद्यथानन्तास्तथा तत्कार्याण्यपि कुब्जवामनत्वादीनि रूपाणिदेहिनां सर्वयोनिषु भवन्ति ॥ १३२ ॥  
 ( **वी० मि०** ) - ननु कर्मजैर्दोषैर्यदि जन्मशतं स्थावरत्वं च तदा नानाजन्मप्रयोजककर्मसत्त्वे प्रथमं किंजातीयशरीरग्रह इत्यत्र विनिगमकाभाव इत्यत आह-

**विपाकः कर्मणां प्रेत्य केषाञ्चिदिह जायते ॥  
इह वाऽपुत्र चैकेषां[^86] भावस्तत्र प्रयोजनम् ॥ १३३ ॥**

[^86]: "वैकेष । - इति : मु० पु० पाठः ।"

 केषाञ्चित्कर्मणां प्रेत्य भावान्तरे विपाकः फलदानोन्मुखत्वं, केषाश्चित्पुत्रेष्ट्यादीनामिह जन्मनि विपाकः, केषाञ्चिद्दानादीनामिह कीर्त्यादिफलदानोन्मुखत्वम्, अमुत्रपरलोके स्वर्गादिफलदानोन्मुखत्वं, विपाकेन तत्तत्कालनियते कश्चित्फलबलकल्पकारणताको भावः कालविशेषादिः प्रयोजनं प्रयोजक इत्यर्थः । करणे ल्युट् । क्वचित्प्रयोजक इत्येव पाठः । तथा च स्थावरत्वोपभोग्यफलजनकीभूतस्य तादृशस्यैकदाऽसत्त्वादिति भावः । चकारः परस्परसमुच्चयार्थः ;तेन विकल्पो व्यवच्छिन्नः ॥ १३३ ॥  
 ( **मिता०** ) ननु यदि कर्मजन्यानि कुब्जत्वादीनि तर्हि कर्मानन्तरमेव तैर्भवितव्यमित्याशङ्कयाह-  
 विपाक इति । केषांचिज्ज्योतिष्टोमादिकर्मणा विपाकः फलं प्रेत्य देहान्तरे भवति । केषांचित्कारार्यादिकर्मणां वृष्ट्यादिफलमिहैव भवति । केषांचिच्चित्रादीनां फलं पश्वादिकमिह देहान्तरे वेत्यनियतम् । न ह्यनन्तरमेव कर्मफलेन भवितव्यमिति शास्त्रार्थः । अत्र च कर्मणां शुभाशुभफलजनकत्वे सत्त्वादिभाव एव प्रयोजकभूतस्तदायत्तत्वात्फलतारतम्यस्य ॥ १३३ ॥  
 (**वी० मि०**) 'अन्त्यपक्षिस्थावरता'मित्याद्युक्तंविशिष्य प्रपञ्चयति-

**परद्रव्याण्यभिध्यायंस्तथाऽनिष्टानि चिन्तयन् ॥  
वितथाभिनिवेशी च जायतेऽन्त्यासु योनिषु ॥ १३४ ॥  
पुरुषोऽनृतवादी च पिशुनः परुषस्तथा ॥  
अनिबद्धप्रलापी च मृगपक्षिषु जायते ॥ १३५ ॥  
अदत्तादाननिरतः परदारोपसेवकः ॥  
हिंसकश्चाऽविधानेन स्थावरेष्वभिजायते ॥ १३६ ॥  
आत्मज्ञः शौचवान् दान्तस्तपस्वी विजितेन्द्रियः \।  
धर्मकृद्वेदविद्यावित्सात्विको देवयोनि[^87]॥ १३७ ॥  
असत्कार्यरतोऽधीर आरम्भी विषयी च यः ॥  
स राजसो मनुष्येषु मृतो जन्माऽधिगच्छति ॥ १३८ ॥  
निद्रालुः क्रूरकृल्लुब्धो नास्तिको याचकस्तथा ॥  
प्रमादवान् भिन्नवृतो भवेत्तिर्यक्षु तामसः ॥ १३९ ॥  
रजसा तमसा चैव समाविष्टो भ्रमन्निह ॥  
भावैरनिष्ठैः संयुक्तः संसारं प्रतिपद्यते ॥ १४० ॥**

[^87]: "देवयोनिताम् इति मु० पु० पाठः ।"

 मृत इति सर्वत्र वाक्येऽन्वीयते । तेन परद्रव्याण्यपहर्तुमभिध्यायन् परस्याऽनिष्टानि चिन्तयित्वा वितथेऽसत्येऽर्थे वाघशास्त्रयुक्ते सत्यत्वव्यवस्थापनार्थमभिनिवेशशीलो वा मृतो जन्मान्तरे अन्त्यासु अन्त्यपुंसा युक्तासु योनिषु चाण्डालयोनिषु जायत इत्यर्थः । तथाशब्देनचशब्देन च समुच्चयार्थकेन विशेषणविशेष्यभावनिरासः । एवमग्रेऽपि । अनृतमयथार्थं वचसा वादी तदभिधानशीलः, पिशुनः परदोपख्यापनशीलः परुषः श्रोतुरुद्वेजकवाक्यप्रयोक्ता[^88] , अनिबद्धं धर्मशास्त्राद्यनुक्तं स्वेच्छाकल्पितमर्थ कर्तव्यत्वेन प्रलपतीत्यानिबद्धप्रलापी पुरुषो मनुष्यः मृतो मृगपक्षियोनिषु जायते । पुरुष इति सर्वान्वितम्, तेनाऽतिरिक्तस्य शुभाशुभकर्मणामदृष्टजनकत्वं वारितम् । पुंस्त्वं च न विवक्षितमुद्देश्यगतत्वादित्यवधेयम् \। अदत्तस्य परद्रव्यादानेऽपहारे निरतः प्रसक्तः, परदारगामी, अविधानेन विध्यननुमतप्रकारेण प्राणिनां हिंसकः स्थावरेषु वृक्षलतादिष्वपि जायते । आत्मज्ञ आत्मतत्त्वज्ञानवान् विद्याभिजनादिमदशून्य इति यावत्, दान्तोऽकार्यनियतमनाः[^89], विजितेन्द्रियः वशीकृतबाहिरिन्द्रियः, धर्मकृत् वर्णाश्रमाचारानुष्ठाता, सात्त्विकः किञ्चित्सत्वगुणोद्रेकवान् देवयोनिषु जन्म प्राप्नोति । असति धर्मानर्जके कार्ये वाणिज्यकृष्यादौ रतोऽतएवाऽधीरो व्यग्रचित्तः, अत एव तत्तत्कार्यारम्भवान् विषयी स्रक्चन्दनधनाद्यासक्तः, राजसो रजोगुणोद्रेकवान् मनुष्येषु, निद्रालुः दिवापि निद्राशीलः, क्रूरकृत् वैरानुबन्धकृत, नास्तिको धर्मनिन्दकः, याचकः अशनवसनसम्पत्तावपि याचनशीलः प्रमादवान् कार्याकार्यविवेकहीनः, भिन्नवृत्तो वेदविरुद्धद्यूताद्याचारवान्, तामसः तमोगुणोद्रेकवान् तिर्यक्षु पशुयोनिषु भवेदुत्पद्यते । एवं रजसा तमसाऽन्येन सत्त्वेन च समाविष्टः पुरुष इह संसारे भ्रमन् तदनुरूपैर्भावैर्मोहादिभिरनिष्टैस्तत्तद्योनिजन्मप्रदैःसंयुक्तः पुनरपि संसारं देहसम्बन्धं प्रतिपद्यते प्राप्नोति अत्युद्रिकसत्वान्मुच्यते । अन्यत्सुबोधम् ॥ १३४-१४० ॥  
( **मिता०** ) मनोवाक्कायकर्मजैरन्त्यादि योनीः[^90]प्राप्नोतीत्युक्तं तत्प्रपञ्चयितुमाह-  
 परद्रव्याणीति । परधनानि कथमहमपहरेयमित्याभिमुख्येन ध्यायंस्तथाऽनिष्टानि ब्रह्महत्यादीनि हिंसात्मकानि करिष्यामीति चिन्तयन् वितथे असत्यभूते वस्तुनि अभिनिवेशः पुनःपुनः संकल्पस्तद्वांश्व श्वचण्डालाद्यन्त्ययोनिषु जायते ॥ १३४ ॥  
( **मिता०** ) किञ्च -  
 पुरुष इति । यस्त्वनृतवदनशीलः पिशुनः कर्णेजपः पुरुषः परोद्वेगकरभाषी अनिबद्धप्रलापी प्रकृतासङ्गतार्थवादी च बुद्धिपूर्वावुद्धिपूर्वावृत्यादितारतम्यादीनोत्कृष्टेषु[^91]मृगपक्षिषु जायते ॥ १३५ ॥  
(**मिता०** ) किञ्च -

[^88]: "श्रोतुरुद्वेगकरवाक्य० इति खे० पु० पाठः ।"

[^89]: "अकार्ये नित्यमनाः इति ख० पु० पाठः । "

[^90]: "योनितां प्राप्नोतीति ङ..। "

[^91]: "पूर्वादि."

 अदत्तेति । अदत्तादाननिरतः अदत्तपरधनापहारप्रसक्तः परदारप्रसक्तश्च अविहितमार्गेण प्राणिनां घातकश्च दोपगुरुलघुभावतारतम्यात्तरुलताप्रतानादिस्थावरेषु जायते ॥ १३६ ॥  
( **मिता०** ) सत्त्वादिगुणपरिपाकमाह-  
 आत्मज्ञ इति । अत्मज्ञो विद्याधनाभिजनाद्यभिमानरहितः शौचयुक्तः दान्त उपशमान्वितः तपस्वी कृच्छ्रादितपोयुक्तः तथेन्द्रियार्थेष्वप्रसक्तः नित्यनैमित्तिकधर्मानुष्ठाननिरतः वेदार्थवेदी च यः सात्विकः स च सत्त्वोद्रेकतारतम्यवशादुत्कृष्टोत्कृष्टतरसुरयोनितां[^92] प्राप्नोति ॥ १३७ ॥  
 ( **मिता०** ) किञ्च -  
 असदिति । असत्कार्येषु तूर्यवादित्रनृत्यादिष्वभिरतो यस्तथा अधीरो व्यग्रचित्तः आरम्भी सदा कार्याकुलो विषयेष्वतिप्रसक्तश्च स रजोगुणयुक्तः तद्गुणतारतम्याध्दीनोत्कृष्टमनुष्यजातिषु मरणानन्तरमुत्पत्तिं प्राप्नोति ॥ १३८ ॥  
 ( **मिता०** ) निद्रालुरिति । तथा च यः पुनर्निद्राशीलः प्राणिपीडाकरो लोभयुक्तश्च तथा नास्तिको धर्मादर्निन्दकः याचनशीलः प्रमादवान् कार्याकार्यविवेकशून्यः विरुद्धाचारश्च असौ तमोगुणयुक्तस्तत्तारतम्याध्दीनहीनतरपश्वादियोनिषु जायते ॥ १३९ ॥  
  ( **मिता०** ) पूर्वोक्तमुपसंहरति-  
 रजसेति । एवमविद्याविद्धोऽयमात्मा रजस्तमोभ्यां सम्यगाविष्ट इह संसारे पर्यटन् नानाविधदुःखप्रदैर्भावैरभिभूतः पुनः पुनः संसारं देहग्रहणं प्राप्नोति । इतीश्वरः स कथं भावैरनिष्टैः संप्रयुज्यत इत्यस्य चोद्यस्यानवकाशः ॥ १४० ॥  
( **वी० मि०** ) द्वितीयं पूर्वपक्षमुत्तरयति -

[^92]: "तारतम्यादुस्कृष्ट क । "

**मलिनो हि यथाऽऽदर्शो रूपालोकस्य न क्षमः ॥  
तथाऽविपक्वकरणं आत्मज्ञानस्य नं क्षमः ॥ १४१ ॥**

एक एवादर्शो[^93]
व्यापकोयदवच्छेदेनं मलिनस्तदवच्छेदेन रूपालोकस्य प्रतिबिम्बत्वसाक्षात्कारस्य न क्षमः, अन्यावच्छेदेन चतत्क्षम एव । एवं सर्वजन्मानुभूत आत्माऽविपक्वकरणोयद्विषयावच्छेदेन त्वनावृतचैतन्यस्तस्यात्मनः प्राग्जन्मन्यनुभूतस्य ज्ञानेन क्षम एतज्जन्मानुभूतविषयावच्छेदेन त्वनावृतचैतन्यत्वाज्ज्ञाने क्षम एवेत्यर्थः ॥ १४१ ॥  
( **मिता०** ) यदपि करणैरन्वितस्यापीति द्वितीयं चोद्यं तस्योत्तरमाह-  
 मलिन इति । यद्यप्यात्मा अन्तःकरणादिज्ञानसाधनसम्पन्नस्तथापि[^94] जन्मान्तरानुभूतार्थावबोधे न समर्थः, अविपक्वकरणो रागादिमलाक्रान्तचित्तो यस्मात् । यथा दर्पणो मलच्छन्नो रूपज्ञानोत्पादनसमर्थो न भवति ॥ १४१ ॥  
 ( **वी० मि०** ) ननु आदर्शे मलिनत्वात्प्रतिबिम्बस्याऽसत्त्वादनुपलम्भो युज्यते । प्राग्जन्मानुभूतस्य विषयस्याऽनुपलम्भस्तु नः नित्यविभुत्वात्मनि तत्सम्बन्धस्य दुरपन्हवत्वादावरणस्याशक्यत्वादत आह-

[^93]: " एक एवाभ्यं न चम इत्यन्तं नास्ति क० पुस्तके।"

[^94]: "अन्तःकरणादेर्ज्ञाने ख० ।"

**कट्वेर्वारौ यथाऽपक्वेमधुरः सन्रसोऽपि न ॥  
प्राप्यते ह्यात्मनि तथा नापक्वकरणे ज्ञता ॥ १४२ ॥**

 'अपव्के कट्वेर्वारौ तिक्तकर्कट्यामग्रे प्रत्यक्षीक्रियमाणत्वात्सन्नपि मधुरो रसो न प्राप्यते यथां, तथाऽपक्वकरणेऽशुद्धाशये जीवात्मनि चैतन्यस्वभावत्वाद्विद्यमानेऽपि ज्ञता विषयप्रकाशता न प्राप्यते । अत्र दृष्टान्ते स्थूलरूपेण सम्बन्धत्वमप्राप्तिः । दार्ष्टान्तिके तु प्राग्जन्मानुभूतविषयावच्छेदेनैव तज्जन्मीयशरीरावच्छिन्नजीवप्रकाशकतासम्बन्धविरहः । भवति गृहावच्छिन्नाकाशस्य बहिर्वर्तिपुरुषं प्रत्यावृतत्वमिति भावः । तदिद'माकाशमेक'मित्यादिना वक्ष्यति । हिशब्दोऽवधारणे ॥ १४२ ॥  
 ( **मिता०** ) ननु प्राग्भवीयज्ञानस्याप्यात्मप्रकाशत्वात् तस्य च स्वतःसिद्धत्वान्नानुपलम्भो युक्त इत्याशङ्कयाह-  
 कट्वेरिति । अपक्वेकट्वेर्वारौ तिक्तकर्कटिकायां विद्यमानोऽपि मधुरो रसो यथा नोपलभ्यते तथात्मन्यपक्वकरणे विद्यमानोऽपि ज्ञता ज्ञातृताः प्राग्भवीयवस्तुगोचरता न प्राप्यते ॥ १४२ ॥

**( वी०मि०)** तृतीयपूर्वपक्षमुत्तरयति-

सर्वाश्रयां निजे देहे देही विन्दति वेदनाम् \।\।

योगी मुक्तश्च सर्वासां यो[^95]न वाऽऽप्नोति वेदनाम् ॥ १४३ ॥

[^95]: " योगमाप्नोति-इति मु० पु० पाठः ।"

  सर्वास्यात्मनः स्वाभिन्नत्वात् स्वनिष्ठामिव वेदनां सर्वाश्रयां वेदनां देही देहाभिमानी निजे देहे विन्दति प्राप्नोति । यो मुक्तो मुक्तदेहाभिमानो योगी स सर्वासामेव वेदनानां वेदिता भवतीति कस्मान्नवेत्तीत्याशङ्कितवतो नैवेत्युत्तरं पर्यवसितम् । अथ परनिष्ठां वेदनां देही मुक्तो वा किमाप्नोत्येव नेत्याह 'न वाप्नोति वेदना' मिति विद्योपाध्यवच्छेदेन वेदनाजनकमदृष्टंवर्तते । तदवच्छेदेन वेदनासम्बन्ध इति नाऽन्यनिष्ठा वेदनाऽन्यत्र सम्बध्यत इत्यर्थः ॥ १४३ ॥  
 **( मिता० )** 'वेत्ति सर्वगतां कस्मात्सर्वगोऽपि न वेदना'मिति यदुक्तं तत्रोत्तरमाह-  
 सर्वाश्रयामिति । यः पुनर्देही देहाभिमानयुक्तः स सर्वाश्रयामाध्यात्मिकादिरूपां[^96] वेदनां स्वकर्मोपार्जित एव देहे प्राप्नोति, न देहान्तरगतां, भोगायतनारम्भादृष्टवैलक्षण्यादेव । यस्तु योगी मुक्तो मुक्ताहंकारादिः सकलक्षेत्रगतानां सुखदुःखादिसंविदां वेदिता भवति परिपक्वकरणत्वात् ॥ १४३ ॥  
 **( वी०मि० )** नन्वात्मैक्यं प्रागुक्तं न घटते, 'अस्मान्मनुष्यादयमश्वो भिन्न' इत्यादिभेदप्रत्ययस्य सर्वसिद्धत्वादित्यत आह-

[^96]: "त्मिकादिबहुरूपा ख।"

आकाशमेकं हि यथा घटादिषु पृथग्भवेत् ॥

तथात्मैको ह्यनेकश्च जलाधारेष्विवांशुमान् ॥ १४४ ॥

  एकमेवाकाशं यथा घटाकाशाद् गृहाकाशो भिन्न इत्येवं पृथग्भावे भिन्नत्वेनाऽनुभवविषयो भवति, यथा वा जलाधारेषु नानापात्रेषु अंशुमान् सूर्यः पृथग्भवेत्तथैक एवात्माऽनेकत्वेनाऽनुभवविषयो भवतीत्यर्थः । हिशब्दाभ्यां दृष्टान्तयोः सर्वसिद्धत्वेनाऽवधारणमभिप्रैति । तथा च सर्वजीवसाधारणाविद्यारूपदोषावशादयं भ्रम एवेति भावः ॥

**( मिता० )** नन्वेकस्मिन्नात्मनि सुरनरादिदेहेषु भेदप्रत्ययो न घटत इत्याशङ्क्याह-  
  आकाशमिति । यथैकमेव गगनं कूपकुम्भाद्युपाधिभेदभिन्नं नानेवानुभूयते, यथा वा भानुरेकोऽपि भिन्नेषु जलभाजनेषु करकमणि कमल्लिकादिषु नानेवानुभूयते, तथैकोऽप्यात्मा अन्तःकरणोपाधिभेदेन नाना प्रतीयते । द्वितीयदृष्टान्तोपादानमात्मभेदस्यापारमार्थिकत्वद्योतनार्थम् ॥ १४४ ॥  
 **( वी०मि० )** महाभूतादीनां वर्णादीनां चराचरस्य च सृष्टिः प्रागुक्ता, तत्र प्रथमं चरभावं व्यक्तीकरोति-

ब्रह्मखानिलतेजांसि जलं भूश्चेतिधातवः ॥

इमे लोका एष चात्मैतस्माच्च सचराचरम्[^97] ॥ १४५ ॥

[^97]: "एष चात्मा तस्माच्च - इति मु० पु० पाठः ।"

  ब्रह्म व्यापकचिदानन्दरूपं स्वतः सिद्धं सर्वाद्यभूतम् । अस्मादेव ब्रह्मणो हेतुभूतात् खादयः पञ्च धातवो यथाक्रमं जायन्ते । त इमे पञ्च धातवोऽन्तरिक्षवाय्वग्निवरुणभूलोका उच्यन्ते । एषु च जातेष्वात्मा ब्राह्मणादिशरीरावच्छिन्नो भवति । एतस्मादनन्तरं चराचरसहितं विश्वं जायत इत्यर्थः । चकारेणाद्येनाकाशादीनां साहित्यमभिप्रैति । द्वितीयचकारेण च सहितानां हेतुत्वमाह । तृतीयचकारेण शरीरिणां चराचरसृष्टेः साहित्यम् ॥ १४५ ॥  
 **( मिता० )** 'पञ्चधातून्स्वयं षष्ठ आदत्ते युगपत्प्रभु'रित्याद्युक्तमर्थमुपसंहृत्याह-  
  ब्रह्मेति । ब्रह्म आत्मा खं गगनमनिलो वायुः तेजोऽग्निः जलं प्रसिद्धं भूश्चेत्येते वातादिधातव एव शरीरं व्याप्य धारयन्तीति धातवोऽभिधीयन्ते । तत्र खादयः पञ्च धातवः लोक्यन्ते दृश्यन्ते इति यावत् । एष चिद्धातुरात्मा एतस्माज्जडाजडसमुदायात्स्थावरजङ्गमात्मकं सर्वं जगदुत्पद्यते ॥ १४५ ॥  
** ( वी०मि० )** परमेश्वरेण कर्तुं शक्यत्वात् महाभूतसापेक्षस्यैवतस्य सृष्टिसमर्थत्वे महाभूतसृष्टिरेवाऽनुपपन्ना स्यादित्यत आह-

मृद्दण्डचक्रसंयोगात्कुम्भकारो यथा घटम् ॥

करोति तृणमृत्काष्ठैर्गृहं वा गृहकारकः ॥ १४६ ॥

हेममात्रमुपादाय रूपं वा हेमकारकः ॥

निजलालासमायोगात्कोशं वा कोशकारकः ॥ १४७ ॥

कारणान्येवमादाय तासु तास्विहयोनिषु ॥

सृजत्यात्मानमात्मा च सम्भूय करणानि च ॥ १४८ ॥

  मृदादीनां संयोगात्परस्परप्रत्यासत्तेर्घटं यथा कुम्भकारः करोति यथा वा तृणादिभिर्गृहं गृहकारकः यथा वा हेमकारः केवलं हेम केवलं रूप्यं वा उपादाय 'कटककुण्डलादि यथा वा कोशकारकः कीटविशेषो निजलालानां परस्परमेलनात् कोशं करोति, एवं सम्भूय कारणानि मिलित्वा कार्यजनकानि करणानि महाभूतान्यादाय इह संसारे तासु तासु तिर्यङ्मनुष्यादिसम्बन्धिषु योनिषु परमात्मा जीवात्मानं सृजतीत्यर्थः । अयमाशयः - न हि कर्ता समवायिकारणतया अपेक्ष्यते । महाभूतसृष्टावपि तत्समवायिपरम्परा अपेक्षणीयाः सृज्यन्ते एव । न चैवमनवस्था, परमाणुषु नित्येषु स्वस्मिन्वाविश्रामात् । न च साक्षात्परमाणूनां स्वस्य वा शरीरोपादानत्वं कुतो नेति वाच्यं, स्वभावस्यापर्यनुयोज्यत्वात् । अन्यथा कोशकारः साक्षादेव कोशस्योपादानमस्तु किं लालासमायोजनेनेति किं न पश्यतीति दण्डचक्रोपादानं कारणत्वमात्रेण दृष्टान्ततया । मात्रपदेन समवायिनोऽवैलक्षण्येऽपि निमित्तविशेषाद्विशेषकार्याणामभिप्रैति । आद्यचकारेण संयोगाद्यसमवायिकारणसमुच्चयः । अन्त्यचकारेण अदृष्टादिनिमित्तकारणसङ्ग्रहः । एवकारेण आदायेत्यत्रान्वितेन तन्निरपेक्षसृष्टिव्यवच्छेदः ॥ १४६-१४८ ॥  
 **( मिता० )** कथमसावात्मा जगत्सृजतीत्याह-  
 मृद्दण्डेत्यादि । यथा हि कुलालो मृच्चक्रचीवरादिकं कारणजातमुपादाय करकशरावादिकं नानाविधकार्यजातं रचयति । यथा वा वर्धकिस्तृणमृत्काष्ठैः परस्परसापेक्षः एकं गृहाख्यं कार्यं करोति । यथा वा हेमकारकः केवलं हेमोपादाय हेमानुगतमेवकटकमुकुटकुण्डलादिकार्यमुत्पादयति । यथा वा कोशकारकः कीटविशेषो निजलालयारब्धमात्मबन्धनं कोशाख्यमारभते तथात्मापि पृथिव्यादीनि साधनानि परस्परसापेक्षाणि तथा करणान्यपि श्रोत्रादीन्युपादाय अस्मिन्संसारे तासु तासु सुरादियोनिषु स्वयमेवात्मानं निजकर्मबन्धबद्धं शरीरितया सृजति ॥ १४६-१४८ ॥  
 **( वी०मि० )** नन्वात्मानमित्ययुक्तं, भूतमेव चेतनं परमात्मा सृजतीत्यत्र बाधकाभावात् । अत आत्मनि देहिनि मानमाह-

महाभूतानि सत्यानि यथात्माऽपि तथैव हि ॥

कोऽन्यथैकेन नेत्रेण दृष्टमन्येन पश्यति ॥ १४९ ॥

वाचं वा को विजानाति पुनः संश्रुत्य संश्रुताम् ॥

अतीतार्थस्मृतिः कस्य को वा स्वप्नस्य कारकः ॥ १५० ॥

जातिरूपवयोवृत्तविद्यादिभिरहङ्कृतः \।\।

सक्तः शब्दादिविषये[^98] कर्मणा मनसा गिरा ॥ १५१ ॥

[^98]: "शब्दादिविषयोद्योग क० - इति मु० पु० पाठः।"

 उक्तयुक्त्या महाभूतानि यथा सत्यानि तथाऽऽत्मापि सत्यः । तत्र हेतुः - अन्यथा आत्मनोऽसत्यत्वे इन्द्रियाणां चेतनत्वे एकेन नेत्रेण दृष्टमन्येन नेत्रेण त्वगादिना कः पश्यति, न चेदुभयदर्शी कश्चिदभ्युपेयः । तथा वामेन चक्षुषा यदद्राक्षं तद्दक्षिणेन चक्षुषा त्वचा वा पश्यामीति प्रतिसन्धानं नोपपद्येतेत्यर्थः । हिरवधारणे । एवकारेण भूतचैतन्यव्यवच्छेदः । अपिकारो दृष्टान्तदार्ष्टान्तिकयोर्हेतुत्वं समुच्चिनोति । वाचमिति । यदि शरीरमेव चेतनं तदा संश्रुत्य वाचं पुनः पुनः कः शृणोति । आहारपरिणामभेदेन शरीरस्य भिन्नत्वात् । यदि नोभयश्रावी कश्चिदेकः तदा यदश्रौषं पुरा तदधुना शृणोमीतिप्रतिसन्धानं न स्यादित्यर्थः । अतीतेति । यद्यात्मा नास्ति तदाऽऽहारपरिणामभेदभिन्नस्य शरीरस्य अनुभवानाश्रयत्वेन स्मरणं नोपपद्येत । अतीतपदेन विषयस्य चैतन्याभावः सूचितः । को वेति । स्वप्नज्ञानस्य कारकः समवायिकारणकः इन्द्रियाणां विरतव्यापारत्वादित्यर्थः । जातीति । जात्यादिभिरहङ्कृतः को वा यद्यात्मा नास्ति तदा मनुष्योऽहं गौरो युवा याज्ञिकोऽधीतवेदो देवदत्तपुत्र इत्यादिप्रतीत्याश्रयः कः स्यात् । न हि शरीरमेव तथा, मृतशरीरेऽपि तथात्वप्रसङ्गात् । नापि प्राणः, तथा तस्याशु विनाशित्वेन पूर्वज्ञातार्थोपनीतमानासम्भवात् । न ह्यन्येन ज्ञातमन्यस्येपनीतं भासते सामानाधिकरण्येनैव उपनयनस्य हेतुत्वादित्यर्थः । सक्त इति । यदि चिरस्थायी नात्मास्ति तदा कर्मणा मनसा वाचा वा जन्मान्तरे शब्दादिविषयोपभोग हेतुमुद्योगधर्मारम्भं को वा करोतीत्यर्थः ॥ १४९ - १५१ ॥  
  ** (मिता० )** किं पुनर्वैषयिकज्ञानेन्द्रियव्यतिरिक्तात्मसद्भावे प्रमाणमित्याशङ्क्याह-  
 महाभूतानीति । यथा हि पृथिव्यादिमहाभूतानि सत्यानि प्रमाणगम्यत्वात् तथात्मापि सत्यः । अन्यथा यदि बुद्धीन्द्रियव्यतिरिक्तो ज्ञाता ध्रुवो न स्यात्तर्हिएकेन चक्षुरिन्द्रियेण दृष्टं वस्तु अन्येन स्पर्शनेन्द्रियेण को विजानाति यमहमद्राक्षं तमहं स्पृशामीति । तथा कस्यचित्पुरुषस्य वाचं पूर्वं श्रुत्वा पुनः श्रूयमाणां वाचं तस्य वागियमिति कः प्रत्यभिजानाति । तस्मात् ज्ञानेन्द्रियातिरिक्तो ज्ञाता ध्रुव इति सिद्धम् ॥  
 **(मिता० )** किञ्च -  
 अतीतेत्यादि । यद्यात्मा ध्रुवोन स्यात् तर्ह्यनुभूतार्थगोचरा स्मृतिः पूर्वानुभवभावितसंस्काराद्बोधनिबन्धना कस्य भवेत्। न ह्यन्येन दृष्टे वस्तुन्यन्यस्य स्मृतिरुपपद्यते । तथा कः स्वप्नज्ञानस्य कारकः । न हीन्द्रियाणामुपरतव्यापाराणां तत्कारकत्वम् । तथाहमेवाभिजनत्वादिसम्पन्न इत्येवंविधोऽनुसन्धाप्रत्ययः कस्य भवति स्थिरात्मव्यतिरिक्तस्य । तथा शब्दस्पर्शादिविषयोपभोगसिद्ध्यर्थमुद्योगं मनोवाक्कायैः कः कुर्यात् । तस्मादपि बुद्धीन्द्रियव्यतिरिक आत्मा स्थितः ॥ १४९ - १५१ ॥  
 **( वा०मि० )** अथ प्रकृतमात्मोपासनं तद्विरोधिसन्दिग्धमतित्वादिनिरासेन सम्पादनीयमित्यभिप्रेत्याह-  

स सन्दिग्धमतिः कर्मफलमस्ति न वेति वा ॥

विप्लुतः सिद्धमात्मानमसिद्धोऽपि हि मन्यते ॥ १५२ ॥

मम दाराः सुतामात्या अहमेषामिति स्थितिः ॥

हिताहितेषु भावेषु विपरीतमतिः सदा ॥ १५३ ॥

ज्ञेये च[^99]प्रकृतौ चैत्र विकारे वाऽविशेषवान् ॥

[^99]: "ज्ञेयज्ञे इति मु० पु० पाठः ।"

अनाशकानलापातजलप्रपतनोद्यमी ॥ १५४ ॥

एवंवृत्तोऽविनीतात्मा वितथाभिनिवेशवान् ॥

कर्मणा द्वेषमोहाभ्यामिच्छया चैव बध्यते ॥ १५५ ॥

  कर्मणो यज्ञादेः फलमस्ति नास्ति चेति सन्दिग्धमतिरत एव विप्लुतो धर्मभ्रष्टोऽत पवऽसिद्धोऽकृतार्थः सन्नपि स आत्मा सिद्धं कृतार्थमात्मानं मन्यते । तत्र हेतुः मम दारादयः सन्ति, अहं चैषां प्रभुरित्येव वस्तुस्थितिरित्यापाततो हिताऽहितेष्वपरिणामाहि तेषु सदा विपरीतमतिः इदमेव परमं प्रयोजनमिति । एवं ज्ञेये आत्मनि प्रकृतौ प्रधाने विकारे अहङ्कारमहाभूतादौ अविशेषवान् विवेकानभिज्ञः । तथा अनशनेऽनलप्रवेशे जलप्रपतने वा उद्यमी एवंवृत्तःएतादृशविरुद्धव्यापारीतरवान् अविनीतात्मा असंयतचित्तः वितथे परलोकासाधनत्वेन निष्फलमये नृत्यगीताद्याससङ्गेऽभिनिवेश आसङ्गस्तद्वान् । कर्मणाऽनाशकवितथाभिनिवेशादिना द्वेषेण नाशकाद्याचरणमूलभूतेन मोहेन 'मम दारा' इत्यादिना इच्छया वितथाभिनिवेश मूलभूतया बध्यते संसारे यति एतत्सर्वं मुमुक्षुणा वर्जनीयमिति तात्पर्यम् । हिशेब्दन विपरीतमतेर्दाढर्यंदर्शितम् । 'ज्ञेये चेत्यादिचकारत्रयेण नैयायिकवेदान्तिपातञ्जला सिद्धानामविवोकनां प्रदर्शनम् । चरमकारेण योषिद्धेतुविषयकरोगद्वेषसमुच्चयः । आद्यस्यैवकारस्य ' इत्येव स्थिति' रिति व्युत्क्रमेणान्वयः । चरम एवकारो वध्यत इत्यत्रान्वितो मोक्षं व्यवच्छिनत्ति ॥ १५२-१५५ ॥

 ( मिता० ) उपासनविशेषविध्यर्थ[^100]संसारस्य रूपं विवृण्वन्नाह

[^100]: "सिध्यर्थं ङ ।"

 स इति । योऽसौ पूर्वोक्त आत्मा विप्लुतोऽहङ्कारदूषितः स सकलकर्मसु फलमस्ति न वेति सन्दिग्धमतिर्भवति । तथाऽसिद्धोऽव्यकृतार्थोऽपि सिद्धमेव कृतार्थमात्मानं मन्यते ॥ १५२ ॥  
( मिता० ) किञ्च -  
 ममेति । तस्य विप्लुतेर्मम कलत्रपुत्रप्रेष्यादयोऽहमेषामित्यत्तीव ममताकुलस्थितिर्भवति । तथा हिताहितकरें कार्यप्रकरे स विप्लुतमतिर्विपरीतमतिः सदा भवेत् ॥ १५३ ॥  
(मिता० ) किश्व -  
 ज्ञेयज्ञे इत्यादि । ज्ञेयं जानातीति ज्ञेयज्ञस्तस्मिन्नात्मनि प्रकृतौ  

चात्मनो गुणसाम्यावस्थायां विकारे चाहङ्कारादावविशेषवान् विवेकानभिज्ञो भवति । तथानशनहुताशनाम्युप्रवेशविषाशनादिषु विप्लववशात्कृतप्रयतो भवेत् । एवं नानाप्रकारा कार्यप्रवृत्तोऽचिनीतात्माऽसंयतात्मा असत्कार्याभिनिवेशयुक्तः सन् तत्कृतकर्मजातेनरागद्वेषाभ्यां मोहेन न बध्यते शरीरग्रहणद्वारेण ॥ १५४ - १५५ ॥

(वी०मि० ) एतत्सर्वविरोधिन उपायमाह -

आचार्योपासनं वेदशास्त्रार्थेषु विवेकिता \।\।

तत्कर्मणामनुष्ठानं सङ्गः सद्भिरिः शुभाः ॥ १५६ ॥

स्त्र्यालोकालम्भविगमः सर्वभूतात्मदर्शनम् ॥

त्यागः परिग्रहाणां च जीर्णकापायधारणम् ॥ १५७ ॥

विषयेन्द्रियसंरोधस्तन्द्रालस्यविवर्जनम् ॥

शरीरपरिसंख्यानं प्रवृत्तिदर्शनम् ॥ १५८ ॥

नीरजस्तमता सत्त्वशुध्दिर्निःस्पृहता शमः \।\।

एतैरुपायैः संशुद्धः स[^101]हि योग्यमृती भवेत् ॥ १५९ ॥

[^101]: "सत्वयोग्य ० इति मु० पु० पाठः ।"

आचार्यस्याऽध्ययनार्थमुपासनं, तत्प्रयुक्ता च वेदार्थेषु वेदान्तादिशास्त्रेषु च विवेकिता वेदशास्त्रेषु च विवेकिता, वेदशास्त्रोक्तं च प्राणायामादीनामनुष्ठानं, सद्भिर्योगाभ्यासादिचतुरैः सङ्गः, शुभाः परानुद्वेजिका गिरः स्त्रिया दर्शनस्पर्शनपरित्यागः, सर्वप्राणिनामात्मतुल्यतया दर्शनं, परिग्रहाणां च दारपरिजनानां त्यागं मत्वाऽभिनिवेशत्यागहेतुभूतो विवेकः, पुरातनं गैरिकरक्तवस्त्रधारणं, नृत्यादिषु विषयेषु चक्षुरादे निर्वारणं, तन्द्रा निद्रानुकारिणी प्रमीला, आलस्यमात्मध्यानादावनुत्साहः, तयोर्विवर्जनं, शरीरस्याऽस्थिरतामलमूत्रादिपूर्णत्वेन परिसंख्यानं विवचेनं, स्वर्गाद्यर्थप्रवृत्तिध्वद्यदर्शनं जन्ममरणप्रबन्धरूपदोपदर्शनं, नीरजस्तमता क्रोधमोहहेतुस्वपरधीशून्यत्वं सत्त्वस्य चित्तस्य प्राणायामादिमिः शुद्धिरकार्यवैमुख्यं, निःस्पृहता विषयाणामनुपादेयत्वबुद्धिः, अनया प्रागुक्तया बन्धहे-- तुताया निरासः, शम इन्द्रियसन्निकृष्टेऽपि विषयेऽनासङ्गः एतैरुक्तैः प्रागुक्तभमत्तादिविरोधिभिरुपायैः सम्यक् शुद्धो निःशेषतो

ऽपसारितममतादिः सन् स जीवात्मा योगी अध्यात्मनिरतोऽमृतो मोक्षभाग भवति । चकारेण सुतादीनां समुच्चयः ॥ १५६ - १५९ ॥

( मिता० ) कथं पुनस्तस्य विसूम्भो भवतीत्यत आह-  
 आचार्येत्यादि । विद्यार्थमाचार्यसेवा । वेदान्तार्थेषु पाताञ्जलादियोगशास्त्रार्थेषु च विवेकित्वम् । तत्प्रतिपादितध्यानकर्मणामनुष्ठानम् । सत्पुरुषसङ्गः ! प्रियहितवचनत्वम् । ललनालोकनालम्भयोः परित्यागः । सर्वभूतेष्वात्मवद्दर्शनं समत्वदर्शनम् । परिग्रहाणां च 'पुत्रक्षेत्रकलत्रादीनां त्यागः । जीर्णकाषायधारणम् । तथा शब्दस्पर्ाशदिविषयेषु श्रोत्रादीन्द्रियाणां प्रवृत्तिनिरोधः । तन्द्रा निद्रानुकारिणी, आलस्यमनुत्साह, तयोर्विशेषेण "त्यागः । शरीरस्य परिसंख्यानमस्थिराशुचित्वादिदोषानुसन्धानम् । तथा संकलगमनादिषु सूक्ष्मप्राणिवधादिदोषपरामर्शः । तथा रजस्तमोविधुरता । प्राणायामादिभिर्भावशुद्धिः । निःस्पृहता विषयेष्वनभिलाषः । शमो बाह्यान्तःकरणसंयमः । एतैराचार्योपासनादिभिरुपायैः सम्यक् शुद्धः केवलसत्त्वयुक्तो ब्रह्मोपासनेनाऽमृती भवेत् मुक्तो भवति ॥ १५६-१५९ ॥

( वी०मि० ) न केवलं चित्तशुद्धिममतात्यागादिमात्रेणाऽमृतं 'निष्पद्यते, किन्तु तत्त्वज्ञानादिकमप्यपेक्ष्यत इत्याह--

तत्त्रस्मृतेरुपस्थानात्सच्त्रयोगात्परिक्षयात् ॥

कर्मणां सन्निकर्षाच्च सतां योगः प्रवर्तते ॥ १६० ॥

तत्त्वस्मृतेरात्मतत्त्वश्रवणात् उपस्थानात् आत्ममननरूपध्यानरूपात् सत्वगुणोद्रेकजनिताद्योगादात्मदर्शनात् कर्मणां पापपुण्यानां परिक्षयात् सर्वताभावेन क्षयात्, सन्निकर्षादविद्यारूपावरकविंगमात् सतां पुण्यवतां योगः परमात्मालयः प्रर्वतते जायते । चकारेण ज्ञानस्य कर्मसमुच्चयो दर्शितः । तदुक्तं योगसंहितायाम् -

ज्ञानकर्मसमायोगात्परमाप्नोति पूरुषम् ।

इति दिक् ॥ १६० ॥  
(मिता० ) कथममृतत्वप्राप्तिरित्यत आह-  
तत्वेति । आत्माख्यतत्त्वस्मृतेरात्मनि निश्चलतयोपस्थानात् सत्त्वशुद्धियोगात्केवलसत्त्वगुणयोगात्कर्मवीजानां परिक्षयात् सत्पुरुषाणां च सम्बन्धात् आत्मयोगः प्रवर्तते ॥ १६० ॥

 ( वी० मि० ) ननु वैराग्यान्ममतादिपरित्यागेऽपि ध्यानाभ्यासं कुर्वतो दैवात्मदर्शनोऽनुत्पन्न एव । मृतस्य न मोक्षो नाप्यैहिकसुखमित्युभयविधसंशयात्कथमत्यायाससाध्ये योगाभ्यासे प्रेक्षावतां प्रवृत्तिरत आह--

शरीरसंक्षये यस्य मनः सस्वस्थमीश्वरे[^102] \।\।

[^102]: " सत्त्वस्थमीश्वरम् इति मु० पु० पाठः ।"

अविप्लुतमतेः सम्यक् स जातिस्मरतामियात् ॥ १६९ ॥

 यस्यांऽविप्लुतमतेरविपर्यस्तज्ञानंस्य तत्वज्ञानिनो मनः सत्स्वस्थं कामक्रोधादिरहितं सम्यगेकाग्रध्यानेनेश्वरे आत्मनि स्थिरं सोऽन्तरा शरीरसंक्षये मरणे जाते जन्मान्तरे जातस्य जातिस्मरतामियात् । तथा च जन्मान्तरानुभूतकृमिकीटादिनानागर्भवाससमुद्भूतदुःख. स्मरणाज्जातवैराग्यो मोक्षार्थं यतते । ततः क्रमेण साक्षात्कारे सति स मुच्यते इति भावः । तदुक्तं भगवद्गीतायामू--

तत्र तं वुद्धिसंयोगं लभते पौर्वदेहिकम्।

यतते च ततो भूयः संसिद्धौ कुरुनन्दन ॥

इत्यादि ॥ १६१ ॥  
( मिता० ) किंच-  
 शरीरेति । यस्य पुनर्योगिनोऽविप्लुतमतेः शरीरसंक्षयसमये मनः सत्वयुक्तं सम्यगेकाग्रतयेश्वरं प्रति व्याप्रियते स यद्युपासनाप्रयोगाप्रवीणतयात्मानं नाधिगच्छति तर्हि विशिष्टसंस्कार पाठवशेन जात्यन्तरानुभूतकृमिकीटादिनानागर्भवासादिसमुद्भूतदुःखस्मरत्वं प्राप्नुयात् । तत्स्मरणेन च जातोद्वेगतस्तद्विच्छेदकारिणि मोक्षे प्रवर्तते ॥ १६१ ॥  
( वी० मि० ) न चानारब्धफलानां कर्मणां तत्त्वसाक्षात्कारण नारोप्यः । अथ फलानां तेषां फलैकनाश्यतया बहुजन्मसंभृतानां[^103]बहुजन्मोपभोग्यानां च तेषां विद्यमानत्वे कथमुत्पन्नसाक्षात्कारस्याऽपि मोक्षः स्यादत आह-

[^103]: "सञ्चितानां इति ख० पु० पाठः ।"

यथा हि भरतो वर्णैर्वर्णयत्यात्मनस्तनुम् ॥

नानारूपाणि कुर्वाणस्तथात्मा कर्मजास्तनूः \।\। १६२ \।\।

यथा भरतो नटः रामरावणादीनां नानारूपाणि कुर्वाणोऽनुकु-  

र्वाणः सितादिभिर्वर्णैरात्मनस्तनुं वर्णयति रामाद्यनेकरूपां रचयति तथात्मा योगसिद्धिवशाद्विदित्वाऽखिलकर्मणां भोगार्थं तत्तत्कर्मजास्तनूर्नर शुकरादित नूर्युगपदेव वर्णयति रचयति । हिशब्देन सौरभिप्रभृतीनां कायव्यूहश्रवणेनावधारितत्वमस्यार्थस्याऽभिप्रैति ॥ १६२ ॥  
 (मिता० ) यस्त्वपटुसंस्कारतया[^104] पूर्वी जातिं न स्मरति तस्य का गतिरित्यत्राह -  
 यथेति । भरतो नटः स यथा रामरावणादिनानारूपाणि कुर्वाणः सितासितपीतादिभिर्वणैरात्मनस्तनुं वर्णयति तथैवात्मा तत्तत्कर्मफलोपभोगार्थ कुब्जवामनादिनानारूपाणि कर्मानिमित्तानि कलेवराण्यादन्ते ॥ १६२ ॥  
 ( वा०मि० ) नन्वनन्यगतिकत्वात् फलकालारब्धकर्मणां कथं कायव्यूहेनोपभोगसम्भवः, मातू रजस्वलासमये नेत्राञ्जनादिकमङ्गहीनत्वादिहेतुमन्तरा अयोनिजशरीरे तदसम्भवादत आह-

[^104]: " यत्स्वयं दुःसंस्कार ख. ।"

कालकर्मात्मबीजानां दोषैर्मातुस्तथैव च ॥

गर्भस्य वैकृतं दृष्टमङ्गहीनादि जन्मतः ॥ १६३ ॥

 तथा मातुर्दोषेण जन्मंत आरभ्याऽङ्गहीनादि हीनाङ्गत्वादि गर्भस्य वैकृतं दृष्टुं तथैव कालस्य वार्द्धकाद्यवस्थारूपस्य कर्मणो गर्भहननादे दुरदृष्टविशेषवत्तो गर्भस्थस्य बोजस्य जनशुक्रस्य वाताद्युपहतस्य दोषैरपि दृष्टम् । तथा चाऽप्यत्र दृष्टिविशेषादेव हीनाङ्गत्वादिकमुपपन्नमिति भावः । एवकारो लोकोक्तिविशेषे । चकारो माश्रादिगुणैर्गर्भोत्कृष्टो दृष्ट इत्येतत्समुच्चयार्थः ॥ १६३ ॥  
(मिता० ) किंच --  
कालेति ।न केवलं कर्मैव कुब्जवामनत्वादिनिमित्तं, किन्तु कालकर्मणी स्वकारणपितृबीजदोषो[^105]

[^105]: "स्वपितृकारणबीज ख. ।"

मातृदोषश्चेति । सर्वमेतत्सहकारिकारणम् । एतेन दृष्टादृष्टस्वरूपेण कारणकलापेन गर्भस्याङ्गहीनत्वादिविकारो जन्मन आरम्या[^106] नियतकालो दृष्टः ॥ १६३ ॥

[^106]: " आरभ्यनियत ङ. ।"

( वा०मि० ) ननु प्राक्तनेन कर्मादिना वध्यत इत्युक्तं, तन्न युक्त- माद्यशरीरस्य पूर्वकर्माद्यभावादत आह-

अहङ्कारेण मनसा गत्या कर्मफलेन च ॥

शरीरेण च नात्मायं मुक्तपूर्वः कदा चन[^107]॥ १६४ ॥

[^107]: "कथंचन - इति मु० पु० पाठः ।"

 गतिः संसरणहेतुभूतो दोषसमूहः कर्मणो विहितनिषिद्धस्य फलं धर्माधर्मौ । शेषं प्रसिद्धम् । एतस्य जीवः कदाचन न मुक्तपूर्वः, किन्त्वनादिरेव संसार इति शरीरस्याद्यत्वमसिद्धमेवेत्याशयः । चकारेण इन्द्रियसङ्ग्रहः ॥ १६४ ॥  
 ( मिता० ) ननु प्राकृतिकप्रलयावसरे महदाद्यखिलविकारविनाशे कर्मणो नाशात्कथं तन्निबन्धनः प्रथमपिण्डपरिग्रह इत्याशायाह-

 अहङ्कारेणति । मनोहंकारौ प्रसिद्धौ । गतिः संसरणहेतुभूती दोषराशिः । कर्मफलं धर्माधर्मरूपम् । शरीरं लिङ्गात्मकम् । एतैरहंकारादिभिरयमात्मा कदाचिदपि न मुच्यते यावन्मोक्षः ॥ १६४ ॥  
 ( वी०मि० ) ननु कर्मणा वध्यत इत्यत्र वन्धो दुन्ममरणरूपः, तत्र मरणं न कर्मसाध्यं दुर्भिक्षादावकाले युगपत्सहस्रसङ्ख्यानाशदर्शनात् कर्मणां च तज्जीवसमवेतानां प्रतिनियतसमयविपाकत्वादत आह-

वर्त्याधारस्नेहयोगाद्यथा दीपस्य संस्थितिः \।\।

विक्रियाऽपि च दृष्वमकाले प्राणसंक्षयः ॥ १६५ ॥

 वर्तिपात्रतैलानां युगपद्योगाद्दीपसमुदायस्य स्थितिर्यथा, यथा च युगपत्तैलाद्यपगमाद्विक्रियाविनाशः । एवं युगपदेव प्रारब्धकर्मवशाज्जीवसमुदायस्य स्थितिस्तत्क्षयाच्च युगपत्सम्पन्नान्मरणजनकादृष्टानां युगपत्परिपाकाद्वा अकाले प्राणसंक्षयः । चकारादेव जीवस्थितिसङ्ग्रहेण उक्तार्थलाभः ॥ १६५ ॥  
 ( मिता० ) ननु प्रतिनियतकर्मणां जीवानां प्रतिनियतकालमेवोपरतिर्युक्ता न पुनः संग्रामादौ युगपदकाले प्राणसंक्षय इत्याशङ्कयाह--

 वर्तीति । यथा हि खलु तैलक्लिन्नानेकघर्तिनानां[^108] नानाज्यालानां युगपत्संस्थितिः तासां चं स्थितानां[^109] तदुत्तरं दोधूयमान -

[^108]: " नेकवर्तिनीना ऊं । "

[^109]: "स्थितानां पटुतरदाधूयमान ड ।"

पवनाहतिरूपविपत्तिहेतूपनिपातयौगपद्याद्युगपदुपरतिर्यथा भवति तथैव रथिसारथिवाजिकुञ्जरादिजीवानां युद्धाख्यो परतिहेतुयोगपद्यादकालेऽपि प्राणपरिक्षयो नानुप्रपन्नः । एतदुक्तं भवति प्रतिनियतकालविपत्तिहेतुभूतादृष्टस्य तद्विरुद्ध कार्यकरदृष्टहेतूपनिपातेन प्रतिबन्ध इति ॥ १६५ ॥  
( वी०मि० ) स हि योग्यमृती भवेत्' इत्युक्तं, तत्र मोक्षस्य मार्गप्रापकमाह
-

अनन्ता रश्मस्तस्य दीपवद्यः स्थितो हृदि \।\।

सितासिताः कर्बुनीलाः[^110] कपिलाः पीतलोहिताः ॥ १६६ ॥

[^110]: "कटुनीलाः - इति क० पु० पाठः, कर्बुरूपाः कापला नीललोहिताः -- इति मु०पु०पाठः ।"

ऊर्ध्वमेकः स्थितस्तेषां यो भित्त्वा सूर्यमण्डलम् \।\।

ब्रह्मलोकमतिक्रम्य तेन याति परां गतिम् ॥ १६७ !!

 हृदि दीपवत्प्रकाशमानो यस्तिष्ठति जीवात्मा तस्य सितादिवर्णा अनन्ता रश्मयस्तेषां मध्ये य एको रश्मिः सूर्यमण्डलं भित्त्वा ब्रह्मलोकं चाऽतिक्रम्य ऊर्ध्वं स्थितस्तेन मार्गेण जीवः परां गतिं मोक्षपरमात्मालयरूपां याति प्राप्नोति ॥ १६६-१६७ ॥

( मिता० ) मोक्षमार्गमाह-

 अनन्ता इति । योऽसौ हृदि प्रदीपवत्स्थितो जीवस्तस्यानन्ता रश्मयो नाड्यः सुखदुःखहेतुभूताः द्वासप्ततिसहस्राणीत्यादिनोक्ताः सितासितकर्बुरादिरूपाः सर्वतः स्थितास्तेषामेको रश्मिरुर्ध्वं व्यवस्थितः, योऽसौ मार्तण्डमण्डलं निर्भिद्य हिरण्यगर्भनिलयं चातिक्रम्य वर्तते तेन जीवः परां गतिमपुनरावृत्तिलक्षणां प्राप्नोति ॥ १६७ ॥

 ( वी०मि० ) प्रसङ्गात्स्वर्गमर्त्ययोः संसरणमार्गमाह-

यदस्यान्यद्रश्मिशतमूर्ध्वमेव व्यवस्थितम् ॥

तेन देवशरीराणि संधामानि प्रपद्यते ॥ १६८ ॥

येनैकरूपाश्चाधस्ताद्रश्मयोऽस्य मृदुमभाः ॥

इह कर्मोपभोगाय तैस्तु[^111] संसरतेऽवशः ॥ १६९ ॥

[^111]: "तैः संसरति सोऽवशः - इति मु०पु०पाठः ॥"

अस्य जीवात्मनो मुक्तिमार्गादन्यद्रश्मिशतं यदूर्ध्वं व्यवस्थितं, ते-  

नैव सधामानि दिव्यस्थानोपहितानि देवशरीराणि जीवः प्रपद्यते । ये चाऽस्याधस्ताद्व्यवस्थिता रश्मयः सितासिताद्यनेकरूपाः मृदुप्रभाः तैस्त्विह मर्त्यलोके अवशः कर्मपरतन्त्रः सन् गर्भोपभोगाय संसरते जायते जीवः ॥ १६८-१६९ ॥  
( मिता० ) स्वर्गमार्गमाह -  
 यदिति । यदस्यात्मनो मुक्तिमार्गभूताद्रश्मेरन्यद्रश्मिशतमूर्ध्वाकारमेव व्यवस्थितं तेन सुरशरीराणि तैजसानि सुखैकभोगाधिकरणानि सधामानि कनकरजतरत्नरचितामरपुरसहितानि प्रपद्यते ॥१६८॥

( मिता० ) संसरणमार्गमाह-  
 येनेति । ये पुनस्तस्याधस्ताद्रश्मयो मृदुप्रभास्तैरिह फलोपभो । गार्थं संसारे संसरति अवशः स्वकृतकर्मपरतन्त्रः ॥ १६९ ॥

( वी०मि० ) दाढयोर्थ पुनरपि युक्त्यन्तरैर्भूतव्यतिरिक्तं जीवात्मानमाधयति-

वेदैः शास्त्रैः सविज्ञानैर्जन्मना मरणेन च ॥

आर्त्या गत्या तथाऽगत्या सत्येन ह्यनृतेन च ॥ १७० ॥

श्रेयसा सुखदुःखाभ्यां कर्मभिश्र शुभाशुभैः ॥

निमित्तशाकुनज्ञानग्रहसंयोगजैः फलैः ॥ १७१ ॥

तारानक्षत्रसंचारैर्नागरैः स्वप्नजैरपि ॥

आकाश पवनज्योतिर्जल भूतिमिरैस्तथा ॥ १७२ ॥

मन्वन्तरैर्युगप्राप्त्या मन्त्रौषधिफलैरपि ॥

वित्ताऽऽत्मानं वेद्यमानं कारणं जगतस्तथा ॥ १७३ ॥

  वेदादिभिर्वेद्यमानं भूतव्यतिरिक्तत्वेन वोध्यमानं तथा प्रागुक्तप्रकारेण जगतः स्थावरजङ्गमात्मकस्य कारणं जीवात्मानं वित्त हेमुनयो ? यूयं जानीत \। वेदः 'अनण्वहस्वमपाणिपाद' मित्यादि, शास्त्रं मन्वादिप्रणीतं धर्मशास्त्रं, विज्ञानं न्यायशास्त्रादि जन्मकालीनस्तन्यपानेष्टसा धनताज्ञानं, शतकुलादिशुभादृष्टप्रयोजनं जन्म, मरणं कस्यचिच्चिरेण कस्यचिच्छीघ्रमदृष्टविशेषप्रयोज्यम्[^112] , आर्तिः प्रार्थना, तथा वाद्यादिकारितविलक्षणे गत्यगती प्रवृत्तिनिवृत्तिकारितौ चेष्टाविशेषौ,

[^112]: "शुभदृष्ट० इति ०पु० पाठः ।"

सत्यानृते यथार्थाऽयथार्थबुद्धी[^113] , श्रेयो मोक्षः, सुखदुःखे स्वर्गनरको शुभाशुभ कर्मणी पुण्यपापरूपे, निमित्तं भूकम्पादि, शाकुनज्ञानं पक्षिचेष्टाविशेषाद्यवलोकनं, ग्रहसंयोगः शुभाशुभसूचकं ग्रहस्य रक्षा- विशेषाद्यवस्थानम्, एतेभ्यो जातं फलमैहिक सुखदुःखरूपम् । तारायाः सप्तर्षिप्रभृतेर्नक्षत्रस्याऽश्विन्यादेश्च सञ्चारस्तदधिष्ठातृजीवकारितः, जागरः चिन्ताकारितः, स्वप्नजं स्वामिशिरश्छेदादिराज्याप्तिजन्यं दुःखसुखरूपं फलम्, आकाशादीनि परोपभागार्थानि मन्वन्तरवैहुभिः सम्बन्धः तत्तत्कर्मफलार्थवादे श्रुतः, मन्त्रौषधिजन्यं फलं दुःखध्वंसः । आद्येन चकारेण मूर्च्छाया, द्वितीयेन द्वेषस्य तृतीयेन स्मृत्यनुकूलभावनाख्यसंस्कारस्य, अधिकारेण मनसोऽधिकसुखस्य, तथापदेनाऽऽकाशादिगुणानां शब्दादीनां विषयाणां सङ्ग्रहः । अपिशब्देन द्वितीयेन मणिजन्यदुःखध्वंस परिग्रहः ॥ १७०-१७३ ॥  
( मिता० ) भूतचैतन्यवादिपक्षं परिजिहीर्षुराह  
 वेदैरित्यादि । वेदैः स एष नेति नेत्यात्मे'ति, 'अस्थूलमनण्वह.स्वमपाणिपादम्' इत्यादिभिः । शास्त्रैश्च मीमांसान्वीक्षिक्यादिभिः । विज्ञानैश्च ममेदं शरीरमित्यादिदेहव्यतिरिक्तात्मानुभवैः । तथा जन्ममरणाभ्यां जन्मान्तरानुष्ठितधर्माधर्मनियताभ्यां देहातिरिक्तात्मानुमानम् । आर्त्या जन्मान्तरगतकर्मानुष्ठातृनियतया । तथा गमनागमनाभ्यां ज्ञानेच्छाप्रयत्नाधारनियताभ्यामपि भौतिकदेहातिरिक्तात्मानुमानम् । न हि देहस्य चैतन्यादिसमवायः सम्भवति । यतः कारणगुणप्रोक्तक्रमेण[^114]कार्यद्रव्ये वैशेषिकगुणारम्भो दृष्टः । न च तत्कारणभूतपार्थिवपरमाण्वादिषु चैतन्यादिसमवायः सम्भवति, त‍दारब्धस्तम्भकुम्भादिभौतिकेष्वनुपलम्भात् । न च मदशक्तिवदुदकादिद्रव्यान्तरसंयोगज इति वाच्यम्, शक्तेः साधारणगुणत्वात् । अतोभौतिकदेहातिरितंश्चैतन्यादिसमवाय्यङ्गीकर्तव्यः[^115] । सत्या नृते प्रसिद्धे । श्रेय हितप्राप्तिः । सुखदुःखे आमुष्मिके । तथा शुभ कर्मानुष्ठानमशुभकर्मपरित्यागः । एतैश्च ज्ञाननियतैर्देहातिरिक्कात्मानुमानम् । निमित्तं भूकम्पादि । शाकुनज्ञानं पिङ्गलादिपतत्रिचेष्टालिङ्गकं ज्ञानम् । ग्रहाः सूर्यादयः तत्संयोगजैः फलैः । तारा अश्वि

[^113]: " सत्यानृते प्रसिद्धे - इति ख०पु०पाठः । "

[^114]: "कारण गुणप्रक्रमेण ङ ।"

[^115]: "रिक्तचैतन्यादि ख ।"

न्यादिव्यतिरिक्तानि ज्योतींषि, नक्षत्राण्यश्वयुक्प्रभृतीनि एतेषां सं 'चारैः शुभाशुभफलद्योतनैः जागरेजांगरावस्थाजन्यैश्वसच्छिद्राऽऽदित्यादिदर्शनैः तथा स्वप्रजैः
खरवराहयुक्तरथारोहणादिज्ञानैः, ' तथा आकाशाद्यैश्व जीवोपभोगार्थतया सृष्टेः, तथा मन्वन्तरप्राप्या युगान्तरप्राप्त्या देहेऽनुपपद्यमानया, तथा मन्त्रीपधिफलैः प्रेक्षापूर्वकैः क्षुद्रकर्माद्यैः साक्षात्परम्परया वा देहेऽनुपपद्यमानैर्वेद्यमानं हे मुनयः ! वित्त जानीत ॥ १७०-१७३ ॥

 ( वी०मि० ) अनुमानविधयाऽल्पशापकत्वेनोकानां बुद्धयादीनामनुक्तानां च निमेषादीनां प्रत्यक्षसहकारितर्कविद्यया ज्ञापकत्वमधिदधान एव प्रत्यक्षं मानमात्मन्याह-

अहङ्कारः स्मृतिर्मेधा द्वेषो वृद्धिः सुखं धृतिः ॥

इन्द्रियान्तरसञ्चार इच्छा धारणजीविते ॥ १७४ ॥

स्वर्गः स्वप्नश्च भावानां प्रेरणं मनसो गतिः ॥

निमेषचेतना यत्र आदानं पाञ्चभौतिकम् ॥ १७५ ॥

यत एतानि लिङ्गानि दृश्यन्ते परमात्मनः \।\।

तस्मादस्ति परो देहादात्मा सर्वग ईश्वरः ॥ १७६ ॥

अहं सुखीत्यादिप्रत्यक्षं स्मृतिः, संस्कारजन्यं ज्ञानं बुद्धिः, तन्मूलभूतोनुभवो जाग्रदवस्थाकालीनः स्वमो निद्राकालीनं ज्ञानं, चेतना च उपेक्षात्यक्तं ज्ञानमिति भेदः, मेघा दृढतरसंस्कारः, सुखमैहि कं, स्वर्गस्थ पृथगभिधानात् । धृतिः शरीरस्य यत्नः, धारणं भारस्य हस्तादिना तोलनं यत्नकार्य, जीवितं प्राणसंयोगोऽरष्टकारितः, भावानां चक्षुरादीनां प्रेरणं विषयेषु योजनं, मनसो वुभुत्साजन्येन्द्रियविशेष संयोगानुकूला गतिः, निमेपो मुद्रितस्य चक्षुषश्वालनं यत्नकार्यं, यत्नश्च कारणभूतो घटादिसम्पादकश्च पाञ्चभीतिकं शरीरहस्तादिकृतमादानं जलाद्युपादानम्, आत्मन एतानि लिङ्गानि । यतो हेतोः परमतिशयेन पौनःपुन्यलक्षणेन दृश्यन्ते ज्ञायन्ते । यस्मात्सर्वगो विभुः देहात्परो भिन्न ईश्वरो देहस्य गत्यगत्यादिनि यन्ता जीवात्माऽस्ति । चकारेण दुःखादिसङ्ग्रहः । अथवा जीवात्मनिमानमुक्तं परमात्मनि तदाहअहङ्कार इत्यादि । कर्तृत्वेनाऽह  

ङ्कारादीनामीश्वरोऽस्ति परं न हि जीवात्मनो बुद्ध्यादिसमवायिकारणत्वेऽपि तत्कर्तृत्वं सम्भवति बुद्धघाद्यालम्बनस्य जीवात्मकृत्ययोग्यत्वात् । अत एव बुद्धिर्मयाकृतेत्यादिर्न व्यवहार इति । धारणं ब्रह्मधारणं निमेषः साहजिकमक्षिकर्म, पाञ्चभौतिक शरीरसम्बन्धि आदानं गर्भकाले जीवानुप्रवेशनम् । आत्मा परमात्मा ईश्वरः सर्वेषां प्रभुः सर्वगः सर्वप्राणिनामन्तर्यामी । शेषं पूर्ववत् ॥१७४ - १७६ ॥

( मिता० ) किञ्च -  
 अहङ्कार इति । अहंकृतिरहङ्कारः । स्मृतिः प्राग्भवीयानुभवभावितसंस्कारोद्बोधनिबन्धना स्तन्यपानादिगोचरा । सुखमैहिकम् \। धृतिधैर्यम् । इन्द्रियान्तरेण हि दृष्टेऽर्थे इन्द्रियान्तरस्य संचारो यमहमद्राक्षं तमहं स्पृशामीत्येवमनुसन्धानरूप इन्द्रियान्तरसञ्चारः । अत्रेच्छाप्रयक्षचैतन्यानां स्वरूपेण लिङ्गत्वम् । पूर्वश्लोके[^116]तु गमनसत्यवचनादिहेतुतया आर्थिकं लिङ्गत्वमित्य पौनरुक्त्यम् । तथा धारणं शरीरस्य । जीवितं प्राणधारणम् । स्वर्गो नियतदेहान्तरोपभोग्यः सुखविशेषः । स्वप्नः प्रसिद्धः । पूर्वश्लोके तु स्वप्नस्य शुभफलद्योतनाय[^117] लिङ्गत्वम्, अत्र स्वरूपेणेत्यपौनरुक्त्यम् । तथा भावानामिन्द्रियादीनां प्रेरणम् । मनसो गतिश्चेतनाधिष्ठानव्याप्ता । निमेषः प्रसिद्धः । तथा, पञ्चभूतानामुपादानम् । यस्मादेतानि लिङ्गानि भूतेध्वेनुपपन्नानि साक्षात्परम्परया वा परमात्मनो द्योतकानि दृश्यन्ते तस्मादस्ति देहातिरिक्त आत्मा सर्वग ईश्वर इति सिद्धम् ॥ १७४ - १७६ ॥

[^116]: "श्लोकेऽनुगमन ङ ।"

[^117]: " द्योतकतया क ।"

  ( वी० मि० ) 'तेन याति परां गति' मित्यनेन जीवात्मनः परमात्मनि लयो मोक्ष इत्युक्तं, लघुश्च लिङ्गशरीरापगम इति दर्शितम् । लिङ्गशरीरं क्षेत्रलयात्मकं दर्शयन्नेव तस्यं प्रकृतिरूपतयाऽवस्थानापगममाह--

बुद्धीन्द्रियाणि सार्थानि मनः कर्मेन्द्रियाणि च ॥

अहङ्कारश्च बुद्धिश्च पृथिव्यादीनि चैव हि ॥ १७७ ॥

अव्यक्तमात्मा क्षेत्रज्ञः क्षेत्रस्याऽस्य निगद्यते ॥

ईश्वरः सर्वभूतस्थः सन्नसन सदसश्च यः ॥ १७८ ॥

बुद्धेरुत्पत्तिरव्यक्तात्ततोऽहङ्कारसम्भवः ॥

तन्मात्रादीन्यहङ्कारादेकोत्तरगुणानि च ॥ १७९ ॥

शब्दः स्पर्शश्च रूपं च रसो गन्धश्च तद्गुणः ॥

यो यस्मान्निःसृतचैषां स तस्मिन्नेव लीयते ॥ १८० ॥

   बुद्धीन्द्रियाणि श्रोत्रादीनि पञ्च सार्थानि शब्दादिवक्ष्यमाणगुणात्मक विषय सहितानि मनोऽन्तःकरणं, कर्मेन्द्रियाणि रागादीनि पञ्च, अहङ्कारो महत्तत्त्वविकारः, वुद्धिर्महत्तत्त्वं पृथिव्यादीनि पञ्च महाभूतानि । चकारैश्चतुर्भिरेतच्छ्लोकस्थैरग्रिमश्लोकस्थेन चकारेण च समुचितानि सूक्ष्माणि तन्मात्रारूपाणि पञ्च । अव्यक्तं प्रकृतिरित्यस्य विषयाणां विशेषणत्वेन क्षेत्रस्वरूपा प्रकृतिः, तथाचतुर्विंशात्मकस्य क्षेत्रस्य य ईश्वरो व्यापाराणां नियन्ता सर्वभूतस्थः सकलमूर्त संयोगजधर्मविद्भिर्विविच्य साक्षात्कारविषयकृतः, असन् अयोगिभिर्विविच्याऽप्रत्यक्षीक्रियमाणः[^118] सदसन् धर्म्ये यशस्यपारमार्थिकत्वादविद्यात्मकजीवोपाधेरपारमार्थिकत्वात् स जीवात्मा क्षेत्रज्ञो निगद्यते बुधैः कथ्यते । तत्राऽव्यक्तं नित्यं ततो बुद्धेरुत्पत्तिः, ततोऽहङ्कारस्य सम्भवः उत्पत्तिः, अहङ्काराश्च साक्षात्पञ्च तन्मात्राः, तद्वारा पञ्चभूतानि च एकोत्तरगुणानि आकाशवायुतेजोजलपृथिवीति क्रमेणैकैकाऽधिकगुणवन्ति[^119]जायन्ते । चकारेणाऽहङ्काराहुद्विकर्मेन्द्रियमनांसि जायन्ते इति समुच्चीयते । शब्दादयस्तु पश्च नम्मात्राणां पञ्चभूतानां च गुणत एव जायन्ते । एषां च यो यस्मानिःसृत उत्पन्नः स तस्मिन्नेव लीयते स्थूलरूपेण तिरोभवति सूक्ष्मरूपेण तिष्ठति, कारण एवाऽवतिष्ठत इति यावत् । तस्मात्प्रकृतिरूपतया अवस्थानं क्षेत्रस्य सिद्धम् । प्रकृतिश्च विद्यमानाऽपि वीतरजस्का योषिदपत्यमिव न संसारं प्रसूत इति न पुनः संसार इति रहस्यम् \। आद्य एवकारश्चतुर्विंशतिव्यतिरिक्तत्वस्य क्षेत्रत्वव्यवच्छेदार्थः । चरमश्च विनाशव्यच्छेदार्थः । हिशब्दः साङ्ख्यादिशास्त्रसिद्धत्वादस्मिन्नर्थेऽवधारणमभिप्रैति । चतुर्थश्लोकस्थैश्चतुर्भिश्चकारैर्वावादीनां चतुर्णां शब्दादिगुणान्तरसमुच्चयः ॥ १७७-१८० ॥

[^118]: "भयोगिनि विविच्या० इति ख० पु० पाठः ।"

[^119]: "क्रमेण लौकिकाऽधिक० - इति ख० पु० पाठः ।"

( मिता० ) क्षेत्रक्षस्वरूपमाइ  
 बुद्धीति \। बुद्धीन्द्रियाणि श्रोत्रादीनि सार्थानि शब्दादिविषयसहितानि, मनः, कर्मेन्द्रियाणि वागादीनि तथाऽहङ्कारो, बुद्धिश्च निश्चयात्मिका, पृथिव्यादीनि पञ्चभूतानि, अव्यक्तं प्रकृतिरित्येतत् क्षेत्रमस्य योऽसावीश्वरः सर्वगतः अत एव सद्रूपः प्रमाणान्तराग्राह्यस्वात् । असन् अस्पष्टप्रतीतिकत्वात् । सदसद्रूपोऽसावात्मा क्षेत्रज्ञ इति निगद्यते ॥ १७७-१७८ ॥

( मिता० ) बुद्ध्यादेरुत्पत्तिमाह-

 बुद्धेरिति । सत्त्वादिगुणसाम्यव्यमक्तम् । ततस्त्रिप्रकारायाः सत्त्वरजस्तमोमय्या बुद्धेरुत्पत्तिः । तस्याश्च वैकारिकस्तैजसो भूतादिरिति त्रिविधोऽहङ्कार उत्पद्यते । तत्र तामसाद् भूतादिसंज्ञकादहङ्का- रात्तन्मात्राणि, आदिग्रहणाद्गगनादीनि तानि चैकोत्तरगुणान्युत्पद्यन्ते । चशब्दाद्वैकारिकतैजसाभ्यां बुद्धिकर्मेन्द्रियाणामुत्पत्तिः ॥ १७९ ॥

( मिता० ) गुणस्वरूपमाह—  
 शब्द इति । तेषां गगनादिपञ्चभूतानां एकोत्तरवृध्द्यीपश्च शब्दादयो गुणा वेदितव्याः । एषां च बुद्ध्यादिविकाराणां मध्ये यो यस्मात्प्रकृत्यादेरुत्पन्नः स तस्मिन्नेव सूक्ष्मरूपेण प्रलय समये प्रलीयते ॥ १८०॥

( वा०मि० ) प्रकरणार्थमुपसंहरति-

यथाऽऽत्मानं सृजात्मा तथा वः कथितो मया ॥

विपकात्त्रिप्रकाराणां कर्मणामीश्वरोऽपि सन् ॥ १८१ ॥

सत्वं रजस्तमश्चैव गुणास्तस्यैव कीर्तिताः ॥

रजस्तमोभ्यामाविष्टश्चक्रवद् भ्राम्यते ह्यसौ ॥ १८२ ॥

अनादिरादिमांचैत्र स एव पुरुषः परः ॥

लिङ्गेन्द्रियग्राह्यरूपः सविकार उदाहृतः ॥ १८३ ॥

  ईश्वरोऽपि सन् परमात्मा जीवस्वरूपतया आत्मानं यथा त्रिप्र काराणां कायिकवाचिकमानसानां कर्मणां विपाकात्सृजति तथा मया वः कथितः । सत्वादयस्तस्यैव जीवस्यैव गुणाः कीर्तिताः । तंत्र रजस्तमाभ्यां गुणाभ्यामाविष्टो विषयेष्वासको यो जीवात्मा असौच- कवत्संसारे कर्मभिर्भ्रास्यिते पुनः पुनर्जभ्यते । स एव जीवः पुरुषः

परमात्मा अनादिः शरीरग्रहणेन आदिमान् लिङ्गैः सुखदुःखादिभिः इन्द्रियेण ग्राह्यस्वरूपः सविकारो वामनत्वकुब्जत्वादिविकारसहितो मया उदाहृतः । आद्येन चकारेण परस्परसाहित्येन कार्यारम्भकत्वं त्रयाणामुक्तम् । द्वितीयचकारेण बन्धमोक्षोपाय उदाहृत इति समुच्चीयते । चकारसमभिव्याहृतावेवकाराववधारणार्थी ॥ १८१-१८३ ॥

( मिता० ) प्रकरणार्थमुपसंहरन्नाह-  
  यथेति । मानसादित्रिप्रकारकर्मणां विपाकादीश्वरोऽपि सन्नात्मा यथात्मानं सृजति तथा युष्माकं कथितः । सत्त्वाद्याश्च गुणास्तस्यैवाऽविद्याविशिष्टस्य[^120] कीर्तिताः । तथा स एव रजस्तमोभ्यामाविष्टश्चक्रवदिह संसारे भ्राम्यतीत्यपि कथितम् । स एवाऽनादिः परमपुरुषः शरीरग्रहणेनादिमान् कुब्जवामनादिविकारसहितस्तथा स्थूलाकारतया परिणतो लिङ्गैरिन्द्रियैश्च ग्राह्यस्वरूप उदाहृतः ॥१८१-१८३॥

[^120]: "तस्यवाविशिष्टस्य ख ।"

 ( वी०मि०) रज्जुवद्राश्ममवलम्ब्य स्वर्गादिकं गच्छतीत्युक्तं, स रश्मिर्यद्देशमध्येन गम्यस्थानं प्राप्नोति तद्देशमाह चतुर्भिः--

पितृयानोऽजवीध्याश्च यद्गस्त्यस्य चान्तरम् ॥

तेनाग्निहोत्रणो यान्ति स्वर्गकामा दिवं प्रति ॥ १८४ ॥

ये च दानपराः सम्यगष्टाभिश्च गुणैर्युताः ॥

तेऽपि तेनैव मार्गेण सत्यत्रतपरायणाः ॥ १८५ ॥

  चकाराभ्यामपिकारेण च बहुविधाऽश्रौतकर्मकारिणश्च दिवं प्रयान्ति ये च सम्यक् यथाविधि दानपराः । चकाराभ्यां स्मार्तवहु विधकर्मान्तरपराः, तथा 'ये दया क्षमाऽनसूयाऽऽशौचोऽनायासो म. ङ्गलमकार्पण्यमस्पृहत्वं सर्वसाधारणनि च 'ति वृहस्पत्युक्तैरष्टाभिरात्मनो गुणैर्युताः, तथा ये सत्याऽभिधाननियमपरास्तेऽपि तेनैव पितृयान- रूपेण मार्गेण दिवं यान्ति ॥ १८४ - १८५ ॥  
( मिता० ) स्वर्गमार्गमाह-  
 पितृयान इति । अजवीथ्यमरमार्गः तस्यागस्त्यस्य च यदन्तरमसी पितृयानस्तेनाग्निहोत्रिणः स्वर्गकामाः दिवं यान्ति स्वर्ग प्राप्नुवन्ति १८४

(मिता० ) किञ्च -  
 ये चेति । ये च दानादिस्मार्तकर्मपराः सम्यग्दम्भरहिताः तथाष्टा-

भिरात्मगुणैः 'दया क्षान्तिरनसूयाऽऽशौचमनायासो मङ्गलमकार्पण्यमस्पृहे 'ति गौतमादिप्रतिपादितैर्युक्ताः । तथा ये च सत्यवदननिरतास्तेऽपि[^121] तेनैव पितृयानेनैव सुरसदनमाप्नुवन्ति ॥ १८५ ॥  
 ( वी० मि० ) नन्ववान्तरप्रलयेनाऽखिलोपदिष्टविलयात कथमग्निहोत्रादिकर्मप्रवृत्तिः प्राथमिकी, यतः स्वर्ममार्गाधिरोहणं भवेदित्यत आह--

[^121]: "सत्यवचन ख । "

तत्राऽष्टाशीतिसाहस्रा मुनयो गृहमेधिनः \।\।

पुनरावर्तिनो वीजभूता धर्मप्रवर्तकाः ॥ ९८६ ॥

( वी० मि.) वेदोपदेशद्वारा धर्मप्रवर्तका गृहमेधिनो गृहस्था- श्रमिणो, मुनय आत्ममननशीलाः सर्वज्ञा इति यावत्, अष्टाशीति- सहस्रसङ्ख्याः पुनः सर्गान्ते आवर्तिनो गृहीतजन्मानस्तत्र पितृयाने बीजभूताः ॥ १८६ ॥  
( मिता० ) ननु नैमित्तिकादिप्रतिसंचरेऽखिलाध्यापक प्रलयादविदितवेदास्तस्योपरितना जनाः कथमग्निहोत्रादिकं कर्म करिष्यन्ति कथन्तरां चाऽकृतकर्माणः स्वर्गमार्गमधिरोक्ष्यन्तीत्यत आह-  
  तत्रेति । तत्र पितृयानेऽष्टाशीतिसहस्रसंख्या मुनयो गृहस्थाश्रमिणः पुनरावृत्तिधर्माणः सर्गादौ वेदस्योपदेशकतया धर्मतरुप्रादुर्भावे वीजभूताः सन्तोऽग्निहोत्रादिधर्मप्रवर्तकाः । अतो न प्रागुदितदोषसमासङ्गः[^122] ॥ ९८६ ॥  
  ( वी० मि० ) स्वर्गमार्ग तदुपदेष्टृसहितमुक्त्वा मोक्षमार्ग तदु- पदेष्टृसहितमभिधत्ते-

[^122]: " समागमः ङ ।"

सप्तर्षिनागवीथ्यन्तर्देव लोकं समाश्रिताः ॥

तावन्त एव मुनयः सर्वारम्भविवर्जिताः ॥ १८७ ॥

तपसा ब्रह्मचर्येण सङ्गत्यागेन मेधया ॥  
तत्र गत्वाऽवतिष्ठन्ते यावदाभूतसम्प्लवम् ॥ १८८ ॥

यतो वेदाः पुराणानि विद्योपनिषदस्तथा ॥

श्लोकाः सूत्राणि भाष्याणि यच्च किश्चन वाङ्मयम् ॥ १८९ ॥

वेदानुवचनं यज्ञो ब्रह्मचर्यं तपो दमः \।\।

श्रद्धोपवासः स्वातन्त्र्यमात्मनो ज्ञानहेतवः ॥ १९० ॥

स ह्याश्रमैर्विजिज्ञास्यः समस्तैरेवमेव तु \।\।

द्रष्टव्यस्त्वथ मन्तव्यः श्रोतव्यश्च द्विजातिभिः ॥ १९१ ॥

य एनमेवं विन्दन्ति ये चाऽऽरण्यकमाश्रिताः ॥

उपासते द्विजाः सत्यं श्रद्धया परया युताः ॥ १९२ ॥

क्रमात्ते सम्भवन्याचिरहः शुक्लं तथोत्तरम् ॥

अयनं देवलोकं च सवितारं स वैद्युतम् ॥ १९३ ॥

ततस्तान् पुरुषोऽभ्येत्य मानसो ब्रह्मलौकिकान् \।\।

करोति पुनरावृत्तिस्तेषामिह न विद्यते ॥ १९४ ॥  

 सप्तर्षीणामुत्तरतो नागवीध्या ऐरावतमार्गस्य दक्षिणतो मध्ये देवलोकमाश्रिता अष्टाशीतिसहस्रसङ्ख्या एते मुनयः सन्ति । कुतो तोरत आह सर्वैः काम्यकर्मारम्भैः वर्जिताः । तपोब्रह्मचर्यसङ्गत्यागमेधाभिस्तत्र देवलोके गत्वा यावदासमन्ताद्भावेन भूतसंप्लवः प्रलयस्तावत्कालमवतिष्ठन्ते । यतो देवलोकस्य मुनिवर्गात् वेदाः, पुराणानि, विद्या वेदान्तशस्त्राणि, उपनिषदो वृहदारण्यकादयः, श्लोका इतिहासरूपाः, सूत्राणि व्यासपाणिन्यादिप्रणीतानि, भाष्याणि तद्याख्यारूपाणि यदन्यत्किञ्श्चन वाङ्मयमायुर्वेदादि एतानि सर्वाणि प्रवर्तन्ते । तथा च सति वेदस्याऽनुवचनमध्ययनम् । ततो यज्ञब्रह्मचर्यतपोदमश्रद्धोपवासाः प्रवर्तन्ते । स्वातन्त्र्यं विषयाणां सङ्गलक्षणं च प्रवर्तते । एते चात्मनो मोक्षहेतुतत्वज्ञानहेतवः । नन्वात्मनः साक्षात्कारो मोक्षहेतुरिति किं वेदजन्यशाब्दज्ञानेनेत्यत आह । आश्रमैः ब्रह्मचर्यादिभिः समस्तैरेवमेव वेदानुवचनाद्युपायेनैव श्रोतव्योऽथ मन्तव्योऽथ द्रष्टव्यो भवति द्विजातिभिः । अथाऽऽत्मज्ञानेऽपि कः पुरुषार्थ इत्यत आह । आरण्यकं वृहदारण्यकमाश्रिता ये द्विजा ये च परया श्रद्धया युक्ता द्विजा एवमेनमुपासते ते सत्यं परमार्थरूपं परमात्मानं विन्दन्ति । तत्र परमार्थलाभे मार्गमाद क्रमादिति । ते ब्रह्मोपासका अर्विन्द्यभिमानिदेवतास्थानम्, अहर्दिनाभिमानिदेवतास्थानम्, शुक्लपक्षस्य उत्तरायणस्याऽभिमानिदेवतास्थानं, देव-

लोकं सवितारं सूर्यलोकं वैद्युतं विद्युदभिमानिदेवतास्थानं क्रमात् सम्भवन्ति प्राप्नुवन्ति । ततोऽर्चिरादिलोकप्राप्त्यनन्तरं मानसः पुरुषोऽभ्येत्य ब्रह्मलोकभाज उपासकान् करोति । तेषां चेह संसारे पुनरावृत्तिर्न विद्यते । तथापदेनोपनिषद्वयाख्यानग्रन्थस्य चकारेण वेदाङ्गानां समुच्चयः । हिशब्दो वेदानुवचनस्य ज्ञानहेतुत्वे श्रोतव्यत्वस्य हेतुतामभिप्रैति । आद्येन तुशब्देन मननपूर्वं द्रष्टव्यतां, द्वितीयेन श्रवणपूर्वं मन्तव्यतां व्यवच्छिनत्ति । चकारेण तृतीयेन निदिध्यासनसमुच्चयः । ये चेति चकारः छान्दोग्याद्युपनिषत्समुचयार्थः । तथेति ऊर्ध्वस्थित रश्मिभवितव्यतां व्यवच्छिनत्ति । चकारेण महर्लोका दिसमुच्चयः ॥ १८७ - १९४॥  
( मिता० ) किञ्च -  
सप्तर्षीत्यादि । सप्तर्षयः प्रसिद्धाः, नागवीथी ऐरावतपन्थाः तदन्तराले तावन्त एव अष्टाशीतिसहस्त्रसंख्या मुनयः सर्वारम्भविवर्जिताः केवलज्ञाननिष्ठाः तपोब्रह्मचर्ययुक्ताः तथा सङ्गत्यागिनो देवलोकं समाश्रिताः आभूतसम्प्लवं प्राकृत प्रलयपर्यन्तमवतिष्ठन्ते । तत्र च स्थिताः सृष्ट्यादावाध्यात्मिकधर्माणां प्रवर्तकाः ॥ १८७ - १८८ ॥

( मिता० ) कथंभूतास्ते मुनय इत्यत आह--  
 यत इति । यतो द्विविधादपि मुनिसमूहाच्चत्वारो वेदाः पुराणाङ्ग विद्योपनिषदश्च नित्यभूता एवाध्येतृपरम्परायाताः प्रवृत्तास्तथा लोका इतिहासात्मकाः सूत्राणि च शब्दानुशासनमीमांसागोचराणि भाष्याणि च सूत्रव्याख्यारूपाणि यदन्यदायुर्विद्यादिकं वाङ्मयं तदपि यत्सकाशात्प्रवृत्तं तथाविधास्ते मुनयो धर्मप्रवर्तकाः । एवंसति वेदस्यापि नाऽनित्यतादोषप्रसङ्गः ॥ १८९ ॥

( मिता० ) ततः किमित्यत आह-  
 वेदेति । वेदस्य नित्यत्वे सति तत्प्रामाण्यचलाद्वेदानुवचनादयः सत्त्वशुच्यापादनद्वारेणाऽऽत्मज्ञानस्य हेतव इत्युपपन्नं भवति ॥ १९०॥

( मिता० ) किञ्च -  
 स इति । यस्मान्नित्यतयात्मप्रमाणभूतो वेदस्तस्मादसावुक्तमार्गेण सकला श्रमिभिर्नानाप्रकारं जिज्ञासितव्यः । तमेव प्रकारं दर्शयति । द्विजातिभिर्द्रष्टव्योऽपरोक्षीकर्तव्यः । तत्रोपायं दर्शति श्रोतव्यो मन्तव्य इति । प्रथमतो वेदान्तश्रवणेन निर्णेतव्यः । तदनन्तरं म

न्तव्यः युक्तिभिर्विचारयितव्यः । ततोऽसौ ध्यानेनापरोक्षीभवति । ये द्विजातयोऽतिशयश्रद्धायुक्ताः सन्तो निर्जन प्रदेशमाश्रिताः सन्त एवमुक्तेन मार्गेण एनमात्मानं सत्यं परमार्थभूतमुपासते ते आत्मानं विन्दन्ति लभन्ते प्राप्नुवन्ति ॥ १९१-१९२ ॥  
 ( मिता० ) प्राप्तिमार्गदेवयानमाह--  
 क्रमादिति । तं विदितात्मानः क्रमादग्न्याद्यभिमानि देवतास्था नेषु मुक्तिमार्गभूतेषु विश्रम्य तैः प्रस्थापिताः परमपदं प्राप्नुवन्ति । अनिन्दिः, अहर्दिनं, शुक्लपक्षः, तथांत्तरायणं, सुरसद्म, सविता सूर्यः वैतं च तेजः तान् एवं क्रमादचिरादिस्थानगतान्मानसः पुरुषो ब्रह्मलोकभाजः करोति । तेषामिह संसारे पुनरावृत्तिर्न विद्यते । किन्तु प्राकृतप्रति संचारावसरे त्यक्तलिङ्गशरीराः परमात्मन्येकीभ पन्ति ॥। १९३-१९४ ॥  
( धी०मि० ) पूर्णतपितृयाने गतिक्रममाह-

यज्ञेन तपसा दानैर्ये तुस्वर्गजितो[^123] नराः \।\।

[^123]: "हि इति गु० पु० पाठः । "

धूमं निशां कृष्णपक्षं दक्षिणायनमेव च ॥ १९५ ॥

पितृलोकं चन्द्रमर्स वायुं दृष्टिं जलं पहम् ॥

क्रमात सम्भवन्तीह पुनरेव व्रजन्ति च ॥ १९६ ॥

ये तु नराः यज्ञादिभिः स्वर्गजितः स्वर्गफलभोक्तारस्ते धूमादि
चन्द्रान्ताभिमानिदेवाद्यादीन्[^124] त्रीन् महीं शुक्ररूषां क्रमात्सम्भवन्ति प्राप्नुवन्ति ततः पुनः संसारमेव व्रजन्तीत्यर्थः । आद्येनैवकारेणपूर्वकमार्गस्य, द्वितीयेन मोक्षस्य व्यवच्छेदः । चकारः पुनरर्थकः, तेन पुनः व्रजन्तीति लभ्यते ॥ ९९५-१९६ ॥  
( वी०मि० ) अथयोनिसंरणमाह--

[^124]: "चन्द्रपर्यतपदार्थाभि० इति ख० पु० पाठः ।"

एतद्यो न विजानाति मार्गद्वितयमात्मनः[^125] ॥

[^125]: "जितमात्मवान् इति भु० पु० पाठः ।"

दन्दशूकः पतङ्गो वा भवेत्कीटोऽथवा कृमिः ॥ १९७ ॥

 यतद्देवयानपितृयानरूपं मार्गद्वितयमात्मनोऽर्थे यो न जानाति तदनुसारि कर्म न करोति स दन्दशुकः सर्पः पतङ्गः शलभः, कीटः शमिर्धा भवेत् ॥ १९७ ॥

\]