+++
title = "श्रीमद्\u200cब्रह्मवैवर्तपुराणम्"
author = "वेदव्यासमहर्षिः"
domain = "पुराणानि"
sub-domain = "पुराणसम्बद्धपुस्तकानि"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-2791"
source_url = "https://www.ebharatisampat.in/read_chapter.php?bookid=MjA4OTk1MjE1NTI5NzYy"

+++
[[श्रीमद्‌ब्रह्मवैवर्तपुराणम्	Source: [EB](https://www.ebharatisampat.in/read_chapter.php?bookid=MjA4OTk1MjE1NTI5NzYy)]]

\[

( न उपलब्धम्)

( न उपलब्धम् )

( न उपलब्धम् )

ॐ तत्सद्ब्रह्मणे नमः।  
श्रीमद्‌द्वैपायनमुनीप्रणीतं-  
ब्रह्मवैवर्तपुराणम्।  
अथ श्रीकृष्णजन्मखण्डस्योत्तरार्धः।  
अथ पञ्चपञ्चाशत्तमोऽध्यायः।  
नारायण उवाच  
स एव भगवान्कृष्णः सर्वात्मा पुरुषः परः ।  
दुराराध्योऽतिसाध्यश्च सर्वाराध्यः सुखप्रदः ॥ 1 ॥  
निजभक्तातिसाघ्यश्चाभक्तस्यासाध्य एव च ।  
शश्वद्‌दृश्यः स्वभक्तस्याभक्तस्यादृश्य एव च ॥ 2 ॥  
दुर्ज्ञेयं तस्य चरितं कार्यं हृदयमेव च ।  
बद्धास्तन्मायया सर्वे मोहिताश्च दुरन्तया ॥ 3 ॥  
यद्भयाद्वाति वातोऽयं कूर्मं धत्ते निराश्रयः ।  
कूर्मोऽनन्तं विधत्ते च यद्भयेन निरन्तरम् ॥ 4 ॥  
बिभर्ति शेषो विश्वं च यद्भयेन च नारद ।  
सहस्रशीर्षा पुरुषः शिरमश्चैकदेशतः ॥ 5 ॥  
सप्तसागरसंयुक्ता सप्तद्वीपा वसुंधरा ।  
शैलकाननसंयुक्ता पातालाः सप्त एव च ॥ 6 ॥  
सप्तस्वर्गाश्च विविधा ब्रह्मलोकसमन्विताः ।  
एवं विश्वं त्रिभुवनं कृत्रिमं परिकीर्तितम् ॥ 7 ॥  
यद्‌भयेन विधात्राच प्रतिसृष्टौ च निर्मितम् ।  
एवं विश्वान्यसंरव्यानि लोमकूपैर्महान्विराट् ॥ 8 ॥  
यद्‌भयेन विधत्ते च यदन्नो ध्यायते हि यम् ।  
विष्णुः पाति च संसारं यद्‌भयेन कृपानिधिः ॥ 9 ॥  
कालाग्निरुद्रो यद्‌भीतः कालः संहरते प्रजाः ।  
मृत्युंजयो महादेवो यद्भयाद्‌ध्यायते च यम् ॥ 10 ॥  
षड्‌गुणैरनुरागैश्च विरागी विरतः सदा ।  
यद्भयेन दहत्यग्निः सूर्यस्तपति यद्‌भयात्‌ ॥ 11 ॥  
यद्‌भयाद्वर्षतीन्द्रश्च मृत्युश्चरति जन्तुषु ।  
यद्‌भयेन यमः शास्ता पापिनीं धर्म एव च ॥ 12 ॥  
धत्ते च धरणी लोकान्यद्‌भयेन चराचरान्‌ ।  
सूयते प्रकृतिः सृष्टौ यद्‌भयान्महदादिकम्‌ ॥ 13 ॥  
दुर्ज्ञेयं तदभिप्रायं को वा जानाति पुत्रक ।  
यत्प्रभावं न जानन्ति ब्रह्मविष्णुमहेश्वराः ॥ 14 ॥  
कथं जानामि तच्चेष्टामहं वत्स सुमन्दधीः ।  
कथं जगाम मथुरां त्यक्त्वा वृन्दावनं वनम्‌ ॥ 15 ॥  
कथं तत्याज गोपीश्च राधां प्राणाधिकां प्रियाम् ।  
यशोदां बान्धवादींश्च नन्दं व नन्दनन्दनः ॥ 16 ॥  
दर्पहा दर्पदः सोऽपि सर्वेषां सर्वदः सदा ।  
बभञ्ज राधादर्पं च सुदाम्नः शापकारणात्‌ ॥ 17 ॥  
अन्येषां भावनाहेतोर्ब्रह्मप्राप्तिस्तथा भवेत् ।  
एवं किंचिद्वितर्कं च कुरुते कमलोद्‌भवः ॥ 18॥  
चकार दर्पभङ्गं च महाविष्णुः पुरा विभुः ।  
ब्रह्मणश्चतथा विष्णोः शषेस्य च शिवस्य च ॥ 19 ॥  
धर्मस्य च यमस्यापि साम्बस्य चन्द्रसूर्ययोः ।  
गरुडस्य च वह्‌नेश्च गुरोर्दुर्वाससस्तथा ॥ 20 ॥  
दौवारिकस्य भक्तस्य जयस्य विजयस्य च।  
सुराणमसुराणां च भवतः कामशक्रयोः ॥ 21 ॥  
लक्ष्मणस्यार्जुनस्यापि बाणस्य च भृगोस्तथा ।  
सुमेरोश्च समुद्राणां वायोश्च वरुणस्य च ॥ 22 ॥  
सरस्वत्याश्च दुर्गायाः पद्मायाश्च भुवस्तथा ।  
सावित्र्याश्चैव गङ्गाया मनसायास्तथैव च ॥ 23 ॥  
प्राणाधिष्ठातृदेव्यश्च प्रियायाः प्राणतोऽपि च ।  
प्राणाधिकाया राधाया अन्येषामपि का कथा ॥ 24 ॥  
ह्रत्वा दर्पं च सर्वेषां प्रसादं च चकार सः ।  
कर्ता हर्ता पालयिता स्रष्टा स्रष्टुश्च सर्वतः ॥ 25 ॥  
यं स्तोतुमीशो नालं च पञ्चवक्त्रैस्तु शंकरः ।  
स्तोतुं नालं चतुर्वक्त्रो विधाता जगतामपि ॥ 26 ॥  
स्तोतुं नालमनन्तश्च सहस्रवदनैरहो ।  
स्वयं विष्णुर्विश्वव्यापी नालं स्तोतुं जनार्दनः ॥ 27 ॥  
महाविराण्न शक्तोऽपि यं स्तोतुं परमेश्वरम्‌ ।  
कम्पिता यस्य पुरतः प्रकृतिः परमात्मनः ॥ 28 ॥  
सरस्वती जडीभूता यं स्तोतुं परमेश्वरम्‌ ।  
महिमानं न जानन्ति वेदा यस्य च नारद ॥ 29 ॥  
इत्येवं कथितो ब्रह्मन्प्रभावः परमात्मनः ।  
निर्गुणस्य च कृष्णस्य किं भुयः श्रोतुमिच्छसि ॥ 30 ॥  
इति श्रीब्रह्मo महाo श्रीकृष्णजन्मखo उत्तरार्धे नारदनाo श्रीकृष्णप्रभाव-  
वर्णनं नाम पञ्चपञ्चशात्तमोऽध्यायः ॥ 55 ॥

अथ षद्‌पञ्चाशत्तमोऽध्यायः  
नारद उवाच  
किमपूर्वं श्रुतं ब्रह्मन्रहस्यं परमाद्भुतम्‌ ।  
अनन्तचरितं धन्यमनन्तस्याच्युतस्य च ॥ 1 ॥  
कथं कृष्णो महाविष्णोर्दर्पभङ्ग चकार सः ।  
अन्येषां वा कथमहो तद्भवान्वक्तुमर्हति ॥ 2 ॥  
स्वतः श्रीकृष्णचरितमतीव मधुरं श्रुतौ ।  
अतीव मधुरं रम्यं काव्यं कविमुखात्ततः ॥ 3 ॥  
नारायण उवाच  
महाविष्णोरहंकारो बभूव सहसेति च ।  
सर्वं मल्लोमकूपेषु विश्वान्येवाऽहमीश्वरः ॥ 4 ॥  
संहारभैरवी भुत्वा तं स जग्रास लीलया ।  
स्यिते मुर्धावशेषे च प्रसादं तं चकार सः ॥ 5 ॥  
सर्वात्मना ध्यायमानः स्तुतो भीतं कृपानिधिः ।  
तच्छरीरं सुसंपन्नं पुनरेव चकार सः ॥ 6 ॥  
ब्रह्मणः सहसा ब्रह्मन्निति दर्पो बभुव ह ।  
अहं त्रिजगतां धाता कर्ताऽहमीश्वरः स्वयम् ॥ 7 ॥  
मत्परः पूजितो नास्ति मत्परश्च जितेन्द्रियः ।  
इत्येवं मनसा कृत्वा बहुदर्पो बभूव ह ॥ 8 ॥  
तं ब्रहाणां समूहं च दर्शयामास तत्क्षणम् ।  
गोलोके स्वसमीपे च वसन्तं पुरतो विभोः ॥  
चतुर्वक्त्रं पञ्चवक्त्रं षड्वक्त्रं च ततोऽधिकम् ॥ 9 ॥  
शतवक्त्रं च प्रत्येकं ब्रह्माण्डौघं च लीलया ।  
त्यक्तुकामं स्वदेहं च व्रीडया नतकंधरम् ॥ 10 ॥  
पुनः प्रसादं कृपया तं चकार कृपानिधिः ।  
कालेन मोहिनीद्वारा तमपूज्यं चकार सः ॥ 11 ॥  
स्वकन्यां दर्शयित्वा तं सकामं च चकार ह ।  
पुनस्तद्दर्पभङ्गं च शिवद्वारा चकार सः ॥ 12 ॥  
तत्याज लज्जया देहं पुनर्देहं दधार सः ।  
पुनश्चकार तं पूज्यं ब्रह्माणं ब्रह्मणः प्रभुः ॥ 13 ॥  
ज्ञानं ददौ महाज्ञानी ज्ञानानन्दः सनातनः ।  
विष्णोर्बभूव गर्वश्च जगत्पाताऽहमीश्वरः ॥ 14 ॥  
तमात्मविस्मृतं कृष्णश्चकार रामजन्मनि ।  
अहं विश्वं बिभर्मीति शेषो दर्पी बभूव ह ॥ 15 ॥  
तद्दर्पं गरुडद्वारा चूर्णीभूतं चकार सः ।  
एकदा पूजितो नागैर्गरुडः कृष्णवाहनः ॥ 16 ॥  
न पूजितश्च शेषेण स्वदर्पेण पुरा मुने ।  
गरुडेन जितं कोधात्तमनन्तं मनस्विनम्‌ ॥ 17 ॥  
चकार मोक्षणं तस्य श्रीकृष्णश्च कृपानिधिः ।  
स्वयं शिवः स्वदर्पाच्च विवाहं न चकार सः ॥ 18 ॥  
तं कृत्वा मायया मोहं कारयामास स्त्रीयुतम् ।  
पुनर्जहार तत्पत्नीं दक्षकन्यां महासतीम् ॥ 19 ॥  
वर्ष शुशोच तद्देहं क्रोडे कृत्वा च शंकरः ।  
नानास्थानं च बभ्राम रुदञ्छोकान्मुहुर्मुहुः ॥ 20 ॥  
जन्मान्तरे पुनः प्राप्य तां सतीं पार्वतीं मुदा ।  
विसस्मार च स्वज्ञानं दक्षशप्तः पुनः शिवः ॥ 21 ॥  
पुनश्चाऽऽङ्गीरसद्वारा स्मारयामास सत्वरम् ।  
एकदा सरथः शम्भुः प्रेरितस्त्रिपुरे पुरा ॥ 22 ॥  
हत्वा दैत्यं शिवद्वारा त्रिपुरारिं चकार तम् ।  
सर्वं वरं च सर्वस्मै दातुं शंभुः कृपानिधिः ॥ 23 ॥  
स्वयं कल्पतरुर्भूत्वा प्रतिज्ञां च चकार सः ।  
वृकासुरोऽनुष्ठानं च कृत्वा वव्रे वरं विभुम् ॥ 24 ॥  
दास्यामि हस्तं यन्मूर्घ्नि भस्मसाद्भवतु क्षणात् ।  
जगाद जगतां नाथ ईप्सितं ते भविष्यति ॥ 25 ॥  
इति लब्ध्वा वरं रुद्राद्गच्छन्तं शंकरं विभुम् ।  
हस्तं दातुं च तं मूर्ध्नि प्राधावत्सत्वरं पुरा ॥ 26 ॥  
अतीव भीतः शंभुश्च जगाम शरणं हरिम् ।  
भगवांश्च शिवस्यार्थे दैत्यं भस्मीचकार सः ॥ 27 ॥  
शिवं युद्धं च कुर्वन्तं बाणयुद्धे पुरा विभुः ।  
लीलया जृम्भणास्त्रेण जडीभूतं चकार सः ॥ 28 ॥  
समागतं दक्षयज्ञे शंभुं दम्भेन लीलया ।  
वारयामास भगवान्हस्तं दत्त्वा च तद्‌गले ॥ 29 ॥  
केदारकन्यकाद्वारा शप्तो धर्मोऽतिदैवतः ।  
बभूवातिकृशो भीतः कुह्वामेव यथा शशी ॥ 30 ॥  
तदा तस्याश्च शापान्ते सत्ये पूर्णो बभुव ह ।  
त्रिपाद्‌बभूव त्रेतायां द्वापरं च द्विपादिति ॥ 31 ॥  
एकपाच्च कलौ सोऽपि कलेरन्ते पुनः क्षयः ।  
षोडशांशोऽतिक्लिष्टश्च सस्मार चनणं विभोः ॥ 32 ॥  
तदा सत्ययुगारम्भे परिपूर्णोऽभवत्पुनः ।  
पुनर्युगानुरोधेन क्रमेण च पुनः क्षयः ॥ 33 ॥  
यमो माण्डवशापेन शूद्रयोनिमवाप ह ।  
तदा पुनः शताब्दान्ते पुनः शुद्धो बभूव ह ॥ 34 ॥  
साम्बो विमातृशापेन गलत्कुष्ठी बभूव सः ।  
तदा सूर्यव्रतं कृत्वा पुनः शुद्धो बभूव सः ॥ 35 ॥  
चन्द्रो दर्पमदेनैव जहार च गुरोः प्रियाम् ।  
बभूव दर्पभङ्गोऽस्य यक्ष्मग्रस्तो बभूव सः ॥ 36 ॥  
सूर्यो दर्पात्तेजसश्च हन्तुं शंकरकिंकरम् ।  
सुमालीत्यभिधं दैत्यं जगामाऽऽशु गिरिं प्रति ॥ 37 ॥  
अहर्निशं दीप्तिकरं कुर्वन्तं विषयं रवेः ।  
सूर्येण भीतो दैत्यश्च शंकरं शरणं ययौ ॥ 38 ॥  
सूर्यं दृष्ट्वा शंकरश्च जग्राह शूलमेव च ।  
भीतो दुद्राव सूर्यश्च दृष्ट्वा तं शूलिनं मुने ॥ 39 ॥  
जघान काश्यां शूलेन शूलीकाशीश्वरो रविम्‌ ।  
मूर्च्छां संप्राप्य शूलेन दर्पंभङ्गो बभूव ह ॥ 40 ॥  
सान्द्रान्धकारः सहसा जग्राह पृथिवीतलम् ।  
आशुतोषो महादेवो जीवयामास तत्क्षणम् ॥ 41 ॥  
तुष्टाव शंकरं सूर्यो लज्जितोऽपि भयेन च ।  
कृत्वा तमाशिषं तुष्टो ययौ गेहं कृपानिधिः ॥ 42 ॥  
विभुर्गरुत्मतो दर्पं बभञ्ज लीलया पुरा ।  
निःश्वासैः प्रेरितस्यापि शिवस्य वृषभस्य च ॥ 43 ॥  
आगच्छन्तं च वैकुण्ठं पृष्ठे कृत्वा शिवं पुरा ।  
द्रष्टुं समागतं भक्त्या देवं नारायणं परम् ॥ 44 ॥  
वह्निर्दपीं भृगोः शापात्सर्वभक्षो बभूव ह ।  
गुरोः स्वभार्याहिरणाद्दर्पश्चूर्णो बभूव ह ॥ 45 ॥  
दुर्वाससो दर्पभङ्गो बभूव ह्यम्बरीषतः ।  
सुदर्शनेन चक्रेण विष्णोर्दुर्विषहेण च ॥ 46 ॥  
जयस्य विजयस्यापि दर्पभङ्गं चकार सः ।  
वैकुण्ठात्पतितस्यापि ब्रह्मशापच्छलेन च ॥ 47 ॥  
नृसिंहेण हतः सोऽपि हिरण्यकशिपुर्यथा ।  
सूकरेण हिरण्याक्षो लीलया च रसातले ॥ 48 ॥  
रावणः कुम्भकर्णश्च निहतौ रामबाणतः ।  
जन्मान्तरे च लङ्कायां ब्रह्मणा प्रार्थितस्य च ॥ 49 ॥  
शिशुपालो हि निहतः कृष्णबाणेन लीलया ।  
दन्तवक्रश्च सहसा परिपूर्णेऽत्र जन्मनि ॥ 50 ॥  
सुराणां दर्पभङ्गं च दैत्यद्वारा चकार ह ।  
असुराणां सुरद्वारा विरोधेन परस्परम् ॥ 51 ॥  
विधिद्वारा दर्पभङ्गं भवतश्च चकार सः ।  
भवानासीन्नारदश्च पुरा पुत्रः प्रजापतेः ॥ 52 ॥  
गन्धर्वश्च पितुः शापाच्छूद्रीपुत्रस्ततः क्रमात् ।  
ततः पुनर्नारदश्च प्रसादादधुना विभोः ॥ 53 ॥  
मम साध्यं विश्वमिति कामदर्पो बभूव ह ।  
तं प्रमतं हरद्वारा भस्मसाच्च चकार सः ॥ 54 ॥  
पुनः कृत्वा प्रसादं तं जीवयामास लीलया ।  
ऐकान्तिकं च तद्भक्तं स च नास्त्रं करोति हि ॥ 55 ॥  
चकार दर्पभङ्गं च दर्पिणो लक्ष्मणस्य च ।  
रणे शंकरशूलेन रावणप्रेरितेन च ॥ 56 ॥  
पुनस्तं जीवयामास रामस्य स्तवनेन च ।  
स्वयं विस्मृतविष्णोश्च ब्रह्मशापेन नारद ॥ 57 ॥  
चकार दर्पभङ्गं च कार्तवीर्यार्जुनस्य च ।  
जामदग्न्यस्य शस्त्रेणामोघेन पर्शुना पुरा ॥ 58 ॥  
विप्रपुत्रस्य मरणे हरणे कृष्णयोषिताम् ।  
कर्णेन सार्धं समरे पार्थदर्पं बभञ्ज सः ॥ 59 ॥  
बाणस्य चोषाहरणे चिच्छेद च भुजान्विभुः ।  
भृगोश्च दक्षयज्ञे च दर्पभङ्गं चकार सः ॥ 60 ॥  
पर्शुरामस्य रामस्य विवाहो पथि गच्छतः ।  
बभञ्ज दर्पं समरे रामद्वारा पुरा विभुः ॥ 61 ॥  
सुमेरोः शृङ्गभृङ्गं च वायुद्वारा चकार सः ।  
समुद्राणां दर्पभङ्गं चकारागस्त्यभक्षणात् ॥ 62 ॥  
अकाले सृष्टिहरणे तत्पुत्रमरणे पुरा ।  
कोपयुक्तस्य वायोश्च दर्पभङ्गं चकार सः ॥ 63 ॥  
उषाहरणयात्रायां द्वारकागमने हरेः ।  
बाणस्य च गवां हेतोवंरुणं च शशाप सः ॥ 64 ॥  
कलहे गङ्गया वाण्या नारायणाग्रतः ।  
सरस्वतीं च तत्याज तस्या दर्पं बभञ्ज सः ॥ 65 ॥  
दर्पयुक्तां च दुर्गां च त्यक्त्वा शंभुर्हिमालये ।  
कामं च भस्मसात्कृत्वा तपसे च ययौ विभुः ॥ 66 ॥  
लज्जामवाप सा देवी तस्या दर्पं बभञ्ज सः ।  
सा ययौ तपसे विष्णोः प्राप्तिहेतोः शिवस्य च ॥ 67 ॥  
भारते सुचिरं तप्त्वा देवी वीष्णोर्वरेण च ।  
चकार स्वामिनं शंभुं भगवन्तं सनातनम् ॥ 68 ॥  
महासौभाग्ययुक्ता सा बभूव शंकरप्रिया ।  
विश्वेषु सर्वदेवीषु पूज्या वन्द्या स्तुता सुरैः ॥ 69 ॥  
दर्पयुक्ता महालक्ष्मीर्बभूव सा महामुने ।  
पराभूता पुरा देवी जयेन विजयेन च ॥ 70 ॥  
प्रविशन्तीं विभोर्द्वारं दत्तवा भक्ताय वाञ्छितम् ।  
निवारिता सा द्वाराच्च तेन दौवारिकेण वै ॥ 71 ॥  
यदात्मनस्तिरस्कारं साभिमाना महासती ।  
स्मृत्वा हरेः पादपद्मं देहं त्यक्तुं समुद्यता ॥ 72 ॥  
तदा ब्रह्मा महेशश्च विष्णुर्धर्मश्च भास्करः ।  
चन्द्रश्च कामदेवश्च वैश्वानरो धनेश्वरः ॥ 73 ॥  
ऋषयो मुनयश्चैव मनवो विघ्ननाशकाः ।  
महेन्द्रो वरुणश्चैव जगत्प्राणो हुताशनः ॥ 74 ॥  
समाययूरुदन्तस्ते पद्मायाः पुरतः पुरा ।  
तुष्टुवुश्च महालक्ष्मीं मूलप्रकृतिमीश्वरीम् ॥ 75 ॥

देवा ऊचुः  
क्षमस्व भगवत्यम्ब क्षमाशीले परात्परे ।  
शुद्धसत्त्वस्वरुपे च कोपादिपरिवर्जिते ॥ 76 ॥  
उपमे सर्वसाध्वीनां देवीनां देवपूजिते ।  
त्वया विना जगत्सर्व मृततुल्यं च निष्फलम् ॥ 77 ॥  
सर्वसंपत्स्वरुपा त्वं सर्वेषां सर्वरूपिणी ।  
रासेश्वर्यधिदेवी त्वं त्वत्कलाः सर्वयोषितः ॥ 78 ॥  
कैलासे पार्वती त्वं च क्षीरोदे सिन्धुकन्यका ।  
स्वर्गे च स्वर्गलक्ष्मीस्त्वं मर्त्यलक्ष्मीश्च भूतले ॥ 79 ॥  
वैकुण्ठे च महालक्ष्मीर्देवदेवी सरस्वती ।  
गङ्गा च तुलसी त्वं च वृन्दा वृन्दावने वने ॥ 80 ॥  
कृष्णप्राणाधिदेवी त्वं गोलोके राधिका स्वयम् ।  
रासे रासेश्वरी त्वं च वृन्दा वृन्दावने वने ॥ 81 ॥  
कृष्णप्रिया त्वं भाण्डीरे चन्द्रा चन्दनकानने ।  
विरजा चम्पकवने शतशृङ्गे च सुन्दरी ॥ 82 ॥  
पद्मावती पद्मवने मालती मालतीवने ।  
कृन्ददन्ती कुन्दवने सुशीला केतकीवने ॥ 83 ॥  
कदम्बमाला त्वं देवी कदम्बकाननेऽपि च ।  
राजलक्ष्मी राजगेहे गृहलक्ष्मीर्गृहे गृहे ॥ 84 ॥  
इत्युक्तवा देवताः सर्वे मुनयो मनवस्तथा ।  
रुरुदुर्नम्रवदनाः शुष्ककण्ठोष्ठतालुकाः ॥ 85 ॥  
इति लक्ष्मीस्तवं पुण्यं सर्वदेवैः कृतं शुभम् ।  
यः पठेत्प्रातरुत्थाय स वै सर्वं लभेद्‌ध्रुवम् ॥ 86 ॥  
अभार्योलभते भार्यां विनीतां च सुतां सतीम् ।  
सुशीलां सुनदरीं रम्यामतिसुप्रियवादिनीम् ॥ 87 ॥  
पुत्रपौत्रवतीं शुद्धां कुलजां कोमलां वराम्‌ ।  
अपुत्रो लभते पुत्रं वैष्णवं चिरजीविनम् ॥ 88 ॥  
परमैश्वर्ययुक्तं च विद्यावन्तं यशस्विनम् ।  
भ्रष्टराज्यो लभेद्राज्यं भ्रष्टश्रीर्लभते श्रियम् ॥ 89 ॥  
हतबन्धुर्लभेद्बन्धुं धनभ्रष्टो धनं लभेत् ।  
कीर्तिंहीनो लभेत्कीर्तिं प्रतिष्ठां च लभेद्ध्रुवम् ॥ 90 ॥  
सर्वमङ्गलदं स्तोत्रं शोकसंतापनाशनम् ।  
हर्षानन्दकरं शश्वद्धर्ममोक्षसुहृत्प्रदम् ॥ 91 ॥  
इति श्रीब्रह्मo महाo श्रीकृष्णजन्मखo उत्तo नारदनाo भगवद्गुणवर्णने  
लक्ष्मीस्तोत्रकथनं नाम षट्पञ्चाशत्तमोऽध्यायाः ॥ 56 ॥

अथ सप्तपञ्चाशत्तमोऽध्यायः  
नारायण उवाच  
देवानां स्तवनं श्रुत्वा त्यक्तवा च रोदनं सती ।  
उवाच सुप्रसन्ना तांस्तेषां स्तोत्रेण नारद ॥ 1 ॥  
महालक्ष्मीरुवाच  
त्यजामि देहं न क्रोधान्न वैराग्योण सांप्रतम् ।  
इदं हृदि समालोच्य देवास्तच्छ्ूयतामिति ॥ 2 ॥  
यस्मिन्सदीशे महति सर्वसाम्यो च निर्गुणे ।  
सर्वात्मनि सदानन्दे समता तृणशैलयोः ॥ 3 ॥  
भ्रूभङ्गलीलया लक्ष्मीर्लक्षं स्रष्टुमलं च यः ।  
भृत्ये स्त्रियां यत्समता किं कार्य तस्च सेवया ॥ 4 ॥  
तत्पत्नीनां प्रधानाऽहं नीरस्ता द्वारिणाऽधुना ।  
तद्भृत्यभृत्यभृत्येन परिपूर्णेन नेप्सिता ॥ 5 ॥  
त्यक्ष्यामि जीवनमहमसौभाग्या च स्वामिनि ।  
वह्नौ च कामनां कृत्वा यथा भद्रं भवेत्पुरा ॥ 6 ॥  
या स्त्री भर्तुरसौभाग्या साऽसौभाग्या च सर्वतः ।  
शयनेऽभोजने तस्या न सुखं जीवनं वृथा ॥ 7 ॥  
यस्या नास्ति प्रियप्रेम तस्या जन्म निरर्थकम् ।  
तर्त्कि पुत्रे धने रुपे संपत्तौ यौवनेऽथवा ॥ 8 ॥  
यद्भक्तिर्नास्ति कान्ते च सर्वप्रियतमे परे ।  
साऽशुचिर्धर्महीना च सर्वकर्मविवर्जिता ॥ 9 ॥  
पतिर्बन्धुर्गतिर्भर्ता दैवतं गुरुरेव च ।  
सर्वक्माच्च परः स्वामी न गुरुः स्वामिनः परः ॥ 10 ॥  
पितामाता सुतो भ्राता क्लिष्टो दातुमिदं धनम् ।  
सर्वस्वदाता स्वामी च मूढानं योषितां सुराः ॥ 11 ॥  
काचिदेव हि जानाति महासाध्वी च स्वामिनम् ।  
अतिसद्वंशजाता च सुशीला कुलपालिका ॥ 12 ॥  
आसद्वंशप्रसूता या दुःशीला धर्मवर्जिता ।  
मुखदुष्टा योनिदुष्टा पतिं निन्दति कोपतः ॥ 13 ॥  
या स्त्री सर्वपरं द्वेष्टि पतिं विष्णुसमं गुरुम् ।  
कुम्भीपाके पचति सा यावदिन्द्राश्चतुर्दश ॥ 14 ॥  
व्रतं चानशनं दानं सत्यं पुष्यं तपश्चिरम् ।  
पतिभक्तिविहीनाया भस्मीभूतं निरर्थकम् ॥ 15 ॥  
अतः रिंचिन्न वक्ष्यामि निष्ठुरं पतिमीश्वरम् ।  
भृत्यापराधैर्देवस्य प्राणांस्तयक्ष्यामि निश्चितम् ॥ 16 ॥  
पतिदोषे महासाध्वी पतिं न निष्ठुरं वदेत्‌ ।  
यदि सोढुमशक्ता च प्राणांस्त्यजति धर्मतः ॥ 17 ॥  
पतिसेवा व्रतं स्त्रीणां पतिसेवा परं तपः ।  
पतिसेवा परो धर्मः पतिसेवा सुरार्चनम् ॥ 18 ॥  
पतिसेवा परं सत्यं दानतौर्थानुकीर्तनम् ।  
सर्वदेवमयः स्वामी सर्वदेवमयः शुचिः ॥ 19 ॥  
सर्वपुण्यस्वरुपश्च पतिरुपी जनार्दनः ।  
या सतीभर्तुरुच्छिष्टं भुङ्क्तै पादोदकं सदा ॥ 20 ॥  
तस्या दर्शमुपस्पर्श नित्यं वाञ्छन्ति देवताः ।  
ततः सर्वाणि तीर्यानि पुनन्ति पापिनो ह्यघात् ॥ 21 ॥  
इत्युक्त्वा च महासाध्वी रुरोद च सुहुर्मुहुः ।  
उवाच ब्रह्मा भीतश्च भक्तिनम्रात्मकंधरः ॥ 22 ॥  
ब्रह्मोवाच  
भविष्यति न भद्रं च जयस्य विजयस्य च ।  
त्वया न शप्तौ तौ मूढौ प्रियापराधभौतया ॥ 23 ॥  
सापराधं च धर्मिष्ठः क्षमया न शपेद्यदी ।  
सर्वनाशो भवेत्तस्य निश्चितं मा चिरं सति ॥ 24 ॥  
यदि शप्तुं न शक्तश्च न द्ण्डं कर्तुमीश्वरः ।  
सापराधे च पुरुषे धर्मो दण्डं करोति च ॥ 25 ॥  
सर्वं क्षमस्व हे मार्तगच्छ प्रियान्तिकम् ।  
मां च त्वत्स्वामिनोभक्तं नियोज्य कृष्टिकर्मणि ॥ 26 ॥  
इत्युक्त्वा तां पुरस्कृत्वा सार्ध देवैर्मुनीन्द्रकैः ।  
शीघ्रं जगाम वैकुण्ठं वैकुण्ठं स्तोतुमीश्वरः ॥ 27 ॥  
तत्र गत्वा जगत्रायं तुष्टाव कमलासनः ।  
चतुर्वक्त्रैश्चतुर्वक्त्रश्चतुर्वेदविदां गुरुम् ॥ 28 ॥  
ब्रह्मणः क्तवनं श्रुत्वा दृषट्वा लक्ष्मीं पुरः सराम् ।  
रुदतीं नम्रवदनामुवाच कमलापतिः ॥ 29 ॥  
श्रीभगवानुवाच  
सर्वं जानामि सर्वज्ञः सर्वात्मा सर्वपालकः ।  
सर्वशास्ता च सर्वादिकारणं कमलोद्भव ॥ 30 ॥  
भक्ते कलत्रे बन्धौ च सर्वत्र समता मम ।  
विशेषतोऽतिमद्भक्तः कलत्रात्पर एव च ॥ 31 ॥  
मद्भक्तौ तव पुतौ च द्वारपालौ दुरन्तकौ ।  
क्षम मामपराथं च तयोश्च भक्तिपूर्णयोः ॥ 32 ॥  
मद्भक्तिपूर्णो बलवान्दैत्यैभ्यो न बिभेति च ।  
रक्षितो मम चक्रेण भक्तिमाध्वीकदुर्मदः ॥ 33 ॥  
इत्युक्त्वा जगतां नायो लक्ष्मीं कृत्वा स्ववक्षसि ।  
समानीय द्वारणकं तमुवाचेदमेव च ॥ 34 ॥  
मा भैर्वत्स सुखं तिष्ठ भयं कि ते मयि स्थिते ।  
मद्भक्तानां च कः शास्ता गच्छ वत्साऽऽत्मनः पदम् ॥ 35 ॥  
इत्युक्तवा भगवांस्तत्र विरराम महामुने ।  
ययुर्देवाश्च स्वस्थातं प्रणम्य जगदीश्वरम् ॥ 36 ॥  
नारायणवचः श्रुत्वा द्वारापाल उवाच तम् ।  
पुलकाञ्चितसर्वाङ्गो भक्तिनम्रात्मकंधरः ॥ 37 ॥  
जय उवाच  
नाहं बिभेमि देवंश्च लक्ष्मीं सुनिगणांस्तथा ।  
त्वदीयचरणाम्भोजध्यानैकतानमानसः ॥ 38 ॥  
इति श्रीब्लह्मo महाo श्रीकृष्णजन्मखo नारदनाo उत्तo लक्षमी-  
वैराग्यमोचनं नाम सप्तपञ्चाशत्तमोऽध्यायः ॥ 57 ॥

अथाष्टपञ्चाशात्तमोऽध्यायः  
नारायण उवाच  
बभूव दर्पः पृथ्व्याश्च सर्पाधाराऽहमेव च ।  
पृथृद्वारा च तद्दर्पं जघान चैव तत्प्रभुः ॥ 1 ॥  
बभूव दर्पः साविञ्या वेदमाताऽहमेव च ।  
काले चकार तस्याश्च सपुत्राया अदर्शनम् ॥ 2 ॥  
बभूव दर्पं गङ्गया अहं निवणिदेति च ।  
जह्नुद्वारा च तद्दर्प जहार जगतां पतिः ॥ 3 ॥  
जहार मनसादर्प दुर्गाद्वारा पुरा मुने ।  
विरजोपगतं कृष्णं भर्त्सयामास कोपतः ॥ 4 ॥  
प्रविशन्तं रासगुहं गोपीभिर्विनिवारितम् ।  
दौवारिकाभिर्वेत्रैश्च ताडितं तं च दर्पतः ॥ 5 ॥  
सुदाम्ना निजभक्तेन राधा शप्ता बभूव ह ।  
देवेन सहसा ध्वस्ता गोलोकादागता धराम् ॥ 6 ॥  
वृषभानुस्त्रियां जाता कलावत्यां च नारद ।  
कृष्णस्तदनुरौधेन कंसभीतिच्छलेन च ॥ 7 ॥  
समागतो नन्दगेहं तेनाहं नन्दनन्दनः ।  
सुदाम्नः शापवीच्छैदपालनार्थ जगत्पतिः ॥ 8 ॥  
पुनर्जगाम मथुरामित्याह कमलोद्भवः ।  
अस्यापरमभिप्रायं को वा जनाति नारद ॥ 9 ॥  
कथं जातः समायाते सथुरायाश्च गोकुलम् ।  
इत्येवं कथितं सर्वमपरं श्रूयतामिति ॥ 10 ॥  
यथा जगाम मथुरां नन्दान्स नन्दनन्दनः ।  
शोकं नन्दो यशोदा च यथा संप्रप दैवतः ॥ 11 ॥  
यथा गोपाश्च गोप्यश्च गावो वृन्दावने वने ।  
वने वने का वन्यास्ते वन्या जानन्ति किंचन ॥ 12 ॥  
वनं रम्यं वन्यपदमपि त्यक्तवा वने वने ।  
श्मशाने वाऽश्मशाने वा बभ्राम भामिनी मुने ॥ 13 ॥  
ग्रमं त्यक्त्वा च बभ्रम चेतनाऽचेतना क्षणम् ।  
क्षणेन वर्जिता सा च प्रार्थयान्ती प्रतिक्षणम् ॥ 14 ॥  
क्षणं क्षणं सा श्वसिति चिन्तनं कुर्वती क्षणम् ।  
क्षणं विशन्ती तल्पे च क्षणम्त्थाय तिष्ठति ॥ 15 ॥  
इति श्रीब्रह्मo महाo श्रीकृष्णजन्मखo उत्तo नारदनाo  
अष्टप़ञ्चाशत्तमोऽध्यायः ॥ 58॥

अथैकोनषष्टितमोऽध्यायः  
नारायण उवाच  
इत्येवं कथितं सर्व सर्वेषां दर्पभञ्जनम् ।  
इन्द्रस्य दर्पभङ्गं च विस्तरेण निशामज ॥ 1 ॥  
इन्दो दर्पात्सभायां च रत्नसिंहासनाद्वरात् ।  
नोत्तस्यौ स्वगुरुं दृष्ट्वा ब्रह्मिष्ठं च बृहस्पतिम् ॥ 2 ॥  
गुरुर्जगामातिरुष्टः स्वापमाने समत्मरः ।  
तथापि कृपया धर्मे स्नेहाच्च न शशाप तम् ॥ 3 ॥  
विना शपेन तद्दर्वश्चूर्णीभूतो बभूव ह ।  
अन्यश्चेन्न शपेद्धर्मात्प्रेम्णा वा चातिकिल्विषम् ॥ 4 ॥  
त्थाऽपि तं च फलति धर्मस्तं हन्ति नारद ।  
यो यं हिंस्रं सापराधं शपेत्कोपेने धार्मिकः ॥ 5 ॥  
विनाशः सापराधस्य धर्मो नष्टश्च धर्मिणः ।  
तेनाधर्मेण शक्रस्य ब्रह्महत्या बभूव ह ॥ 6 ॥  
भीतस्त्यक्त्वा स्वराज्यं च प्रययौ सरोवरम् ।  
सरसः बद्मसूत्रे च निवासं च चकार सः ॥ 7 ॥  
गन्तुं न शक्ता हन्या च पुण्यं विष्णुसरोवरम् ।  
श्रेष्ठं भरतवर्षेच तपःस्थानं तपस्विनाम् ॥ 8 ॥  
तदेव पुष्करं तीर्थं प्रवदन्ति पुराविदः ।  
राज्यभ्रष्टं हरीं दृष्ट्वा हरिभक्तो नराधिपः ॥ 9 ॥  
बलाज्जहार तद्राज्यं नहुषो नाम धार्मिकः ।  
दृष्ट्वा शचीं वरारोहा मनपत्यां च सुन्दरीम् ॥ 10 ॥  
स्वर्गगङ्गं च गच्छन्तीं हृदयेन विदूयता ।  
नवयौवनसंपन्नां रत्नालंकारभूषिताम् ॥ 11 ॥  
सुकोमलं तां सुदतीं वदन्तीं च महासतीम् ।  
मूर्च्छां संप्राप राजान्द्रः कामेन यौवनेन च ॥  
उवाच तत्पुरः स्थित्वा सुविनीतश्च दासवत् ॥ 12 ॥  
नहुष उवाच  
थातुर्गतिर्विचित्राऽहोन बौध्या च सतामपि ॥ 13 ॥  
ईदृशी स्त्री भगाङ्गस्य लुब्धस्य परयोषिति ।  
ईदृशी सुन्दरी यस्य परभार्यासु तन्मनः ॥ 14 ॥  
अस्या अग्रे च का रम्भा कोर्वशी का तिलोत्तमा।  
का वा मेना घृताची वा रत्नमाला कलावती ॥ 15 ॥  
कालिका सुन्दरी भद्रावती चम्पावती तथा ।  
एदाश्चाप्सरसश्चान्याः कलां नार्हन्ति षोडशीम् ॥ 16 ॥  
इमां विहाय मूढोऽन्यां कथं गच्छति मन्दधीः ।  
अस्माकं योबितोऽस्याश्च चेटितुल्याश्च निश्चितम् ॥ 17 ॥  
मां भजस्व वरारोहे सुप्रीत भव किंकरम् ।  
यथा राधा च गोलोके कृष्णवक्षसि राजते ॥ 18 ॥  
वैकुण्ठोरसि वैकुण्ठे यथा लक्ष्मीः सरस्वती ।  
ब्रह्मलोके च ब्रह्माणी यथैव ब्रह्मवक्षसि ॥ 19 ॥  
यथा मूर्तिर्महासाध्वी धर्मवक्षःस्थलस्थिता ।  
पातालतललक्ष्मीर्वा यथैवाऽनन्तवक्षसि ॥ 20 ॥  
यथा पुष्टिर्गणेणे च देवसेना च कार्तिके ॥  
वरुणे वरुणानी च यथा स्वाहा हताशने ॥ 21 ॥  
यथारतिःकामदेवे यथा संज्ञा दिनेश्क्रे ।  
वायोःपत्नी यथा वायौ यथा चन्द्रे च रोहिणी ॥ 22 ॥  
यथाऽदितिर्देवमाता तव श्वश्रूश्च कश्यपे ।  
यथा हिमालये मेना पितृकन्या च मानसी ॥ 23 ॥  
लोपामुद्रा यथाऽगस्त्ये यथा तारा बृहस्पतौ ।  
कर्दमे देवहूतिश्च वसिष्ठेऽरुन्धती यथा ॥ 24 ॥  
मनौ च शतरुपेव दमयन्ती नले यथा ।  
तथा भव त्वं सौभाग्या मम वक्षसि सुन्दरि ॥ 25 ॥  
लीलया च सहस्रेन्द्राञ्छेतुं शक्तोऽहमीश्वरः ।  
नारी वाञ्छति जारं च स्वामिनो बलवत्तरम् ॥ 26 ॥  
सुमेरुगिरिकूटे च दुर्गमेति रहःस्यले ।  
अथवा मलये रम्ये रम्ये चन्दनवायुना ॥ 27 ॥  
विश्रम्भके सुरसने किंवा नन्दनकानने ।  
निकटे शतश्रृङ्गस्य पुष्पभद्रानदीतटे ॥ 28 ॥  
गोदावरीतीरनीरे समीपे शीतवायुना ।  
चम्पावतीनदीतीरे रम्ये चम्पककानने ॥ 29 ॥  
श्मशानेऽतिश्मशाने च रम्येऽतिनिर्जने वने ।  
शैले शैलेऽतिरहसि कंदरे कंदरे वने ॥ 30 ॥  
द्वीपे द्वीपे दुर्गदुर्गै नद्यां नद्यां नदे नदे ।  
समुद्रपुलिने रम्ये सर्वजन्तुविवर्जिते ॥ 31 ॥  
विदग्धाया विदग्धेन संगमो निर्जने सुखः ।  
पुष्पचन्दनशय्यायां पुष्पचन्दनचर्चिते ॥ 32 ॥  
मां गृहीत्वी कुरु रतिं पुष्पचन्दनचर्चितम् ।  
ब्रह्मणश्च वरैर्देवि जरामृत्युविवर्जितम् ॥ 33 ॥  
मां कुरुष्व पतिं भद्रे नित्यं सुस्थिरयौवनम् ।  
सुवेषं सुन्दरं धीरं कामशास्त्रविशारदम् ॥ 34 ॥  
शरत्पार्वणचन्द्रास्यं चन्द्रवंशसमुद्भवम् ।  
आगतामृर्वशीं मह्यां त्यक्तवन्तं च याचातीम् ॥ 35 ॥  
न मेस्पृहा परस्त्रीषु त्वां दृष्ट्वा लोलुपं मनः ।  
त्यक्ता मया स्वभायश्चि रत्नभूषणभूषिताः ॥ 36 ॥  
अथावा रक्षिताःसर्वा दासीः कृत्वा वहानने ।  
रत्नेन्द्रसारां मालां ते दास्यामि वरुणस्य च ॥ 37 ॥  
निर्जित्य वरुणं युद्धे ब्रह्मस्त्रेणातितेजसा ।  
वह्निशुद्धंवस्त्रयुगं जित्वा वह्निं सुदुर्बलम् ॥ 38 ॥  
दास्याम्यद्यैव ते देवि नियोज्यं मां नियोज्य ।  
मणीन्द्रसारनिर्माणमकानाकानकुण्डले ॥ 39 ॥  
दास्यामि देवान्निर्जित्य देवमातुश्च सुन्दरि ।  
करभूषणयुग्मं चात्यमूल्यरत्ननिर्मितम् ॥ 40॥  
दास्याम्यद्यैव रोहिण्याश्चन्द्रं जित्वाऽतिदुर्लमम् ।  
यक्ष्मग्रस्तमतिकृशं ममैव पूर्वपूरुषम् ॥ 41 ॥  
विना युद्धेन भीतो मां कृपया वा प्रदास्यति ।  
अमूल्यरत्ननिर्माणं क्तणन्मञ्जीरयुग्मकम् ॥ 42 ॥  
दास्याम्यद्यैव पार्वत्या भिक्षां कृत्वा महेश्वरम् ।  
आशुतोषं स्तुतिवशं भक्तेशं चे कृबामयम् ॥ 43 ॥  
सर्वसंपत्तिदातारं परं कल्पतरुं शुभे ।  
अमूल्यरत्ननिर्माणकेयूरयुगुलं प्रिये ॥ 44 ॥  
दास्यामि तेऽद्य गङ्गाया युद्धं कृत्वा सुदुर्लभम् ।  
बहुलीयुगुलं चारु सूर्यपत्न्या मनोहरम् ॥ 45 ॥  
सद्रत्नसारनिर्माणं दास्याम्यद्य सुशोभने ।  
अमूल्यरत्ननिर्माणं दर्पणां चातिनिर्मलम् ॥ 46 ॥  
दास्यामि ते कामपत्न्याः कामं जित्वा च लीलया ।  
क्रीडाकमलमम्लानं कमलायाश्च सुन्दरि ॥ 47 ॥  
भिक्षां कृत्वा च दास्यामि स्तुत्वा च कमलापतिम् ।  
अङ्गलीयकरत्नानि विश्वेषु दुर्लभानि च ॥ 48 ॥  
सावित्र्याश्च प्रदास्यामि कृत्वा च ब्रह्मणस्तपः ।  
स्वयं गीतं प्रगायन्तीं मूर्च्छनाश्रुतिसंयुताम् ॥ 49 ॥  
वाणीवीणां प्रदास्यामि कृत्वा नारायणव्रतम् ।  
रत्नपाशकसंधं च विश्वकर्मविनिर्मितम् ॥ 50॥  
कुबेरपत्न्या दास्यामि पादाङ्गुलिविभूषणम ।  
इत्येवमुक्त्वा नहुषः पपात तत्पदाम्बुजे ॥ 51 ॥  
उवाच तं शची त्रस्ता राजमार्गगतं नृपम् ।  
उत्थाप्य तं करे धूत्वा शुष्ककण्ठोष्ठतालुका ॥  
स्मारं स्मारं पदाम्भोजं महासाध्वी हरेर्गुरोः ॥ 52 ॥  
शच्युवाच  
शृणु वत्स महाराज हे तात भयभञ्जन ॥ 53 ॥  
भयत्राता च राजा च सर्वेषां पालकः पिता ।  
भ्रष्टश्रीश्च महेन्द्रोऽद्य त्वं च स्वर्गे नृपोऽधुना ॥ 54 ॥  
यो राजा स पिता पाता प्रजानामेव निश्चितम् ।  
गुरुपत्नी राजपत्नी देवपत्नी तथा वधूः ॥ 55 ॥  
पित्रोः स्वसा शिष्यपत्नी भृत्यपली च मातुली ।  
पितृपत्नी भ्रातृपत्नी श्वश्रूश्च भगिनी सुता ॥ 56 ॥  
गर्भधात्रीष्टदेवी च पुंसः षोडश मातरः ।  
त्वं नरो देवभार्याऽहं माता ते देवसंमता ॥ 57 ॥  
गच्छ वत्सादितिं रन्तुं यदि चेच्छसि मातरम् ।  
सर्वेषां निष्कृतिश्चास्तिन वत्स मातृगामिनाम् ॥ 58 ॥  
कुम्भीपाके ने पचन्ति यावद्वै ब्रह्मणो वयः ।  
ततो भवन्ति कृमयः कल्पाः स्पत भवन्ति ते ॥ 59 ॥  
ततश्च कुष्ठिनो म्लेच्छा भवन्ति सप्तजन्मसु ।  
नास्तयेव निष्कृतिस्तेषामित्याह कमलोद्भवः ॥ 60 ॥  
एवं विट्क्षत्त्रशूद्राणां ब्रह्मणीगमने नृप ।  
वैदेषु निष्कृतिर्नास्ति चेत्याङ्गिरसभाषितम् ॥ 61 ॥  
स्वर्गसंपत्तिभोगश्च सुखं संसारिणां ध्रुवम् ।  
मुमुक्षूणां च मोक्षण्च तपश्चैव तवस्विनाम् ॥ 62 ॥  
ब्राह्मणानां च ब्रह्मण्यं मुनीनां मौनमेव च ।  
वेदाभ्यासो वैदिकानां कवीनां काव्यवर्णनम् ॥ 63 ॥  
विष्णुदास्यं वैष्णवानां विष्णुभक्तिरसं परम् ।  
विष्णुभक्तिं विना नैव मुक्तिं वाञ्छन्ति वैष्णवाः ॥ 64 ॥  
मलाढचेषु च क्लेदेषु दुर्गन्धिनिलयेषु च ।  
साधूनां किं सुकं साधो स्त्रीणां योनिषु मां वद ॥ 65 ॥  
कुलप्रदीब राजेन्द्र राज्ञं मण्डलवर्तिनाम् ।  
लब्धं च भारते जन्म पुण्येन बहुजन्मनाम् ॥ 66 ॥  
पद्मानां चन्द्रवंश्यानां नृपाणां दीप्तिहेतवे ।  
त्वमाविरासीस्तेजस्वी ग्रूष्ममध्याह्नभास्करः ॥ 67 ॥  
सर्वेषामश्रमाणां च स्वधर्मश्च यशः परम् ।  
स्वधर्महीना नरके पतन्ति मूढयेतसः ॥ 68 ॥  
ब्राह्मणस्या स्वधर्मश्च त्रिसंध्यमर्चनं हरेः ।  
तत्पादोदकनैवेद्यभक्षणं च सुधाधिकम् ॥ 69 ॥  
अन्नं विष्ठा जलं मूत्रमनिवेद्य हरेर्नृप ।  
भवन्ति सूकराःसर्वे ब्राह्मणा यदिभुञ्जते ॥ 70 ॥  
आजीवं भुञ्जते विप्रा एकादश्यां न भुञ्जते ।  
कृष्णजन्मदिने चैव शिवरात्रौ सुनिश्चेतम् ॥ 71 ॥  
तथा रामनवभ्यां च यत्नतः पुण्यवासरे ।  
ब्राह्मणानां स्वधर्मश्च कथितो ब्रह्मणा नृप ॥ 72 ॥  
व्रतं पतिव्रतानां च पतिसेवा परं तपः ।  
यथा पुत्रः परपतिरेष धर्मश्च योषिताम् ॥ 73 ॥  
पालयन्ति यथा भूपाः प्रजाः पुत्रानिवौरसान् ।  
प्रजास्त्रियं च पश्यन्ति राजानो मातरं यथा ॥ 74 ॥  
यज्ञं कुर्वन्ति विष्णोश्च सेवनं देवविप्रयोः ।  
निवारणं च दुष्टानां शिष्टानां प्रतिपालनम् ॥ 75 ॥  
इति धर्मः क्षत्रियाणां कथितो ब्रह्मणा पुरा ।  
वाणिज्यं चैव वैश्यानां स्वधर्मो धर्मसंचयः ॥ 76 ॥  
शूद्राणां विप्रसेवा च परो धर्में विधीयते ।  
सर्वन्यासो हरौ भूव धर्मः संन्यासिनां ध्रुवम् ॥ 77 ॥  
रक्तैकवासा दण्डी च बिभर्ति मृत्कमण्डलुम् ।  
सर्वत्र समदर्शो च स्मरेन्नानायणं सदा ॥ 78 ॥  
करोति भ्रमणं नित्यं गेहे गेहे न तिष्ठति ।  
विद्यामन्त्रं च कस्मैचिन्न ददाति च लोभतः ॥ 79 ॥  
करोति नाऽऽश्रमं भिक्षुः करोति नान्यवासनाम् ।  
करोति नान्यसङ्गं च निर्मोह सङ्गवर्जितः ॥ 80 ॥  
न स्वादुभुङ्क्ते लोभाच्चा स्त्रीमुखं न हि पश्यति ।  
न वाञ्छितं भक्ष्यवस्तु याचते गुहिणां व्रती ॥ 81 ॥  
इति संन्यासिनां धर्म इत्याह कमलोद्भवः ।  
इति ते कथितं पुत्र गच्छ वत्स यथासुखम् ॥ 82 ॥  
इत्युक्त्वा च महेन्द्राणी विरराम च वर्त्मनि ।  
उवाच नहुषो राजा शचीं वक्रप्रकंधरः ॥ 83 ॥  
नहुष उवाच  
त्वया यत्कथितं देवी सर्व ततु विपर्ययम् ।  
यथार्थधर्मं वेदोक्तं निबोध कथायामि ते ॥ 84 ॥  
कर्मणां फलभोगश्च सर्वेषां सुरसुन्दरि ।  
नैव स्वर्गे न पाताले नान्यद्वीपे श्रुतौ श्रुतम् ॥ 85 ॥  
कृत्वा शुभाशुभं कर्म पुण्यक्षेत्रे च भारते ।  
अन्यत्र तत्फलं भुङ्क्ते कर्मी कर्मनिबन्धनात् ॥ 86 ॥  
हिमालयादासमुद्रं पुण्यक्षेत्रं च भारतम् ।  
श्रेष्ठं सर्वस्थलानां च मुनीनां च तपःस्थलम् ॥ 87 ॥  
तत्र लब्ध्वा जन्म जीवी वञ्चितो विष्णुमायया ।  
शश्वत्करोति विषयं विहाय सेवनं हरेः ॥ 88 ॥  
कृत्वा तत्र महत्पुण्यं स्वर्ग गच्छति पुण्यवान् ।  
गृहीत्वा सर्वकन्याश्च चिरं स्वर्गे प्रमोदते ॥ 89 ॥  
स्वर्गमागच्छति नरो विहाय मानवीं तनुम् ।  
स्वशरीरेणाऽऽगतोऽहं मत्पुण्यं पश्य सुन्दरि ॥ 90 ॥  
अनेकजन्मपुण्येन चाऽऽगतः स्वर्गमीप्सितम् ।  
ततः किं केन पुण्येन दर्शनं मे त्वया सह ॥ 91 ॥  
न हि कर्मस्थलमिदं स्वभोगस्थलमेव च ।  
सारं च सर्वभोगानां वरस्त्रीभोगमेव च ॥ 92 ॥  
भोगस्थले भोगवस्तु न हि त्यक्तुं प्रशस्यते ।  
भावानुरक्ता रसिका भोग्या त्वं भोगिनामिह ॥ 93 ॥  
द्रव्यमस्वामिकं भोग्यं सुखं त्यजति सन्दधीः ।  
अविरोधसुखत्यागी पशुरेव न संशयः ॥ 94 ॥  
गच्छ कान्ते गुहं गत्वा कुरु तल्पं मनोहरम् ।  
रमणीयं च रहसि वरं रतिकरं परम् ॥ 95 ॥  
त्यज द्वैधं च मनसो निश्चितं वरवर्णिरि ।  
वरानने मया सार्धं मोदस्व वरमन्दिरे ॥ 96 ॥  
अमूल्यरत्नमालां च मणिराजविराजिताम् ।  
भिक्षां कृत्वा च दास्यामि लक्ष्मीवक्षसि शोभिताम् ॥ 97 ॥  
मणिं चानन्तशिरसः सर्वेषामतिदुर्लभम् ।  
दुष्प्राप्यं त्रिषुलोकेषु तुभ्यं दास्यामि सुन्दरि ॥ 98 ॥  
मणिरत्नं कौस्तुभं च यो नारायणवक्षसि ।  
भिक्षां कृत्वा तु दास्यामि कृत्वा नारायणव्रतम् ॥ 99 ॥  
चन्द्रशेखरमौलेश्च यदर्धं चन्द्रभूषणम् ।  
जरामृत्युव्याधिहरं शक्तं क्रीडाकरं वरम् ॥ 100 ॥  
अतीव विश्वदुष्प्राप्यं विश्ववन्द्यं च सुन्दरम् ।  
विश्वनाथव्रतं कृत्वा तुभ्यं दास्यामि निश्चितम् ॥ 101 ॥  
दास्यामि ते श्रीसूर्यस्य मणिश्रेष्ठं स्यमन्तकम् ।  
भक्त्या सूर्यव्रतं कृत्वा त्रिषु लोकेषु दुर्लभम् ॥ 102 ॥  
अष्टौ भारान्सुवर्णं च यश्च नित्यं प्रसूयते ।  
जरासृत्युहरं चव परं क्रीडाकरं प्रिये ॥ 103 ॥  
अमूल्यरत्ननिर्माणं पात्ररत्नं मनोहरम् ।  
संततं मधृपूर्णं च दास्यामि मदनस्य च ॥ 104 ॥  
अमूल्यरत्ननिर्माणं सुर्यतुल्यं च तेजसा ।  
नानचित्रविचित्राढ्यं निर्माणमीश्वरेच्छया ॥ 105 ॥  
निर्मलं मण्डलाकारं सणिराजविराजितम् ।  
हस्तलक्षपरिमितं चतुरस्रं च सुन्दरि ॥ 106 ॥  
पद्मापद्मासनं श्रेष्ठं प्रेष्ठं तस्या सुदुर्लभम् ।  
ध्रुवं तुम्यं प्रदास्यामि कृत्वा पद्मालयाव्रतम् ॥ 107 ॥  
इत्येवमुक्त्वा नहुषः कृत्वा वर्त्मनिरौधनम् ।  
पुनः पपात चरणे महेन्द्राण्या मुहुर्मुहुः ॥ 108 ॥  
नृपस्य वचनं श्रुत्वा शुष्ककण्ठौष्ठतालुका ।  
तमुवाच महेन्द्राणी स्मारं स्मारं गुरुं हरिम् ॥ 109 ॥  
शच्युवाच  
अचेतनस्य मूढस्य कार्याकार्यमजानतः ।  
श्रोष्याम्यद्य कतिविधां कथां कामातुरस्य च ॥ 110 ॥  
मधुमत्तः सुरासत्तः काममत्तो दिचेतनः ।  
मृत्युं न गणचेत्कामी कामेन हृतमानसः ॥ 111 ॥  
त्यज मामध हे मत्त मातृतुल्यां रजक्वलाम् ।  
ऋतोः प्रथामो दिवसो ह्यद्य हे नृप मे ध्रुवम् ॥ 112 ॥  
प्रथमे दिवसे स्त्री च चाण्डाली सा रजस्वला ।  
द्वितीये दिवसे म्लेच्छा तृतीये रजकी तथा ॥ 113 ॥  
शुद्धा भर्तुश्चतुर्येऽह्नि न शुद्धा दैवपै ययौः ।  
असच्छूद्रासमा सा च तद्दिने च परं प्रति ॥ 114 ॥  
प्रथमे दिवसे कान्तां यो हि गच्छेद्रजस्वलाम् ।  
ब्रह्महत्याचतुर्थाशं लभते नात्र संशयः ॥ 115 ॥  
स पुमान्न रि कर्मार्हों दैवे पित्र्ये च कर्मणि ।  
अधमः स च सर्वेषां निन्दितश्च यशस्करः ॥ 116 ॥  
द्वितीये दिवसे नारीं यो व्रजेच्च रजस्वलाम् ।  
कामतः परिपूर्णाञ्च गोहत्यां लभते ध्रुवम् ॥ 117 ॥  
आजीवनं नाधिकारी पितृविप्रसुरार्चने ।  
अमनुष्योऽयशस्यः स्यादित्याङ्गिरसभाषितम् ॥ 118 ॥  
दृतीये दिवसे जायां यो हि गच्छेद्रजस्वलाम् ।  
स मूढो भ्रूणहत्यां च लभते नात्र संशयाः ॥ 119 ॥  
पूर्ववत्पतितः सोऽपि न चार्हः सर्वकर्मसु ।  
असच्छूद्रा चतुर्थेऽह्नि न गच्छेत्तां विचक्षणः ॥  
यदि मां मातरं मूढ ग्रहीष्यसि बलेन च ॥ 120 ॥  
ऋतावतीते दिवसे गमनं च करिष्यसि ।  
शच्याश्च वचनं श्रुत्वा प्रहस्य नहुषस्तया ॥ 121 ॥  
उवाच मधुरं शान्तः शक्रकान्तां च सुव्रताम् ।  
देवपत्नी सदा शुद्धा तन्न्यूनं मानवं प्रति ॥ 122 ॥  
शयने भोजने देवी नाशुद्धा मानवं प्रति ।  
रजस्वलायाः संभोगे कर्मक्षेत्रे च भारते ॥ 123 ॥  
त्वयोक्तं च भवेत्पा पं नात्र दु (स्व)र्गे च सुन्दरि ।  
कर्मक्षेत्रेऽपि तत्कर्म यद्वेदोक्तं शुभाशुभम् ॥ 124 ॥  
न भवेद्वैष्णवानां च ज्वलतां ब्रह्मतेजसा ।  
यथा प्रदीप्ते वह्नौ च शुष्काणि च तृणानि च ॥ 125 ॥  
भवन्ति भस्मीभूतानि तथा पापानि वैष्णपे ।  
वह्निसूर्यब्राह्मणेभ्यस्तेज?यान्वैष्णपः सदा ॥ 126 ॥  
रक्षितो विष्णुचक्रेण स्वतन्त्रो मत्तकुंजरः ।  
न विचारो न भोगश्च पैष्मवानां स्वकर्मणाम् ॥ 127 ॥  
निखितं साम्नि कौथुम्यां कुरु प्रश्नं बृहस्पतीम् ।  
अस्मांश्च सर्वे जानन्ति चन्द्रवंश्यांश्च वैष्णवान् ॥ 128 ॥  
देवमन्यं न सेवन्ते चन्द्रवंश्या हरिं विना ।  
सद्वंशप्रभवो यो हि ब्रह्मणः क्षत्रियोऽथवा ॥ 129 ॥  
विष्णुमन्त्रं न गृण्हाति वञ्चितो देवमायया ।  
को वा मन्त्रश्च के देवा न हि शास्ता यमो मम ॥ 130 ॥  
सर्वाञ्छास्तुं समर्थोऽहं ब्रह्मविष्णुशिवान्विना ।  
शय्यां कृरु गुहं गत्वा शीघ्रं यास्यामि ते गृहम् ॥ 131 ॥  
ऋतुपापं मयि भवेत्तव किं गच्छ शोभने ।  
इत्युक्त्वा नहुषो राजा प्रफुल्लवदनेक्षणः ॥ 132 ॥  
रत्नयानं समारुह्य ययौ नन्दनकाननम् ।  
न ययौ सा शची गेहं प्रजगाम गुरोर्गृहम् ॥ 133 ॥  
गत्व कूशासनस्यं च ददर्श च बृहस्पतिम् ।  
तारासेवितपादाब्जं ज्वलन्तं ब्रह्मतेजसा ॥ 134 ॥  
जपमालाकरं शश्वज्जपन्तं कृष्णमीप्सितम् ।  
परमं परमानन्दं परमात्मानमीश्वरम् ॥ 135 ॥  
निर्गुणं च निरीहं च स्वतन्त्रं प्रकृतेः परम् ।  
स्वेच्छामयं परं ब्रह्म भक्तानुग्रहविग्रहम् ॥ 136 ॥  
तमानन्दाश्रुनेत्रं च ननाम शिनका भुवि ।  
रुदती साश्रुनेत्रा का मज्जन्ती भक्तिसागरे ॥ 137 ॥  
शोकार्णवे निमज्जन्ती हृदयेन विदूयता ।  
तुष्टाव भीता स्वगुरुं ब्रह्मिष्ठं च कृपानिधिम् ॥ 138 ॥  
शच्युवाच  
रक्ष रक्ष महाभाग मां भीतां शरणागताम् ।  
त्वमीश्वरः स्वदासीं च निमग्नां शोकसागरे ॥ 139 ॥  
अनीश्वरश्चेश्वरो वा बरवान्वा सुदुर्बलः ।  
स्वशिष्यभार्यां पुत्रांश्च शासितुं च सदा क्षमः ॥ 140 ॥  
दूरीभूतः स्वराज्याच्च स्वशिष्यश्च कृतस्त्वया ।  
शान्तिर्बभूव दोषस्य चाधुनाऽनुग्रहं कुरु ॥ 141 ॥  
अनाथां सर्वशून्यां मां शुन्यां ताममरावतीम् ।  
संपच्छून्यमाश्रमं मे पश्य रक्ष कृणानिधे ॥ 142 ॥  
दस्युग्रस्तां च मां रक्ष देशं किंकरमानय ।  
दत्तवा चरणरेणूंस्तं शुभाशीर्वचनं कुरु ॥ 143 ॥  
सर्वेषां च सुरुणां च जन्मदाता परो गुरुः ।  
पितुः शतगुणा माता पूज्या वन्द्या गरीयसी ॥ 144 ॥  
विद्यादाता मन्त्रदाता ज्ञानदो हरिभक्तिदः ।  
पूज्यो वन्द्यश्च सेव्यश्च मातुः शतगुणो गुरुः ॥ 145 ॥  
मन्त्राद्युद्गिरणेनैव गुरुरित्युच्यते बुधैः ।  
अन्यो वन्द्यो गुरुरयमन्यश्चारोपितो गुरुः ॥ 146 ॥  
अज्ञानतिमिरान्धस्य ज्ञानाञ्जनशलाकया ।  
चक्षुरुन्मीलितं येन तस्मै श्रीगुरवे नमः ॥ 147 ॥  
अदीक्षितस्य मूर्खस्य निष्कृतिर्नास्ति नि श्चितम् ।  
सर्वकर्मस्वनर्हस्य नरके तत्पशोः स्थितिः ॥ 148 ॥  
जन्मदाताऽन्नदाता च माताऽन्ये गुरवास्तथा ।  
पारं कर्तुं न शक्तास्ते घोरसंसारसागरे ॥ 149 ॥  
विद्यामन्त्रज्ञानदाता निपुणः पारकर्मणि ।  
स शक्तः शिष्यमुद्धर्तुमीश्वरश्चेश्वरात्परः ॥ 150 ॥  
गुरुर्विष्णुर्गुरुर्ब्रह्मा गुरुर्देवो महेश्वरः ।  
गुरुर्धर्मो गुरुः शेषः सर्वात्मा निर्गुणो गुरुः ॥ 151 ॥  
सर्वतीर्थाश्रयश्चैव कर्वदेवाश्रयो गुरुः ।  
सर्ववेदस्वरुपश्च गुरुरूपी हरिः स्वयम् ॥ 152 ॥  
अभीष्टदेवे रुष्टे च गुरुःशक्तो हि रक्षितुम् ।  
गुरौ रुष्टेऽभीष्टदेवो न हि शक्तश्च रक्षितुम् ॥ 153 ॥  
सर्वे ग्रहाश्च यं रुष्टा यं रुष्टा देवब्राह्मणाः ।  
त्वमेव रुष्टो भवसि गुरुरेव हि देवताः ॥ 154 ॥  
न गुरोश्च प्रियश्चाऽऽत्मा न गुरोश्च प्रियः सुतः ।  
धनं प्रियं च न गुरोर्न च भार्या प्रिया तथा ॥ 155 ॥  
न गुरोश्च प्रियो धर्मो न गुरोश्च प्रियं तपः ।  
न गुरोश्च प्रियं सत्यं न पुण्यं च गुरोः परम् ॥ 156 ॥  
गुरोः परो न शास्ता च न हि बन्धुर्गुरोः परः ।  
देवो राजा च शास्ता च शिष्याणां च सदा गुरुः ॥ 157 ॥  
यावच्छक्तो दातुमन्नं तावच्छास्ता तदन्नदः ।  
गुरुः शास्ता च शिष्याणां प्रतिजन्मनि जन्मनि ॥ 158 ॥  
मन्त्रो विद्या गुरुर्देवः पूर्वलब्धो यथा पतिः ।  
प्रतिजन्मनि बन्धेन सर्वेषामुपरि स्थितः ॥ 159 ॥  
पिता गुरुश्च वन्द्यश्च यत्र जन्मनि जन्मदः ।  
गुरवोऽन्ये तथा माता गुरुश्च प्रतिजन्मनि ॥ 160 ॥  
विप्राणां त्वं वरिष्ठश्च गरिष्ठश्च तपस्तिनाम् ।  
ब्रह्मिष्ठौ ब्रह्मविद्ब्रह्मविद्ब्रह्मन् धर्मिष्ठः सर्वधर्मिणाम् ॥ 161 ॥  
तुष्टो भव मुनिश्रेष्ठ मां च शक्रं च संप्रतम् ।  
त्वयि तुष्टे सदा तुष्टा भवन्ति ग्रहदेवताः ॥ 162 ॥  
इत्युक्त्वा का शची ब्रह्मन्पुनरुच्चौ रुरोद ह ।  
दृष्ट्वा तद्रोदनं तारा रुरोदोच्चैर्मुहुर्मुहुः ॥ 163 ॥  
पपात चरणे तारा रुरोद च पुनः पुनः ।  
अपराधं क्षमेत्युक्त्वा गुरुस्तुष्टोऽप्युवाच ताम् ॥ 164 ॥  
गुरुरुवाच  
उत्तिष्ठ तारे शच्याश्च सर्व भद्रं भविष्यति ।  
सद्यः प्राप्स्यति भर्तारं महेन्द्रं च मदाशिषा ॥ 165 ॥  
इत्युक्त्वा स गुरुस्तत्र विरराम च नारद ।  
पपात चरणे तारा पुनरेव रुरोद च ॥ 166 ॥  
गुहीत्वा च शचीं तारा संस्थाप्य च स्ववक्षकि ।  
बोधयामास विविधमाध्यात्मिकमनुत्तमम् ॥ 167 ॥  
शचीकृतं गुरुस्तोत्रं पूजाकाले च यः पठेत् ।  
गुरुश्चाभीष्टदेवश्च संतुष्टः प्रतिजन्मनि ॥ 168 ॥  
ग्रहदेवद्विजास्तं च परितुष्टाश्च संततम् ।  
राजानो बान्धवाश्चैव संतुष्टाः सर्वतः सदा ॥ 169 ॥  
गुरुभक्तिं विष्णुभक्तिं वाञ्छितं लभते ध्रुवम् ।  
सदा हर्षो भवेत्तस्य न च शोकः कदाचन ॥ 170 ॥  
पुत्रार्थो लभते पुत्रं भार्यार्थो लभते प्रियम् ।  
सुस्वरुपां गुणवतीं सतीं पुत्रवतीं ध्रुवम् ॥ 171 ॥  
रोगार्तों मुच्यते रोगाद्बद्धो मुच्योत बन्धनात् ।  
अस्पष्टकीर्तिः सुयशा मूर्खोभवति पण्डितः ॥ 172 ॥  
कदाचिद्बन्धुविच्छेदो न भवेत्तस्य निश्चितम् ।  
नित्यं तद्वर्धते धर्मों विपुलं निर्मलं यशः ॥ 173 ॥  
लभते परमैश्वर्यं पुत्रपौत्रधनान्वितम् ।  
इह सर्वसुखं भुक्त्वा प्राप्यते श्रीहरेः पदम् ॥ 174 ॥  
न भवेत्तत्पुनर्जन्म हरिदास्यं लभेद्ध्रुवम् ।  
विष्णुभक्तिनमाब्धौ च निमग्नश्च भवेद्‌ध्रुवम् ॥ 175 ॥  
शाश्वत्पिबति शान्तिश्च विष्णुभक्तिरसामृतम् ।  
जन्ममृत्युजराव्याधिशोकसंतापनाशनम् ॥ 176 ॥  
इति श्रीब्रह्मo महाo श्रीकृष्णजन्मखo उत्तo नारदनाo महेन्द्रदर्पभङ्गप्रकरणे  
शचीशोकापनोदने शचीकृतगुरुस्तोत्रकथनं नामैकोनषष्टितमोऽध्यायः ॥ 59 ॥

अथ षष्टितमोऽध्यायः  
नारायण उवाच  
शाचोस्तोत्रं समाकर्ण्य परितुष्टो बृहस्पतिः ।  
उवाच मधुरं शान्तः कान्तामिन्द्रस्य नारद ॥ 1 ॥  
बृहस्पतिरुवाच  
त्यज वत्से भयं सर्व भयं किं ते मयि स्थिते ।  
यथा कचस्य पत्नी मे तथा त्वमपि शोभने ॥ 2 ॥  
यथा पुत्रश्तथा शिष्यो न भेदः पुत्रशिष्ययोः ।  
तर्पणे पितृदाने च पालने परितोषणो ॥ 3 ॥  
यथाऽग्निदाता पुत्रश्च तथा शिष्यश्च निश्चितम् ।  
इतीदं कण्वशाखायामुवाच कमलोद्भवः ॥ 4 ॥  
पिता माता गुरुर्भार्या शिशुश्चानाथबान्धवाः ।  
एते पुंसां नित्यपोष्या इत्याह कमलोद्भवः ॥ 5 ॥  
यश्चैतांश्च न पुष्णाति भस्मान्तं तस्य सूतकम् ।  
दैवे पित्र्‌ये न कर्मार्हः मोऽपीत्याह महेश्वरः ॥ 6 ॥  
कुरुते नरबुर्द्धि च मातरं पितरं गुरुम् ।  
अयशस्तस्य सर्वत्र विध्न एव पदे पदे ॥ 7 ॥  
संपन्मत्तो यः करोति स्वगुरोश्च पराभवम् ।  
अचिनात्सर्वनाशाश्च भवेत्तस्य सुनिश्चितम् ॥ 8 ॥  
मां च दृष्टवा सभामध्ये नोत्तसथौ पाकशासनः ।  
तत्फलं भुज्यते साक्षात्सद्यः पश्य च सांप्रतम् ॥ 9 ॥  
अहं करोमि मोक्षं च तव रक्षां सुनिश्चितम् ।  
शासितुं रक्षितुं शक्तः स एव सुरुच्यते ॥ 10 ॥  
न पश्यति सतीत्वं च हृच्छुद्धायाश्च योषितः ।  
यन्मानसे विकल्पश्च तस्य धर्मश्च नश्यति ॥ 11 ॥  
भविष्यति प्रभावस्ते दुर्गायाश्च समः सति ।  
लक्ष्मीसमा प्रतिष्ठा च यशस्तद्यशसा समम् ॥ 12 ॥  
सौभाग्यं राधिकातुल्यं तत्समं प्रेमभर्तरि ।  
तत्तुल्यं गौरवं मान्यं प्रीतिः प्राधान्यमीश्वरे ॥ 13 ॥  
रोहिण्याश्च समापेक्षा पूज्या च भारतीसमा ।  
शुद्धा निरुपमा शश्वत्सावित्रीसदृशी सदा ॥ 14 ॥  
एतस्मिन्नन्तरे तत्र आगतो नहृषाच्चरः ।  
उवाच वचनं भीतो वाक्पतेर्गोंचरे ततः ॥ 15 ॥  
दूत उवाच  
उत्तिष्ठ देवि शीघ्रं त्वं गच्छस्व नहुषं प्रति ।  
क्रीडां कर्तु च रहसि रम्ये नन्दनकानने ॥ 16 ॥  
दूतस्य वचनं श्रुतवा तमुवाच बृहस्पतिः ।  
कम्पितावयवः कोपाद्रक्तपङ्कजलोचनः ॥ 17 ॥  
गुरुरुवाच  
नहुषं वद गत्वा त्वं शचीं चे द्भोक्तुमिच्छसि ।  
अपूर्व यानमारुह्य निशायामागमिष्यसि ॥ 18 ॥  
सप्तर्षीणां च स्कन्धे च दत्वा स्वशिविकां शुभाम् ।  
तामारुह्य सुवेषश्च गमनं कर्तुमर्हसि ॥ 19 ॥  
वाक्पतेर्वचनं श्रुत्वा गत्वोवाच नृपं तदा ।  
दूतस्य वचनं श्रुत्वा प्रहस्योवाच किंकरम् ॥ 20 ॥  
गच्छ गच्छ त्वरन्‌ गच्छ सप्तर्षीञ्छीघ्रमानय ।  
उपायं च करिष्यामि तैः सार्धं साप्रतं चर ॥ 21 ॥  
नृपस्य वचनं श्रुत्वा गत्वा दूतस्तदन्तिसम् ।  
उवाच सर्वांस्तत्रैव यथोक्तं नहुषेण च ॥ 22 ॥  
दूतस्य वचनं श्रुत्वा ययुः सप्तर्षयो मुदा ।  
राजा दृष्ट्वा च तान्सर्वान्ननामोवाच सादरम् ॥ 23 ॥  
नहुष उवाच  
यूयं च ब्रह्मणः पुत्रा ज्वलन्तो ब्रह्मतेजसा ।  
ब्रह्मणः मदृशाः सर्वे सततं भक्तवत्सलाः ॥ 24 ॥  
नारायणपराः शश्वच्छुद्धसत्तवस्वरूपिणः ।  
मोहमात्सर्यहीनाश्च दर्पाहंकारवर्जिताः ॥ 25 ॥  
नारायणसमाः सर्वे तेजसा यशसा सदा ।  
गुणेन कृपया प्रेम्णा वरदानेन निश्चितम् ॥ 26 ॥  
इत्युक्तवा प्रणतो राजा तुष्टाव च रुरोद च ।  
दृष्टवा ते कातरं भूपमूचुः परहितैषिणः ॥ 27 ॥  
ऋषय ऊचुः  
वरं पृणीष्व हे वत्स यत्ते मनसि वाञ्छितम् ।  
सर्वं दातुं वयं शक्ता नासार्ध्य नश्च किंचन ॥ 28 ॥  
इन्द्रत्वं वा मनुत्वं वा चिरायुर्वा ततः परम् ।  
सप्तद्धीपेश्वरत्वं चाप्यतीव सुचिरं सुखम् ॥ 29 ॥  
अथापि सर्वसिद्धित्वं सर्वैश्वर्य सुदुर्लभम् ।  
मुक्तिं वा हरिभक्तिं वा तपसा या सुदुर्लभा ॥ 30 ॥  
किमीप्सितं ते हे वत्स ब्रूहि नः सांप्रतं मुदा ।  
सर्व तुम्यं प्रदायैव यास्यामस्तपसे मुदा ॥ 31 ॥  
युगलक्षसमं यच्च क्षणं कृष्णार्चनं विना ।  
तद्दिनं दुर्दिनं यत्तद्‌ध्यानसेवनवर्जितम् ॥ 32 ॥  
विना तत्सेवनं यो हि विषयान्यं च वाञ्छति ।  
विषमत्ति प्रणाशाय विहायामृतमीप्सितम् ॥ 33 ॥  
ब्रह्मा शिवश्च धर्मश्च विष्णुश्चापि महान्विराट् ।  
गणेशश्च दिनेशश्च शषेश्च सनकादयः ॥ 34 ॥  
एते यच्चरणम्भोजं ध्यायन्तेऽहर्निशं मुदा ।  
जन्ममृत्युजराव्याधिहरं तन्निरता वयम् ॥ 35 ॥  
तेषां च वचनं श्रृत्वा तानुवाच नृपेश्वरः ।  
स लज्जितो नम्रवक्त्र मायामोहितमानसः ॥ 36 ॥  
नहष उवाच  
सर्व दातुं समर्थाश्च यूयं च भक्तवत्सलाः ।  
अधुना देहि (दत्त) मे तूर्णं शचीदानमभीप्सितम् ॥ 37 ॥  
सप्तर्षिवाहनं कान्तं शचीच्छति महासती ।  
एतदेव मम वरं निष्पन्नं कुरुताचिनम् ॥ 38 ॥  
नहुषस्य वचः श्रुत्वा मुनयश्च परस्परम् ।  
मत्युच्चैर्जहसुः सर्वे कौतुकेन च नारद ॥ 39 ॥  
राजानं मोहितं मत्वा वेष्टितं विष्णुमायया ।  
चक्रुः प्रतिज्ञां तं वोढुं कृपया दीनवत्सलाः ॥ 40 ॥  
चक्रुः स्कनधे तच्छिविकां मुक्तामाणिक्यभूषिताम् ।  
राजा ययौ सुवेषश्च रत्नभूषणभूषितः ॥ 41 ॥  
दृष्ट्‌वा चातिविलम्बं च भर्त्सयामास तान्नृपः ।  
क्रुधा शाशाप दुर्वासाश्चाग्रगामी च वर्त्मनि ॥ 42 ॥  
महानजगनरो भूत्वा पत वै मूढमानस ।  
दर्शनाद्धर्मपुत्रस्य तव मोक्षो भविष्यति ॥ 43 ॥  
रत्नयानेन वैकुण्ठं गत्वा वैकुण्ठसेवनम् ।  
करिष्यसि महाराज न कर्म निष्फलं भवेत्‌ ॥ 44 ॥  
इत्युक्त्वा प्रययुः सर्वे प्रहस्य मुनिसत्तमाः ।  
राजा पपात तच्छापात्सर्पों भूत्वा महामुने ॥ 45 ॥  
शची चगाम त्तच्छ्रृत्वा गुरुं नत्वाऽमरावतीम् ।  
ययौ बृहस्पतिः शीघ्रं यत्रेन्द्रः पद्मतन्तुषु ॥ 46 ॥  
गत्वा सनोवराम्याशमाजुहाव सुरेश्वरम् ।  
अतिप्रसन्नवदनः कृपया च कृपानिधिः ॥ 47 ॥  
बृहस्पतिरुवाच  
अयिवत्सत्वमागाच्छ भयं किं ते मयि स्थिते ।  
त्यज भीतिमिहागच्छ गुरुस्तेहं बृहस्पतिः ॥ 48 ॥  
स्वगुरोश्च स्वरं श्रुत्वा महेन्द्रो हृष्टमानसः ।  
रूपं विहाय सूक्ष्मं च स्वरूपेण समाययौ ॥ 49 ॥  
पपात दण्डवन्मूर्ध्ना भक्त्या चरणयोर्गुरोः ।  
तं रुदन्तं महाभीतं मुदोरसि चकार सः ॥ 50 ॥  
कारयित्वा सोमयागं प्रगयश्चित्ताथंमेव च ।  
रत्नसिंहासने रम्ये वासयामास तं गुरुः ॥ 51 ॥  
प्रददौ परमैश्वर्य पूर्वस्माच्च चतुर्गुणम् ।  
आगत्य सर्वदेवाश्च चकुः सेवां मुदाऽन्विता ॥ 53 ॥  
इत्येवं कथितं वत्स महेन्द्रदर्पभञ्जनम् ।  
शचीसतीत्वरक्षा च किं भूयः श्रोतुमिच्छसि ॥ 54 ॥  
नारद उवाच  
सोमयागविधानं च ब्रूहि मां मुनिसत्तम ।  
कथं तं कारयामास गुरुश्च किं फलं परम् ॥ 55 ॥  
नारायण उवाच  
ब्रह्महत्याप्रशमनं सोमयागफलं मुने ।  
वर्ष सोमलतापानं यजमानः करोति च ॥ 56 ॥  
वर्षमेकं फलं भुङक्ते वर्षमेकं जलं मुदा ।  
त्रैवार्षिकं व्रतमिदं सर्वपापप्रणाशनम् ॥ 57 ॥  
यस्य त्रैवाषिकं धान्यं निहितं भूतवृद्धये ।  
अधिकं वाऽपि विद्येत स सोमं पातुमर्हति ॥ 58 ॥  
महाराजश्च देपो वा यागं कर्तुमलं मुने ।  
न सर्वमाध्यो यज्ञोऽयं बह्वन्नो बहुदक्षिणः ॥ 59 ॥  
इति श्रीब्रह्मo महाo श्रीकृष्णजन्मखo उत्तo नारदनाo शक्रदर्पभङ्गप्रकरणे  
शक्रमोक्षकथनं नाम षष्टितमोऽध्यायः ॥ 60 ॥

अथैकषष्टि,मोऽध्यायः  
नारायण उवाच  
इति ते कथितं किंचिदिन्द्रस्य दर्पभञ्जनम् ।  
अपरं श्रूयतां ब्रह्मन्सावधानं निगूढकम् ॥ 1 ॥  
समुद्रमथनं कृत्वा पीत्वाऽमृतरसं पुरा ।  
निर्जित्य दैत्यसंघांश्च बहुदर्पो बभूव ह ॥ 2 ॥  
तदा कृष्णो बलिद्वारा शक्रदर्प बभञ्ज ह ।  
भ्रष्टश्रियो बभूवुस्ते देवा इन्द्रपुरोगमाः ॥ 3 ॥  
तदा बृहस्पतेः स्तौत्राददितेश्च व्रतेन ते ।  
जातश्च स्वांशकलयाऽप्यदित्यां वामनो विभुः ॥ 4 ॥  
याच्ञां कृत्वा बलिं राज्यं कृपया च कृपानिधिः ।  
तस्मै ददौ महेन्द्राय देवेम्यश्चापि संपदम् ॥ 5 ॥  
बभूव शक्रदर्पश्च पुनः कल्पान्तने पुरा ।  
विभुर्दुवसिसो द्वारा जहार तच्छ्रियं मुने ॥ 6 ॥  
पुनर्ददौ च कृपया कृपालुर्भक्तवत्सलः ।  
पुनः श्रीदुर्मदः सोऽपि जहार गौतमप्रियाम् ॥ 7 ॥  
तदा गौतमशापेन भमाङ्गश्च बभूव सः ।  
संप्राप यातनामिन्द्रः स्वाङ्गवेदनया पुरा ॥ 8 ॥  
उच्चैस्तं जहसुर्दृष्ट्‌वा ऋषयो मनवस्तदा ।  
देवाश्च लज्जिताः सर्वे मृततुल्यो बृहस्पतिः ॥ 9 ॥  
तदा सहस्रवर्ष च तपस्तप्त्वा रवेः पुरा ।  
रवेर्वरेण शक्रः स सहस्राक्षो बभूव ह ॥ 10 ॥  
कलङ्करूपमिन्द्रस्य तच्चक्षुर्निकरं परम् ।  
यथा चनद्रे कलङ्कश्च तानकाहरणादभूत् ॥ 11 ॥  
नारद उवाच  
ब्रह्मन् केन प्रगारेण जहार गौतमप्रियाम् ।  
महासतीसमहल्यां च पूज्यां भुवनपादनीम् ॥ 12 ॥  
शुद्धाशायां महाभागां निर्मलां कमलाकलाम् ।  
एतद्वेदितुमिच्छामि वद वेदविदां वर ॥ 13 ॥  
नारायण उवाच  
पुष्करे तीर्थयात्रायां सूर्यपर्वणि नारद ।  
तत्राऽऽगतामहल्यां च ददर्श पाकशासनः ॥ 14 ॥  
सुस्मितां सुदर्ती शान्तां पीनक्षोणिपयोधराम् ।  
म्रर्च्छामवाप चेन्द्रश्च दृष्टिमात्रेण तत्त्क्षणात् ॥ 15 ॥  
अथापरदिने तां च दृष्ट्वा सन्दाकिनी तटे ।  
एकाकिनीं सुस्मिसां च स्नातीं नग्नां सलज्जिताम् ॥ 16 ॥  
दृष्ट्वा श्रोणिं स्तनयुगमतीव विपुलं हरिः ।  
मूर्च्छमवाप कामार्तो जहार चेतनां पुनः ॥ 17 ॥  
क्षणेन चेतनां प्राप्य गत्वा कामी तदन्तिकम् ।  
उवाच श्लक्ष्णया वाचा विनयेन पतिव्रताम् ॥ 18 ॥  
महेन्द्र उवाच  
अहो गुणमहो रूपमहो किं वा नवं वयः ।  
अहो किं वा मुखश्रीस्ते शरच्चन्द्रं विनिन्दती ॥ 19 ॥  
अहोकटाक्षं कुटिलं पुंसां चित्तविकर्षणम् ।  
किमहो लोचनं पद्मप्रभामोचनमीप्सितम् ॥ 20 ॥  
गमनं रमणीयं च गचखञ्जनभञ्जनम् ।  
अहो वाक्यं सुमधुरं पीयूषादपि दुर्लभम् ॥ 21 ॥  
किमहो विपुलश्रोणी कामाधारा मनोहरा ।  
कामदा कामुकायैव मुनिमानसमोहिनी ॥ 22 ॥  
अतीव कठिना पीना रम्भास्च म्भविडम्बिता ।  
अहो नितम्बयुगुलं वर्तुलं चन्द्रबिम्बवत् ॥ 23 ॥  
श्रीयुक्तं श्रीफलयुगतुल्यं ते स्तनयुग्मकम् ।  
अत्युन्नतं सुकठिनं त्रैलोक्यचित्तमोहनम् ॥ 24 ॥  
अहो किं वा तपस्तेपे गौतमश्च तपोधनः ।  
संप्राप यत्फलेनैव सुदतीं सुन्दरीं वराम् ॥ 25 ॥  
निषेव्य प्रकृतिं दुर्गा विष्णुमायां सनातनीम्‌ ।  
लक्ष्मीं च लक्ष्मीसदृशीमीदृशीं प्राप पद्मिनीम् ॥ 26 ॥  
सुकोमलां सुवदनां ललनां नलिनाननाम् ।  
शुद्धां च सुदतीं श्यामां न्यग्रोधदलमध्यमाम् ॥ 27 ॥  
त्वत्पालनं च जानामिकामशास्त्रविचक्षणः ।  
कामो वा कामुकश्चन्द्र किं त्वा जानाति गौतमः ॥ 28 ॥?  
मां प्रशंसन्ति नित्यं ते कामशास्त्रविचक्षणाः ।  
उर्वश्याद्यश्चाप्सरसो मां प्रशंसन्ति संततम् ॥ 29 ॥  
दासिं कृत्वा च दास्यामि शचीं तुम्यं वरानने ।  
त्रैलोक्यलक्ष्मी विपुलां गृहण त्यज गौतमम् ॥ 30 ॥  
अनभिज्ञं कामशास्त्रे दुर्बलं च तपस्विनम् ।  
अव्यवाहार्य निष्कामं नारायणपरायणम् ॥ 31 ॥  
अविदग्धो विधाता च योजयामाम योऽक्षमम् ।  
ईदृशीं कामुकीं रम्यां ददाति च तपस्विने ॥ 32 ॥  
इत्युक्त्वा कामुकः शक्रः पपात चरणे मृदा ।  
तमुवाच महासध्वी वेदोक्तं च यथौचितम् ॥ 33 ॥  
अहल्योवाच  
अभाग्याद्‌ब्रह्मणश्चापि मरीचेश्च तपस्विनः ।  
अभाग्यात्कश्यपस्यापि त्वं पुत्रः पापमानसः ॥ 34 ॥  
किं तज्जपेन तपसा मौनेन च व्रतेन च ।  
सुरार्चनेन तीर्थेन स्त्रीभिर्यस्य मनोहृतम् ॥ 35 ॥  
स्त्रीरूपं निर्मितं सृष्टौ मोहाय कामिनां मनः ।  
अन्यथा न भवेत्सृष्टिः स्रष्टा तेने पुराऽऽज्ञया ॥ 36 ॥  
सर्व मायाकरण्डश्च धर्ममार्गार्गलं नृणाम् ।  
व्यवधानं च तपसां दोषाणामाश्रयं परम् ॥ 37 ॥  
कर्मबन्धनिबद्धानां निगडं कठिनं स्मृतम् ।  
प्रदीपरूपं कीटानां मीनानां बडिशं यथा ॥ 38 ॥  
विषकृम्भं दुग्धमुखमारम्भे मधुनोपमम् ।  
परिणामे दुःखबीजं सोपानं नरकस्य च ॥ 39 ॥  
ऋषयः सनकाद्याश्च नोद्वाहं चक्रुरीप्सित्म् ।  
परस्त्रीषु मनो येषां तेषां सर्व च निष्फलम् ॥ 40 ॥  
परस्त्रीसेवनं शक्र इहैवात्ययशस्कनम् ।  
परत्र नरकं घोरं ददाति कामुकाय च ॥ 41 ॥  
इत्युक्तवा च महासाध्वी विहाय तं च कामुकम् ।  
प्रययौ स्वगृहं तूर्ण गृहिणी गौतमस्य च ॥ 42 ॥  
तत्सर्व कथयामास गौतमाय तपस्विने ।  
तस्थौ प्रहस्य स मुनिर्महन्द्रं च विनिन्द्य च ॥ 43 ॥  
एकदा गौतमः शीघ्रं जगाम शंकरालयम् ।  
शक्रो गौतमरूपेण तां संभोगं चकार सः ॥ 44 ॥  
सर्व ज्ञात्वा च सर्वज्ञः मन्दिरद्वारमाययौ ।  
निर्गच्छन्तं महेन्दं च ददर्श मुनिपुंगवः ॥ 45 ॥  
नग्नामहल्यां रहसि पीनश्रोणिपयोधराम् ।  
मुनिः शशाप शकं च भगाङ्गश्च भवेति च ॥ 46 ॥  
कोपाच्छशाप पत्नीं च रुदतीं भयविह्वलाम् ।  
त्वं च पाषाणरूपा च महारण्ये भवेति च ॥ 47 ॥  
ययौ च स्वगृहं शक्रो लज्जैकतानमानसः ।  
उवाच मधुरं भीता स्वामिनं शोककर्शिता ॥ 48 ॥  
अहल्योवाच  
मां च दासीं च निर्दोषां कथं त्यजसिधार्मिक ।  
त्वं च वेदविदां श्रेष्ठो विचारं कुरु धर्मतः ॥ 49 ॥  
गौतम उवाच  
त्वां जानामि मनःशुद्धां सुव्रतां च पतिव्रताम् ।  
त्यक्ष्यामि च तथाऽपि त्वां परवीर्यं च बिभ्रतीम् ॥ 50 ॥  
परभोग्या च या कान्ता साऽशुद्धा सर्वकर्मसु ।  
तां योगच्छेन्महामूढो नरकं तस्य कल्पकम् ॥ 51 ॥  
अन्नं विष्ठा जलं मूत्रं परभोग्याश्च (या)निश्चितम् ।  
उपस्पृशेन्न तस्याश्च हन्ति पुप्यं पुराकृतम् ॥ 52 ॥  
अनिच्छया च श्रृङ्गाने स्त्री जारेण न दुष्यति ।  
दुष्टा स्त्री निश्चितं साध्वी स्वेच्छाश्रृङ्गारकर्मणि ॥ 53 ॥  
त्वं शक्रं स्वामिनं मत्वा सुखं भुक्त्वा रतिं गृहे ।  
पश्चाद्बभूव ते ज्ञानं मां दृष्ट्वा च निशामय ॥ 54 ॥  
गच्छ गच्छ महारण्यं भव पाषाणरूपिणी ।  
रामपादाङ्गुलिस्पर्शात्सद्यः पूता भपिष्यसि ॥ 55 ॥  
मां संप्राप्स्यसि तत्पुण्यात्पुनरेवाऽऽगमिष्यसि ।  
गच्छ कान्ते महारण्यमित्युक्त्वा तपसे ययौ ॥ 56 ॥  
इत्येवं कथितं सर्व महेन्द्रदर्पभञ्जनम् ।  
पुनः संप्राप लक्ष्मीं च विभोश्च कृपया मुने ॥ 57 ॥  
इति श्रीब्रह्मo महाo श्रीकृष्णजन्मख o उत्तo नारदनाo  
एकषष्टितमोऽध्यायः ॥ 61 ॥

अथ द्विषष्टितमोऽध्यायः  
नारद उवाच  
ब्रह्मन् केन प्रकारेण रामो दाशरथिः स्वयम् ।  
चकार मोक्षणं कुत्र युगे गौतमयोषितः ॥ 1 ॥  
रामावतारं सुखदं समासेन मनोहरम् ।  
कथायस्व महाभाग श्रोतुं कौतूहलं मम ॥ 2 ॥  
नारायण उवाच  
ब्रह्मणा प्रार्थितो विष्णुर्जातो दशरथात्स्वयम् ।  
कौसल्यायां च भगवांस्त्रेतायां च मृदाऽन्वितः ॥ 3 ॥  
कैकेय्यां भरतश्चैव रामतुल्यो गुणेन च ।  
लक्ष्मणश्चापि शत्रुघ्नः सुमित्रायां गुणार्णवः ॥ 4 ॥  
पिश्वामित्रप्रेषितश्च श्रीरामश्च सलक्ष्मणः ।  
प्रययौ मिथिलां रम्यां सीताग्रहणहेतवे ॥ 5 ॥  
दृष्ट्वा पाषाणारूपा च रामो वर्त्मनि कामिनीम् ।  
विश्वामित्रं च पप्रच्छ कारणं जगदीश्वरः ॥ 6 ॥  
रामस्य वचनं श्रुत्वा विश्वामित्रो महातपाः ।  
उवाच तत्र धर्मिष्ठो रहस्यं सर्वमेव च ॥ 7 ॥  
कारणं तन्मुखाच्छ्रृत्वा रामो भुवनपावनः ।  
पस्पर्श पादाङ्गुलिना सा बभूव च पद्मिनी ॥ 8 ॥  
सा राममाशिषं कृत्वा प्रययौ भर्तृ मन्दिरम् ।  
शुभाशिषं ददौ तस्मै भार्या संप्राप्य गौतमः ॥ 9 ॥  
रामश्च मिथिलां गत्वा धनुर्भङ्गं शिवस्या च ।  
चकार पाणिग्रहणं सीतायाश्चैव नारद ॥ 10 ॥  
कृत्वा विवाहं राजेन्द्रो भृगुदर्प निहत्य च ।  
णयोध्यां प्रययौ रम्यां क्रीडाकौतुकमङ्गलैः ॥ 11 ॥  
राजा पुत्रं नृपं कर्तुमिषेय कृतसादरम् ।  
सप्ततीर्थोदकं तूर्णमानीय मुनिपुंगवान् ॥ 12 ॥  
कृताधिवासं श्रीरामं सर्व मङ्गलसंयुतम् ।  
दृष्ट्वा भरतमाता च कैकेयी शोकविह्वला ॥ 13 ॥  
वरयामास राजानं पूर्वमङ्गीकृतं वरम् ।  
रामस्य वनवासं च राजत्वं भरतस्य च ॥ 14 ॥  
वरं दातुं महाराजो नेयेष प्रेममोहितः ।  
धर्मसत्यभयेनैवोवाच रामो नृपं सुधी। ॥ 15 ॥  
श्रीराम उवाच  
तडागशतदानेन यत्पुण्यं लभते नरः ।  
ततोऽधिकं च लभते वापीदानेन निश्चितम् ॥ 16 ॥  
दशवापीप्रदानेन यत्पुण्यं लभते नरः ।  
ततोऽधिकं च लभते पुण्यं कन्याप्रदानतः ॥ 17 ॥  
दशकन्याप्रदानेन यत्पुण्यं लभते नरः ।  
ततोऽधिकं च लभते यज्ञैकेन नराधिप ॥ 18 ॥  
शतयज्ञेन यत्पुण्यं लभते पुण्यकृज्जनः ।  
ततोऽधिकं च लभते पुत्रास्यदर्शनेन च ॥ 19 ॥  
दर्शने शतपुत्राणां यत्पुण्यं लभते नरः ।  
तत्पुण्यं लभते नूनं पुण्यवान्सत्यबालनात् ॥ 20 ॥  
न हि सत्यात्परो धर्मो नानृतात्पातकं परम् ।  
न हि गह्घासमं तीर्यं म देवः केशवात्परः ॥ 21 ॥  
नास्ति धर्मात्परो बन्धुर्नास्ति धर्मात्परं धनम् ।  
धर्मात्प्रियः परः को वा स्पधर्मं रक्ष यत्नतः ॥ 22 ॥  
स्वधर्मे रक्षिते तात शश्वत्सर्वत्र मङ्गलम् ।  
यशस्यं सुप्रतिष्ठा च प्रतापः पूजनं परम् ॥ 23 ॥  
यतुर्दशाब्दं धर्मेण त्यक्त्वा गृहसुखं म्रमन् ।  
वनवासं करिष्यामि सत्यस्य पालनाय ते ॥ 24 ॥  
कृत्वा सत्यं च शपथमिच्छयाऽनिच्छयाऽथवा ।  
न कृर्यात्पालनं यो हि भस्मान्तं तस्य सूतकम् ॥ 25 ॥  
कुम्भीपाके स पचति यावच्चन्द्रदिवाकरौ ।  
ततो मूको भवेत्कुषठी मानवः सप्तजन्मसु ॥ 26 ॥  
इत्योवमुक्त्वा श्रीरामो विधाय कल्कलं जटाम् ।  
प्रययौ च महारण्ये सीतया लक्ष्मणेन च ॥ 27 ॥  
पुत्रशोकान्महाराजास्तत्याज स्वतनुं मुने ।  
पालनाय पितुः सत्यं रामो बभ्रामकानन ॥ 28 ॥  
कालान्तरे महारण्ये भगिनी रावणस्य च ।  
भ्रमन्ती कानने घोरे भर्त्रा सार्धं सुगौतुकात् ॥ 29 ॥  
ददर्श रामं कुलटा कामार्ता राक्षसी तदा ।  
पुलकाञ्चितसर्वाङ्गी सूर्च्छमाप स्मरेण च ॥ 30 ॥  
श्रीरामनिकटं गत्वा सस्मितोवाच कामुकी ।  
शस्वधौवनसंयुक्ताऽतिप्रौढा कामदुर्मदा ॥ 31 ॥  
शूर्पणखोवाच  
हेराम हे धनश्याम रूपधाम सुणान्वित ।  
मायानुरक्तां वनितां मां गृहाण सुनिर्जने ॥ 32 ॥  
श्रुत्वा शूर्पणखावाक्यं धर्मं संस्मृत्य धार्मिकः ।  
उवाच सधुरें वाक्यं शावभीतश्च नारद ॥ 33 ॥  
श्रीराम उवाच  
अम्बमातः सभार्योऽहमभार्यं गच्छ मेऽनुजम् ।  
दुःखं प्रियोऽन्यां प्रभजेदितरं च सुखालयम् ॥ 34 ॥  
रामस्य वचनं श्रुत्वा प्रययौ लक्ष्मणं मुदा ।  
ददर्श लक्षमणं शान्तं कान्तं च लक्षणान्वितम् ॥ 35 ॥  
मां भजस्व महाभागेत्युवाच च पुनः पुनः ।  
लक्ष्मणास्तद्वचः श्रुत्वा तामुवाच कुतूहलात् ॥ 36 ॥  
लक्ष्मण उवाच  
विहाय रामं सर्वेशं हे मूढे दासमिच्छसि ।  
सीतादासी च मत्पत्नी सीतादासोऽहमेव च ॥ 37 ॥  
भव सीतासपत्नी त्वं गच्छ रामं मदीश्वरम् ।  
तव पुत्रो भविष्यामि सीतायाश्चयथा सति ॥ 38 ॥  
लक्ष्मणास्य वचः श्रुत्वा कामेन हृतमानसा ।  
उवाच लक्ष्मणं मूढा शुष्ककण्ठेष्ठतालुका ॥ 39 ॥  
शूर्पणखोवाच  
यदी त्यजसि मां मूढ कामात्स्वयमुपस्थिताम् ।  
युवयोश्च विपत्तिश्च भविष्य ति न संशयः ॥ 40 ॥  
ब्रह्मा च मोहिनीं त्यक्तवा विश्वेऽपूज्ये बभूव सः ।  
रम्भाशापेन दक्षश्च छागमस्तो बभूव सः ॥ 41 ॥  
स्वर्वैद्यश्चोर्वशीशापाद्यज्ञभागविवर्जितः ।  
रूपहीनः कृबेरश्च मेनाशापेन लक्ष्मण ॥ 42 ॥  
कामो घृताचीशापेन बभूव भस्मसाच्छिवात् ।  
बलिर्मदालसाशापाद्भ्रष्टराज्यो बभूव ह ॥ 43 ॥  
शापेन मिक्षकेश्याश्च हृतभार्यो बृहस्पतिः ।  
मम शापात्तथा रामो हृतभार्यो भविष्यति ॥ 44 ॥  
कामातुरां यौवनस्थां भार्या स्वयमुपस्थिताम् ।  
न त्यजेद्धर्मभीतश्च श्रुतं माध्यंदिने पुरा ॥ 45 ॥  
इह त्यक्त्वा पिबद्ग्रस्तः परत्र नरकं व्रजेत् ।  
श्रुत्वा शूर्पणखावाक्यमर्धयन्द्रेण लक्ष्मणः ॥ 46 ॥  
चिच्छेद नासिकां तस्याः क्षुरधारेण लीलया ।  
तस्या भ्राता च युयुधे बलवान्खरदूषणः ॥ 47 ॥  
ससैन्यो लक्ष्मणास्त्रेण स जगाम यमालयम् ।  
चतुर्दशसहस्रं च राक्षसान्खरदूषणम् ॥ 48 ॥  
मृतान्दृष्ट्वा शूर्पणखा भर्त्सयामास रावणम् ।  
सर्वं निवेदनं कृत्वा जगाम पुष्करं तदा ॥ 49 ॥  
ब्रह्मणश्च वरं प्राप कृत्वा च दुष्करं तपः ।  
उवाच तादृशीं दृष्ट्वा निराहारां तपस्विनीम् ॥ 50 ॥  
सर्वज्ञस्तन्मनो मत्वा कृपासिन्धुश्च नारद ॥ 51 ॥  
ब्रह्मोवाच  
अप्राप्य रामं दृष्प्रापं करोषि दुष्करं तपः ।  
जितेन्द्रियाणां प्रवरं लक्ष्मणं धर्मलक्षणम् ॥ 52 ॥  
ब्रह्मविष्णुशिवादीनामीश्वरं प्रकृतेः परम् ।  
जन्मान्तरे च भर्तारं प्राप्स्यसि त्वं वरानने ॥ 53 ॥  
इत्येवमुक्त्वा ब्रह्म च जगाम स्वालयं मुदा ।  
देहं तत्याज सा वह्नो सा च कुब्जा बभूव ह ॥ 54 ॥  
अथ शूर्पणखा वाक्यात्कोपात्कम्पितविग्रहः ।  
जहार मायया सीतां मायावी राक्षसेश्वरः ॥ 55 ॥  
सीतां न दृष्ट्वा रामश्च मूर्च्छां प्राप चिरं मुने ।  
चेतनां कारयामास भ्राता चऽऽध्यात्मिकेन च ॥ 56 ॥  
ततो बभ्राम गहनं शैलं च कंदरं नदम् ।  
अहर्निशं च शोकार्तो मुनीनामाश्रमं मुने ॥ 57 ॥  
चिरमन्वेषणं कृत्वा न दृष्ट्वा जानकीं विभुः ।  
चकार मित्रतां रामः सुग्रीवेण स्वयं प्रभुः ॥ 58 ॥  
निहत्य वालिनं बाणैर्ददौ राज्यं च लीलया ।  
सुग्रीवाय च मित्राय स्वीकारपालनाय वै ॥ 59 ॥  
दूतान्प्रस्थापयामास सर्वत्र वानरेश्वाः ।  
तस्थौ सुग्रीवभवने श्रीरामश्च सलक्ष्मणः ॥ 60 ॥  
हनूमते वरं दत्तवा रम्यं रत्नाङ्गुलीयकम् ।  
सीतायै शुभसंदेशं प्राणधारणकारणम् ॥ 61 ॥  
तं च प्रस्थापयामास दक्षिणां दिशमुत्तमाम् ।  
सुप्रीत्याऽऽलिङ्गनं दत्त्वा पादरेणून्सुदुर्लभान् ॥ 62 ॥  
हनुमान्पययौ लङ्कां सीतान्वेषणहेतवे ।  
रामादधीतसंदेशो ययौ रुद्रकलोद्भवः ॥ 63 ॥  
अशोककानने सीतां ददर्श शोककर्शिताम् ।  
निराहारामतिकृशां कुह्वां चन्द्रकलामिव ॥ 64 ॥  
सततं राम रामेति जपन्तीं भक्तिबूर्वकम् ।  
बिभ्रतीं च जटाभारं तप्तकाञ्चनसंनिभाम् ॥ 65 ॥  
ध्यायमानां पदाब्जं च श्रीरामस्य दिपानिशम् ।  
शुद्धाशयां सुशीलां च सुव्रतां च पतिव्रताम् ॥ 66 ॥  
महालक्ष्मीलक्ष्मयुक्तां प्रज्वलन्तीं स्वतेजसा ।  
पुण्यदां सर्वतीर्थानां दृष्ट्वा भुवनपावतीम् ॥ 67 ॥  
प्रणम्य मातरं दृष्ट्वा रुदतीं वायुनन्दनः ।  
रत्नाङ्गुलीयं रामस्य ददौ तस्यै मुदाऽन्वितः ॥ 68 ॥  
रुरोद धर्मी तां दृष्ट्वा धृत्वा तच्चरणाम्बुजम् ।  
उवाच रामसंदेशं सीताजीवनरक्षणम् ॥ 69 ॥  
हनुमानुवाच  
पारेसमुद्रं श्रीरामः संनद्धश्च सलक्ष्मणः ।  
बभूव राममित्रं च सुग्रीवो बलवान्कपिः ॥ 70 ॥  
रामश्च वालिनं हत्वा राज्यं निष्कण्टकं ददौ ।  
सुग्रीवाय च मित्राय तद्भार्यं वालिना हृताम् ॥ 71 ॥  
सुग्रीवश्च तवोद्धारं स्वीचकार च धर्मतः ।  
वानराश्च ययुः सर्वे तवान्वेषणकारणात् ॥ 72 ॥  
प्राप्य मङ्गलवार्तां च मत्तो राजीवलोचनः ।  
गम्भीरं सागरं बद्‌ध्वा सोऽचिरेणाऽऽगमिष्यति ॥ 73 ॥  
निहत्य रावणं पापं सपुत्रं च सबान्धवम् ।  
करिष्यत्यचिरेणैव हे मातस्तव मोक्षणम् ॥ 74 ॥  
अद्य रत्नमयीं लङ्कां निःशङ्कस्त्वतप्रसादतः ।  
भस्मीभूतां करिष्यामि मातः पश्य च सस्मितम् ॥ 75 ॥  
मर्कटीडिम्भतुल्यां च लङ्कां पश्यामि सुव्रते ।  
मूत्रतुल्यं समुद्रं च शरावमिव भूतलम् ॥ 76 ॥  
पिपीलिकासंघमिव ससैन्यं रावणं तथा ।  
संहर्तुं च समर्थोंऽहं मुहूर्तार्धेन लीलया ॥ 77 ॥  
रामप्रतिज्ञारक्षार्थं न हनिष्यामि सांप्रतम् ।  
स्वस्था भव महाभागे त्यज भीतिं मदीश्वरि ॥ 78 ॥  
पानरस्य वचः श्रुत्वा रुरोदोच्चैर्मुहुर्मुहुः ।  
उवाच वचनं भीता रामपतिव्रता ॥ 79 ॥  
सीतोवाच  
अये जीवति मे रामो मच्छोकार्णवदारुणात् ॥ 80 ॥  
अपि मे कुशली नाथः कौसल्यानन्दनः प्रभु ।  
कीदृशश्च कृशाङ्गश्च जानकीजीवनोऽधुना ॥ 81 ॥  
किमाहारश्च किं भुङ्क्ते मम प्रणाधिकः प्रियः ।  
अपि पारे समुद्रस्य सत्यं सीतापतिः स्वयम् ॥ 82 ॥  
अपि सत्यं क संनद्धो न शोकेन हतः प्रभुः ।  
अपि स्मरति मां पापां स्वामिनो दुःखरूपिणीम् ॥ 83 ॥  
मदर्थे कति दुःखं वा संप्राप स मदीश्वरः ।  
हारो नाऽऽरोर्पितः कण्ठे पुरा व्यवहितो रतौ ॥ 84 ॥  
अधुनैवाऽऽवयोर्मध्ये समुद्रः शतयोजनः ।  
अपि द्रक्ष्यामि तं रामं करुणासागरं प्रभुम् ॥ 85 ॥  
कान्तं शान्तं नितान्तं च धर्मिष्ठं धर्मकर्मणि ।  
अपि सेवां करिष्यामि पादपद्मे पुनः प्रभोः ॥ 86 ॥  
पतिसेवाविहीनाया मूढाया जीवनं दृथा ।  
अपि मे धर्मपुत्रश्च सत्यं जीवति लक्ष्मणः ॥ 87 ॥  
मच्छोकसागरे मग्नो भग्नदर्पो मया विना ।  
वीराणां प्रवरो धर्मी देवकल्पश्च देवरः ॥ 88 ॥  
अपि सत्यं ससंन्नद्धो सत्प्रभोरनुजः सदा ।  
अपि द्रक्ष्‌यामि सत्यं तं लक्ष्मणं धर्मलक्षणम् ॥  
प्राणानामधिकं प्रेम्णा धन्यं पुण्यस्वरूपिणम् ॥ 89 ॥  
इत्येवं वचनं श्रुत्वा दत्त्वा प्रत्युत्तरं शुभम् ।  
भस्मीभूतां च तां लङ्कां चकार लीलया मुने ॥ 90 ॥  
पुनः प्रबोधं तस्यै च दत्तवा वायुसुतः कपिः ।  
प्रययौ लीलया वेगाद्यत्र राजीवलोचनः ॥ 91 ॥  
सर्वं तत्कथायामास वृत्तान्तं मातुरेव च ।  
सीतामङ्गलवृत्तान्तं श्रुत्वा रामो रुरोद च ॥ 92 ॥  
रुतोदोच्चैर्लक्ष्मणश्च सुग्रीवश्चापि नारद ।  
वानरा रुरुदुः सर्वे सहबलपराक्रमाः ॥ 93 ॥  
निबध्य सेतुं लङ्कां च प्रययौ रघुनन्दनः ।  
ससैन्यः सानुजः शीघ्रं संनद्धश्चापि नारद ॥ 94 ॥  
निहत्य रावणं रामो रणं कृत्वा सबान्धवम् ।  
चकार मोक्षणं ब्रह्मन् सितायश्च शुभेक्षणे ॥ 95 ॥  
कृत्वा पुष्पकयानेन सीतां सत्यपरायणाम् ।  
अयोध्यां प्रययौ शीघ्रं क्रीडाकौतुकमङ्गलैः ॥ 96 ॥  
क्रीडां चकार भगवान् सीतां कृत्वा च वक्षसि ।  
विजहौ विरहज्वालां सीता रामश्च तत्क्षणम् ॥ 97 ॥  
सप्तद्वीपेश्वरो रामो बभूव पृथिवीतले ।  
बभूव निखिला पृथ्वी आधिव्याधिविवर्जिता ॥ 98 ॥  
बभूवतू रामपुत्रौ धार्मिकौ च कुशीलवौ ।  
तयोश्च पुत्रैः पौत्रेश्च सूर्यवंशोद्भवा नृपाः ॥ 99 ॥  
इति ते कथितं वत्स श्रीरामचरितं शुभम् ।  
सुखदं मोक्षदं सारं पारपोतं भवार्णवे ॥ 100 ॥  
इति श्रीब्रह्मo महाo श्रीकृष्णजन्मखo उत्तo नारदनाo श्रीरामाचरितं  
नाम द्विषष्टितमोऽध्यायः ॥ 62 ॥

अथ त्रिषष्टितमोध्यायः  
नारायण उवाच  
अथ कंसो विचिन्त्यैवं दृष्ट्वा दुःस्वप्नमेव च ।  
समुद्विग्नो महाभीतो निराहारो निरुत्सुकः ॥ 1 ॥  
पुत्रं मित्रं बन्धुगणं बान्धवं च पुरोहितम् ।  
समानीय सभामध्ये तानुवाच सुदुःखितः ॥ 2 ॥  
कंस उवाच  
मया दृष्टो निशीथे यो दुःस्वप्नो हि भयप्रदः ।  
निबोधत बुधाः सर्वे बान्धवाश्च पुरोहिताः ॥ 3 ॥  
बिभ्रती रक्तपुष्पाणां मालां सा रक्तचन्दनम् ।  
रक्ताम्बनं खड्‌गतीक्ष्णं खर्परं च भयंकरम् ॥ 4 ॥  
प्रकृत्याट्टाट्टहासं च लोलजिह्वा भयंकरी ।  
अतीव वृद्धा कृष्णाङ्गी नगरे मम नृत्यति ॥ 5 ॥  
मुक्तकेशी छिन्ननासा कृष्णा कृष्णाम्बारप्रिया ।  
विधवा सा महाशूद्री मामालिङ्गितुमिच्छति ॥ 6 ॥  
मलिनं चैलखण्डं च बिभ्रती रूक्षमूर्धजान् ।  
दधती चूर्णतिलकं कपोलै मम वक्षसि ॥ 7 ॥  
कृष्णवर्णानि पक्वानि च्छिन्नभिन्नानि सत्यक ।  
पतन्ति कृत्वा शब्दांश्च शश्वत्तालफलानि च ॥ 8 ॥  
कुचैलो विकृताकारो म्लेच्छो हि रूक्षमूर्धजः ।  
ददाति मह्यं भूषायां छिन्नभिन्नकपर्दकान् ॥ 9 ॥  
महारुष्टा च दिव्या स्त्री पतिपुत्रवती सती ।  
बभञ्ज पूर्णकुम्भं च साऽभिशप्य पुनः पुनः ॥ 10 ॥  
अम्लानामोंडूमालां च रक्तचन्दनचर्चिताम् ।  
ददाति मङ्यं विप्रश्च महारुष्टोऽतिशप्य च ॥ 11 ॥  
क्षणमङ्गारवृष्टिश्च भस्मवृष्टिः क्षणं क्षणम् ।  
क्षणं क्षणं रक्तवृष्टिर्भवेच्च नगरे मम ॥ 12 ॥  
वानरं वायसं श्वानं भल्लूकं सूकरं खरम् ।  
पश्यामि विकटाकारं शब्दं कुर्वन्तमुल्बणम् ॥ 13 ॥  
पश्यामि शुष्ककाष्ठानां राशिमम्लानकज्जलम् ।  
अरुणोदयवेलायां कपींश्चिन्ननखानि च ॥ 14 ॥  
पीतवस्त्रपरिधाना शुक्लचन्दनचर्चिता ।  
बिभ्रती मालतीमालां रत्नभूषणभूषिता ॥ 15 ॥  
क्रीडाकमलहस्ता सा सिन्दूरबिन्दुशोभिता ।  
कृत्वाऽभिशापं मां रुषटा याति मन्मन्दिरात्सती ॥ 16 ॥  
पाशहस्तांश्च पुरुषान्मुक्तकेशान्भयंकरान् ।  
अतिरूक्षांश्च पश्यामि विशातो नगरं मम ॥ 17 ॥  
नग्ननारी सुक्तकेशी नृत्यन्ती च गृहे गृहे ।  
अतीव विकृताकारां पश्यामि सस्मितां सदा ॥ 18 ॥  
छिन्ननासा च विधवा महाशूद्री दिगम्बरा ।  
सा तैलाभ्यङ्गितं मां च करोत्यतिभयंकरी ॥ 19 ॥  
निर्वाणाङ्गारयुक्ताश्च भस्मबूर्णा दिगम्बरा ।  
अतिप्रभातसमये चित्राः पश्यामि सस्मिताः ॥ 20 ॥  
पश्यामि च विवाहं च नृत्यगीतमनोहरम् ।  
रक्तवस्त्रपरीधानान्पुरिषान्रक्तमीर्धजान् ॥ 21 ॥  
रक्तं वमन्तं पुरुषं नृत्यन्तं नग्नमुल्बणम् ।  
धावन्तं च शयानं च पश्यामि सस्मितं सदा ॥ 22 ॥  
राहुग्रस्तं च गगने मण्डलं चन्द्रसूर्ययौः ।  
एककालेच पश्यामि सर्वग्रासं च बान्धवाः ॥ 23 ॥  
उल्कापातं धूमकेतुं भूकम्पं राष्ट्रविप्लवम् ।  
झञ्झावातं महोत्पातं पश्यामि च पुरोहित ॥ 24 ॥  
वायुना घूर्णमानांश्च च्छिन्नस्कन्धान्महीरुहान् ।  
पतितान्पर्वताश्चैव पश्यामि पृथिवीतले ॥ 25 ॥  
पुरुषं छिन्नशिरसं रृत्यन्तं नग्नमुच्छ्रितम् ।  
मुण्डमालाकरं घोरं पश्यामि च गृहे गृहे ॥ 26 ॥  
दग्थं सर्वाश्रमं भक्मपूर्णमङ्गारसंकुलम् ।  
हाहाकारं च कुर्वन्तं सर्वं पश्यामि सर्वतः ॥ 27 ॥  
इत्येवमुक्त्वा राजा स विरराम सभातले ।  
दृषद्‌वा (श्रृत्वा) स्वप्तं बान्धवाश्च न तमुक्त्वानिशश्वसुः ॥ 28 ॥  
जहार चेतनां सद्यः सत्यकश्च पुरोहितः ।  
मत्वा विनाशं कंसस्य यजमानस्य नारद ॥ 29 ॥  
रुरोद नारीवर्गश्च पिता माता च शोकतः ।  
मेने विनाशकालं च सद्यः स्वयमुपस्थितम् ॥ 30 ॥  
इति श्रीब्रह्मo महाo श्रीकृष्णजन्मखo उत्तo नारदनाo कंसदुःखप्न-  
कथनं नाम त्रिषष्टितमोऽध्यायः ॥ 63 ॥

अथ चतुःषष्टितमोऽध्यायः  
नारायण उवाच  
सर्व कृत्वा परामर्शं सत्यकश्च पुरोहितः ।  
बुद्धिमाञ्छुक्रशिष्यश्च तमुवाच हितं मुने ॥ 1 ॥  
सत्यक उवाच  
भयं त्यज महाभाग भयं किं ते मयि स्थिते ।  
कुरु यागं महेशस्य मर्वारिष्टविनाशनम् ॥ 2 ॥  
यागो धनुर्मखो नाम बह्वन्नो बहुदक्षिणः ।  
दुःशप्नानां नाशकरः शत्रुभीतिविनाशकः ॥ 3 ॥  
आध्यात्मिकमाधिदैवमाधिभौतिकमुत्कटम् ।  
एषां त्रिविधोत्पातानां खण्डनो भूतिवर्धंनः ॥ 4 ॥  
यागे समाप्ते शंभुश्च जरामृत्युहरं वरम् ।  
ददाति साक्षाद्भवति दाता च सर्वसंपदाम् ॥ 5 ॥  
चकारेमं च यागं च पुरा बाणो महाबलः ।  
नन्दी परशुरामश्च भल्लश्च बलिनां वरः ॥ 6 ॥  
पुरा ददौ धनुरिदं शिवो नन्दीश्वराय च ।  
यागेन भूत्वा सिद्धः स ददौ बाणाय धार्मिकः ॥ 7 ॥  
कृत्वा यागं महासिद्धो ददौ रामाय पुष्करे ।  
तुभ्यं ददौ परशुरामः कृपया च कृपानिधिः ॥ 8 ॥  
सहस्रहस्तपरिमितं दैर्ध्येऽतिकठिनं नृप ।  
दशहस्तप्रशस्तं च शंकरेच्छाविनिर्मितम् ॥ 9 ॥  
पशुपतेः पशुपतं युक्तयानेन दुर्वहम् ।  
सर्वे भङ्क्तुं न शक्ताश्च देवं नारायणं विना ॥ 10 ॥  
यागे च धनुषः पूजां शंकरस्य तु शंकरे ।  
कुरु शीघ्रं शुभार्थं च सर्वान्कुरु निमन्त्रणम् ॥ 11 ॥  
अस्मिन्यागे धनुर्भङ्गो भवेद्यदि नराधिप ।  
विनाशो यजमानस्य भविष्यति न संशयः ॥ 12 ॥  
भग्ने धनुषि यागश्च भग्नो भवति निश्चितम् ।  
फलं ददाति को वाऽत्र चानिष्पन्ने च कर्मणि ॥ 13 ॥  
ब्रह्मा च धनुषो मूले मध्ये नारायणः स्वयम् ।  
अग्रे चोग्रप्रतापश्च महादेवो महामते ॥ 14 ॥  
धनुर्हि त्रिविकारं च सद्रत्नखचितं वरम् ।  
ग्रीष्ममध्याङ्नमार्तंण्डप्रभाप्रच्छन्नकारण् ॥ 15 ॥  
अशक्तश्च नमयितुमनन्तश्च महाबलः ।  
सुर्यश्च कार्तिकेयश्च का कथाऽन्यस्य भूमिप ॥ 16 ॥  
त्रिपुरारिः पुराऽनेन जघान त्रिपुरं मुदा ।  
निर्भयं कुरु स्वच्छन्दं मङ्गलार्ह महोत्सवम् ॥ 17 ॥  
मत्यकस्य वचः श्रुत्वा चन्द्रवंशविवर्धनः ।  
उवाच कंसः सर्वार्थे सततं च हितैषिणम् ॥ 18 ॥  
कंस उवाच  
वसुदेवगृहे जज्ञे मद्वधी कुरनाशनः ।  
स्वच्छन्दं नन्दगेहे च वर्धते नन्दनन्दनः ॥ 19 ॥  
मद्वन्धुवर्गाञ्छूरांश्च मन्त्रिणः सुविशारदान् ।  
भगिनीं पूतनां पूतां जघान बालको बली ॥ 20॥  
गोवर्धनं दधार्रककरेण बलवर्धनः ।  
महेन्द्रस्य च शूरस्य चकार च पराभवम् ॥ 21 ॥  
ब्रह्माणं दर्शयामास ब्रह्मरूपं चराचरम् ।  
निवहं बारवत्सानां चकार कृत्रिमं मुदा ॥ 22 ॥  
तमेव बलिनं हन्तुं मन्त्रणां कुरु सत्यक ।  
मम शत्रुर्विना तेन नास्तिह धरणीतले ॥ 23 ॥  
नहि स्वर्गे न पाताले त्रिषु लोकेषु निश्चितम् ।  
सन्ति सन्तश्च राजानः सर्वत्र मम बान्धवाः ॥ 24 ॥  
महातपस्वी ब्रह्मा च तपस्वीं शंकरः स्वयाम् ।  
विष्णुः सर्वत्र सर्वात्मा समदर्शो सनातनः ॥ 25 ॥  
नन्दपुत्रं निहत्याहं त्रिषु लोकेषु पूजितः ।  
मार्वभौमो भविष्यामि सप्तद्वीपेश्वरो महान् ॥ 26 ॥  
स्वर्गे निहत्य शक्रं च दुर्बलं दैत्यनिर्जितम् ।  
भविष्यामि महेन्द्रश्च तत्र निर्जित्य भास्करम् ॥ 27 ॥  
यक्ष्मग्रस्तं च चन्द्रं च ममैव पूर्वपूरुषम् ।  
वायुं कुबेरं वरुणं यमं जेष्यामि निश्चितम् ॥ 28 ॥  
गच्छ नन्दव्रजं शीघ्रं नन्दं च नन्दनन्दनम् ।  
तद्भ्रातरं च बलिनं बलमानय संप्रतम् ॥ 29 ॥  
कंसस्य वचनं श्रुत्वा तमुवाच स सत्यकः ।  
हितं सत्यं नीतिसारं परं सामयिकं तथा ॥ 30 ॥  
सत्यक उवाच  
अक्रूरमुद्धवं वाऽपि वसुदेवमथापि वा ।  
प्रस्थापय महाभाग नन्दव्रजमभीप्सितम् ॥ 31 ॥  
सत्यकस्य वचः श्रुत्वा वसन्तं तत्र संसदि ।  
स्वर्णसिंहासनस्थं च वसुदेवमुवाच सः ॥ 32 ॥  
कंम उवाच  
तत्तवज्ञो नीतिशास्त्राणां त्वमुपायविशारदः ।  
व्रज नन्दव्रजं बन्धो वसुदेव मुतालयम् ॥ 33 ॥  
वृषभानं च नन्दं च बलं च नन्दनन्दनम् ।  
शीघ्रमानय यज्ञेऽत्र सर्वं गोकुलवासिनम् ॥ 34 ॥  
गृहीत्वा पत्रिकां दूता गच्छन्तु च चतुर्दिश्म् ।  
नृपान्मुनिगणान्सर्वान्कर्तुं विज्ञापनं मुदा ॥ 35 ॥  
नृपस्य वचनं श्रुत्वा शुष्ककण्ठोष्ठतालुकः ।  
उवाच वचनं ब्रह्मन् हृदयेन विदूषता ॥ 36 ॥  
वसुदेव उवाच  
नियुक्तमत्र राजेन्द्र गमनं मम सांप्रतम् ।  
विज्ञापितुं नन्दव्रजं नन्दं वा नन्दनन्दनम् ॥ 37 ॥  
यद्यायातो नन्दपुत्रो यागो ते च महोत्सवे ।  
अवश्यं तद्विरोधश्च भविष्यति त्वया सह ॥ 38 ॥  
तमहं च समानीय कारयिष्यामि संयुतम् ।  
इति मे न हि भद्रं च विध्नस्तस्य तवापि च ॥ 39 ॥  
पित्राऽऽनोतो मृतः कृष्ण इति सर्वो वदिष्यति ।  
वसुदेवः सुतद्वारा जघान नृपमेव च ॥ 40 ॥  
द्वयोरेकतरस्यापि सद्यो मृत्युर्भविष्यति ।  
पतिष्यन्ति च शूराश्च नास्ति युद्धं निरामिषम् ॥ 41 ॥  
वसुदेववचः श्रुत्वा रक्तपङ्कचलोचनः ।  
खड्‌गं गृहीत्वा तं हन्तुं प्रययौ नृपतीश्वरः ॥ 42 ॥  
हाहेति कृत्वा पुत्रं च वारयामास तत्क्षणम् ।  
उग्रसेनो महाराजमतीव बलवान्मुने ॥ 43 ॥  
स्वपीठाद्वसुदेवश्च कोपाविष्टो गृहं ययौ ।  
अक्रूरं प्रेरयामास गन्तुं नन्दव्रजं नृपः ॥ 44 ॥  
दूतान्प्रस्थापयामास शीघ्रं प्रतिदिशं तथा ।  
आययुर्मुनयः सर्वे नृपश्च सपरिच्छदा ॥ 45 ॥  
दिक्पालाश्च सुराः सर्वे ब्राह्मणाश्च तपस्विनः ।  
सनकश्च सनन्दश्च वोढुः पञ्चशिखस्तथा ॥ 46 ॥  
सनत्कुमारो भगवान्प्रज्वलन्ब्रह्मतेजसा ।  
कपिलश्चासुरिः पैलः सुमन्तुश्च सनातनः ॥ 47 ॥  
पुलहश्च पुलस्त्यश्च भृसुश्च क्रतुरङ्गिराः ।  
मरीचिः कश्यपश्चैव दक्षोऽत्रिश्च्यवनस्तथा ॥ 48 ॥  
भरद्वाजश्च व्यासश्च गौतमश्च पराशरः ।  
प्रचेताश्च वसिष्ठश्च संवर्तश्च बृहस्पतिः ॥ 49 ॥  
कात्यायनो याज्ञवल्क्योऽप्युत्तङ्कः सौभरिस्तथा ।  
पर्वतो देवलश्चैव जैगीषव्यश्च जैमिनिः ॥ 50 ॥  
विश्वामित्रश्च सुतपाः पिप्पलः शाकटायनः ।  
जाबालिर्जाङ्गलिश्चैव पिशलिश्च शिलालिकः ॥ 51 ॥  
आस्तौकश्च जगत्कारुस्तथा कल्याणमित्रकः ।  
दुर्वासा वामदेवश्च ऋष्यश्रृङ्गो विभाण्डकः ॥ 52 ॥  
पथिः कविः कणादश्च गौशिकः पाणिनिस्तथा ।  
कौत्सोऽद्यमर्षणश्चैव वाल्मीकिर्लोमहर्षणः ॥ 53 ॥  
मार्कणडेयो मृकण्डुश्च पर्शुरामश्च सांकृतिः ।  
अगस्त्यश्च तथा वान्तस्तथाऽन्ये मुनयो मुने ॥ 54 ॥  
सशिष्याश्च सपुत्राश्च ब्राह्मणाश्च तपस्विनः ।  
जरासंधो दन्तवक्रो दाम्भिको द्रविडाधिपः ॥ 55 ॥  
शिशुपालो भीष्मकश्च भगदत्तश्च मुद्‌गलः ।  
धार्तराष्ट्रो धूमकेशो धूम्रकेतुश्च शम्बरः ॥ 56 ॥  
शल्यः सत्राजितः शङ्कुर्नृपाश्चान्ये महाबलाः ।  
भीष्मो द्रोणः कृपाचार्यो ह्यश्वत्थामा महाबलाः ॥ 57 ॥  
भूरिश्रवाश्च शाल्वश्च कैकेयः कौशलस्तथा ।  
सर्वान्संभाषयामास महाराजो यथोचितम्  
सत्यको यज्ञदिवसे चकार च शुभक्षणम् ॥ 58 ॥  
इति श्रीब्रह्मo महाo श्रीकृष्णजन्मखo उत्तo नारदनाo कंसयज्ञ-  
कथानं नाम चतुःषष्टितमोध्यायः ॥ 64 ॥

अथ पञ्चषष्टितमोऽध्यायः  
नारायम उवाच  
कंसस्य वचनं श्रुत्वा सोऽक्रूरो धर्मिणां वरः ।  
उवाच चौद्धवं शान्तं शान्तः प्रहृष्टमानसः ॥ 1 ॥  
अक्रूर उवाच  
सुप्रभाताऽद्य रजनी बभूव मे शुभं दिनम् ।  
तुष्टाश्च गुरवो विब्रा देवा मामिति निश्चितम् ॥ 2 ॥  
कोटिजन्मार्जितं पुण्यं मम स्वयमुपस्थितम् ।  
बभूव मे समुत्पन्नं यद्यत्कर्म शुभाशुभम् ॥ 3 ॥  
चिच्छेद बन्धनिगडं मम बद्धस्य कर्मणा ।  
कारागाराश्च संसारान्मुक्तो यामि हरेःपदम् ॥ 4 ॥  
सुहृदर्थो कृतोऽहं च कंसेन विदुषा रुषा ।  
वरेण तुल्यो देवस्य क्रोधो मम बभूव ह ॥ 5 ॥  
व्रजराज समाहर्तुं व्रजं यास्यामि सांप्रतम् ।  
द्रक्ष्यामि परमं पूज्यं भुक्तिमुक्तिप्रदायिनम् ॥ 6 ॥  
नवीनजलदश्यामं नीलेन्दीवरनोचनम् ।  
पीतवस्त्रसमायुक्तकटिदेशविराजितम् ॥ 7 ॥  
धूलिधूसरिताङ्गं च किंवा चन्दनचर्चितम् ।  
अथाव नवनीताक्तमङ्गं द्रक्ष्यामि सस्मितम् ॥ 8 ॥  
किंवा विनोदमुरलीं वादयन्तं मनोहरम् ।  
किंवा गवां समूहं च चारजन्तमितस्ततः ॥ 9 ॥  
किंवा वसन्तं गच्छन्तं शयानं वा सुनिश्चितम् ।  
निद्रेशं कीदृशं चाद्य सुदृष्ट्वा च शुभे क्षणो ॥ 10 ॥  
यत्पादपद्मं ध्यायन्ते ब्रह्मविष्णुशिवादयः ।  
न हि जानाति यस्यान्तमनन्तोऽनन्तविग्रहः ॥ 11 ॥  
यत्प्रभावं न जानन्ति देवाः सन्तश्च संततम् ।  
स्य स्तोत्रे जडीभूता भीता देवी सरस्वती ॥ 12 ॥  
दासीनियुक्ता यद्दास्यो महालक्षमीश्च लक्षीता ।  
गङ्मा यस्य पदाम्भोजान्निःसृता सत्तव रूमिणी ॥ 13 ॥  
जन्ममृत्युजराव्याधिहरा त्रिभुवनात्परा ।  
दर्शनस्पर्शनाभ्यां च नृणां पातकनाशिनी ॥ 14 ॥  
ध्यायते यत्पदाम्भोजं दुर्गा दुर्गविनाशिनी ।  
त्रेलोक्यजननी देवी मुलप्रकृतिरीश्वरी ॥ 15 ॥  
लोम्नां कूपेषु विश्वानि महाविष्णोश्च यस्य च ।  
असंख्यानि विचित्राणि स्थूलात्स्थूलतरस्य च ॥ 16 ॥  
स च यत्षोडशांशश्च यस्य सर्वेश्वरस्य च ।  
तं द्रष्टुं यामि हे बन्धो मायामानुषरूपिणम् ॥ 17 ॥  
सर्व सर्वान्तरात्मानं सर्वज्ञं प्रकृतेः परम् ।  
ब्रह्मज्योतिःस्वरूपं च भक्तानुग्रहविग्रहम् ॥ 18 ॥  
निर्गुणं च निरीहं च निरानन्दं निराश्रयम् ।  
परमं परमानन्दं सानन्दं नन्दनन्दनम् ॥ 19 ॥  
स्वेच्छामयं सर्वपरं सर्वबीजं सनातनम् ।  
वदन्ति योगिनः शश्वद्ध्यायन्तेऽहर्निशं शिशुम् ॥ 20 ॥  
मन्वन्तरसहस्रं च निराहारः कृशोदरः ।  
पद्मे पाद्मस्तपस्तेपे पुरा पाद्मं तु यत्कृते ॥ 21 ॥  
पुनः कुरु तपस्यां च तदा द्रक्ष्यसि मामिति ।  
सकृच्छब्दं च शुश्राव न ददर्श तथाऽपि तम् ॥ 22 ॥  
तावत्कालं पुनस्तप्त्वा वरं प्राप ददर्श तम् ।  
ईदृशं परमेशं च द्रक्ष्याम्यद्य तमुद्धव ॥ 23 ॥  
पुरा शंभुस्तपस्तेपे यावद्वै ब्रह्मणो वयः ।  
ज्योतिर्मण्डलमध्ये च गोलोके तं ददर्श सः ॥ 24 ॥  
सर्वतत्तवं सर्वसिद्धं ममतत्वं परं वरम् ।  
संप्राप तत्पदाम्भोजे भक्तिं च निर्मलां पराम् ॥ 25 ॥  
चकाराऽत्मसमं तं च यो भक्तो(क्तं)भक्तवत्सलः ।  
ईदृशं परमेशं च द्रक्ष्याम्यद्य तमुद्धव ॥ 26 ॥  
सहस्रशक्रपातान्तं निराहारः कृशोदरः ।  
यस्यानन्तस्तपस्तेपे भक्त्या च परमात्मनः ॥ 27 ॥  
तदा चाऽऽत्मसमं ज्ञानंददौ तस्मै य ईश्वाः ।  
ईदृशं परमेशं च द्रक्ष्याo ॥ 28 ॥  
सहस्रशक्रपातान्तं धर्मस्तेपे च यत्तपः ।  
तदा बभूव साक्षी स धर्मिणां सर्वकर्मिणाम् ॥ 29 ॥  
शास्ता च फलदाता च यत्प्रसादान्नृणामिह ।  
सर्वेशमीदृशमहो द्रक्ष्याo ॥ 30 ॥  
अष्टाविंशतिरिन्द्राणां पतने यद्दिवानिशम् ।  
एवं क्रमेण मासाब्दैः शताब्दं ब्रह्मणो वयः ॥ 31 ॥  
अहो यस्य निमेषेण ब्रह्मणः पतनं भवेत् ।  
ईदृशं परमात्मानं द्रक्ष्याo ॥ 32 ॥  
नास्ति भूरजसा संख्या यथैव ब्रह्मणां तथा ।  
तथैव बन्धो विश्वानां तदाधारो महाविराट् ॥ 33 ॥  
विशवे विश्वे च प्रत्येकं ब्रह्म विष्णुशिवादयः ।  
मुनयो मनवः मिद्धा मानवाद्याश्चराचराः ॥ 34 ॥  
यत्षोडशांशः स विराट् सृष्टो नष्टश्च लीलया ।  
ईदृशं सर्वशास्तारं द्रक्ष्याo ॥ 35 ॥  
इत्योवमुक्त्वाऽक्रूरश्च पुलकाञ्चितविग्रहः ।  
मूर्च्छां प्राप साश्रुनेत्रोदध्यो तच्चरणाम्बुजम् ॥ 36 ॥  
बभूव भक्तिपूर्णश्च स्मारं स्मारं पदाम्बुजम् ।  
कृत्वा प्रदक्षिणं वाऽपि कृष्णस्य परमात्मनः ॥ 37 ॥  
उद्धवश्च तमाश्लिष्य प्रशशंक पुनः पुनः ।  
स च शीघ्रं ययौ गेहमकूरोऽपि स्वमन्दिरम् ॥ 38 ॥  
इति श्रीब्रह्मo महाo श्रीकृष्णजन्मखo उत्तo नारदनाo अक्रूरहर्षोत्कर्षकथनं  
नाम पञ्चषष्टि,मोऽध्यायः ॥ 65 ॥

अथ षटुषष्टितमोऽध्यायः  
नारायण उवाच  
अथ रासेश्वरीयुक्तो रासे रासेश्वरः स्वयम् ।  
स च रेमे तया सार्धंमतीव रमणोत्सुकः ॥ 1 ॥  
सुखसंभोगमात्रेण ययौ निद्रां च राधिका ।  
दृष्ट्वा स्वप्नं समुत्वाय दीनोवाच प्रियं दिने ॥ 2 ॥  
राधिकोवाच  
अहो स्वामिन्निहाऽऽगच्छ त्वां करोमि स्ववक्षसि ।  
परिणामे विधाता मे न जाने किं करिष्यति ॥ 3 ॥  
इत्युक्त्वा का महाभागा प्रियं कृत्वा स्ववक्षसि ।  
दुःस्वप्नं कथायामास हृदयेन विदूयता ॥ 4 ॥  
राधिकोवाच  
रत्नसिंहासनेऽहं च रत्नच्छत्रं च बिभ्रती ।  
तदातपत्रं जग्राह रुषटो विप्रश्च मे प्रभो ॥ 5 ॥  
सागरे कज्जलाकारे महाघोरे च दुस्तरे ।  
गभीरे प्रेरयामास मामेव दुर्बलां स च ॥ 6 ॥  
तत्र स्रोतसि शोकार्ता भ्रमामि च मुहुर्मुहुः ।  
महोर्मीणां च वेगेन व्याकुला नक्रसंकुले ॥ 7 ॥  
त्राहि त्राहीति हे नाथ त्वां वदामि पुनः पुनः ।  
त्वां न दृष्ट्वा महाभीता करोमि प्रार्थनां सुरम् ॥ 8 ॥  
कृष्ण तत्र निमज्जन्ती पश्यामि चन्द्रमण्‍डलम् ।  
निपतन्तं च गगनाच्छतखण्डं च भूतले ॥ 9 ॥  
क्षणान्तरे च पश्यामि गगनात्सूर्यंमण्डलम्‌ ।  
बभूव च चतुःखण्डं निपत्य धरणीतले ॥ 10 ॥  
एककाले च गगने मण्डलं चन्द्रसूर्ययोः ।  
अतीव कज्जलाकारं सर्वं ग्रस्तं च राहुणा ॥ 11 ॥  
क्षणान्तरे च पश्यामि ब्रह्मणो दीप्तिमानिति ।  
सत्क्रोडस्थं सुधाकुम्भं बभञ्ज च रुषेति च ॥ 12 ॥  
क्षणान्तरे च पश्यामि महारुष्टं च ब्राह्मणम् ।  
गृहीत्वा च व्रजन्तं च चक्षुषोः पुरुषं मम ॥ 13 ॥  
क्रीडाकमलदण्डं च हस्ताद्ध्वस्तं मम प्रभो ।  
सहसा खण्डशण्डं च बभूव सह हेतुना ॥ 14 ॥  
हस्ताद्ष्वस्तश्च सहसा सद्रत्नसारदर्पणः ।  
निर्मलः कज्जलाकारः खण्डकण्डो बभूव ह ॥ 15 ॥  
हारो मे रत्नमाराणां छिन्नो भूत्वा च वक्षसः ।  
अतीव मरिनं पद्मं पपात धरणीतले ॥ 16 ॥  
सौधपुत्तलिकाः सर्वा नृत्यन्ति च हसन्ति च ।  
आस्फोटयन्ति गायन्ति रुदन्ति य क्षणं क्षणम् ॥ 17 ॥  
कृष्णवर्णं बृहच्चक्रं खे भ्रमन्तं मुहुर्मुहुः ।  
निपतन्तं चोत्पतन्तं पश्यामि च भयंकरम् ॥ 18 ॥  
प्राणाधिदेवः पुरुषो निःसृत्याम्यन्तरान्मम ।  
राधे विदायं देहीति ततो यामीत्युवाच ह ॥ 19 ॥  
कृष्णवर्णा च प्रतिमा मामाश्लिष्यति चुम्बति ।  
कृष्णवस्त्रपरीधाना चेति पश्यामि सांप्रतम् ॥ 20 ॥  
इतीदं विपरीतं च दृष्टावा च प्राणावल्लभ ।  
नृत्यन्ति तक्षिणाङ्गानि प्राणा आन्दोलयन्ति मे ॥ 21 ॥  
रुदन्ति शोकात्कर्षन्ति समुद्विग्नं च मानसम् ।  
किमिदं किमिदं नाथ वद वेदविदां वर ॥ 22 ॥  
इत्युक्त्वा राधिका देवी शुष्ककण्ठोष्ठतालुका ।  
पपात तत्पदाम्भोजे भीता स शोकविङ्वला ॥ 23 ॥  
श्रुत्वा स्वप्नं जगन्नाथो देवीं कृत्वा स्ववक्षमि ।  
आध्यात्मिकेन योगेन वोधयामास तत्क्षणम् ॥ 24 ॥  
त्तयाच शोकं स देवी ज्ञानं संप्राप्य निर्मलम् ।  
शान्तं च भगवंतं च कृत्वा कान्तं स्ववक्षसि ॥ 25 ॥  
इतिo श्रीब्रह्मo महाo श्रीकृष्णजान्मखo उत्तo नारदनाo राधाशोका-  
पनोदने षट्षष्टितमोऽध्यायः ॥ 66 ॥

अथा सप्तषष्टितमोऽध्यायः  
नारायण उवाच  
विरहव्याकुलां दृष्ट्वा मामिनीं काममोहनः ।  
कृत्वा वक्षसि तां कृष्णो ययौ क्रीडासरोवरम् ॥ 1 ॥  
राजराजेश्वरी राधा कृष्णवक्षसि राजते ।  
सौदामिनीव जलदे नदीने गगने मुने ॥ 2 ॥  
रेमे स रमया सार्धं कृपया च कृपानिधिः ।  
द्वयोर्द्वयोर्यथा स्वर्णंमण्योर्मारकतो मणिः ॥ 3 ॥  
रत्ननिर्माणपर्यङ्के रत्नेन्द्रसारनिर्मिते ।  
नत्नप्रदीपे ज्वलति रत्नभूषणभूषितः ॥ 4 ॥  
रत्नभूषाभूषितया रासरत्नश्च कौतुकात् ।  
रसरत्नाकरे रम्ये निमग्नो रसिकेश्वरः ॥ 5 ॥  
रासे रासेश्वरी राधा रामेश्वरमुवाच सा ।  
सुरतौ विरतौ सत्यां विरते न मनोरथे ॥ 6 ॥  
राधिकोवाच  
प्रफुल्लाऽहं त्वया नाथ मृता म्लाना च त्वां विना ।  
यथा महौषधिगणः प्रभाते भाति भास्करे ॥ 7 ॥  
नक्तं दीपशिखेवाहं त्वया सार्धं त्वया विना ।  
दिने दिने यथा क्षीणा कृष्णपक्षे विधोः कला ॥ 8 ॥  
तव वक्षसि मे दीप्तिः पूर्णंचन्द्रप्रभासमा ।  
सद्यो मृता त्वया त्यक्ता कुह्वां चन्द्रकला यथा ॥ 9 ॥  
ज्वलदग्निशिखेवाहं घृताहुत्या त्वया सह ।  
त्वया विनाऽहं निर्वाणा शिशिरे पद्मिनी यथा ॥ 10 ॥  
चिन्ताज्वरजराग्रस्ता मत्तस्त्वयि गतेऽप्यहम् ।  
अस्तंगते रवौ चन्द्रे ध्वान्दग्रस्ता धरा यथा ॥ 11 ॥  
भ्रष्टो वेषस्त्वां विना मे रुपयौवनचेतनम् ।  
तारावली परिभ्रष्टा सूर्यसूतोदये यथा ॥ 12 ॥  
त्वमेवाऽऽत्मा च सर्वेषां मम नाथो विशेषतः ।  
तनुर्यथाऽऽत्मना त्यक्ता तथाऽहं च त्वया विना ॥ 13 ॥  
पञ्चप्राणात्मकस्त्वं मे मृताऽहं च त्वया विना ।  
दृष्टेश्च गोलकौ जद्वद्‌दृष्टिः पुत्तलिकां विना ॥ 14 ॥  
स्थलं यथा चित्रयुक्तं त्वया सार्धमहं तथा ।  
असंस्कृता त्वया हीना तृणाच्छन्ना यथा मही ॥ 15 ॥  
त्वया सार्धमहं कृष्ण चित्रयुक्तेव मृन्मयी ।  
त्वां विना जलधौताऽहं विरूपा मृन्मयीव च ॥ 16 ॥  
गोपाङ्गनानां शोभा च त्वया रासेश्वरेण च ।  
हारे स्वर्णविकारे च श्वेतेन मणिना सह ॥ 17 ॥  
व्रजराज त्वया सार्ध राजन्ते राजराजयः ।  
यथा चन्द्रेण नभसि ताराराजिर्विराजते ॥ 18 ॥  
त्वया शोभा यशोदाया नन्दस्य नन्दनन्दन ।  
यथा शाखाफलस्कन्धैस्तरुराजिर्विराजते ॥ 19 ॥  
त्वया कार्ध गोकुलेश सोभा गोकुलवासिनाम् ।  
यथा सर्वा लोकराजी राजेन्द्रेण विराजते ॥ 20 ॥  
रामस्यापि च रासेश त्वया शोभा मनोहरा ।  
राजते देवराजेन यथा स्वर्गेऽमरावती ॥ 21 ॥  
वृन्दावनस्य वृक्षाणां त्वं च शोभा पतिर्गतिः ।  
अन्योषां च वनानां च बलवान्केसरी यथा ॥ 22 ॥  
त्वया विना यशोदा य निमग्ना शोकसागरे ।  
अप्राप्य वत्सं मुरभिः क्रोशन्ती व्याकुला यथा ॥ 23 ॥  
आन्दोलयन्ति नन्दस्य प्राणा दग्धं च मानसम् ।  
त्वया विना तप्तपात्रे यथा धान्यसमूहकः ॥ 24 ॥  
इत्युक्त्वा परमप्रेम्णा सा पतन्ती हरेः पदे ।  
पुनराध्यात्मिकेनैव बोधयामास तां विभुः ॥ 25 ॥  
आध्यात्मिको महायोगी मोहसंछेदकारणम् ।  
यथा पर्शुश्च वृक्षाणां तीक्ष्णधारश्च नारद ॥ 26 ॥  
नारद उवाच  
आध्यात्मिकं महायोगं वद वेदविदां वर ।  
शोकच्छेदं च लोकानां श्रोतुं कौतुहलं मम ॥ 27 ॥  
नारायण उवाच  
आध्यात्मिको महायोगो न ज्ञातो योगिनामवि ।  
स च नानाप्रकारश्च सर्वं वेत्ति हरिः स्वयम् ॥ 28 ॥  
किंचिदाध्यात्मिकं चैव गोनोके राधिकेश्वरः ।  
सुप्रीतः कथायामास त्रिपुरारिं यथा मुने ॥ 29 ॥  
सहस्रेन्द्रनिपातान्तं तपः कुर्वन्तमीश्वरम् ।  
श्रेष्ठं ज्येष्ठं वैष्णवानां वरिष्ठं च तपस्विनाम् ॥ 30 ॥  
पुष्करे दुष्करं तप्त्वा पाद्मे पाद्मं च पद्मजः ।  
दृष्ट्वा तं सादरं कृष्ण उवाच किंचिदेवतम्‌ ॥ 31 ॥  
शतेन्द्रपातपर्यन्तं कठोरेण कृशोदरम् ।  
निश्चेष्टमस्थिसारं च कृपया च कृपानिधिः ॥ 32 ॥  
सिंहक्षेत्रे पुरा धर्मं मत्तातं धर्मिणां वरम् ।  
चतुर्दशेन्द्रावच्छिन्नं तपस्तप्त्वा कृशोदरम् ॥ 33 ॥  
पपाठाऽऽयात्मिकं किंचित्कृपया च कृपानिधिः ।  
किचिच्छतेन्द्रावच्छिन्नं मां तपन्तमुवाच सः ॥ 34 ॥  
किंचित्सनत्कुमारं च तपन्तं सुचिरं परम् ।  
सुतपन्तमनन्तं च किंचिच्चोवाच नारद ॥ 35 ॥  
चिरं तपन्तं कपिलं हिमशैले तपस्विनम् ।  
पुष्करे भास्करे किंचित्तपन्तं दुष्करं तपः ॥ 36 ॥  
उवाच किंचित्प्रह्लादं किंचिद्‌दुर्वाससं भृगुम् ।  
एवं निगूढं भक्तं च कृप्या भक्तवत्सलः ॥ 37 ॥  
क्रीडाकनोवरे रम्ये यदुवाच कृपानिधिः ।  
शोकार्तां राधिकां तच्च कथायामि निशामय ॥ 38 ॥  
विरसं रसिकां दृष्ट्वा वासयित्वा च वक्षसि ।  
उवाचाऽऽध्यात्मिकं किंचिद्योगिनीं योगिनां गुरुः ॥ 39 ॥  
श्रीकृष्ण उवाच  
जातिस्मरे स्मराऽऽत्मानं कथं विस्मरसि प्रिये ।  
सर्वं गोलोकवृत्तान्तं सुदाम्नः शापमेव च ॥ 40 ॥  
शापात्किंचिद्दिनं दीने त्वद्विच्छेदो मया सह ।  
भविष्यति महाभागे मेलनं पुनरावयोः ॥ 41 ॥  
पुनरेव गमिष्यामि गोलोकं तं निजालयम् ।  
गत्वा गोपाङ्गनाभिश्च गोपैर्गोलोकवासिभिः ॥ 42 ॥  
अधुनाऽऽध्यात्मिकं किंचित्तवां वदामि निशामय ।  
शोकध्नं हर्षदं सारं सुखदं मानसस्य च ॥ 43 ॥  
अहं सर्वान्तरात्मा च निर्लिप्तः सर्वकर्मसु ।  
विद्यमानश्च सर्वेषु सर्वत्रादृष्ट एव च ॥ 44 ॥  
वायुश्चरति सर्वत्र यथैव सर्ववस्तुषु ।  
न च लिप्तस्तथैवाहं साक्षी च सर्वकर्मणाम् ॥ 45 ॥  
जीवो मत्प्रतिबिम्बश्च सर्वत्र सर्वजीविषु ।  
भोक्ता शुभाशुभानां च कर्ता च कर्मणां सदा ॥ 46 ॥  
यथा चलघटेष्वेव मण्डलं चन्द्रमुर्ययोः ।  
भग्नेषु तेषु संश्लिष्टस्तयोरेव तथा मयि ॥ 47 ॥  
जीवः श्लिष्टस्तथा काले मृतेषु जीविषु प्रिये ।  
आवां च विद्यमानौ च सततं सर्वजन्तुषु ॥ 48 ॥  
आधारश्चाहमाधेयं कार्य च कारणं विना ।  
अये सर्वाणि द्रव्याणि नश्वराणि च सुन्दरि ॥ 49 ॥  
आविर्भावाधिकाः कुत्र कुत्रचिन्न्यूनमेव च ।  
ममांशाः केऽपि देवाश्च केचिद्देवाःकलास्तथा ॥ 50 ॥  
केचित्कलाः कलांशांशास्तदंशांशाश्च केचन ।  
मदंशा प्रकृतिः सूक्ष्मा साच मूर्त्याच पञ्चधा ॥ 51 ॥  
सरस्वती च कमला दुर्गा त्वं चापि वेदसूः ।  
सर्वे देवाः प्राकृतिका यावन्तो मूर्तिधारिणः ॥ 52 ॥  
अहमात्मा नित्यदेही भक्तध्यानानुरोधतः ।  
ये ये प्रकृतिका राधे ते नष्टाः प्राकृते लये ॥ 53 ॥  
अहमेवाऽऽसमेवाग्रे पश्चादप्यहमेव च ।  
यथाऽहं च तथा त्वं च यथा धावल्यदुग्धयोः ॥ 54 ॥  
भेदः कदाऽपि न भवेन्निश्चितं च तथाऽऽवयोः ।  
अहं महान्विराट्‌ सुषटौ विश्वानि यस्य लोमसु ॥ 55 ॥  
अंशस्त्वं तत्र महती स्वांशेन तस्य कामिनी ।  
आहं क्षुद्रविराट् सृष्टौ विश्वं यन्नाभिपद्मतः ॥ 56 ॥  
अयं विष्णोर्लोमकूपे वासो मे चांशतः सति ।  
तस्य स्त्री त्वं च बृहती स्वाशने सुभगा तथा ॥ 57 ॥  
तस्य विश्वे च प्रत्येकं ब्रह्मविष्णुशिवादयः ।  
ब्रह्मविष्णुशिवा अंशाश्चान्ये चापि च मत्कलाः ॥ 58 ॥  
मत्कलांशांशकलया सर्वे देवि चराचराः ।  
वैकुण्ठे त्वं महालक्ष्मीरहं तत्र चतुर्भुजः ॥ 59 ॥  
स च विश्वाद्बहिश्चोर्ध्वं यथा गोलोक एव च ।  
सरस्वती त्वं सत्ये च सावित्री ब्रह्मणः प्रियाः ॥ 60 ॥  
शिवलोके शिवा त्व्रं च मूलप्रकृतिरीश्वरी ।  
विनाश्य दुर्गं दुर्गा च सर्वदुर्गतिनाशिनी ॥ 61 ॥  
स एव दक्षकन्या च सा एव शैलकन्यका ।  
कैलासे पार्वती तेन सौभाग्या शिववक्षसि ॥ 62 ॥  
स्वांशेन त्वं सिन्धुकन्या क्षीरोदे विष्णुवक्षसि ।  
अहं स्वाशेन सृष्टौ च ब्रह्मविष्णुमहेश्वराः ॥ 63 ॥  
त्वं च लक्ष्मी शिवा धात्री सावित्री च पृथक्पृथक् ।  
गोलोके च स्वयं राधा रासे रासेश्वरी सदा ॥ 64 ॥  
वृन्दा दृन्दावने रम्ये विरजा विरजातटे ।  
सा त्वं सुदामशापेन भारतं पुण्यमागता ॥ 65 ॥  
पूतं कर्तुं भारतं च वृन्दारण्यं च सुन्दरि ।  
त्वत्कलांशांशकलया विश्वेषु सर्वयोषितः ॥ 66 ॥  
यायोषित्सा च भवती यः पुमान्सोऽहमेव च ।  
अहं च कलया वह्निस्त्वं स्वाहा दाहिका प्रिया ॥ 67 ॥  
त्वया सह समर्थोऽहं नालं दग्धुं च त्वां विना ।  
अहं दीप्तिमतां सूर्यः कलया त्वं प्रभाकरी ॥ 68 ॥  
संज्ञा त्वं च त्वया भामि त्वां विनाऽहं न दीप्तिमान् ।  
अहं च कलया चन्द्रस्त्वं च शोभा च रोहिणी ॥ 69 ॥  
मनोहरस्त्वया सार्धं त्वां न च सुन्दरः ।  
अहमिन्द्रश्च कलया स्वर्गलक्ष्मीश्च त्वं शची ॥ 70 ॥  
त्वया सार्धं देवराजो हतश्रीश्च त्वया विना ।  
अहंधर्मश्च कलया त्वं च मूर्तिश्च धर्मिणी ॥ 71 ॥  
नाहं शक्तो धर्मकृत्यो त्वां च धर्मक्रियां विना ।  
अहं यज्ञश्च कलया त्वं च स्वांशेन दक्षिणा ॥ 72 ॥  
त्वया सार्धं च फलदोऽप्यकमर्थस्त्वया विना ।  
कलया पिदृलोकोऽहं स्वांशेन त्वं स्वधा सती ॥ 73 ॥  
त्वयाऽलं कव्यदाने च सदा नालं त्वया विना ।  
अहं पुमांस्त्वं प्रकृतिर्न स्रष्टाऽहं त्वया विना ॥ 74 ॥  
त्वं च संवत्स्वरूपाऽहमीश्वरश्च त्वया सह ।  
लक्ष्मीयुक्तस्त्वया लक्ष्मया निः श्रीकश्च त्वया दिना ॥ 75 ॥  
यथा नालं कुलालश्च घटं कर्तुं मृदा विना ।  
अहं शेषश्च कलया स्वांशेन त्वं वसुंधरा ॥ 76 ॥  
त्वां सस्यरत्नाधारां च बिभर्मि मूर्ध्नि सुन्दरि ।  
त्वं च कान्तिश्च शान्तिश्च भूतिर्मूर्तिमती सती ॥ 77 ॥  
तुष्टिः पुष्टिः क्षमा लज्जा क्षुधा तृष्णा परा दया ।  
निद्रा श्रद्धा च तन्द्रा च मूर्च्छा च संनतिः क्रिया ॥ 78 ॥  
मूर्तिरूपा भक्तिरूपा देहिनां देहरूपिणी ।  
ममाऽऽधारा सदा त्वं च तवाऽत्माऽहं परस्परम् ॥ 79 ॥  
यथा त्वं च तथाऽहं च समौ प्रकृतिपूरुषौ ।  
न हि सृष्टिर्भवेद्देवि द्वयोरेकतरं विना ॥ 80 ॥  
इत्युक्त्वा परमात्मा च राधां प्राणाधिकां प्रियाम् ।  
कृत्वा वक्षसि सुप्रीतो बोधयामास नारद ॥ 81 ॥  
स च कीडानियुक्तश्च बभूव रत्नमन्दिरे ।  
तथा च राधाया सार्धं कामुक्या सह कामुकः ॥ 82 ॥  
इति श्रीब्रह्मo महाo श्रीकृष्णजन्मखo उत्तo नारदनाo आध्यत्मिक-  
योगकथनं नाम सप्तषष्टितमोऽध्यायः ॥ 67 ॥

अथाष्टषष्टितमोऽध्यायः  
नारायण उवाच  
कृत्वा क्रीडां समुत्थाय पुष्पतल्पात्पुरातनः ।  
निद्रितां प्राणसदृशीं बोधयामास तत्क्षणम् ॥ 1 ॥  
वस्त्राञ्चलेन संस्कृत्य कृत्वा तन्निर्मलं मुखम् ।  
उवाच मधुरं शान्तं शान्तां च मधुसूदनः ॥ 2 ॥  
श्रीकृष्ण उवाच  
अयि तिष्ठक्षणं राधे रासेश्वरि शुचिस्मिते ।  
व्रज बृन्दावनं वाऽपि व्रजं व्रज व्रजेश्वरि ॥ 3 ॥  
रासाधिष्ठातृतेवि त्वं रासं रासे कुरु क्षणम् ।  
ग्रामे ग्रामे यथा सन्ति सर्वत्र ग्रामदेवताः ॥ 4 ॥  
प्रियारलिनिवहैः सार्धं क्षणं चन्दनकाननम् ।  
क्षणं वा चम्पकवनं घच्छ वा तिष्ठ सुन्दरि ॥ 5 ॥  
क्षणं गृहं च यास्यामि विशिष्टं कार्यमस्ति मे ।  
विदायं देहि मे प्रीत्या क्षणं मां प्राणवल्लभे ॥ 6 ॥  
प्राणाधिष्ठातृदेवी त्वं प्राणाश्च त्वयि सन्ति मे ।  
प्राणी विहाय प्रणांश्च कुत्र स्थातुं क्षमः प्रिये ॥ 7 ॥  
त्वयि मे मानसं शश्वत्तवं मे संसारवासना ।  
त्वत्तो मम प्रिया नास्ति त्वमेव शंकरात्प्रिया ॥ 8 ॥  
प्राणा मे शंकरः सत्यं त्वं च प्राणाधिका सति ।  
इत्युक्त्वा तां समाश्लिष्य भगवान् गन्तुसुद्यतः ॥ 9 ॥  
अक्रूरागमनं ज्ञात्वा सर्वज्ञः सर्वसाधनः ।  
आत्मा पाता च सर्वेषां सर्वोपकारकारकः ॥ 10 ॥  
दृष्ट्वा तमेव गच्छन्तमुत्सुकं भिन्नमानसम् ।  
उवाच राधिका देवी हृदयेन विदूयता ॥ 11 ॥  
राधिकोवाच  
हे नाथ रमणप्रेष्ठ श्रेष्ठश्च प्रेयसां मम ।  
हे कृष्ण हे रमानाथ व्रजेश मा द्रज व्रजम् ॥ 12 ॥  
अधुना त्वां प्राणनाथ पश्यामि भिन्नमानसम् ।  
गते त्वयि मम प्रेम गतं सौभाग्यमेव च ॥ 13 ॥  
क्व यासि मां विनिक्षिप्य गम्भीरे शोकसागरे ।  
विरहव्याकुलां दीनां त्वय्येव शरणागताम् ॥ 14 ॥  
न यास्यामि पुनर्गेहं यास्यामि काननान्तरम् ।  
कृष्ण कृष्णेति कृष्णेति गायं गायं दिवानिशम् ॥ 15 ॥  
न यास्याम्यथवाऽरण्यं यास्यामि कामसागरे ।  
तत्र त्वत्कामनां कृत्वा त्यक्ष्यामि च कलेवरम् ॥ 16 ॥  
यथाऽऽकाशो यथाऽऽत्मा च यथा चन्द्रो था रविः ।  
तथा त्वं यासि मत्पार्श्वे निबद्धो वसनाञ्चले ॥ 17 ॥  
अधुना यासि नैराश्यं कृत्वा मे दीनवत्सल ।  
न युक्तं हि परित्यक्तुं दीनां मां शरणागताम् ॥ 18 ॥  
यत्पादपद्मं धयायन्ते ब्रह्मविष्णुशिवादयः ।  
त्वां मायया गोपवेषं कथं जानामि मत्सरी ॥ 19 ॥  
कृतं यद्देव दुर्नीतमपराधसहस्रकम् ।  
यदुक्तं पतिभावेन चाभिमानेन तत्क्षम ॥ 20 ॥  
चूर्णोभूतश्च मद्गर्वो दूरीभूतो मनोरथः ।  
विज्ञातुमात्मसौभाग्यं किमन्यत्कथयामि ते ॥ 21 ॥  
ज्ञात्वा गर्गमुखच्छ्रुत्वा मोहिता तव मायया ।  
त्वां च वक्तुं न शक्नोमि प्रेम्णा वा भक्तिपाशतः ॥ 22 ॥  
यासि चेन्मां परित्यज्य सकलङ्को भविष्यसि ।  
त्वत्पुत्रपौत्रा नश्यन्ति ब्रह्ममोपानलेन च ॥ 23 ॥  
क्षणं युगशतं मन्ये त्वां विना प्राणवल्लभम् ।  
कथं शताब्दं त्वां त्यक्त्वा बिभर्मि जीवनं प्रभी ॥ 24 ॥  
इत्युक्त्वा राधिका मोपात्पपात धरणीतले ।  
मूर्च्छं संप्राप सहसा जहार चेतनां मुने ॥ 25 ॥  
कुष्णस्तां मूर्च्छितां दृष्ट्वा कृपया च कृपानिधिः ।  
चेतनां कारयित्वा च वासयामास वक्षसि ॥ 26 ॥  
बोधयामास विविधं योगैःशोकविखण्डनैः ।  
तथाऽपि शोकं त्यक्तुं च न शशाक शुचिस्मिता ॥ 27 ॥  
सामान्यवस्तुविश्लेषीनृणां शोकाय केवलम्।  
देहात्मनोश्च विच्छेदः क्व सुखाय प्रकल्पते ॥ 28 ॥  
न ययौ तत्र दिवसे व्रजराजो व्रजं पति ।  
क्रीडासरोवराभ्याशं प्रययौ राधाया सह ॥ 29 ॥  
तत्र गत्वा पुनः क्रीडां चकार च तया सह ।  
विजहौ क्रिहज्वालां रासे रासेश्वरी मुदा ॥ 30 ॥  
राधा सा स्वामिना सार्धं पुष्पचन्दनचर्चिता ।  
पुष्पचन्दनतल्पे च तस्थौ रहसि नारद ॥ 31 ॥  
इति श्रीब्रह्मo महाo श्रीकृष्णजन्माखo उत्तo नारदनाo राधाशोक-  
विमोचनं नामाष्टषष्टितमोऽध्यायः ॥ 68 ॥

अथैकोनसप्ततितमोऽध्यायः  
नारद उवाच  
अतः परं किं रहस्यं राधाकेशवयोर्वद ।  
निगूढतत्वामस्पष्टं तन्मे व्याख्यातुमर्हसि ॥ 1 ॥  
नारायण उवाच  
शृणु नारद वक्ष्यामि रहस्यं परमाद्‌भुतम् ।  
गोपनीयं च वेदेषु पुराणेषु पुराविदाम् ॥ 2 ॥  
पुनः सकामो भगवान्कृष्णः स्वेच्छामयो विभुः ।  
रेमे स रमया सार्धं विदग्धश्च विदग्धया ॥ 3 ॥  
चतुःषष्टिकलाशक्त्या यथा कान्ता कलावती ।  
कामशास्त्रेषु निपुणा विदग्धा रसिकेश्वरी ॥ 4 ॥  
शृङ्गारलीलानिपुणा शश्वत्कामा च कामुकी ।  
सुन्दरी सुन्दरीष्वेव शश्वत्सुस्थिरयौवना ॥ 5 ॥  
पितणां मानसी कन्या धन्या मान्या च मानिनी ।  
शंभोः शिष्या ज्ञानयुता शतकल्पान्तजीविनी ॥ 6 ॥  
वेदवेदाङ्गनिपुणा योगनीतिविशारदा ।  
नानारूपधरा साध्वी प्रसिद्धा सिद्धयोगिनी ॥ 7 ॥  
तत्कन्या राधिका देवी मातृतुल्या च कामुकी ।  
चकार नानाभावं सा सुशीला स्वामिनं प्रति ॥ 8 ॥  
चतुःषष्टिकलामानं श्रृङ्गारं च चकार सः ।  
त्या विशिष्टया साकं रासे रामरसोत्सुकः ॥ 9 ॥  
तां नखाग्रक्षतश्रोणीं नखक्षतपयोधराम् ।  
लुप्तचन्दनसिंदूरां कबरीशिथिलां सतीम् ॥ 10 ॥  
सुखसंभोगमग्नां च नग्नां च शोकमूर्च्छिताम् ।  
पुलकाञ्चितसर्पाङ्गीं निद्रादेवी समाययौ ॥ 11 ॥  
दृष्ट्वा तां निद्रितां कृष्णःकृपया च कृपानिधिः ।  
रुरोद मायया मायी मयेशो लोकशिक्षया ॥ 12 ॥  
कृत्वा वक्षसि राधां च चुचुम्ब च पुनः पुनः ।  
स्नातां च नेत्रसलिलैः प्राणाधिष्ठातृदेवताम् ॥ 13 ॥  
प्राणाधिकां प्रियतमां धारयामास वाससी ।  
वह्निशुद्धेऽतिसूक्ष्मे चामूल्ये विश्वमुदुर्लभे ॥ 14 ॥  
कबरीं च ददौ कुङ्कुमचन्दनम् ।  
तद्‌गात्रे च गले हारममूल्यं रत्ननिर्मितम् ॥ 15 ॥  
सिन्दूरं च ददौ तस्याः सीमन्ताधःस्थलेऽमले ।  
दाडिमीकुसुमाकारं युक्तं चन्दनबिन्दुभि ॥ 16 ॥  
चकार पद्मकं गण्डे नानाचित्रविचित्रकम् ।  
ददौ तत्पादपद्मे च रत्नमञ्जीररञ्जितम् ॥ 17 ॥  
पादाङ्गुलिनखागे च सुन्दरालक्तकं ददौ ।  
नानासुवेषोज्ज्वलितां तां निद्राकुलितां विभुः ॥ 18 ॥  
पुनश्चकार मोहेन गाढालिङ्गनमीप्सितम् ।  
पुनश्च चुम्बनं कृत्वा निवेश्य च स्ववक्षसि ॥ 19 ॥  
सुष्वाप जगतां स्वामी कान्ताविरहकातरः ।  
एतस्मिन्नन्तरे काने ब्रह्मा लोकपितामहः ॥ 20 ॥  
शिवशेषादिभिर्देवैर्मुनीन्द्रैः सार्धमाययौ ।  
आगत्य नत्वा सिरसा तुष्टाव संपुटाञ्जलिः ॥ 21 ॥  
सामवेदोक्तस्तोत्रेण परिपूर्णतमं विभुम् ॥ 22 ॥  
ब्रह्मोवाच  
जय जय जगदीश वन्दितचरण निर्गुण निराकार स्वेच्छामय भक्तानुग्रह नित्यविग्रह ॥ 23 ॥  
गोपवेष मायया मायेश सुवेष सुशील शान्त सर्वकान्त दान्त नितान्तज्ञानानन्द परात्परतर प्रकृतेः पर सर्वान्तरात्मरूप निर्लिप्त साक्षिस्वरूप व्यक्ताव्यक्त निरञ्जन भारावतारण करुणार्णव शोकसेतापग्रसन जरामृत्युभयादिहरण शरणपञ्जर भक्तानुग्रहकारक भक्तवत्सल भक्तसंचितधन ओं नमोऽस्तु ते ॥ 24 ॥  
सर्पाधिष्ठातृदेवायेत्युक्त्वा वै प्रीणनाय च ।  
पुनःपुनःरुवाचेदं मूर्च्छितश्च बभूव ह ॥ 25 ॥  
इति ब्रह्मकृतं स्तोत्रं यः शृणोति समाहितः ।  
तत्सर्पाभीष्टसिद्धिश्च भवत्येव न संशयः ॥ 26 ॥  
अपुत्रो लभते पुत्रं प्रियाहीनो लभेत्प्रियाम् ।  
निर्धनो लभते सत्यं परिपूर्णतमं धनम् ॥ 27 ॥  
इह लोके सुखं भुक्त्वा चान्ते दास्यं लभेद्धरेः ।  
अचलां भक्तिमाप्नोति मुक्तेरपि सुदुर्लभाम् ॥ 28 ॥  
स्तुत्वा च जगतां धाता प्रणम्य च पुनः पुनः ।  
शनैः शनैः समुत्थाय भक्त्या पुनरुवाच ह ॥ 29 ॥  
ब्रह्मोवाच  
उत्तिष्ठ देवदेवेश परमानन्दकारण ।  
नन्दनन्दन सानन्द नित्यानन्द नमोऽस्तु ते ॥ 30 ॥  
व्रज नन्दालयं नाथ त्यज वृन्दावनं वनम् ।  
स्मर सृदामशापं च शतवर्षनिबन्धनम् ॥ 31 ॥  
भक्तशापानृरोधेन शतवर्ष प्रियां त्यज ।  
पुनरेनां च संप्राप्य गोलोकं च गमिष्यसि ॥ 32 ॥  
गत्वा पितृगृहं देव पश्याकूरं समागतम् ।  
पितृव्यमतिथिं मान्यं धन्यं वैष्णवमीश्वर ॥ 33 ॥  
तेन सार्धं मधुपुरीं भगवान् गच्छ संप्रतम् ।  
कुरु शंभोर्धनुर्भङ्गं भग्नं वैरिगणं हरे ॥ 34 ॥  
हन कंसं दुरात्मानं तातं बोधय मातरम् ।  
निर्माणं द्वारकायाश्च भारावतरणं भुवः ॥ 35 ॥  
दह वाराणसीं शंभोः शक्रस्य सदनं विभो ।  
शिवस्य जृम्भणं युद्धे बाणस्य भुजकृन्तनम् ॥ 36 ॥  
रुक्मिणीहरणं नाथ घातनं नरकस्य च ।  
षोडशानां सहस्रं च स्त्रीणां पाणिग्रहं कुरु ॥ 37 ॥  
त्यज प्रियां प्राणसमां व्रजेश्वर व्रजं व्रज ।  
उत्तिष्ठोत्तिष्ठ भद्रं ते यावद्राधा न जाग्रति ॥ 38 ॥  
त्येवमुक्त्वा ब्रह्मा च सेन्द्रैर्देवगणैः सह ।  
जगाम ब्रह्मलोकं च शेषश्च शंकरस्तथा ॥ 39 ॥  
पुष्पचन्दनवृष्टिं च कुष्णस्योपरि देवताः ।  
चक्रुः प्रीत्या च भक्त्या च वाग्बभूवाशरीरिणी ॥ 40 ॥  
बध कंसं वथार्ह च स्वपित्रोर्मोक्षणं कुरु ।  
क्षयं कुरुभुवो भारं नारदेत्येवमेव च ॥ 41 ॥  
इत्येवं तद्वचः श्रुत्वा भगवान् भूतभावनः ।  
राधा भगवतीं त्यक्त्वा समुत्तस्थौ शनैः शनैः ॥ 42 ॥  
ययौ हरिः कियद्‌दूरं निरीक्ष्य च पुनः पुनः ।  
क्षणं तस्थौ चन्दनानां वने वाससमीपतः ॥ 43 ॥  
विहाय राधा निन्द्रां सा समुत्तस्थौ स्वतल्पतः ।  
न निरीक्ष्य हरीं शान्तं कान्तं च प्राणवल्लभम् ॥ 44 ॥  
हा नाथ रमण प्रेष्ठ प्राणेश प्राणवल्लभ ।  
प्राणचोर प्रियतम क्व गतोऽसीत्युवाच ह ॥ 45 ॥  
क्षणमन्वेषणं कृत्वा बभ्राम मालतीवनम् ।  
उवास क्षणमुत्तस्थौ क्षणं सुष्वाप भूतले ॥ 46 ॥  
रुरोद क्षणमत्युच्चैर्विललाप मुहुर्मुहुः ।  
आगच्छाऽऽगच्छ हे नाथेत्येवसुक्त्वा पुनः पुनः ॥ 47 ॥  
मूर्च्छां संप्राप संतापात्संप्तता विरहानलैः ।  
भूतले च तृणाच्छन्ने पपात च यथा मृता ॥ 48 ॥  
आययुस्तत्र गोप्यश्च ब्रह्मञ्छतसहस्रशः ।  
काश्चिच्चामरहस्ताश्च गृहीत्वा चन्दनद्रवम् ॥ 49 ॥  
तासां मध्ये प्रिया लीला कृत्वा राधां स्ववक्षसि ।  
मृतामिव प्रियां दृष्ट्वा रुरोद प्रेमविह्वला ॥ 50 ॥  
सजलं पङ्कजदलं पङ्कोपरि निधाय च ।  
स्थापयामास तां राधां निश्चेष्टां च मृतामिव ॥ 51 ॥  
गोपीभिः सेवितां तत्र रुचिरैः श्वेतचामरैः ।  
चन्दनद्रवयुक्तां च स्निग्धवस्त्रान्वितां सतीम् ॥ 52 ॥  
ददर्श कृष्णस्तत्रैत्य तामेव प्राणवल्लभाम् ।  
निवारितश्च गोपीभिर्बलिष्ठाभिश्च नारद ॥ 53 ॥  
यथा नीतः सापराधो दण्डथो राजभटादिभिः ।  
चकार राधां क्रोडे च समागत्य कृपानिधिः ॥ 54 ॥  
चेतनां कारयामास बोधयामास बोधनैः ।  
संप्राप्य चेतनां देवी ददर्श प्राणवल्लाभाम् ॥ 55 ॥  
बभूव सुस्थिरा देवी तत्याज विरहज्वरम् ।  
चकार कान्तं सा कान्ता गात्रालिङ्गनमीप्सितम् ॥ 56 ॥  
नानाप्रकारशृङ्गारं चकार मधुसूदनः ।  
उवास रत्नतल्पे च राधां कृत्वा स्ववक्षसि ॥ 57 ॥  
राधासखी रत्नमाला विदग्धा सर्वपूजिता ।  
उवाच कृष्णं मधुरं नीतिसारमनुत्तमम् ॥ 58 ॥  
रत्नमारोवाच  
शृणु कृष्ण प्रवक्ष्यामि परिणामसुखावहम् ।  
हितं तथ्यं नीतिसारं दंपत्योः प्रीतिकारणम् ॥ 59 ॥  
संमतं कामशास्त्रेषु नीतौ वेदपुराणयोः ।  
लौकिकव्यवरारेषु प्रशस्यं सुयशस्करम् ॥ 60 ॥  
नारीणां च प्रिया माता प्रियो भ्राता च वन्धुषु ।  
ततः प्रियश्च पुत्रश्च पुत्रादेव प्रियः पतिः ॥ 61 ॥  
शतपुत्रात्प्रियः स्वामी साध्वीनां साधुसंमतः ।  
रसिकानां विदग्धानां न हि भर्तुः परः प्रियः ॥ 62 ॥  
यदि भर्ता विदग्धश्च विदग्धानां सुखावहः ।  
अन्यथा विषतुल्यश्च विषमश्चेत्खलः खलु ॥ 63 ॥  
संसारे चानृते वत्स दंपत्योः प्रीतिरेव च ।  
परस्परं च समता प्रियसौभाग्यमीप्सितम् ॥ 64 ॥  
दंपत्योः समता नास्ति यत्र-यत्र हि मन्तिरे ।  
अलक्ष्मीस्तत्र तत्रैव विफलं जीवनं तयोः ॥ 65 ॥  
सुस्वामिनां विभेदश्च परं दुःखं च योषिताम् ।  
शोकसंतापबीजं च जीवितं मरणाधिकम् ॥ 66 ॥  
स्वप्ने जागरणे चापि पतिः प्राणाश्च योषितः ।  
पतिरेव गुरुः स्त्रीणामिह लोके परत्र च ॥ 67 ॥  
अस्मात्तवयि गते नाथे मूर्च्छां संप्राप राधिका ।  
पपात सहसा भूमौ तृणाच्छन्ने च भूतले ॥ 68 ॥  
मया दत्तं मुखेऽस्याश्च शीतलं जलमुत्तमम् ।  
तदा श्वासो बभूवास्याश्चेतनं बाल्यमेव च ॥ 69 ॥  
क्षणं वदति हे नाथ हे कृष्णेति क्षणं सखी ।  
क्षणं रोदिति संतप्ता मूर्च्छां प्राप्नोति तत्क्षणम् ॥ 70 ॥  
राधिकायाः शरीरं च संतप्तं विरहानलैः ।  
दग्धलोहयष्टिसममस्पृश्यमनलोपमम् ॥ 71 ॥  
स्वप्ने जागनणे रात्रौ दिवसे च गृहे वने ।  
जले स्थले चान्तरिक्षेऽभ्युदये चन्द्रसूर्ययोः ॥ 72 ॥  
नास्ति भेदश्च राधाया मृततुल्या जडाकृतिः ।  
शश्वत्पश्यति स्थानस्था सर्वं विष्णुमयं जगत् ॥ 73 ॥  
स्निग्धपङ्के पङ्कजानां सजलानि दलानि च ।  
निपत्य तत्कृते तल्पे सुष्वाप विरहातुरा ॥ 74 ॥  
सेविता सा प्रियालीभिः संततं श्वेतचामरैः ।  
चन्दनद्रवसंसिक्ता स्निग्धवस्त्रसमन्विता ॥ 75 ॥  
राधाङ्गस्पर्शमात्रेण पङ्कः संप्राप शुष्कताम् ।  
स्निग्धानि पद्मपत्राणि बभूवुर्भस्मसात्क्षणम् ॥ 76 ॥  
चन्दनं शुष्कतां प्राप वर्णश्चम्पकसंनिभः ।  
बभुव कज्जलाकारः केशस्य वर्णतो हरे ॥ 77 ॥  
सिन्दूरबिन्दू रुचिरः श्यामतां प्राप तत्क्षणम् ।  
वेषो विलासो लीला च क्रीडा त्यक्ता बभूव ह ॥ 78 ॥  
रत्नमाला तु तां दृष्ट्वा गत्वा कृष्णान्तिकं तदा ।  
उवाच मधुरं वाक्यं राधाहितकरं परम् ॥ 79 ॥  
रत्नमालोवाच  
हे कृष्ण कमलाकान्त त्वद्वियोगेन मत्सखी ।  
प्राणांस्त्यक्ष्यति शीघ्रं सा यदि नाऽऽयास्यसि ध्रुवम् ॥ 80 ॥  
विचार्य मनसा कृष्ण यत्तत्समृचितं कुरु ।  
न भवेत्कामिनीहत्या येन नीतिविशारद ॥ 81 ॥  
रत्नमालावाचः श्रुत्वा प्रहस्योवाच माधवः ।  
हितं सत्यं नीतिसारं परिणमसुखावहम् ॥ 82 ॥  
श्रीभगवानुवाच  
ईशो यद्यपि शक्तोऽहं निषेकं खण्डितुं प्रिये ।  
तथाऽपि न क्षमो रत्ने नियतेर्नं करोम्यहम् ॥ 83 ॥  
ब्रह्माण्डेषु च सर्वेषु मर्यादा स्थापिता मया ।  
तया कर्म प्रकुर्वन्ति मुनयश्च सुरा नराः ॥ 84 ॥  
सुदामशापाद्विच्छेदः शतवर्षमनीप्सितः ।  
भविष्यत्येव दंपत्योरावयोरेव सुन्दरि ॥ 85 ॥  
भेदो जागरणेऽस्याश्च मया सह सुमध्यमे ।  
संश्लेषः संततं स्वप्ने मद्वरेण भविष्यति ॥ 86 ॥  
आध्यात्मिकी मया दत्ता शोकच्छेदो भविष्यति ।  
राधां बोधय भद्रं ते यास्यामि नन्दमन्दिरम् ॥ 87 ॥  
इत्युक्त्वा जगतां नाथो ययौ नन्दालयं प्रति ।  
राधिकां बोधयामासुरालिसंघाश्च नारद ॥ 88 ॥  
गत्वा गृहं च पितरं ननाम मातरं तथा ।  
चकार माता क्रोडे च नवनीतं च नूतनम् ॥ 89 ॥  
मातृदत्तं च ताम्बूलं चखाद शीतलं जलम् ।  
उवास तत्र जगतां नाथो मातृसमीपतः ॥ 90 ॥  
सर्वैर्गोपसमूहैश्च सेवितः श्वेतचामरैः ।  
माल्यचन्दनताम्बूलं ते च तस्मै ददुर्मुदा ॥ 91 ॥  
इति श्रीब्रह्मo महाo श्रीकृष्णचन्मखo उत्तo नारदनाo श्रीकृष्णागमनं  
नामैकोनसप्ततितमोऽध्यायः ॥ 69 ॥

अथ सप्ततितमोऽध्यायः  
नारायण उवाच  
अथाक्रूरः स्वशरणं गत्वा कंसेन प्रेषितः ।  
चकार शयनं तल्पे भुक्त्वा मीष्टान्नमुत्तमम् ॥ 1 ॥  
सकर्पूरं च ताम्बूलं चखाद वासितं जलम् ।  
जगाम निद्रां सुखतः सुखसंभोगमात्रतः ॥ 2 ॥  
ततो ददर्श सुस्वप्नं पुराणश्रुतिसंमतम् ।  
निशावशेषसमये बाधादिपरिवर्जितः ॥ 3 ॥  
अरोगी बद्धकेशश्च वस्त्रयुग्मसमन्वितः ।  
सुतल्पशायी सुस्निग्धश्चिन्ताशोकविवर्जितः ॥ 4 ॥  
किशोरवयसं श्यामं द्विभुजं मुरलीधरम् ।  
पीतवस्त्रपरीधानं वनमालाविभूषितम् ॥ 5 ॥  
चन्दनोक्षितसर्वाङ्गं मालतीमाल्यशोभितम् ।  
भूषितं भूषणार्हं च सद्रत्नमणिभूषणैः ॥ 6 ॥  
मयूरपिच्छचूडं च सस्मितं पद्मलोचनम् ।  
एवंभूतं द्विचशिशुं ददर्श प्रथमं मुने ॥ 7 ॥  
ततो ददर्श रुचिरां पतिपुत्रवतीं सतीम् ।  
पीतवस्त्रपरीधानां रत्नभूषणभूषिताम् ॥ 8 ॥  
ज्वलत्प्रदीपहस्तां च शुक्लधान्यकरां वराम् ।  
शरच्चन्द्रनिभास्यां च सस्मितां वरदां शुभाम ॥ 9 ॥  
ततो ददर्श विप्रं च प्रकुर्वन्तं शुभाशिषम् ।  
श्वेतपद्मगतं हंसं तुरगं च सरोवरम् ॥ 10 ॥  
ददर्श चित्रितं चारु फलितं पुष्पितं शुभम् ।  
आम्रनिम्बनारिकेलगुर्वर्ककदलीतरुम् ॥ 11 ॥  
दशन्तं श्वेतसर्पं च स्वात्मानं पर्वतस्थितम् ।  
वृक्षस्थं च गजस्थं च तरिस्थं तुरगस्थितम् ॥ 12 ॥  
वीणां वादितवन्तं च भुक्तवन्तं च पायसम् ।  
दधिक्षीरयुतान्नं च पद्मपत्रस्थमीप्सितम् ॥ 13 ॥  
कृमिविट्‌सहिताङ्गं च रुदन्तं मोहितं तदा ।  
शुक्लधान्यपुष्पकरं क्षणं चन्दनचर्चितम् ॥ 14 ॥  
प्रासादस्थं समुद्रस्थमात्मानं च सलोहितम् ।  
छिन्नभिन्नं क्षताङ्गं च मेदपूयसमन्वितम् ॥ 15 ॥  
ततो ददर्श रजतं मणिं शुभ्रं च काञ्चनम् ।  
सुक्तामाणिक्यरत्नं च पूर्णकुम्भजलं शुभम् ॥ 16 ॥  
सुरभिं च सवत्सां च वृषभेन्द्रं मयूरकम् ।  
शुकं च सारसं हंसं चिल्लं खञ्जनमेव च ॥ 17 ॥  
ताम्बूलं पुष्पमाल्यं च ज्वलदग्निं सुरार्चनम् ।  
पार्वतीप्रतिमां कृष्णप्रतिमां शिवलिङ्गकम् ॥ 18 ॥  
विप्रबालां च बालं च सुपक्वफलितां कृषिम् ।  
देवस्थलीं च राजेन्द्रं सिंहं व्याघ्रं गुरुं सुरम् ॥ 19 ॥  
दृष्ट्वा स्वप्नं समुत्तस्थौ चकाराऽऽह्निकमीप्सितम् ।  
उद्धवं कथयामास सर्वं वृत्तान्तमेव च ॥ 20 ॥  
उद्धवाज्ञां समादाय कृत्वा गुरुसुरार्चनम् ।  
यात्रां चकार श्रीकृष्णं ध्यात्वा मनसि नारद ॥ 21 ॥  
ददर्श वर्त्मन्येवं च मङ्गलार्हं शुभप्रदम् ।  
वाञ्छाफलप्रदं रम्यं पुरो मङ्गलसूचकम् ॥ 22 ॥  
वामे शैवं शिवां पूर्णकुम्भं नकुलचाषकम् ।  
पतिपुत्रवतीं साध्वीं दिव्याभरणभूषिताम् ॥ 23 ॥  
शुक्लपुष्पं च माल्यं च धान्यं च खञ्जनं शुभम् ।  
दक्षिणे ज्वलदग्रिं च विप्रं च वृषभं गजम् ॥ 24 ॥  
वत्सप्रयुक्तां धेरुं च श्वेताश्वं राजहंसकम् ।  
वेश्यां च पुष्पमालां च पताकां दधि पायसम् ॥ 25 ॥  
मणिं सुवर्ण रचतं मुक्तामाणिक्यमीप्सितम् ।  
मद्यं मांकं चन्दनं च माध्वीकं घृतमुत्तमम् ॥ 26 ॥  
कृष्णशारं फलं लाजाः सिद्धान्नं दर्पणं तथा ।  
विचित्रितं विमानं च सुदीप्तां प्रतिमां तथा ॥ 27 ॥  
शुक्लोत्पलं पद्मवनं शङ्खचिल्लं च कीरकम् ।  
मार्जारं पर्वतं मेघं मयूरं शुकसारसम् ॥ 28 ॥  
शङ्खकोकिलवाद्यानां ध्वनिं शुश्राव मङ्गलम् ।  
विचित्रकृष्णसंगीतं हरिशब्दं जयध्वनिम् ॥ 29 ॥  
एवंभूतं शुभं दृष्टवा श्रुत्वा प्रहृष्टमानसः ।  
प्रविवेश हरिं स्मृत्वा पुण्यं वृन्दावनं वनम् ॥ 30 ॥  
ददर्श पुरतो रम्यं रासमण्डलमीप्सितम् ।  
चन्दनागुरुकस्तूरीपुष्पचन्दनवायुना ॥ 31 ॥  
वासितं मङ्गलघटै रम्भास्तमभैर्विराजितम् ।  
आम्रपल्लवसंघैश्च पट्‌टसूत्रविचित्रितैः ॥ 32 ॥  
शोभितैः परितः शश्वत्पद्मरागविनिर्मितम् ।  
शोभितं शोभनार्हं च त्रिकोटिरत्नमन्दिरैः ॥ 33 ॥  
रम्यैः कुञ्जकुटीरैश्च राजितं शतकोटिभिः ।  
रासं वृन्दावनं दृष्ट्वा कियद्‌दूरं ययौ च सः ॥ 34 ॥  
ददर्श पुरतो रम्यं नन्दव्रजमनुत्तमम् ।  
परं वेकुण्ठसंकाशं वैकुण्ठ निलयं शुभम् ॥ 35 ॥  
रत्नसोपानसंयुक्तं रत्नस्तम्भैर्विराजितम् ।  
नानाचित्रविचित्राढ्यं सद्रत्नवलयान्वितम् ॥ 36 ॥  
खचितं मणिसारेण रचितं विश्वकर्मणा ।  
द्वारि दृष्टेन मार्गेण राजद्वारं विवेश सः ॥ 37 ॥  
पताकारत्नजालाढ्यं सुक्तामाणिक्यभूषितम् ।  
रत्नदर्पणशोभाढ्यं रत्नचित्रविचित्रितम् ॥ 38 ॥  
रत्नविथीविरचितं मङ्गलं मङ्गरैर्घटैः ।  
अक्रूरागमनं श्रुत्वा साङ्लादो नन्द एव च ॥ 39 ॥  
सहितो रामकृष्णाभ्यां जगामानुव्रजाय वै ।  
वृषभान्वादिभिर्युक्तः कृत्वा वेश्यां पुरःसरम् ॥ 40 ॥  
पूर्णकुम्भं गजेन्द्रं च कृत्वाऽग्रे शुक्लधान्यकम् ।  
कृष्णां गां मधुपर्कं च पाद्यं रत्नासनादिकम् ॥ 41 ॥  
गृहीत्वा सादरः शान्तः सस्मितो विनतस्था ।  
आनन्दयुक्तो नन्दश्च सगणः सहबालकः ॥ 42 ॥  
दृष्ट्वाऽक्रूरं महाभागं तूर्णमालिङ्गनं ददौ ।  
प्रणेमुः शिरमा सर्वै गोपा जगृहुराशिषम्‌ ॥ 43 ॥  
परस्परं च संयोगो बभूव गुणत्रान्मुने ।  
क्रोडे चकाराक्रूरश्च कृष्णं रामं क्रमेण च ॥ 44 ॥  
चुचुम्ब गण्डयुगुले पुलकाञ्यितविग्रहः ।  
साश्रुनेत्रोऽतिसाह्लादः कृतार्थः सिद्धवाञ्छितः ॥ 45 ॥  
ददर्श कृष्णं द्विभुजं क्षणं श्यामलसुन्दरम् ।  
पीतवस्त्रपरीधानं मालतीमाल्यभूषितम् ॥ 46 ॥  
चन्दनोक्षितसर्वाङ्गं परं वंशीधरं वरम् ।  
स्तुतं ब्रह्मेशशेषाद्यैर्मुनीन्द्रैः सनकादिभिः ॥ 47 ॥  
वीक्षितं गोपकन्याभिः परिबूर्णतमं विभुम् ।  
क्षणं ददर्श क्रोडस्थं सस्मितं च चतुर्भुजम् ॥ 48 ॥  
लक्ष्मींसरस्वतीयुक्तं वनमालाविभूषितम् ।  
सुनन्दनन्दकुमुदैः पार्षदैः परिसेवितम् ॥ 49 ॥  
सेवितं सिद्धसंघैश्च भक्तिनम्रैः परात्परम् ।  
क्षणं ददर्श देवं तं पञ्चवक्त्रं त्रिलोचनम् ॥ 50 ॥  
शुद्धस्फटिकसंकाशं नागराजैर्विराजितम् ।  
दिगम्बरं परं ब्रह्म भस्माङ्गं च जटायुतम् ॥ 51 ॥  
जपमालाकरं ध्याननिष्ठं श्रेष्ठं च योगिनम् ।  
क्षणं चतुर्मुखं ध्याननिष्ठं श्रेष्ठं मनीषिणाम् ॥ 52 ॥  
क्षणं धर्मस्वरूपं च शेषरुपं क्षणं क्षणम् ।  
क्षणं भास्कररूपं च ज्योतीरूपं सनातनम् ॥ 53 ॥  
क्षणं परमशोभाढ्यं कोटिकन्दर्पनिन्दितम् ।  
कामिनीकमनीयं च कामुकं कामसंयुतम् ॥ 54 ॥  
एवंभूतं शिशुं दृष्ट्वा स्थापयामास वक्षसि ।  
रत्नमिंहासने रम्ये नन्ददत्ते च नारद ॥ 55 ॥  
कृत्वा प्रदक्षिणं भक्त्या पुलकाञ्चितविग्रहः ।  
प्रणम्य शिरसा भूमौ तुष्टाव पुरुषोत्तमम् ॥ 56 ॥  
अक्रूर उवाच  
नमः कारणरूपाय परमात्मस्वरूपिणे  
सर्वेषामपि विश्वानामीश्वराय नमो नमः ।  
पराय प्रकृतेरीश परात्परतराय च ॥ 57 ॥  
निर्गुणाय निरीहाय नीरूपाय स्वरूपिणे ।  
सर्वदेवस्वरूपाय सर्वदेवेश्वराय च ॥ 58 ॥  
सर्वदेवाधिदेवाय विश्वादिभूतरूपिणे ।  
असंश्येषु च विश्वेषु ब्रह्मविष्णुशिवात्मक ॥ 59 ॥  
स्वरूपायाऽऽदिबीजाय तदीशविश्वरूपिणे ।  
नमो गोपाङ्गनेशाय गणेशेश्वररूपिणे ॥ 60 ॥  
नमः सुरगणेशाय राधेशाय नमो नमः ।  
राधारमणरूपाय राधारूपधराय च ॥ 61 ॥  
राधाराध्याय राधायाः प्राणाधिकतराय च ।  
राधासाध्याय राधाधिदेवप्रियतमाय च ॥ 62 ॥  
राधाप्राणाधिदेवाय विश्वरूपाय ते नमः ।  
वेदस्तुतात्मवेदज्ञरूपिणे सर्ववेदिने ॥ 63 ॥  
वैदाधिष्ठातृदेवाय वेदबीजाय ते नमः ।  
यस्य लोमसु विश्वानि चासंख्यानि च नित्यशः ॥ 64 ॥  
महद्विष्णोरीश्वराय विश्वेशाय नमो नमः ।  
स्वयं प्रकृतिरूपाय प्राकृताय नमोo ॥ 65 ॥  
प्रकृतीश्वररूपाय प्रधानपुरूषाय च ।  
इत्येवं स्तवनं कृत्वा मूर्च्छामाप सभातले ॥ 66 ॥  
पपात सहसा भूमौ पुनरीशं ददर्श सः ।  
बहिःस्थं हृदयस्थं च परमात्मानमीश्वरम् ॥ 67 ॥  
परितः श्यामरूपं च विश्वस्थं विश्वमेव च ।  
अक्रूरं मूर्च्छितं दृष्ट्वा नन्दः सादरपूर्वकम् ॥ 68 ॥  
रत्नसिंहासने रम्ये वासयामास नारद ।  
पप्रच्छ सर्ववृत्तान्तं किंस्विद्‌दृष्टमिति त्वया ॥ 69 ॥  
मिष्टान्नं भोजयामाय कुशलं च पुनः पुनः ।  
अक्रूरेः कथयामस कंसवृत्तान्तमीप्सितम् ॥ 70 ॥  
स्वपित्रोर्मोक्षणार्थं च गमनं रामकृष्णयोः ।  
इत्यक्रूरकृतं स्तोत्रं यः पठेत्सुसमाहितः ॥ 71 ॥  
अपुत्रो लभते पुत्रमभार्यों लभते प्रियम् ।  
अधनो धनमाप्नोति निर्भूमिरुर्वरां महीम् ॥ 72 ॥  
हतप्रजः प्रजालाभं प्रतिष्ठां चाप्रतिष्ठितः ।  
यशः प्राप्नोति विपुलमयशस्वी च लीलया ॥ 73 ॥  
अथ सुष्वाप समये परं संहृष्टमानसः ।  
रम्ये चम्पकतल्पे च कृष्णं कृत्वा स्ववक्षसि ॥ 74 ॥  
प्रातरुथाय सहसा कृत्वाऽऽङ्निकमनुत्तमम् ।  
स्वरथे स्थापयामास रामं कृष्णं जगत्पतिम् ॥ 75 ॥  
गव्यं पञ्चप्रकारं च नानाद्रव्यं सुदुल्रभम् ।  
वृषभानं च नन्दं च सुनन्दं चन्दभानकम् ॥ 76 ॥  
नानाप्रकारं वाद्यं च मृदङ्गमुरजादिकम् ।  
पटहं पणवं चैव ढक्कां दुंदुभिमानकम् ॥ 77 ॥  
सज्जां संनहनीं कास्यपट्टमर्दलमण्डवीम् ।  
वादयामास सानन्दं नन्दगोपो व्रजेश्वरः ॥ 78 ॥  
श्रुत्वा वाद्यं च गोप्यश्च गमनं रामकृष्णयोः ।  
दृष्ट्वा कृष्णं रथस्थं तमाययुः कोपपीडिताः ॥ 79 ॥  
कृष्णेन वारिताः सर्वाः प्रेरिता राधाया द्विजः ।  
बभञ्जुरीश्वररथं पादाघातेन लीलया ॥ 80 ॥  
तत्र सर्वेषु गोपेश हाहाकारं कृतेषु च ।  
प्रययुर्बलवत्यश्च कृष्णं कृत्वा स्ववक्षसि ॥ 81 ॥  
काचित्क्रूरं तमक्रूरं भर्त्सयामास कोपतः ।  
काश्चिद्वद्‌ध्वा च वस्त्रेण चाकूरं प्रययुस्ततः ॥ 82 ॥  
काचित्तं ताडयामास कङ्कणेन करेण च ।  
तद्वस्त्रं हारयामास कृत्वा विवसनं मुने ॥ 83 ॥  
क्षतविक्षतसर्वाङ्गं दृष्ट्वाऽक्रूरं च माधवः ।  
जगाम राधानिकटं बोधयामास तां पुनः ॥ 84 ॥  
आध्यात्मिकेन योगेन विनयेन च सादरम् ।  
अक्रूरं बोधयामास वोधयामास तां पुनः ॥ 85 ॥  
आकाशात्पतितं दिव्यं सन्त्रप्रस्थापितं रथम् ।  
विचित्रवस्त्रसंयुक्तं ददर्श पुरतो हरिः ॥ 86 ॥  
खचितं मणिराजेन रचितं विश्वकर्मणा ।  
तं दृष्ट्वा मातृभवनमाजगाम जगत्पतिः ॥ 87 ॥  
भुक्त्वा पीत्वा सुखं सुप्त्वा भगवान्सहबान्धवः ।  
तस्थौ मुनीन्द्रदेवेन्द्रब्रह्मेशशेषवन्दितः ॥ 88 ॥  
मुषुपुर्गोंपिकाः सर्वाः परं संहृष्टमानसाः ।  
पुष्पतल्पे च रम्ये च राधया सह नारद ॥ 89 ॥  
सर्वे चाऽऽनन्दयुक्ताश्च जना गोकुलवासिनः ।  
केचिद्‌गोपाश्च ननृतुः केचित्संगीततत्पराः ॥ 90 ॥  
इति शीब्रह्मo श्रिकृष्णजन्मखo उत्तo नारदनाo गोपीविषयो  
नाम सप्ततितमोऽध्यायः ॥ 70 ॥

अथैकसप्ततितमोऽध्यायः  
नारायण उवाच  
राधिकायां च सुप्तायां सुप्तासु गोपिकासु ।  
पुष्पचन्दनतल्पे च वायुना सुरभीकृते ॥ 1 ॥  
तृतीयप्रहरेऽतीते निशायां च शुभे क्षणे ।  
शुभचन्द्रर्क्षयोगे चामृतयोगसमन्विते ॥ 2 ॥  
सौम्यस्वामियुते लग्ने सौम्यग्रहविलोकिते ।  
पापग्रहसमासक्तदुष्टदोषादिवर्जिते ॥ 3 ॥  
यशोदां बोधयामास कारयामास मङ्गलम् ।  
वन्धूनाश्वासयामास समुत्थाय हरिः स्वयम् ॥ 4 ॥  
वाद्यं निषेधयामास राधिकाभयभीतवत् ।  
स्वतन्त्रो विश्वकर्ता च पाता भर्ता स्वतन्त्रवत् ॥ 5 ॥  
प्रक्षाल्य पादयुगलं धृतवा धौते च वाससी ।  
उवास संस्कृते स्थाने विलिप्ते चन्दनादिना ॥ 6 ॥  
फलपल्लवसंयुक्तं संस्कृतं चन्दनादिभिः ।  
वामे कृत्वा पूर्णकुम्भं वह्निं विप्रं स्वदक्षिणे ॥ 7 ॥  
पतिपुत्रवतीं दीपं दर्पणं पुरतस्तथा ।  
दूर्वाकाण्डं च सुस्निग्धं पुष्पं धान्यं सितं शुभम् ॥ 8 ॥  
गुरुदत्तं गुहीत्वा च प्रदधौ मस्तकोपरि ।  
धृतं ददर्श माध्वीकं रजतं काञ्चनं दधि ॥ 9 ॥  
चन्दनं लेपनं कृत्वा पुष्पमालां गले ददौ ।  
गुरुवर्गं ब्राह्मणं च वन्दयामास भक्तितः ॥ 10 ॥  
शङ्खध्वनिं वेदपाठं संगीतं मङ्गलाष्टकम् ।  
विप्रशीर्वचनं रम्यं शुश्राव परमादरम् ॥ 11 ॥  
ध्यात्वा मङ्गलरूपं च सर्वत्र मङ्गलप्रदम् ।  
चिक्षेप दक्षिणां पादं सुन्दरं स्वात्मविग्रहम् ॥ 12 ॥  
विधृत्य नासिकावामभागं मध्यमया विभुः ।  
विसृज्य वायुं संपूर्णं नासादक्षिणरन्ध्रतः ॥ 13 ॥  
ततो ययौ नन्दनन्दो नन्दस्य प्राङ्गणं वरम् ।  
सानन्दः परमानन्दो नित्यानन्दः सनातनः ॥ 14 ॥  
नित्योऽनित्यो नित्यबीचस्वरूपो नित्यविग्रहः ।  
नित्याङ्गभूतो नित्येशो नित्यकृत्यविशारदः ॥ 15 ॥  
नित्यनूतनरूपश्च नित्यनूतनयौवनः ।  
नित्यनूतनवेषश्च वयसा नित्यनूतनः ॥ 16 ॥  
नित्यनूतनसंभाषो यत्प्रेम नित्यनूतनम् ।  
नित्यनूतनसंप्राप्तिः सौभाग्यं नित्यनूतनम् ॥ 17 ॥  
सुधारसपरं मिष्टं यत्‌वाक्यं नित्यनूतनम् ।  
नित्यनूतनभक्तं च यत्पदं नित्यनूतनम् ॥ 18 ॥  
स्थायं स्थायं प्राङ्गणेऽस्मिनमायेशो मायया युतः ।  
अतीव रम्ये सुस्निग्धो बभूव गमनोन्मुखः ॥ 19 ॥  
रम्भास्तम्भसमूहैश्च रसालपल्लवान्वितैः ।  
पट्टसूत्रनिबद्धैश्च सुन्दरैश्च सुसंस्कृतैः ॥ 20 ॥  
पद्‌मरागेण खचिते रचिते विश्वकर्मणा ।  
कस्तूरीकुङ्कुमाक्तैश्च चन्दनैश्च सुसंस्कृते ॥ 21 ॥  
तत्र तस्थौ स्वयं कृष्णः सहाक्रूरः सबान्धवः ।  
यशोदया समाश्लिष्टो वामपार्श्वेन मायया ॥ 22 ॥  
नन्देनाऽऽनन्दयुक्तेनाऽऽश्लिष्टो दक्षिणपार्श्वतः ।  
संभाषितो बान्धवैश्च पित्रा मात्रा च चुम्बितः ॥ 23 ॥  
इति शीब्रह्मo महाo श्रीकृष्णजन्मखo उत्तo नारदनाo यात्रामङ्गलं  
नामैकसप्ततितमोऽध्यायः ॥ 71 ॥

अथ द्विसप्ततितमोऽध्यायः  
नारायण उवाच  
अथ कृष्णो गुरुं नत्वा निर्गम्य शिबिरान्मुने ।  
आरुह्य स्वर्गयानं च शुभां मधुपुरीं ययौ ॥ 1 ॥  
विवेश मथुरां रम्यां सहाक्रूरगणैः समम् ।  
निर्जित्य शक्रनगरी शोभायुक्तां मनोहराम् ॥ 2 ॥  
रत्नश्रेष्ठेन खचितां रचितां विश्वकर्मणा ।  
अमूल्यरत्नकलशो राजितैश्च विराजनाम् ॥ 3 ॥  
राजमर्गशतैरिष्टैर्वैष्टितां रुचिरैर्वरैः ।  
चन्द्राकारैश्चन्द्रसारैर्मणिमिः परिसंस्कृतैः ॥ 4 ॥  
विचित्रैर्मणिसारैश्च वीथीशतविनिर्मितैः ।  
शोभितैर्वणिजैः श्रेष्ठैः पुण्यवस्तुसमन्वितैः ॥ 5 ॥  
सरोवरसहस्रैश्च परितः परिशोभितम् ।  
शुध्धस्फटिसंकाशैः पद्मरागविराजितैः ॥ 6 ॥  
रत्नालंकारभूषाढ्यैः शोभितां पद्मिनीगणैः ।  
स्यिरयौवनसंयुक्तैर्निमेषरहितैः परैः ॥ 7॥  
शाक्षरैरूर्ध्ववदनैः कृष्णदर्शनलालसैः ।  
भ्रूभङ्गलीलालोलैश्च शश्वच्चञ्चललोचनैः ॥ 8 ॥  
शश्वत्कामसमायुक्तैः पीनश्रोणिपयोधरेः ।  
कोमलाङ्गैर्मध्यकूपै रतिरासविशारदैः ॥ 9 ॥  
रत्ननिर्माणयानानां कोटिभिः परिशोभिताम् ।  
भूषणैर्भूषिताभिश्च चित्रेताभिश्च चित्रकैः ॥ 10 ॥  
नानाप्रकारश्रीयुक्तां पुष्पोद्यानत्रिकोटिभिः ।  
नानापुष्पैः पुष्पिताभिर्युक्ताभिर्मधुसूदनैः ॥ 11 ॥  
माधुर्यमधुसंयुक्तैर्मधुलुब्धैर्मुदाऽन्वितैः ।  
माध्वीकमधुमत्तैश्च युक्तैर्मंधुकरीचयैः ॥ 12 ॥  
नानाप्रकारदुर्गेश्च दुर्गम्यां वैरिणां गणैः ।  
रणितां रणकैः शाश्चद्रक्षाशास्त्रविशारदैः ॥ 13 ॥  
त्रिकोट्ट्याट्टालिकाभिश्च संयुक्तां सुमनोहराम् ।  
रचितां किल सद्रत्नैर्विचित्रैर्विश्वकर्मणा ॥ 14 ॥  
एवंभूतां च मथुरां दृष्ट्वा कमललोचनः ।  
ददर्श पथि कुब्जां तां वृद्धामतियरादुराम् ॥ 15 ॥  
यान्तों दण्डसहायेन चातिनम्रां नमद्वलीम् ।  
रूक्षितां विकृताकारां बिभ्रतीं चन्दनद्रवम् ॥ 16 ॥  
कस्तूरीकुङ्कुमाक्तं च स्पर्शमात्रेण नारद ।  
सुगन्धिमकरन्देन गन्धाढ्यं सुमनोहरम् ॥ 17 ॥  
सादृष्ट्वा सस्मिता वृद्धा श्रीकान्तं शान्तमीश्वरम् ।  
श्रीयुक्तं श्रीनिवासं तं श्रीबीजं श्रीनिकेतनम् ॥ 18 ॥  
प्रणम्य सहसा मूधर्ना भक्तिनम्रा पुटाञ्जलिः ।  
प्रददौ चन्दनं तस्य गात्रेश्यामलसुन्दरे ॥ 19 ॥  
गात्रेषु तद्‌गणानां च स्वर्णपात्रकरा वरा ।  
कृत्वा प्रदक्षिणं कृष्णं प्रणनाम पुनः पुनः ॥ 20 ॥  
श्रीकृष्णदृष्टिमात्रेण श्रीयुक्ता सा बभूव ह ।  
सहसा श्रीसमा रम्या रूपेण यौवनेन च ॥ 21 ॥  
वहिशुद्धांशुवसना रत्नभूषणभूषिता ।  
यथा द्वादशवर्षोया कन्या धन्या मनोहरा ॥ 22 ॥  
बिम्बोष्ठी सस्मिता श्यामा तप्तकाञ्चनसंनिभा ।  
सुश्रोणी सुदती बिल्वफलतुल्यपयोधरा ॥ 23 ॥  
अमूल्यरत्ननिर्माणहारसारविराजिता ।  
गजेन्द्रराजगमना रत्नमञ्जीररञ्जिता ॥ 24 ॥  
बिभ्रती कबरीभारं मालतीमाल्यवेष्टितम् ।  
रक्षितं वामभागेन रुचिरं वर्तुलाकृतिम् ॥ 25 ॥  
सिन्दूरबिन्दुं दधतों दाडिमीकुसुमाकृतिम् ।  
कस्तूरी बिन्दुमुपरि सार्ध चन्दनबिन्दुभिः ॥ 26 ॥  
रन्नदर्पणाहस्ता च प्रशस्ता रतिकर्मसु ।  
श्रीकृष्णं वरयामास लोललोचनकोणतः ॥ 27 ॥  
श्रीवासस्तां समाश्वस्य ययौ स्थानान्तरं परम् ।  
कृतार्थरूपा सा प्रीत्या ययौ पद्मयथाऽऽलयम् ॥ 28 ॥  
स ददर्श स्वभवनं यया पद्यालयालयम् ।  
रत्नशय्याविरचितं सद्रत्नसारनिर्मितम् ॥ 29 ॥  
रत्नप्रदीपराजीभी राजिताभिश्च राजितम् ।  
रत्नदर्पणराजैश्च राजितं परितस्ततः ॥ 30 ॥  
सिन्दूरवस्त्रताम्बूलं श्चेतचामरमाल्यकम् ।  
बिभ्रतीभिश्च दासीभिर्वेष्टितं दाससंघकैः ॥ 31 ॥  
तत्र गत्वा च भुक्त्वा च मिष्टान्नं परमं मुदा ।  
सुष्वाप रत्नपर्यङ्के सा दासीभिश्च सेविता ॥ 32 ॥  
सकर्पूरं च ताम्बूलं कस्तूरीकुङ्कुमान्वितम् ।  
चन्दनं स्थापयामास स्वतल्पे हरये सती ॥ 33 ॥  
मालतीमाल्ययुगलं कर्पूरादिसुवासितम् ।  
शीतलं सलिलं स्वादु मिष्टान्नं स्वसमीपतः ॥ 34 ॥  
कर्मणा मनसा वाचा चिन्तयन्ती हरेः पदम् ।  
हरेरागमनं चापि मुखचन्द्रं मनोहरम् ॥ 35 ॥  
जगत्कृष्णमयं शश्वत्पश्यन्ती कामुकी मुने ।  
कोटिकन्दर्पलीलाभं कामसक्तं च कामुकम् ॥ 36 ॥  
ततो तदर्श श्रीकृष्णो मालाकारं मनोहरम् ।  
मालासमूहं बिभ्रन्तं गच्छन्तं राजमन्दिरम् ॥ 37 ॥  
सोऽपि दृष्ट्वा च श्रीकान्तं प्रणम्य शिरशा भुवि ।  
ददौ माल्यसमूहं च कृष्णाय परमात्मने ॥ 38 ॥  
कृष्णस्तस्मै वरं दत्तवा स्वदास्यमतिदुर्लभम् ।  
माल्यं गृहीत्वा प्रययौ राजमार्गे वरं वरः ॥ 39 ॥  
ततो ददर्श रजकं बिभ्रतं वस्त्रपुञ्जकम् ।  
अहंकृतिबलिष्ठं च सततं योवनोद्वतम् ॥ 40 ॥  
वस्त्रं ययाचे तं कृष्णो विनयेन महामुने ।  
स तस्मै न ददौ वस्त्रं तमुवाच च निष्ठुरम् ॥ 41 ॥  
गोरक्षकाणां त्वद्‌योग्यं वस्त्रमेतत्सुदुर्लभम् ।  
राजयोग्यं च हे मूढ हे गोपजनवल्लभ ॥ 42 ॥  
गृहीत्वा गोपकन्याश्च कन्यालोलुप लम्पट ।  
यद्विहारः कृतस्तत्र वृन्दारण्येऽप्यराजके ॥ 43 ॥  
न चात्र तादृशं कर्म राज्ञः कंसस्य वर्त्मंनि ।  
विद्यमानोऽत्र राजेन्द्रः शास्ता दुष्टस्य तत्क्षणम् ॥ 44 ॥  
रजकस्य वचः श्रुत्वा जहास मधुसूदनः ।  
जहास बलदेवश्च साक्रूरो गोपवर्गकः ॥ 45 ॥  
तं निहत्य चपेटेन जग्राह वस्त्रपुञ्जकम् ।  
वस्त्रं संधारयामास श्रीकृष्णः सगणस्तथा ॥ 46 ॥  
रत्नयानेन गोनोकं पार्षदेर्वेष्टितेन च ।  
ययौ रजकराजश्च धृत्वा दिव्यकलेवरम् ॥ 47 ॥  
शश्वद्यौवनयुक्तं च जरामृत्युहरं वरम् ।  
पीतवस्त्रसमायुक्तं सस्मितं श्यामसुन्दरम् ॥ 48 ॥  
बभूव सोऽपि गोलोके पार्षदेषु च पार्षदः ।  
कृष्णस्याऽऽगमनं तत्र सस्मार सततं वशी ॥ 49 ॥  
अस्तं गतो दिनकरोऽप्यक्रूरः स्वगृहं ययौ ।  
कृष्णस्यानुमतिं प्राप्य कृष्णोऽपि कस्यचिद्‌गृहम् ॥ 50 ॥  
वैष्णवस्य कुविन्दस्य तस्मिन्नस्तधनस्य च ।  
सानन्दो नन्दसहितो बलदेवादिभिर्युतः ॥ 51 ॥  
स भक्तः पूजयामास प्रणम्य श्रीनिकेतनम् ।  
तस्मै ददौ स्वदास्यं च वरं ब्रह्मादिदुर्लभम् ॥ 52 ॥  
पर्यङ्के सुषुपुः सर्वे भुक्त्वा मिष्टान्नसुत्तमम् ।  
निद्रां च लेभे सा कुब्जा निद्रेशोऽपिययौ मुदा ॥ 53 ॥  
गत्वा ददर्श कुब्जां तां रत्नतल्पे च निद्रिताम् ।  
दासीगणैः परिवृतां सुन्दरीं कमलामिव ॥ 54 ॥  
बोधयामास तां कृष्णो न दासीस्वपि निद्रिताः ।  
तामुवाच जगन्नाथो जगन्नाथप्रियां सतीम् ॥ 55 ॥  
श्रीभगवानुवाच  
त्यज निद्रां महाभागे शृङ्गारं देहि सुन्दरि ।  
पुरा शूर्पणखा त्वं च भगिनीं रावणस्य च ॥ 56 ॥  
रामजन्मनि मद्धेतोस्त्वया कान्ते तपः कृतम् ।  
तपःप्रभावान्मां कान्तं भज श्रीकृष्णजन्मनि ॥ 57 ॥  
अधुना सुखसंयोगं कृत्वा गच्छ ममाऽऽलयम् ।  
सुदुर्लभं च गोलोकं जरासृत्युहरं परम् ॥ 58 ॥  
इत्युकत्वा श्रीनिवासश्च कृत्वातामेव वक्षसि ।  
नग्नां चकार शृङ्गारं चुम्बनं चापि कामुकीम् ॥ 59 ॥  
स सस्मिता च श्रीकृष्णं नवसंगमलज्जिता ।  
चुचुम्ब गण्डे क्रोडे तं चकार कमला यथा ॥ 60 ॥  
सुरतेर्विरतिर्नास्ति दंपती रतिपण्डितौ ।  
नानाप्रकारसुरतं बभूव तत्र नारद ॥ 61 ॥  
स्तनश्रोणियुगं तस्या विक्षतं च चकार ह ।  
भगवान्नखरैस्तीक्ष्णैर्दशनैरधरं वरम् ॥ 62 ॥  
निशावसानसमये वीर्याधानं चकार सः ।  
सुखसंभोगभोगेन मूर्च्छामाप च सुन्दरी ॥ 63 ॥  
तत्राऽऽजगामतां तन्द्रा कृष्णवक्षःस्थलस्थिताम् ।  
बुबुधे न दिवारात्रं स्वर्ग मर्त्य जलं स्थलम् ॥ 64 ॥  
सुप्रभाता च रजनी बभूव रजनीपतिः ।  
पत्युर्व्यतिक्रमेणैव लज्जयेव मलीमसः ॥ 65 ॥  
अथाजगाम गोलोकाद्रथो रत्नविनिर्मितः ।  
जगाम तेन तं लोकं धृत्वा दिव्यकलेवरम् ॥ 66 ॥  
वह्निशुद्धां शुकाधानं रत्नभूषणभूषितम् ।  
प्रतप्तकाञ्चनाभासं नित्यं जन्मादिवर्जितम् ॥ 67 ॥  
सा बभूव च तत्रैव गोपी चन्द्रमुखी मुने ।  
गोप्यः कतिविधास्तस्या बभूवुः परिचारिकाः ॥ 68 ॥  
भगवानपि तत्रैव क्षणं स्थित्वा स्वमन्दिरम् ।  
जगाम यत्र नन्दश्च सानन्दो नन्दनन्दनः ॥ 69 ॥  
अथ कंसो निशायां च निद्रायां भयविह्वलः ।  
ददर्श दुःखदुःस्वप्नमात्मनो मृत्युसूचकम् ॥ 70 ॥  
ददर्श सूर्यं भूमिस्थं चतुःखण्डं नभश्च्युतम् ।  
दशखण्डे चन्द्रबिम्बं भूमिस्थं खाच्च्युतं मुने ॥ 71 ॥  
पुरुषान्विकृताकारान्रज्जुहस्तान्दिगम्बरान् ।  
विधवां शूद्रपत्नीं च नग्नां च च्छिन्ननासिकाम् ॥ 72 ॥  
हसन्तीं चूर्णतिलकां श्वेतकृष्णोच्चमूर्धजाम् ।  
खड्गखर्परहस्तां च लोलजिह्वां च बिभ्रतीम् ॥ 73 ॥  
रुण्डमालासमायुक्तां गर्दभं महिषं वृषम् ।  
भल्लूकं सूकरं काकं गृध्रं कह्कं च वानरम् ॥ 74 ॥  
विरजं कुक्कुरं नक्रं शृगालं भस्मपुञ्जकम् ।  
अस्थिराशिं तालफलं केशं कार्पासमुल्बणम् ॥ 75 ॥  
निर्वाणाङ्गारमिल्कां च शवं सर्त्यं चिताश्रितम् ।  
कुलालतैलकाराणां चक्रं वक्रं कपर्दकम् ॥ 76 ॥  
श्मशानं दग्धकाष्ठं च शुष्ककाष्ठं कुणं तृणाम् ।  
गच्छन्तं च कबन्धं च नदन्तं मृतमस्तकम् ॥ 77 ॥  
दग्धस्थानं भस्मयुतं तडागं जलवर्जितम् ।  
दग्धमत्स्यं च लोहं च निर्वाणदग्धकाननम् ॥ 78 ॥  
गलत्कुष्ठं च वृषलं नग्नं च सुक्तसूर्धचम् ।  
अतीव रूपटं विप्रं च शपन्तं गुरुमीदृशाम् ॥ 79 ॥  
अतीवरुष्टं भिक्षुं च योगिनं वैष्णवं नरम् ।  
एवं दृष्ट्वा समुत्थाय कथयामास मातरम् ॥ 80 ॥  
पितरं भ्रातरं पत्नीं रुदतीं प्रेमविह्वलम् ॥  
मञ्चकान्कारयामस स्थापयामास हस्तिनम् ॥ 81 ॥  
मल्लसैन्यं च योद्धारं कारयामास मङ्गलम् ।  
सभां च कारयामास पुण्यं स्वस्त्ययनं शिवम् ॥ 82 ॥  
यत्नेन योजयामास योगे युक्तं पुरोहितम् ।  
उवास मञ्चके रम्ये धृत्वा खड्गं विलक्षणम् ॥ 83 ॥  
रणे नियोजयामास योद्धारं युद्धकोविदम् ।  
वासयामास राजेन्द्रान्ब्राह्मणांश्च मुनीश्वरान् ॥ 84 ॥  
ब्राह्मणाश्च सुहृद्वर्गान्धर्मिष्ठान्रणकोविदान् ।  
अथाऽऽजगम गोविन्दो रामेण सह नारद ॥ 85 ॥  
महेशस्य धनुर्मध्यं बभञ्ज तत्र लीलया ।  
शब्देन तस्य मथुरा बधिरा च बभूव ह ॥ 86 ॥  
विषादं प्राप कंसश्च मुदं च देवकीसुतः ।  
उपस्थितः सभामद्धे गजं मल्लं निहत्य च ॥  
योगी ददर्श तं देवं परमात्मानमीश्वरम् ॥ 87 ॥  
यथा हृत्पद्ममध्यस्थं तादृशं बहिरेव च ।  
राजेन्द्ररूपं राजानः शास्तारं दण्डधारिणा म् ॥ 88 ॥  
पिता माता दुग्धमुखं स्तनान्धं बालकं यथा ।  
कामिन्यः कोटिकन्दर्पलीलालावप्यधारिणम् ॥ 89 ॥  
कंसश्च कालपुरुषं वैरिणं तस्य बान्धवाः ।  
मल्ला मृत्युप्रदं चैव प्राणतुल्यं च यादवाः ॥ 90 ॥  
नमस्कृत्य मुनीन्विप्रान्पितरं मातरं गुरुम् ।  
जगाम मञ्चकाम्याशं हस्ते कृत्वा सुदर्शनम् ॥ 91 ॥  
दृष्टावा भक्तं भक्तबन्धुः कृपया च कृपानिधिः ।  
आकृष्य मञ्चकात्कंकं जघान लीलया मुने ॥ 92 ॥  
राजा ददर्श विश्वं च सर्वं कृष्णमयं परम् ।  
पुरतो रत्नयानं च हीरकाहारभूषितम् ॥ 93 ॥  
ययौ विष्णुपदं स्फीतो दिब्यरूपं विधाय च ।  
तेजो विवेश परमं कृष्णपादाम्बुजे मुने ॥ 94 ॥  
निवृत्य तस्य सत्कारं ब्राह्मणेम्यो धरं ददौ ।  
ददौ राज्यं राजछत्रमुग्रसेनाय धीमते ॥ 95 ॥  
स बभूव नृपेन्द्रश्च चन्द्रवंशसमुद्भवः ।  
विललाप कंसमाता पत्नीवर्गश्च तत्पिता ॥ 96 ॥  
बान्धवा मातृवर्गश्च भगिनी भ्रातृकामिनी ।  
दर्शनं देहि राजेन्द्र समुत्तिष्ठ नृपासने ॥ 97 ॥  
राज्यं रक्ष धनं रक्ष बान्धवं बलमेव च ।  
क्व यासि बान्धवान्हित्वा त्वमनाथान्महाबल ॥ 98 ॥  
ब्रह्मादिस्तम्बपर्यन्तमसंख्यं विश्वमेव च ।  
सर्वं चराचराधारं यः सृजत्येव लीलया ॥ 99 ॥  
ब्रह्मेशशेषधर्माश्च दिनेशश्च गणेश्वरः ।  
मुनीन्द्रवर्गो देवेन्द्रो ध्यायते यमहर्निशम् ॥ 100 ॥  
वेदाः स्तुपन्ति यं कृष्णं स्तौति भीता सरस्वती ।  
स्तौति यं प्रकृतिर्हृष्टा प्राकृतं प्रकृतेः परम् ॥ 101 ॥  
स्वेच्छामयं निरीहं च निर्गुणं च निरञ्जनम् ।  
परात्परतरं ब्रह्म परमात्मानमीश्वरम् ॥ 102 ॥  
नित्यं ज्योतिःस्वरूपं च भक्तानुग्रहविग्रहम् ।  
नित्यानन्दं च नित्यं च नित्यमक्षरविग्रहम् ॥ 103 ॥  
सोऽवतीर्णों हि भगवान्भारावतरणाय च ।  
गोपालबालवेषश्च मायेशो मायया प्रभुः ॥ 104 ॥  
स यं हन्ति च सर्वेशो रक्षिता तस्य कः पुमान् ।  
स यं रक्षति सर्वात्मा तस्य हन्ता न कोऽपि च ॥ 105 ॥  
इत्येवमुक्त्वा सर्वश्च विरराम महामुने ।  
ब्राह्मणान्भोजयामास तेभ्यः सर्वं धनं ददौ ॥ 106 ॥  
भगवानपि सर्वात्मा जगाम पितुरन्तिकम् ।  
छित्तवा च लोहनिगडं तयोर्मोक्षं चकार सः ॥ 107 ॥  
ननाम दण्डवद्भमौ मातरं पितरं तथा ।  
तुष्टाव भक्त्तया देवेशो भक्तिनम्रात्मकंधरः ॥ 108 ॥  
श्रीभगवानुवाच  
पितरं मातरं विद्यामन्त्रदं गुरुमेव च ।  
यो न पुष्णाति पुरुषो यावज्जीवं च सोऽशुचिः ॥ 109 ॥  
सर्वेषामपि पूज्यानां पिता वन्द्यो महान् गुरुः ।  
पितुः शतगुणैर्माता गर्भधारणपोषणात् ॥ 110 ॥  
माता च पृथिवीरूपा सर्वेभ्यश्च हिरैषिणी ।  
नास्ति मातुः परो बन्धुः सर्वेषां जगतीतले ॥ 111 ॥  
विद्यामन्त्रप्रदः कत्यं मातुः परतनो गुरुः ।  
न हि तस्मात्परः कौऽपि वन्द्यः पूज्यश्च वेदतः ॥ 112 ॥  
इत्येवमुक्त्वा श्रीकृष्णो बलभद्रो ननाम च ।  
माता चकारतौ क्रोडे पिता च सादरं मुने ॥ 113 ॥  
मिष्टान्नं परमं तौ च भोजयामास ब्राह्मणान् ।  
वसुर्वसुसमूहं च ब्राह्मणेभ्यो ददौ मुदा ॥ 114 ॥  
इति श्रीब्रह्मo महाo श्रीकृष्णजन्मखo उत्तo नारदनाo कंसवधवसुदेव-  
देवकीमोक्षणं नाम द्विसप्ततितमोध्यायः ॥ 72 ॥

अथ त्रिसप्ततितमोध्यायः  
नारायण उवाच  
अथ कृष्णश्च सानन्दं नन्दं तं पितरं बलः ।  
बोधयामास शोकार्तं दिव्यैराध्यात्मिकादिभिः ॥ 1 ॥  
उच्चै रुदन्तं निश्चेष्टं पुत्रविच्चेदकातरम् ।  
दत्त्वा तस्मै मणिश्रेष्ठमित्युवाच जगत्पतिः ॥ 2 ॥  
श्रीभगवानुवाच  
निबोध नन्द सानन्दं त्यज शोकं मुदं लभ ।  
ज्ञानं गृहाण मद्दत्तं यद्दतं ब्रह्मणे पुरा ॥ 3 ॥  
यद्यद्दत्तं च शोषाय गणेशायेश्वराय च ।  
दिनेशाय मुनीशाय योगीशाय च पुष्करे ॥ 4 ॥  
कःकस्य पुत्रः कस्तातः का माता कस्यचित्कुतः।  
आयान्ति यान्ति संसारं परं स्वकृतकर्मणा ॥ 5 ॥  
कर्मानुसाराज्जन्तुश्च जायते स्थानभेदतः ।  
कर्मणा कोऽपि जन्तुश्च योगीन्द्राणां नृपस्त्रियाम् ॥ 6 ॥  
द्विजापत्न्यां क्षत्रियाणां वैश्यायां शूद्रयोनिषु ।  
तिर्यग्योनिषु कश्चिच्च कश्चित्पश्वादियोनिषु ॥ 7 ॥  
ममैव मायया सर्वे सानन्दा विषयेषु च ।  
देहत्यामे विषण्णाश्च विच्छेदे बान्धवस्य च ॥ 8 ॥  
प्रजाभूमिधनादीनां विच्छेदो मरणाधिकः ।  
नित्यं भवति मूढश्च न च विद्वाञ्छुचा युतः ॥ 9 ॥  
मद्भक्तो भक्तियुक्तश्च मद्याजी विजितेन्द्रियः ।  
मन्मन्त्रोपासकश्चैव मत्सेवानिरतः शुचिः ॥ 10 ॥  
मद्भयाद्वाति वातोऽयं रविर्भाति च नित्यशः ।  
भाति चन्द्रो महेन्द्रश्च कालभेदे च वर्षति ॥ 11 ॥  
वह्निर्वहति मृत्युश्च चरत्येव हि जन्तुषु ।  
बिभर्ति वृक्षः कालेन पुष्पापि च फलानि च ॥ 12 ॥  
निराधारश्च वायुश्च वाय्वाधारश्च कच्चिपः ।  
शेषश्च कच्छपाधारः शेषाधारश्च पर्वतः ॥ 13 ॥  
तदाधाराश्च पातालाः सप्त एव हि पङ्क्तितः ।  
निश्चलं च जलं तस्माज्जलस्था च वसुंधरा ॥ 14 ॥  
सप्तस्वर्ग धराधारं ज्योतिश्चकं ग्रहाश्रयम् ।  
निराधारश्च वैकुण्ठो ब्रह्माण्डेम्यः परो वरः ॥ 15 ॥  
तत्परश्चापि गोलोकः पञ्चाशत्को टियोजनात् ।  
ऊर्ध्व निराश्रयश्चापि रत्नसारविनिर्मितः ॥ 16 ॥  
सप्तद्वारः सप्तसारः परिखासप्तसंयुतः ।  
लक्षप्राकारयुक्तश्च नद्या विरजया युतः ॥ 17 ॥  
वेष्टितो रत्नशैलेन शतशृङ्गेण चारुणा ।  
योजनायुतमानं च यस्यैकं शृङ्गमुज्ज्वलम् ॥ 18 ॥  
शतकोटियोजनश्च शैल उच्छ्रित एव च ।  
दैर्ध्यं तस्य शतगुणं प्रस्थं च लक्षयोजनम् ॥ 19 ॥  
योजनायुतविस्तीर्णस्तत्रैव रासमण्डलः ।  
अमूल्यरत्ननिर्माणो वर्तुलश्चन्द्रबिम्बवतु ॥ 20 ॥  
पारिजातवनेनैव पुष्पितेन च वेव्टितः ।  
कल्पवृक्षसहस्रेण पुष्पोद्यानशतेन च ॥ 21 ॥  
नानाविधैः पुष्पवृक्षैः पुष्पितेन च चारुणा ।  
त्रिकोटिरत्नभवनो गोपीलक्षैश्च रक्षितः ॥ 22 ॥  
रत्नप्रदीपयुक्तश्च रत्नतल्पसमन्वितः ।  
नानाभोगसमायुक्तो सधुवापीशतैर्वृतः ॥ 23 ॥  
पीयूषवापीयुक्तश्च कामभोगसमन्वितः ।  
गोलोकगृहसंख्यानवर्णने वा विशारदः ॥ 24 ॥  
न कोऽपि वेद विद्वान्वा वेदविद्वान्व्रजेश्वरः ।  
अमूल्यरत्ननिर्माणभवनानां त्रिकोटिभिः ॥ 25 ॥  
शोभितं सुन्दरं रम्यं राधाशिविरमुत्तमम् ।  
अमूल्यरत्नकलशैरुज्ज्वलं रत्नदर्पणैः ॥ 26 ॥  
असूल्यरत्नस्तमभानां राजिभिश्च विराजितम् ।  
नानाचित्रविचित्रैश्च चित्रितं श्वेतचामरैः ॥ 27 ॥  
माणिक्यमुक्तासंसक्तं हीरावारसमन्वितम् ।  
रत्नप्रदीपसंसक्तं रत्नसोपानसुन्दरम् ॥ 28 ॥  
अमूल्यरत्नपत्रैश्च तल्पराजिविराजितम् ।  
अमूल्यरत्नचित्रैश्च त्रिभिश्चित्रविचित्रितैः ॥ 29 ॥  
तिसृभिः परिखाभिश्च त्रिभिर्द्वारैश्च दुर्गमैः ।  
युक्तं षोडशकक्षाभिः प्रतिद्वारेषु वाऽन्तरम् ॥ 30 ॥  
गोपीषोडशलक्षैश्च संनियुक्तैरितस्ततः ।  
वह्निशुद्धांशुकाधानै रत्नभूषणभूषितैः ॥ 31 ॥  
तप्तकाञ्चनवर्णाभैः शतचन्द्रसमन्वितैः ।  
राधिकारिंकरीवर्गैर्युक्तमभ्यन्तरं वरम् ॥ 32 ॥  
अमूल्यरत्ननिर्माणप्रङ्गणं सुमनोहरम् ।  
अमूल्यरत्नस्तम्भानां समूरैश्च सुशोभितम् ॥ 33 ॥  
रत्नमङ्गलकुम्भैश्च फलपल्लवसंयुतैः ।  
संयुतं रत्नवेदीभिर्मुक्ता युक्ताभिरीप्सितम् ॥ 34 ॥  
अमूल्यरत्नमुकुरैः शोभितं सुन्दरैरहो ।  
अमूल्यरत्ननिर्माणं भवनानां वरं गृहम् ॥ 35 ॥  
रत्नसिंहासनस्था च गोपीलक्षैश्च सेविता ।  
कोटिपूर्णेन्दुशोभाढ्या श्वेतचम्पकसंनिभा ॥ 36 ॥  
अमूल्यरत्ननिर्माणभूषणैश्च विभूषिता ।  
अमूल्यरत्नवसना बिभ्रती रत्नदर्पणम् ॥ 37 ॥  
रत्नपद्मं च रुचिरं सव्यदक्षिणहस्ततः ।  
दाडिम्बकुसुमाकारं सिन्दूरं सुमनोहरम् ॥ 38 ॥  
सुशोभितं सृगमदैरिष्टैश्चन्दनबिन्दुभिः ।  
दधती कबरीभारं मालतीमल्यमण्डितम् ॥ 39 ॥  
रचितं वामभगेन मुनीन्द्राणां मनोहरम् ।  
एवंभूतं (ता) तत्र राधा गोपीभिः परिसेविता ॥ 40 ॥  
श्वेतचामरहस्ताभिस्तत्तुल्याभिश्च सर्वतः ।  
अमूल्यरत्ननिर्माणैर्भूषिताभिश्च भूषणैः ॥ 41 ॥  
मत्प्राणाधिष्ठातृदेवी देवीनां प्रवरा वरा ।  
सुदाम्नः सा च शापेन वृषभानसुताऽधुना ॥ 42 ॥  
शताब्दिको हि विच्छेदो भविष्यति मया सह ।  
तेन भारावतरणं करिष्यसि भुवः पितः ॥ 43 ॥  
तदा यास्यामि गोलोकं तया सार्धं सुनिश्चतम् ।  
त्वया यशोदया चाऽपि गोबैर्गोपीभिरेव च ॥ 44 ॥  
वृषभानेन तत्पत्न्या कलावत्या च बान्धवैः ।  
एवं च नन्दं सानन्दं यशोदां कथयिष्यसि ॥ 45 ॥  
त्यज शोक्रं महाभाग व्रजैः सार्धं व्रजं व्रज ।  
अहमात्मा च साक्षी च निर्लिप्तः सर्वजीविषु ॥ 46 ॥  
जीवो मत्प्रतिबिम्बश्च इत्येवं सर्वसंमतम् ।  
प्रकृतिर्मद्विकारा च साऽप्यहं प्रकृतिः स्वयम् ॥ 47 ॥  
यथा दुग्धे च धावल्यं न तर्योर्भैद एव च ।  
यथा जले तथा शैत्यं यथा वह्नौ च दाहिका ॥ 48 ॥  
यथाऽऽकाशे तथा शब्दो भूमौ गन्धो यथा नृप ।  
यथा शोभा च चन्द्रे च यथा दिनकरे प्रभा ॥ 49 ॥  
यथा दीवस्तथाऽऽत्माहं तथैव राधया सह ।  
त्यज त्वं गोपिकाबुद्धिं राधायां मयि पुत्रताम् ॥ 50 ॥  
अहं सर्वस्य प्रभावः सा च प्रकृतिनीश्वरी ।  
श्रूयतां नन्द सानन्दं मद्विभूतिं सुखावहाम् ॥ 51 ॥  
पुरा या कथिता तात ब्रह्मणे व्यक्तजन्मने ।  
कृष्णोऽहं देवतानां च गोलोके द्विभुजः स्वयम् ॥ 52 ॥  
चतुर्भुजोऽहं वैकुण्ठे शिवलोके शिवः स्वयम् ।  
ब्रह्मलोके च ब्रह्माऽहं सूयस्तेजस्विनामहम् ॥ 53 ॥  
पवित्राणामहं वह्निर्जलमेव द्रवेषु च ।  
इन्द्रियाणां मनश्चास्मि समीरः शीघ्रगामिनाम् ॥ 54 ॥  
यमोऽहं दण्डकर्त णां कालः कलयतामहम् ।  
अक्षराणामकारोऽस्मि साम्नां च साम एव च ॥ 55 ॥  
इन्द्रश्चतुर्दशेन्द्रेषु कुबेरो धनिनामहम् ।  
ईशानोऽहं दिमीशानां व्यापकानां नभस्तथा ॥ 56 ॥  
सर्वान्तरात्मा जीवेषु ब्राह्मणश्चाऽऽश्रमेषु च ।  
धनानां च रत्नमहममूल्यं सर्वदुर्लभम् ॥ 57 ॥  
तैजसानां सुवर्णोऽहं मणीनां कौस्तुभः स्वयम् ।  
वैष्णवानां कुमारोऽहं योगीन्द्राणां गणेश्वरः ॥ 58 ॥  
पुष्पाणां पारिजातोऽहं तीर्थानां पुष्करः स्वयम् ।  
शालग्रामस्तथाऽर्च्यानां पत्राणां तुलसीति च ॥ 59 ॥  
सेनापतीनां स्कन्दोऽहं लक्ष्मणोऽहं धनुष्मताम् ।  
राजेन्द्राणां च रामोऽहं नक्षत्राणामहं शशी ॥ 60 ॥  
मासानां मर्गशीर्षोऽहमृतूनामस्मि माधवः ।  
वारेष्वादित्यवारोऽहं तिथिष्वेकादशीति च ॥ 61 ॥  
सहिष्णूनां च पृथिवी माताऽहं बान्धवेषु च ।  
अमृतं भक्ष्यवस्तूनां गव्येष्वाज्यमहं तथा ॥ 62 ॥  
कल्पवृक्षश्च वृक्षाणां सुरभिः कामधेनुषु ।  
गङ्गाऽहं सरितां मध्ये कृतपापविनाशिनी ॥ 63 ॥  
वाणीति पण्डितानां च मन्त्राणां प्रणवस्तथा ।  
विद्यासु बीजरूपोऽहं सस्यानां धान्यमेव च ॥ 64 ॥  
अश्वत्थः फलिनामेव गुरूणां मन्त्रदः स्वयम् ।  
कश्यपश्च प्रजेशानां गरुडः पक्षिणां तथा ॥ 65 ॥  
अनन्तोऽहं च नागानां नराणां च नराधिपः ।  
ब्रह्मर्षीणां भृगुरहं देवर्षीणां च नारदः ॥ 66 ॥  
राजर्षीणां च जनको महर्षीणां शुकस्तथा ।  
गन्धर्वाणां चित्ररथः सिद्धानां कपिलो मुनीः ॥ 67 ॥  
बृहस्पतिर्बुद्धिमतां कवीनां शुक्र एव च ।  
ग्रहाणां च शनिरहं विश्वकर्मा च शिल्पिनाम् ॥ 68 ॥  
मृगाणां च मृगेन्दोऽहं वृषाणां शिववाहनम् ।  
ऐरावतो गजेन्द्राणां गायत्री छन्दसामहम् ॥ 69 ॥  
वेदाश्च सर्वशास्त्राणां वरुणो यादसामहम् ।  
उर्वश्यप्सरसामेव समुद्राणां जलार्णवः ॥ 70 ॥  
सुमेरुः पर्वतानां च रत्नवत्सु हिमालयः ।  
दुर्गा च प्रकृतीनां च देवीनां कमलालया ॥ 71 ॥  
शतरूपा च नारीणां मत्प्रियाणां च राधिका ।  
साध्वीनामपि सावित्री वेदमाता च निश्चितम् ॥ 72 ॥  
प्रह्लादश्चापि दैत्यानां बलिष्ठानां बलिः स्वयाम् ।  
नारायणर्षिर्भगवाञ्ज्ञानिनां मध्य एव च ॥ 73 ॥  
हनूमान्वानराणां च पाण्डवानां धनंजयः ।  
मनसा नागकन्यानां वसूनां द्रोण एव च ॥ 74 ॥  
द्रोणो जलधराणां च वर्षाणां भारतं तथा ।  
कामिनां कामदेवोऽहं रम्भा च कामुकीषु च ॥ 75 ॥  
गोलोकश्चास्मि लोकानासुत्तमः सर्वतः परः ।  
मातृकासु शान्तिरहं रतिश्च सुन्दरीषु च ॥ 76 ॥  
धर्मोऽहं साक्षिणां मध्ये संध्या च वासरेषु च ।  
देवेष्वहं च माहेन्दो राक्षसेषु विभीषणः ॥ 77 ॥  
कालाग्निरुद्रो रुद्राणां संहारो भैरवेषु च ।  
शङ्खेषु पाञ्चजन्योऽहमङ्गेष्वपि च मस्तकः ॥ 78 ॥  
परं पुराणसूत्रेषु चाहं भागवतं वरम् ।  
भारतं चेतिहासेषु पञ्चरात्रेषु कापिलम् ॥ 79 ॥  
स्वायंभुवो मनूनां च मुनीनां व्यासदेवकः ।  
स्वधाऽहं पितृपत्नीषु स्वाहा वङ्निप्रियासु च ॥ 80 ॥  
यज्ञानां नाजसूयोऽहं यज्ञपत्नीषु दक्षिणा ।  
शस्त्रास्त्रज्ञेषु रामोऽहं जमदग्निसुतो महान् ॥ 81 ॥  
पौराणिकेषु सूतोऽहं नीतिमत्स्वङ्गिरा मुनिः ।  
विष्णुव्रतं व्रतानां च बलानां दैवमेव च ॥ 82 ॥  
ओषधीनामहं दूर्वा तृणानां कुशमेव च ।  
धर्मकर्मसु सत्यं च स्नेहपात्रेषु पुत्रकः ॥ 83 ॥  
अहं व्याधिश्च शत्रूणां ज्वरो व्याधिष्वहं तथा ।  
मद्भक्तिष्वपि मद्दास्यं वरेषु च वरः स्मृतः ॥ 84 ॥  
आश्रमाणां गृहस्थोऽहं संन्यासी च विवेकिनाम् ।  
सुदर्शनं च शस्त्राणां कुशलं च शुभाशिषाम् ॥ 85 ॥  
एश्वर्याणां महाज्ञानं वैराग्यं च सुखेष्वहम् ।  
मि (इ) ष्टवाक्यं प्रीतिदेषु दानेषु चाऽऽत्मदानकम् ॥ 86 ॥  
संचयेषु धर्मकर्म कर्मणां च मदर्चनम् ।  
कठोरेषु तपश्चाहं फलेषु मोक्ष एव च ॥ 87 ॥  
अष्टसिद्धिषु प्राकाम्यमहं काशीपुरीषु च ।  
नगरेषु तथा काञ्ची स देशो यत्र वैष्णवः ॥ 88 ॥  
सर्वाधारेषु स्थूलेषु अहमेव महान्विराट् ।  
परमाणुरहं विश्वे महासूक्ष्मेषु नित्यशः ॥ 89 ॥  
वैद्यानामश्विनीपुत्रौ जौषधीषु रसायनम् ।  
धन्वन्तरीर्मन्त्रविदां विषादः क्षयकारिणाम् ॥ 90 ॥  
रागाणां मेघमल्लारः कामोदस्तत्प्रियासु च ।  
मत्पार्षदेषु श्रीदामा मद्‌वन्वुष्वहमुद्धवः ॥ 91 ॥  
पशुजन्तुषु गौश्चहं चन्दनं काननेषु च ।  
तीर्थपूतश्च पूतेषु निःशङ्केषु च वैष्णवः ॥ 92 ॥  
न वैष्णवात्परः प्राणी मन्मन्त्रोपासकश्च यः ।  
वृक्षेष्वङ्कुररूपोऽहमाकारः सर्ववस्तुषु ॥ 93 ॥  
अहं च सर्वभूतेषु मयि सर्वे च संततम् ।  
यथा वृक्षे फलान्येव फलेषु चाङ्कुरस्तरोः ॥ 94 ॥  
सर्वकारणरूपोऽहं न च मत्कारणं परम् ।  
सर्वेशीऽहं न मेऽपीशो ह्यहं कारणकारणम् ॥ 95 ॥  
सर्वेषां सर्वबीजानां प्रवदन्ति मनीषिणः ।  
मन्मायामोहितजना मां न जानन्ति पापिनः ॥ 96 ॥  
पापग्रस्तेन दुर्बुद्ध्या विधिना वञ्चितेन च ।  
स्वात्माऽहं सर्वजन्तूनां स्वाम्यहं नादृतः स्वयम् ॥ 97 ॥  
यत्राहं शक्तयस्तत्र क्षुत्पिपासादयस्तथा ।  
गते मयि तथा यान्ति नरदेहे (वे) यथाऽनुगाः ॥ 98 ॥  
हे व्रजेश नन्द तात ज्ञानं ज्ञात्वा व्रजं व्रज ।  
कथयस्व च तां राधां यशोदां ज्ञानमेव च ॥ 99 ॥  
ज्ञात्वा ज्ञानं व्रजेशश्च जगाम स्वानुगैः सह ।  
गत्वा च कथयामास ते द्वे च योषितां वरे ॥ 100 ॥  
ते च सर्वे जहः शोकं महाज्ञानेन नारद ।  
कृष्णो यद्यपि निर्लिप्तो मायेशो मायया रतः ॥ 101 ॥  
यशोदया प्रेरितश्च पुनरागत्य माधवम् ।  
तुष्टाव परमानन्दं नन्दश्च नन्दनन्दनम् ॥ 102 ॥  
सामवेदोक्तस्तोत्रेण कृतेन ब्रह्मणा पुरा ।  
पुत्रस्य पुरतः स्थित्वा रुरोद च पुनः पुनः ॥ 103 ॥  
इति श्रीब्रह्मo महाo श्रीकृष्णजन्मखo उत्तo नारदनाo नन्दादि-  
णोकप्रमोचनं नाम त्रिसप्ततितमोऽध्यायः ॥ 73 ॥

अथ चतुःसप्ततितमोऽध्यायः  
नारायण उवाच  
श्रीकृष्णः परमानन्दः परिपूर्णतमः प्रभुः ।  
परमात्मा च परमो भक्तानुग्रहकारकः ॥ 1 ॥  
भुवो भारावतरणो निर्गुणः प्रकृतेः परः ।  
परात्पनस्तु भगवान्ब्रह्मेशशेषवन्दितः ॥ 2 ॥  
तुष्टो नन्दस्तवं श्रुत्वा तमुवाच जगत्पतिः ।  
आगच्छन्तं गोकुलाच्च विरहज्वरकातरम् ॥ 3 ॥  
श्रीभगवानुवाच  
गच्छ नन्दव्रजं नन्द त्यज शोकं भ्रमं भुवि ।  
शृणु सत्यं परं ज्ञानं शोकग्रन्थिनिकृन्तनम् ॥ 4 ॥  
वायुश्च भूमिराकाशो जलं तेजश्च पञ्चमम् ।  
उक्तः श्रुतिगणैरेतैः पञ्चभूतैश्च नित्यशः ॥ 5 ॥  
सर्वैषां देहिनां तात देहश्च पाञ्चभौतिकः ।  
मिथ्याभ्रमः कृत्रिमश्च स्वप्नवन्माययाऽन्वितः ॥ 6 ॥  
देहं गृह्णन्ति सर्वैषां पञ्चभूतानि नित्यशः ।  
मायासंकेतरूपं तदभिज्ञानं भ्रमात्मकम् ॥ 7 ॥  
को वा कस्य सुनस्तात का स्त्री कस्य पतिस्तु वा ।  
कर्मणा भ्रमणं शश्वत्सर्वेषां भूरिजन्मनि ॥ 8 ॥  
कर्मणा जायन्ते जन्तुः कर्मणैव प्रलीयते ।  
सुखं दुःखं भयं शोकं कर्मणा च प्रपद्यते ॥ 9 ॥  
केषां वा जन्म स्वर्गेषु केषां वा ब्रह्मणो गृहे ।  
केषां विप्रेषु क्षत्रेषु केषां वा बैश्यशूद्रयोः ॥ 10 ॥  
अतिनीचेषु केषां वा केषां कृमिषु विट्सु च ।  
पशुपक्षिषु केषां वा केषां वा क्षुद्रजन्तुषु ॥ 11 ॥  
पुनः पुनर्भ्रमन्त्येव सर्वे तात स्वकर्मणा ।  
करोति कर्म निर्मूलं मद्भक्तो मत्पियः सदा ॥ 12 ॥  
सत्यं त्रेता द्वापरश्च कलिश्चेति चतुर्युगम् ।  
पञ्चविंशत्सहस्राणां युगान्ते निधनं मनोः ॥ 13 ॥  
मनोः समं महेन्द्रस्य परमायुर्विनिर्मितम् ।  
चतुर्दशेन्द्रविच्छित्तौ ब्रह्मणो दिनमुच्यते ॥ 14 ॥  
एवं परिमिता रात्रिः कालविद्भर्विनिर्मिता ।  
एवं परिमिता मासा वर्षं च परिनिश्चितम् ॥ 15 ॥  
ब्रह्मणश्च वर्षशतं परमायुर्विनिर्मितम् ।  
निमेषमात्रं कालोऽयं ब्रह्मणो निधने मम ॥ 16 ॥  
ब्रह्मादितृणपर्यन्तं सर्वं विश्वे विनिर्मितम् ।  
सत्योऽहं परमात्मा च भक्तानुग्रहविग्रहः ॥ 17 ॥  
मन्मन्त्रोपासकः सत्यो देहं त्यक्त्वा धरासु च ।  
यास्यत्येव हि गोलोकं छित्वा कर्म पुरातनम् ॥ 18 ॥  
असंख्यब्रह्मणां पाते न भवेत्तस्य पातनम् ।  
गृह्णति नित्यं स्वं देहं जन्ममृत्युजरापहम् ॥ 19 ॥  
न नन्द मम भक्तानामशुभं विद्यते क्वचित् ।  
नित्यं सुदर्शनं तं च परिरक्षति मर्वतः ॥ 20 ॥  
मत्तो हि बलवान्भक्तश्चिन्तितोऽहं न चिन्तितः ।  
अहं स्वामी च तस्यैव न मे स्वामी पिता प्रसूः ॥ 21 ॥  
पुत्रबुद्धिं परित्यज्य भज मां ब्रह्मरूपिणम् ।  
छित्तवा च ब्रह्मनिगडं गोलोकं तद्‌व्रज स्वयम् ॥ 22 ॥  
कथयस्व यशोदां च गोपीं गोपगणां व्रज ।  
तैश्च सर्वैर्जनैः शोकं त्यज स्वमन्दिरं व्रज ॥ 23 ॥  
इत्येवमुक्त्वा भगवान्विरराम च संसदि ।  
पप्रच्छ पुनरेवं तं नन्दश्चाऽऽनन्दसंप्लुतः ॥ 24 ॥  
नन्द उवाच  
वद सांसारिकं ज्ञानं येन यास्यामि त्वत्पदम् ।  
मूढोऽहं परमानन्द श्रुतीनां जनको भवान् ॥ 25 ॥  
नन्दस्य वचनं श्रुत्वा सर्वज्ञो भगवान्स्वयम् ।  
आह्निकं कथयायास श्रुतिभिर्न श्रुतं हि यत् ॥ 26 ॥  
इतिo श्रीब्रह्मo महाo श्रीकृष्णजन्मखo उत्तo नारादनाo भगवन्नन्दसंवादे  
चतुः सप्ततितमोऽध्यायः ॥ 74 ॥

अथ पञ्चसप्ततितमोऽध्यायः  
श्रीभगवानुवाच  
शृणु नन्द प्रवक्ष्यामि ज्ञानं च परमाद्भुतम् ।  
सुगोपनीयं वेदेषु पुराणेषु च दुर्लभम् ॥ 1 ॥  
न विश्वासो हि नारीषु संततं कुलटासु च ।  
मोक्षमार्गार्गलास्वेव भ्रममायास्वमूषु च ॥ 2 ॥  
हरिभक्तेरसाध्वीनां विरुद्धासु युतासु च ।  
बीजरूपासु नाशानां प्रमदासु व्रजेश्वर ॥ 3 ॥  
नित्यं च प्रातरुत्थाय रात्रिवासो विहाय च ।  
अभीष्टदेवं हृत्पद्मे ब्रह्मरन्ध्रे गृरुं परम् ॥ 4 ॥  
विचिन्त्य मनसा प्रातःकृत्यं कृत्वा सुनिश्चितम् ।  
स्नानं करोति सुप्राज्ञो निर्मलेषु जलेषु च ॥ 5 ॥  
न संकल्पं च कुरुते भक्तः कर्मनिकृन्तनः ।  
स्नात्वा हरिं स्मरेत्संध्यां कृत्वा याति गृहं प्रति ॥ 6 ॥  
प्रक्षाल्य पादौ प्रविशेन्निधाय धौतवाससी ।  
पूजयोत्परमात्मानं मामेव मुक्तिकारणम् ॥ 7 ॥  
शालग्रामे मणौ यन्त्रे प्रतिमायां जलेऽपि च ।  
तथा च विप्रे गवि च गुरुष्वेवं विशेषतः ॥ 8 ॥  
घटिऽष्टदलपद्मे च पात्रे चन्दननिर्मिते ।  
आवाहनं च सर्वत्र शालग्रामे जलेन च ॥ 9 ॥  
मन्त्रानुरूपध्यानेन ध्यात्वा मां पूजयेद्‌व्रती ।  
षोडशोपचारद्रव्याणि दद्यान्मूलेन भक्तितः ॥ 10 ॥  
श्रीदामानं मुदामानं वसुदामानमेव च ।  
वीरभानुं शूरभानुं गोपान्पञ्च प्रपूजयेत् ॥ 11 ॥  
सुनन्दनन्दकुमुदं पार्षदं मे सुदर्शनम् ।  
लक्ष्मीं सरस्वतीं दुर्गां राधां गङ्गां वसुंधराम् ॥ 12 ॥  
गुरुं च तुलसीं शंभुं कार्तिकेयं विनायकम् ।  
नवग्रहांश्च दिक्पालान्परितः पूजयेत्सुधीः ॥ 13 ॥  
देवषट्कं च संपूज्य सर्वादौ विघ्नविघ्नतः ।  
गणेशं च दिनेशं च वह्निं विष्णुं शिवं शिवम् ॥ 14 ॥  
श्रुतौ विनिर्मितान्देवान्मोक्षदान्कर्मकृन्तनान् ।  
गणेशं विघ्ननाशाय सूर्यं व्याधिविनाशिने ॥ 15 ॥  
वह्निं प्राप्तिनिमित्तेन शान्तौ शुद्धौ भवेद्‌ध्रुवम् ।  
विष्णुं मोक्षनिमित्तेन ज्ञानदानाय शंकरम् ॥ 16 ॥  
बुद्धिमुक्तिनिमित्तेन पार्वतीं पूजयेत्सुधीः ।  
पुष्पाञ्जलित्रयं दत्त्वा स्वस्तोत्रं कवचं पठेत्‌ ॥ 17 ॥  
गुरुं प्रणम्य संपूज्य तत्पश्चात्प्रणमेत्सुरम् ।  
कृत्वाऽऽह्रिकं च संपूज्य यथासुखमुदीरितम् ॥ 18 ॥  
समाचरेत्स्वकर्मैतद्वेदोक्तं स्वात्मशुद्धये ।  
विष्ठां न पश्येत्प्राज्ञश्च व्याधिबीजस्वरूपिणीम् ॥ 19 ॥  
मूत्रं च व्याधिबीजं च परं नरककारणम् ।  
लिङ्गंयोनिं पापदुःखव्याधिदारिद्र्यदायिनीम् ॥ 20 ॥  
उरुं मुखं स्तनं स्त्रीणां कटाक्षं हास्यमेव च ।  
विनाशबीजं रूपं च विपदां कारणं सदा ॥ 21 ॥  
दिवाभोगं च स्वस्त्रीणां स्वालापं परिवर्जयेत् ।  
रोगाणो कारणं चैव चक्षुषोः कर्णयोस्तथा ॥ 22 ॥  
एकतारं च गगनं न पश्येत्तु रुजां भयात् ।  
दैवाद्‌दृष्ट्‌वा हरिं स्मृत्वा सप्तधा नारदं जपेत् ॥ 23 ॥  
अस्तकाले रविं चन्द्रं न पश्येद्‌ व्याधिकारणम् ।  
खण्डं मसुदितं चन्द्रं न पश्येद्‌ व्याधिकारणम्‌ ॥ 24 ॥  
जलस्थं च रविं चन्द्रं दृष्ट्‌वा शोकं लभेन्नरः ।  
बन्धुविच्छेदहेतुं च न पश्येत्परमैथुनम् ॥ 25 ॥  
एकत्र शयनं स्थानं भोजनं च गतिं तथा ।  
न कुर्यात्पापिना सार्धं सर्वं नाशस्य लक्षणम् ॥ 26 ॥  
आलापाद्‌गात्रसंस्पर्शाच्छयनाश्रयभोजनात् ।  
संचरन्ति ध्रुवं पापास्तैलविन्दुरिवाम्भसा ॥ 27 ॥  
हिंस्रजन्तुसमीपं च न गच्छेद्‌दुःखकारणम् ।  
खलेन सार्ध मिलनं न कुर्याच्छोककारणम् ॥ 28 ॥  
ब्राह्मणानां गवां चैव वैष्णवानां विशेषतः ।  
न कुर्याद्धिंसनं हानिं सर्वनाशस्य कारणम् ॥ 29 ॥  
देवदेवलविप्राणां वैष्णवानां तथैव च ।  
वित्तं धनं च नहरेत्सर्वनाशस्य कारणम् ॥ 30 ॥  
स्वदत्तं परदत्तं वा ब्रह्मवित्तं हरेत्तु यः ।  
षष्टिवर्षसहस्राणि विष्ठायां जायते कृमिः ॥ 31 ॥  
गृध्रः कोटिसहस्राणि शतजन्मानि सूकरः ।  
श्वापदः शतजन्मानि गण्डकः सप्तजन्मनि ॥ 32 ॥  
घोटकः सप्तजन्मानि कुम्भीरः पञ्चजन्मसु ।  
पुंश्चलीनां योनिकीटं शतजन्मसु निश्चितम् ॥ 33 ॥  
व्रणकीटं च तेषां शतजन्मसु नारद ।  
गोधिका सप्तजन्मानि गर्दभः सप्तजन्मसु ॥ 34 ॥  
सप्तजन्मानि मार्जारो नकुलश्त्रेषु जन्मसु ।  
उच्चैःश्रवा जन्मशतं खरश्चापि तथैव च ॥ 35 ॥  
क्रूरसर्पश्च शार्दूलो महिषः सप्तजन्मसु ।  
भेकश्च शतजन्मानि च्छागलः सप्तजन्मसु ॥ 36 ॥  
भल्लूकः शतजन्मानि शृगालो लक्षजन्मसु ।  
ततो जलौका भवति ब्रह्मस्वहरणाद्‌ध्रुवम् ॥ 37 ॥  
कुम्भीपाके च पच्यन्ते पापिनो ब्रह्मणः शतम् ।  
दक्षिणां विप्रमुद्दिश्य तत्कालं चैन्न दीयते ॥ 38 ॥  
एकरात्रे व्यतीते तु तद्दानं द्विगुणं भवेत्‌ ।  
मासे शतगुणं प्रोक्तं द्विमासे तु सहस्रकम् ॥ 39 ॥  
संवत्सरे व्यतीते तु स दाता नरकं व्रजेत्‌ ।  
दात्रा न दीयते मूर्खो ग्रहीता च न याचते ॥ 40 ॥  
उभौ तौ नरकं यातो दाता व्याधियुतो भवेत् ।  
विप्राणां हिसनं कृत्वा वंशहानिं लभेद्‌ध्रुवम्‌ ॥ 41 ॥  
धनं लक्ष्मीं परित्यज्य भिक्षुकश्च भवेद्‌व्रजन्‌ ।  
देवं च ब्रह्मणं दृष्ट्वा न नमेद्यो लभेच्छुचम् ॥ 42 ॥  
न कुर्याद्‌गुरुभक्तिं यो लभते रौरवं शुचम् ।  
य स्त्री मूढा दुराचारा स्वपतिं हरिरूपिणम् ॥ 43 ॥  
न पश्येत्तर्जनं कृत्वा कुम्भीपाके व्रजेद्‌ध्रुवम् ।  
वाक्तर्जनाद्भवेत्काको हिंसनात्सूकरो भवेत् ॥ 44 ॥  
सर्पो भवति कोपैन दर्पेण गर्दभो भवेत् ।  
कुक्कुरी च कुवाक्येनाप्यन्धश्च विषदर्शनात् ॥ 45 ॥  
पतिव्रता च वैकुण्ठं पत्या सह व्रजेद्‌ध्रुवम् ।  
शिवं दुर्गां गणपतिं सूर्य विप्रं च वैष्णवम् ॥ 46 ॥  
विष्णुं निन्दति यो मूढः स महारौरवं व्रजेत् ।  
पितरं मातरं पुत्रं सतीं भार्यां गुरुं तथा ॥ 47 ॥  
अनाथां भगिनीं कन्यां विनिन्द्य नरकं व्रजेत् ।  
विप्रभक्तिविहीनाश्च क्षत्रविट्‌शूद्रयोनिजा ॥ 48 ॥  
हरिभक्तिविहीनाश्च पच्यन्ते नरमे ध्रुवम् ।  
पतिभक्तिविहीनाश्च युवत्यश्च नराधमाः ॥ 49 ॥  
शालग्रामजलं विष्णुप्रसादं ये च भुञ्जते ।  
तीर्य पुनन्ति ते विप्राः शतं पुंसां वसुंधराम् ॥ 50 ॥  
पितृन्देवान्समम्यर्च्य खादन्मासं द्विजः शुचिः ।  
यो भक्षति वृथा मांसं स महारौरवं व्रजेत्‌ ॥ 51 ॥  
मत्स्यांश्च कामतो जग्ध्वा चोपवासं वसेद्‌द्विजः ।  
प्रायश्चित्तं ततः कुर्याद्‌व्रतं चान्द्रायणं चरेत्‌ ॥ 52 ॥  
कामतो ब्राह्मणो मत्स्यं भुङ्क्ते यो ज्ञानदुर्बलः ।  
सोऽशुचिः सततं नन्द हन्ति पुण्यं पुराकृतम् ॥ 53 ॥  
विष्णोरुच्चिष्टभोजी यो मत्स्यं मांसं न खादति ।  
पदे पदेऽश्वमेधस्य लभते निश्चितं फलम् ॥ 54 ॥  
एकादशीं ये कुर्वन्ति कृष्णजन्माष्टमीव्रतम् ।  
शतजन्मकृतात्पापान्मुच्यन्ते नात्र संशयः ॥ 55 ॥  
यद्‌बालये यच्च कौमारे वार्धके यच्च यौवने ।  
भस्मीभूतानि कुर्वन्ति पातकानि कृतानि च ॥ 56 ॥  
एकादशीदिने भुङ्क्ते कृष्णजन्माष्टमीव्रते ।  
त्रैलोक्यजनितं पापं सोऽपि भुङ्क्ते न संशयः ॥ 57 ॥  
आतुरे नियमो न स्यादपि वृद्धे च बालके ।  
भक्तस्य द्विगुणं दत्त्वा ब्राह्मणाय शुचिर्भवेत् ॥ 58 ॥  
यो भुङ्क्ते शिवरात्रौ च श्रीरामनवमीदिने ।  
उपवासे समर्थश्च स महारौरवं व्रजेत् ॥ 59 ॥  
कुहूपूर्णेन्दुसंक्रान्तिचतुर्दश्यष्टमीषु च ।  
नरश्चाण्डालयोनिः स्यात्स्त्रीतैलमांससेवनात् ॥ 60 ॥  
मत्स्यं मांसं मसूरं च कांस्यपात्रे च भोजनम् ।  
आर्द्रकं रक्तशाकं च रवौ च परिवर्जयेत् ॥ 61 ॥  
अन्यथा नरकं याति कुम्भीपाकं न संशयः ।  
रजस्वरान्नं वेश्यान्नं मदिरान्नं व्रजेश्वर ॥ 62 ॥  
यो भुङ्क्ते ब्राङ्मणो दैवाद्विड्‌भोजी स भवेद्‌ध्रुवम् ।  
यदह्ना कुरुते कर्म न तस्य फलभाग्भवेत्‌ ॥ 63 ॥  
स भवेदशुचिर्नित्यं भस्मान्तं तस्य सूतकम् ।  
नारी वेश्या प्रतिज्ञेया चतुष्पुरुषगामिनी ॥ 64 ॥  
पाके च पितृदेवानामधिकारो न तद्भवेत् ।  
यद्ग्रामयाजिनामन्नं शूद्रश्राद्धान्नभोजनम् ॥ 65 ॥  
भुक्त्वा च नरकं याति यावच्चन्द्रदिवाकरौ ।  
शूद्राणां श्राद्धदिवसे तदन्नं भुञ्जते द्धिजाः ॥ 66 ॥  
कुम्भीपाके च पच्यन्ते यावद्वै ब्रह्मणः शतम् ।  
यः शूद्रेणाभ्यनुज्ञातो भुङ्क्ते श्राद्धदिनेऽन्यतः ॥ 67 ॥  
सुरापीति स विज्ञेयः सर्वधर्मबहिष्कृतः ।  
असिजीवी मषीजीवी देवलो वृषवाहकः ॥ 68 ॥  
शूद्राणां शवदाही च यो हि शूद्रापतिद्धिजः ।  
स शूद्रवद्‌वहिष्कार्यस्तदन्नं विट्‌समं सताम् ॥ 69 ॥  
नोपतिष्ठति यः पूर्वां नोपास्ते यस्तु पश्चिमाम् ।  
स शूद्रवद्‌बहिष्कार्यः सवंस्माद्‌द्विजकर्मणः ॥ 70  
संध्याहीनोऽशुचिर्नित्यमनर्हः सर्वकर्मसु ।  
यदह्नाकुरुते कर्म न तस्य फलभाग्भवेत्‌ ॥ 71 ॥  
वाममन्त्रोपासकश्च ब्राह्माणो नरकं व्रजेत्‌ ।  
नदीगर्भे च गर्ते च दृक्षमूले जलान्तिके ॥ 72 ॥  
देवान्तिके सस्यभूमौ पुरीषं नोत्सृजेद्‌बुधः ।  
वल्मीकमूषकोत्खातां मृदमन्तर्जलां तथा ॥ 73 ॥  
शौचावशिष्टां गेहाच्च नाऽऽदद्याल्लेपसंभवाम् ।  
अन्तःप्राणिपिपील्यां च हलोत्खातां व्रजेश्वर ॥ 74 ॥  
आलवालोत्थितां चैव सस्यक्षेत्रोत्थितां तथा ।  
वृक्षमूलोत्थितां नन्द नदीगर्भोत्थितां तथा ॥ 75 ॥  
परित्यजेन्मृदस्त्वेताः सकलाः शौचसाधने ।  
कूष्माण्डघातिका या स्त्री दीवनिर्वाणकः पुमान् ॥ 76 ॥  
सप्तजन्म भवेद्रोगी दरिद्रो जन्मजन्मनि ।  
प्रदीपं शिवलिङ्गंच शालग्रामं मणिंतथा ॥ 77 ॥  
प्रतिमां यज्ञसूत्रं च सुवर्ण शङ्खमेव च ।  
हीरकं च तथा मुक्तां गोमूत्रं गोमयं घृतम् ॥ 78 ॥  
शालग्रामशिलातोयं भूमौ त्यक्त्वा व्रजेदधः ।  
दरिद्रः कृपणः कुष्ठी वंशहीनोऽप्यभार्यकः ॥ 79 ॥  
भूमिहीनः प्रजाहीनो बन्धुहीनश्च कुत्सितः ।  
अन्धः पङ्गुर्वा खर्वश्च खञ्जश्चैवाङ्गहीनकः ॥ 80 ॥  
भवेत्कमेण पापी स ह्येतान्भूमौ त्यजेतु यः ।  
दिवसे संध्ययोर्निद्रां स्त्रीसंभोगं करोति यः ॥ 81 ॥  
सप्तजन्म भवेद्रोगी दरिद्रः सप्तजन्मसु ।  
उदिते जगतीनाथे यः कुर्याद्दन्तधावनम् ॥ 82 ॥  
स पापिष्ठः कथं ब्रूते पूजयामि जनार्दनम् ।  
मृद्भस्मगोसकृत्विण्डैस्तथा बालुकयाऽपि वा ॥ 83 ॥  
कृत्वा लिङ्कं सकृत्पूजय वसेत्कल्पशतं दिवि ।  
सहस्रपूजनात्सोऽपि लभते वाञ्छितं फलम् ॥ 84 ॥  
लक्षं च पूजयेद्यस्तु शिवत्वं लभते ध्रुवम् ।  
जीवन्मुक्तो भवेद्विप्रो लिङ्गमभ्यर्चयेतु यः ॥ 85 ॥  
शिवपूजाविहीनश्च ब्राह्मणो नरकं व्रजेत् ।  
मत्पूजितं प्रियतमं शिवं निन्दन्ति ये नराः ॥ 86 ॥  
पच्यन्ते निरये तावद्यावद्वै ब्रह्मणः शतम् ।  
पूजिते शिवलिङ्गे च यदि स्यात्केशवालुका ॥ 87 ॥  
स महान्धो वालुकया केशेन यवनो भवेत् ।  
क्षुद्रो दरिद्रः कृपणो व्याधिः स्यात्कुत्सिते यथा ॥ 88 ॥  
सर्वेभ्यो मानहानिः स्याज्जायते नीचयोनिषु ।  
सर्वेषु प्रियपात्रेषु ब्रह्मणश्च मम प्रियः ॥ 89 ॥  
ब्रह्मणाच्च प्रिया लक्ष्मीः सततं वक्षसि स्थिता ।  
ततोऽधिका प्रिया राधा प्रिया भक्तास्ततोऽधिकाः ॥ 90 ॥  
ततोऽधिकः शंकरो मे नास्ति मे शंकरात्प्रियः ।  
महादेव महादेव महादेवेति वादिरः ॥ 91 ॥  
पश्चाद्यामि च संतृप्तो नामश्रवणलोभतः ।  
मनो मे भक्तमूले च प्राणा राधात्मका ध्रुवम् ॥ 92 ॥  
आत्मा मे शंकरस्थानं शिवः प्राणाधिकश्च यः ।  
आद्या नारायणी शक्तिः सृष्टिस्थित्यन्तकानिणी ॥ 93 ॥  
कनोमि च यथा सृष्टिं यया ब्रह्मादिदेवताः ।  
यया जयति विश्वं च यया सृष्टिःप्रजायते ॥ 94 ॥  
यया विना जगन्नाश्ति मया दत्ता शिवाय सा ।  
दया निद्रा च क्षुत्तृप्तिस्तृष्ण श्रद्धा क्षमा धृतिः ॥ 95 ॥  
तुष्टिः पुष्टिस्तथा शान्तिर्लज्जाधिदेवता हि सा ।  
वैसुण्ठे सा महालक्ष्मीर्गोलोके राधिका सती ॥ 96 ॥  
मर्त्ये लक्ष्मीश्च क्षीरोदे दक्षकन्या सती य सा ।  
सा दुर्गा मेनकाकन्या दैत्यदुर्गतिनाशिनी ॥ 97 ॥  
स्वर्गलक्ष्मीश्च दुर्गा सा शक्रादीनां गृहे गृहे ।  
सा वाणी सा च सावित्री विद्याधिष्ठातृदेवता ॥ 98 ॥  
वह्नौ स दाहिकाशक्तिः प्रभाशक्तिश्च भास्करे ।  
शोभाशक्तिः पूर्णचन्द्रे जले शक्तिश्च शीतता ॥ 99 ॥  
सस्यप्रसूता शक्तिश्च धारणा च धरासु सा ।  
ब्राह्मण्यशक्तिर्विप्रेषु देवशक्तिःसुरेषु सा ॥ 100 ॥  
तपस्विनां तपस्या का गृहिणां गृहदेवता ।  
मुक्तिशक्तिश्च मुक्तानामाशा सांसारिकस्य सा ॥ 101 ॥  
मद्भक्तानां भक्तिशक्तिर्मयि भक्तिप्रदा सदा ।  
नृपाणां राज्यलक्ष्मीश्च वणिजां लभ्यरूपिणी ॥ 102 ॥  
परि संसारसिन्धूनां त्रयीतत्त्वा तु तारिणी ।  
सत्सु सद्बुद्धिरूपा सा मेधाशक्तिस्वरूपिणी ॥ 103 ॥  
व्याख्याशक्तिः श्रुतौ शास्त्रे दातृशक्तिश्च दातृषु ।  
क्षत्त्रादीनां विप्रभक्तिः पतिभक्तिः सतीसु च ॥ 104 ॥  
एवं रूपा च या शक्तिर्मया दत्ता शिवाय सा ।  
एवं ते कथितं सर्वं किं भूयः श्रोतुमिच्छसि ॥  
प्रश्नं करोषि यद्यन्मां तत्सर्वं कथयामि ते ॥ 105 ॥  
इति श्रीब्रह्मo महाo श्रीकृष्णजन्मखo उत्तo नारदनाo भसवन्नन्दसंo  
पञ्चसप्ततितमोध्यायः ॥ 75 ॥

अथ षट्‌सप्ततितमोऽध्यायः  
नन्द उवाच  
येषां च दर्शने पुण्यं पापं यस्य च दर्शने ।  
तत्सर्व वद सर्वेश श्रोतुं कौतूहरं मम ॥ 1 ॥  
श्रीभगवानुवाच  
सुब्राह्मणानां तीर्थानां वैष्णवानां च दर्शने ।  
देवताप्रतिमादर्शी तीर्थस्नायी भवेन्नरः ॥ 2 ॥  
सूर्यस्य दर्शने भक्त्‌या मतीनां दर्शने तथाः ।  
संन्यासिनां यतीनां च तथैव ब्रह्मचारिणाम् ॥ 3 ॥  
भक्त्या गवां च वह्‌नीनां गुरूणां च विशेषतः ।  
गजेन्द्राणां च सिंहानां श्वेताश्वानां तथैव च ॥ 4 ॥  
शुकानां च पिकानां च खञ्जनानां तथैव च ।  
हंसानां च मयूराणां चाषाणां शङ्खपक्षिणाम्‌ ॥ 5 ॥  
वत्सप्रयुक्तधेनूनासश्वत्थानां तथैव च ।  
पतिपुत्रवतीनां च नराणां तीन्थयायिनाम् ॥ 6 ॥  
प्रदीपानां सुवर्णानां मणीनां च विशेषतः ।  
णुक्तानां हीरकाणां च माणिक्यानां महाशय ॥ 7 ॥  
तुलसीशुक्लपुष्पाणां दर्शनं पापनाशम् ।  
फलानि शुक्लधान्यानि घृतं दधि मधूनि च ॥ 8 ॥  
पूर्णकुम्भं च लाजांश्च राजेन्द्रं दर्पणं जलम् ।  
मालां च शुक्लपुष्पाणां दृष्ट्वा पुण्यं लभेन्नरः ॥ 9 ॥  
गोरोचनं च कर्पूरं रजतं च सरोवरम् ।  
पुष्पोद्यानं पुष्पितां च दृष्ट्वा पुष्यंo ॥ 10 ॥  
शुक्लपक्षस्य चन्द्रं च पीयूषं चन्दनं तथा ।  
कस्तूरीं कुङ्कुमं दृष्ट्वा नन्द पुण्यं ॥ 11 ॥  
पताकामक्षयवटं तरुं देवोत्थितं शुभम् ।  
देवालयं देवखातं दृष्ट्वा पुण्यंo ॥ 12 ॥  
देवाक्षितां देवद्यटं सुगन्धिपवनं तथा ।  
शङ्खं च दुंदुभिं दृष्ट्वा सद्यः पुण्यंo ॥ 13 ॥  
शुकिंत प्रवालं रजतं स्फटिकं कुशमूलकम् ।  
गङ्गामृदं कुशं ताम्रं दृष्ट्वा पुण्यंo ॥ 14 ॥  
पुराणपुस्तकं शुद्धं सबीजं विष्णुयन्त्रकम् ।  
स्निग्धदूर्वाक्षते रत्नं दृष्ट्वा पुण्यंo ॥ 15 ॥  
तपस्विनां सिद्धमन्त्रं मसुद्रं कृष्णसारकम् ।  
यज्ञं महोत्सवं दृष्ट्वा स पुण्यं लभते नरः ॥ 16 ॥  
गोमूत्रं गोमयं दुग्धं गोधूलिं गोष्ठगोष्पदम् ।  
पक्वसस्यान्वितं क्षेत्रं दृष्ट्वा पुण्यं लभेद्ध्रुवम् ॥ 17 ॥  
रुचिरां पद्मिनीं श्यामां न्यग्रोधपरिमण्डलाम् ।  
सुवेषकां सुवसनां दिव्यभूषणभूषिताम् ॥ 18 ॥  
वेश्यां क्षेमकरीं गन्धं सुदूर्वाक्षततण्डुलम् ।  
सिद्धान्नं परमान्नं च दृष्ट्वा पुण्यं लभेन्नरः ॥ 19 ॥  
कान्तिक्यां पूर्णिमायां च राधिकाप्रतिमां शुभाम् ।  
संपूज्य दृष्ट्‌वा नत्वा च करोति जन्मखण्डनम्‌ ॥ 20 ॥  
हिङ्गुलायां तथाऽष्टम्यामिषे मासि सिते शुभे ।  
श्रीदुर्गाप्रतिमां दृष्ट्वा करोति जन्मo ॥ 21 ॥  
शिवरात्रौ च काश्यां च विश्वनाथस्य दर्शनम् ।  
कृत्वोपवासं पूजां च करोति जन्मo ॥ 22 ॥  
जन्माष्टमीदिने भक्तो दृष्ट्वा मां बिन्दुमाधवम् ।  
प्रणम्य पूजां कृत्वा च करोति जन्मo ॥ 23 ॥  
पौषे मासि शुक्लरात्रौ यत्र यत्र स्थले नरः ।  
पद्‌मायाः प्रतिमां दृष्ट्वा करोति जन्मo ॥ 24 ॥  
सप्तजन्म भवेत्तस्य पुत्रः पौत्रो धनेश्वरः ।  
उपोष्यैकादशीं स्नात्वा प्रभाते द्वादशीदिने ॥ 25 ॥  
दृष्ट्वा काश्यामन्नपूर्णां करोति जन्मखण्डनम् ।  
चैत्रै मासि चतुर्दश्यां कामरूपेषु पुण्यदे ॥ 26 ॥  
दृष्ट्वा नत्वा भद्रकालीं करोति जन्मo ।  
अयोध्यायां च रामं च श्रीरामनवमीदिने ॥ 27 ॥  
संपूज्य नत्वा दृष्ट्वा च करोति जन्मo ।  
उपोष्य पुष्करे स्नात्वा किंवा बदरिकाश्रमे ॥ 28 ॥  
मंपूज्य दृष्ट्वा मामेकं करोति जन्मo ।  
दत्तवा तिष्णुपदे पिण्डं विष्णुं यश्च प्रपूज्येत्‌ ॥ 29 ॥  
पितणां स्वात्मनश्चैव करोति जन्मo ।  
प्रयागे मुण्डनं कृत्वा दानं च कुरुते यदि ॥ 30 ॥  
उपोष्य नैमिषारण्ये करोति जन्मo ।  
सिद्धिं कृत्वा च वदरींभुङ्क्ते बदरिकाश्रमे ॥ 31 ॥  
दृष्टवा मत्प्रतिमां नन्द करोति जन्मo ।  
देलायमानं गोविन्दं पुण्ये वृन्दावने च माम् ॥ 32 ॥  
दृष्टवा संपूज्य नत्वा च करोति जन्मo ।  
भाद्रे दृष्ट्वा च मञ्चस्थं मामेव मधुसूदनम् ॥ 33 ॥  
संपूज्य नत्वा भक्तश्च करोति जन्मo ।  
रथस्थं च जगन्नाथं यो द्रक्ष्यति कलौ नरः ॥  
संपूज्य नत्वा भक्त्या च करोति जन्मo ॥ 34 ॥  
उत्तरायणसंक्रान्त्यां प्रयागे स्नानमाचरेत्‌ ।  
संपूज्य नत्वा मामेव करोति जन्मo ॥ 35 ॥  
कार्तिक्यां पूर्णिमायां च दृष्ट्वा मत्प्रतिमां शुभाम् ।  
उपोष्य पूजरं कृत्वा करोति जन्मo ॥ 36 ॥  
चन्द्रभागासमीपे च माध्यां च मां नमेत्सुधीः ।  
राधया सह मां दृष्ट्वा करोति जन्मनः क्षयम् ॥ 37 ॥  
रामेश्वरं सेतुबन्ध अषाणीपूर्णिमादिने ।  
उपेष्य दृष्ट्वा संपूज्य करोति जन्मo ॥ 38 ॥  
स्वर्गे विद्याधरा रात्रौ नृत्यन्ति च सुहुर्मुहुः।  
प्रणामं कर्तुमीशं तं समायाति विभीषणः ॥ 39 ॥  
गायन्ति किंनरा रात्रौ गन्धर्वाश्च मनोहरम् ।  
प्रणामं कर्तुमीशं त समायाति य माधवः ॥ 40 ॥  
दृष्ट्वा साक्षाद्वसन्तं च सर्वेशं चन्द्रशेखरम् ।  
जीवन्मुक्तो भवेदन्ते प्रयाति हरिमन्दिरम् ॥ 41 ॥  
दीननाथं दिनकरं कोणार्के चोत्तरायणे ।  
उपोष्य दृष्ट्वा संपूज्य करोति जन्मo ॥ 42 ॥  
कृषिकोष्ठे सुवसने कलर्विके वसुंधरे ।  
विस्पन्दके राजकोष्ठे नन्दके पुष्पभद्रके ॥ 43 ॥  
पार्वतीप्रतिमां दृष्ट्वा कार्तिकेयं गणेश्वरम् ।  
नन्दिनं शंकरं दृष्ट्वा करोति जन्मनः क्षयम् ॥ 44 ॥  
उपोष्य प्रातः संपूज्य दृष्ट्वा स्तुत्वा स्तुतौ नतः ।  
पारणं च दधि प्राश्य करोति जन्मo ॥ 45 ॥  
त्रिकूटे मणिभद्रे च पश्चिमोदधिसंनिधौ ।  
समुपोष्य दधि प्रश्य मां दृष्ट्वा मुक्तिमाप्नुयात् ॥ 46 ॥  
प्रतिमासु मदीयासु पार्वतीप्रतिमासु च ।  
जीवं संन्यस्य संपूज्य करोति जन्मo ॥ 47 ॥  
शिवदुर्गालयं कृत्वा मदीयं च विशेषतः ।  
शिवसंस्थापनं कृत्वा करोति जन्मo ॥ 48 ॥  
पुष्पोद्यानं च शंकुं च सेतुं खातं सरोवरम् ।  
विप्रसंस्थापनं कृत्वा करोति जन्मo ॥ 49 ॥  
न च वेदाः पुराणानि ब्रह्मसंस्थापनं फलम् ।  
जानन्ति सन्तो मुनयः सुरा विप्रादयः पितः ॥ 50 ॥  
गण्यन्ते पांसवो भूमेर्गण्यन्ते वृष्टिबिन्दवः ।  
न गण्यते विधात्राऽपि विप्रसंस्थापने फलम् ॥ 51 ॥  
कृत्वोपजींयं विप्रस्य जीवन्मुक्तो भवेन्नरः ।  
अचलां श्रीयमाप्नोति परे सुक्तिचतुष्टयम् ॥ 52 ॥  
मद्दास्यभक्तिं स लभेद्वैकुण्ठे मोदके चिरम् ।  
न हि पातो भवेत्तस्य यथा मे परमात्मनः ॥ 53 ॥  
कुमारीमष्टवर्षोयां सुविप्रय ददाति यः ।  
संपूज्य सर्वाभरणां दुर्गादानफलं लभेत् ॥ 54 ॥  
सर्व स्वर्ग्य समालोक्य ब्रह्मलोकेषु पूजितः ।  
लभते मम दास्यं च वैसुण्ठे मोदते चिरम् ॥ 55 ॥  
विवाहदर्शने कोटिस्वर्णदानफलं लभेत् ।  
अन्ते स्वर्गे प्रयात्येवमिहैव निश्चलां श्रियम् ॥ 56 ॥  
यः सुविप्रमनाथं च दरिद्रं च सुपण्‍डितम् ।  
दृष्ट्वा कुर्यात्तद्विवाहं स मोक्षं लभते ध्रुवम् ॥ 57 ॥  
यच्छत्रपादुकादानं शालग्रामस्य योषितः ।  
करोति भक्त्या पुण्याहे पृथ्वीदानफलं लभेत् ॥ 58 ॥  
गजचदाने च तल्लोममानवर्ष श्रुतौ श्रुतम् ।  
चतुर्गुणं गजेन्द्रं च मोदते मम मन्दिरे ॥ 59 ॥  
गजर्ध श्वेततुरगे तदर्ध चेतने पितः ।  
गजतुल्यं कृष्णगवां दाने च तत्फलं लभेत् ॥ 60 ॥  
तत्तुल्यं धेनुदाने च ह्यर्धं सामान्यगोस्तथा ।  
लभेद्वत्सप्रसूतानां दाने दाने फलं भुवः ॥ 61 ॥  
भूमिदाने रेणुमानवर्ष स्थानं च मत्पदे ।  
ज्ञानदाने महत्पुण्यं वैकुण्ठे मोदते चिरम् ॥ 62 ॥  
श्रियं लभेत्स्वर्णदाने राजत्वं रजतेन च ।  
अन्नदाने फलं गहं कथं जानामि पै शुतम् ॥ 63 ॥  
लभते सर्वदानस्य फलं ब्रह्मणभोजने ।  
अन्नदानात्परं दानं न भूतं न भविष्यति ॥ 64 ॥  
नात्र पात्रपरीक्षाऽस्ति न कालनियमः क्वचित् ।  
अन्नदाने शुभं पुण्यं दातुः पात्रं त्वपातकी ॥ 65 ॥  
अन्नदानं च धन्यं स्याद्भूमौ वैकुण्ठहेतुकम् ।  
वस्त्रं ददाति विप्रय दरिद्राय कुटुम्बिने ॥ 66 ॥  
वस्त्रंसूत्रमानवर्ष वैकुण्ठे मोदते चिरम् ।  
सुरम्ये चन्द्रलोके च वारुणे च तथैव च ॥ 67 ॥  
कृत्वा लोहप्रदीपं च स्वर्णवर्तिसमन्वितम् ।  
दत्तवा घृतप्रदीपं च हरये परमात्मने ॥ 68 ॥  
अन्धकारं च न गृहं यमदूतं यमं तथा ।  
न हि पश्यति दाता च प्रयाति मम मन्दिरम् ॥ 69 ॥  
ब्रह्मणाय च दत्तवैव न याति यमयातनाम् ।  
दिव्यवर्षसहश्रं च मोदते शक्रमन्दिरे ॥ 70 ॥  
आसनं लभते स्वर्गे वस्तुमात्रानुरूपतः ।  
उत्तमे लक्षवर्षे च तदर्ध चेतरे व्रजेत्‌ ॥ 71 ॥  
ताम्पूलेन लभेद्‌भोगं स्वर्गे वर्षशतं व्रजेत्‌ ।  
माल्यदाने प्रियं स्वर्ग वस्तुमात्रानुरूपतः ॥ 72 ॥  
फलदानफलं स्वर्ग लभते नात्र संशयः ।  
सामान्यशय्यादानेन स्वर्ग वर्षशतं व्रजेत् ॥ 73 ॥  
चतुर्गुणं प्रकृष्टायां गुणलक्षं दिलक्षणे ।  
अनाथाय सुविप्राय यदि गेहं प्रदीयते ॥ 74 ॥  
अत्रैव मानवर्ष च शक्रलोके महीयते ।  
दृष्ट्वा बुभुक्षितं विप्रमन्नं तस्मै प्रदीयते ॥ 75 ॥  
अयलां श्रियमाप्नोति पुत्रपौत्रविवर्धिनीम् ।  
व्रजनाथ व्रजं गत्वा व्रजभूमौ व्रजाधुना ॥ 76 ॥  
व्रज भोजय विपांश्च व्रज सर्व व्रजे व्रजे ।  
गोकुले गोकुले वत्स वत्स वत्स निराकुले ॥ 77 ॥  
व्याकुलानां गोकुलानां संकुले च व्रजे व्रजे ।  
एतत्ते कथितं नन्द सानन्दं पुण्यवर्धनम् ॥  
सुस्वप्नदर्शनं पुण्यं यदि नीचं न वक्ति च ॥ 78 ॥  
काश्यपं दुर्भगं नीचं शत्रुमज्ञानिनं स्त्रेयम् ।  
त्यक्त्वा रात्रिं च दिवसे वक्ति विप्रं मुपण्डितम् ॥ 79 ॥  
देवालये च देवं वाऽप्यश्वत्थतुलशीवटम् ।  
उक्त्वा तद्द्विगुणं पुण्यमप्रकाश्य चतुर्गुणम् ॥ 80 ॥  
सुस्वप्नदर्शने प्राज्ञो गंगास्नानफलं लभेत् ।  
अर्थं वित्तं च भार्या च भूमिं पुत्रं लभेत्प्रजाम् ॥ 81 ॥  
मोक्षं च परमैश्वर्यं लभते सर्ववाञ्छितम् ।  
इत्येवं कथितं तात किं भूयः श्रोतुमिच्छसि ॥ 82 ॥  
इति श्रीब्रह्मo महाo श्रीकृष्णजन्मखo उत्तo नारदनाo भगवन्नन्दसंo  
षट्सप्ततितमोऽध्यायः ॥ 76 ॥

अथ सप्तस्पततितमोऽध्यायः  
नन्द उवाच  
केन स्पप्नेन किं पुण्यं केन मोक्षो भवेत्सुखम् ।  
कोऽपि कोऽपि च सुस्वप्नस्तत्सर्वं कथय प्रभो ॥ 1 ॥  
श्रीभगवानुवाच  
वेदेषु सामवेदश्च प्रशस्तः सर्वकर्मसु ।  
तथैव कण्वशाखायां पुण्यकाण्डे मनोहरे ॥ 2 ॥  
स व्यवतो यश्च दुःस्वप्नः शश्वतपुण्यफलप्रदः ।  
तत्सर्व निखिलं तात कथयामि निशामय ॥ 3 ॥  
स्वप्नाध्यायं प्रवक्ष्यामि बहुपुण्यफलप्रदम् ।  
स्वप्नाध्यायं नरः श्रुत्वा गङ्गास्नानफलं लभेत् ॥ 4 ॥  
स्वप्नक्तु प्रथमे यामे संवत्सरफलप्रदः ।  
द्वितीये चाष्टभिर्मासैस्त्रिभिर्मासैस्तृतीयरे ॥ 5 ॥  
चतुर्थे चार्धमासेन स्वप्नः स्वात्मफलप्रदः ।  
दशाहे फलदः स्वप्नोऽप्यरुणोदयदर्णने ॥ 6 ॥  
प्रातःस्वप्नश्च फलदस्तत्क्षणं यदि बोधितः ।  
दिने मनसि यद्‌दृष्टं तत्सर्व च लभेद्‌ध्रुवम् ॥ 7 ॥  
चिन्ताव्याधिसमायुक्तो नरः स्वप्नं च पश्यति ।  
तत्सर्व निष्फलं तात प्रयात्येव न संशयः ॥ 8 ॥  
जचडो मूत्रपुरीषेण पीडितश्च भयाकुलः ।  
दिगम्बरो मुक्तकेशो न लभेत्स्वप्नजं फलम् ॥ 9 ॥  
दृष्ट्वा स्वप्नं च निद्रालुर्यदि निद्रां प्रयति च ।  
विमूढो वक्ति चेद्रात्रौ न लभेत्स्वप्नजं फलम् ॥ 10 ॥  
उक्तवा काश्यपगोत्रे च विपर्त्ति लभते ध्रुवम् ।  
दुर्गते दुर्गतिं याति नीचे व्याधिंप्रयाति च ॥ 11 ॥  
शत्रौ भयं च लभते मूर्खे च कलहं लभेत्‌ ।  
कामिन्यां धनहानिः स्याद्रात्रौ जोरभयं भवेत्‌ ॥ 12 ॥  
निद्रायां लभते शोकं पण्‍डिते वाञ्छितं फलम् ।  
न प्रकाश्यश्च सुस्वप्नः पण्डितैः काश्यपे व्रज ॥ 13 ॥  
गवां च कुञ्जराणां च हयानां च व्रजेश्वर ।  
प्रासादानां च शैलानां वृक्षाणां च तथैव च ॥ 14 ॥  
आरोहणं च धनदं भोजनं रोदनं तथा ।  
प्रतिगृह्यतथा वीणां सस्याढ्यां भूमिमालभेत् ॥ 15 ॥  
शस्त्रास्त्रेण यदा विद्धो व्रणेन कृमिणा तथा ।  
विष्ठया रुधिरेणैव संयुक्तोऽप्यर्थवान्भवेत्‌ ॥ 16 ॥  
स्वप्नेऽप्यगम्यागमतो भार्यालाभं करोति यः ।  
मूत्रसिक्तः पिबेच्छुकं नरकं च विशत्यपि ॥ 17 ॥  
नगरं प्रविशेद्रक्तं समुद्रं वा सुधां पिबेत् ।  
शुभवार्तामवाप्नोति विपुलं चार्थमालभेत् ॥ 18 ॥  
गजं नृपं सुवर्ण च वृषभं घेनुमेव च ।  
दीपमन्नं फलं पुष्पं कन्यां छत्रं रथं ध्वजम् ॥ 19 ॥  
कुटुम्बं लभते दृष्ट्वा कीर्तिं च विपुलां श्रियम् ।  
पूर्णकुम्भंद्विजं वह्निं पुष्पताम्बूलमन्दिरम् ॥ 20 ॥  
शुक्लधान्यं नदं वेश्यां दृष्ट्वा श्रियमवाप्नुयात् ।  
गोक्षीरं च घृतं दृष्ट्वा चार्थ पुण्यधनं लभेत् ॥ 21 ॥  
पायसं पद्मपत्रे च दधि दुग्धं घृतं मधु ।  
मिष्टान्नं स्वस्तिकं भुक्त्वा ध्रुवं राजा भविष्यति ॥ 22 ॥  
पक्षिणां मानुषाणां च भुङ्क्ते मांसं नरो यदि ।  
बह्वर्थं शुभवार्तां च लभते वाञ्छितं फलम् ॥ 23 ॥  
छत्रं वा पादुकां वाऽपि लब्ध्वा धान्यं च गच्छति ।  
असिं च निर्मरं तीक्ष्णं तत्तथैव भविष्यति ॥ 24 ॥  
हेलया संतरेद्यो हि स प्रधानो भविष्यति ।  
दृष्ट्वा च फलितं वृक्षं धनमाप्नोति निश्चितम् ॥ 25 ॥  
सर्पेण भक्षितो यो हि णर्थलात्रश्च तद्भवेत् ।  
स्वप्ने सूर्य विधुं दृष्ट्वा मुच्यते व्याधिबन्धनात् ॥ 26 ॥  
वडवां कुक्कुटीं दृष्ट्वा कौञ्चीं भार्यं लभेद्‌ध्रुवम् ।  
स्वप्नेयो निगडैर्बद्धः प्रतिष्ठां पुत्रमालभेत्‌ ॥ 27 ॥  
दध्यन्नं पायसं भुङ्कते पद्मपत्रे नदीतटे ।  
विशीर्णपद्मपत्रे च सोऽपि राजा मविष्यति ॥ 28 ॥  
जलौकसं वृश्चिकं च सर्प च यदि पश्यति ।  
धनं पुत्रं च विजयं प्रतिष्ठां वा लभेदिति ॥ 29 ॥  
शृङ्गिभिर्दंष्ट्रिभिः कोलैर्वानरैः पीडितो यदि ।  
निश्चितं च भवेद्राजा धनं च विपुलं लभेत् ॥ 30 ॥  
मत्स्यं मांसं मौक्तिकं च शङ्खं चन्दनहीरकम् ।  
यस्तु पश्यति स्वप्नान्ते विपुलं धनमालभेत्‌ ॥ 31 ॥  
सुरां च रुधिरं स्वर्ण भुक्त्वा विष्ठांधनं लभेत्‌।  
प्रतिमां शिवलिङ्गंच लभेद्‌दृष्ट्‌वा जयं धनम् ॥ 32 ॥  
फलितं पुष्पितं बिल्वमाम्रं दृष्ट्‌वा लभेद्धनम् ।  
दृष्ट््वा च ज्वलदग्निं च धनं बुद्धिं श्रियं लभेत्‌ ॥ 33 ॥  
आमलकं धात्रौफलमुत्पलं च धनागमम् ।  
देवताश्च द्विजा गावः पितरो लिङ्गिनस्तथा ॥ 34 ॥  
यद्ददाति मिथःस्वप्ने तत्तथैव भविष्यति ।  
शुक्लाम्बरधरा नार्यः शुक्लमाल्यानुलेपना ।  
समाश्लिष्यन्ति यं स्वप्ने तस्य श्रीः सर्वतः सुखम् ॥ 35 ॥  
पीताम्बरधरां नारीं पीतमाल्यानुलेपनाम् ।  
अवगूहति यः स्वप्ने कल्याणं तस्य जायते ॥ 36 ॥  
सर्वाणि शुक्लानि प्रशंसितानि भस्मास्थिकार्पासविवर्जितानि ।  
सर्वाणि कृष्णन्यतिनिन्दितानि गोहस्तिवाजिद्विजदेववर्ज्यम् ॥ 37 ॥  
दिव्य स्त्री सस्मिता विप्रा नत्नभूषणभूषिता ।  
यस्य मन्दिरमायाति स प्रियं लभते ध्रुवम् ॥ 38 ॥  
स्वप्ने च ब्रह्मणो देवो ब्राह्मणी देवकन्यका ।  
ब्राह्मणो ब्राह्मणी वाऽपि संतुष्टा सस्मिता सती ॥ 39 ॥  
फलं ददाति यस्मै च तस्य पुत्रो भविष्यति ।  
यं स्वप्ने ब्राह्मणा नन्द कुर्वन्ति च शुभाशिषम् ॥ 40 ॥  
यद्वदन्ति भवेत्तस्य तस्यैश्वर्य भवेद्ध्रुवम् ।  
परितुष्टो द्विजश्रेष्ठश्टाऽऽयाति यस्य मन्दिरम् ॥ 41 ॥  
नारायणः शिवो ब्रह्मा प्रविशेत्तु तदाश्रमम्‌ ।  
संपत्तिस्वस्य भवति यशश्च विपुलं शुभम् ॥ 42 ॥  
पदे पदे सुखं तस्य समानं गौरवं लभेत्‌ ।  
अकस्मादपि स्वप्ने तु लभते सुरभिं यदि ॥ 43 ॥  
भूमिलाभो भवेत्तस्य भार्या चापि पतिव्रता ।  
करेण कृत्वा हस्ती यं मस्तके स्थापयेद्यदि ॥ 44 ॥  
राज्यलाभोभवेत्तस्य निश्चितं च श्रुतौ मतम् ।  
स्वप्ने तु ब्राह्मणस्तुष्टः समाश्लिष्यतियं व्रज ॥ 45 ॥  
तीर्थस्नायी भवेत्सोऽपि निश्चितं च श्रियाऽन्वितः ।  
स्वप्ने ददाति पुष्पं च यस्मै पुण्यवते द्विजः ॥ 46 ॥  
जययुक्तो भवेत्सोऽपि यशस्वी च धरी सुखी ।  
स्वप्ने दृष्टवा च तीर्थानि सौधरत्नगृहाणि च ॥ 47 ॥  
जययुक्तश्च धनवांस्तीर्थस्नायी भवेन्नरः ।  
स्वप्ने तु पूणंकलशं कश्चित्कस्मै ददाति च ॥ 48 ॥  
पुत्रलाभो भवेत्तस्य मंपत्तिं वा समालभेत्‌ ।  
हस्ते कृत्वा तु कुडवमाढकं वारसुन्दरी ॥ 49 ॥  
यस्य मन्दिरमायाति स लक्ष्मीं लभते ध्रुवम् ।  
दिव्या स्त्री यद्‌गृहं गत्वा पुरीषं विसृजेद्द्विज ॥ 50 ॥  
अर्थलाभो भवेत्तस्य दारिद्र्यं च प्रयाति च ।  
यस्य गेहं समायाति ब्राह्मणो भार्यया सह ॥ 51 ॥  
पार्वत्या सह शंभुर्वा लक्ष्म्या नारायणोऽथवा ।  
ब्राह्मणो ब्राह्मणी वाऽपि स्वप्ने तस्मै प्रदीयते ॥ 52 ॥  
धान्यं पुष्पाञ्जलिं वाऽपि तस्य श्रीः सर्दतोमुखी ।  
मुक्ताहारं पुष्पमाल्यं चन्दनं च लभेद्‌व्रज ॥ 53 ॥  
स्वाप्ने ददाति विप्रश्च तस्य श्रीः सर्वo ।  
गोरोचनं पताकां वा हरिद्रामिक्षुदण्डकम् ॥ 54 ॥  
सिद्धान्नं च लभेत्स्वप्ने तस्य श्रीः सर्वo ।  
ब्राह्मणो ब्रह्माणी वाऽपि ददाति यस्य मस्तके ॥ 55 ॥  
छत्रं वा शुक्लवान्यं व स चराजा भविष्यति ।  
स्वप्ने लथस्थः पुरुषः शुक्लमाल्यानुलेपनः ॥ 56 ॥  
तत्रस्थोदधि भुङ्क्ते च पायसं वा लृपो भवेत्‌ ।  
स्वप्ने ददाति विप्रश्च ब्राह्मणी च सुधांदधि ॥ 57 ॥  
प्रशस्तपात्रं यस्मै वा सोऽपि राजा भवेद्‌ध्रुवम् ।  
कुमारी चाष्टवर्षीया रत्नभूषणभूषिता ॥ 58 ॥  
यस्य तुष्टा भवेत्स्वप्ने स भवेत्कविपण्‍डितः ।  
ददाति पुस्तकं स्वप्ने यस्मै पुण्यवते च सा ॥ 59 ॥  
स भवेद्विश्वविख्यातः कवीन्द्रः पण्‍डितेश्वरः ।  
यं पाठयति स्वप्ने वा मातेव च सुतं यथा ॥ 60 ॥  
सरस्वतीसुतः सोऽपि तत्परो नास्ति पण्डितः ।  
ब्राह्मणः पाठयेद्यं च पितेव यत्नपूर्वकम् ॥ 61 ॥  
ददाति पुस्तकं प्रीत्या स च सत्सदृशो भवेत्‌ ।  
प्राप्नोति पुस्तकं स्वप्ने पथि वा यत्र तत्र वा ॥ 62 ॥  
स पण्डितो यशस्वी च विख्यातश्च महीतले ।  
स्वप्ने यस्मै महामन्त्रं विप्रो विप्रे ददाति चेत् ॥ 63 ॥  
स भवेत्पुरुषः प्राज्ञो धनवान्गुणवान्सुधीः ।  
स्वप्ने ददाति मन्त्रं वा प्रतिमां वा शिलामयीम् ॥ 64 ॥  
यस्मै ददाति विप्रश्च मन्त् सिद्धिश्च तद्‌भवेत्‌ ।  
विप्रं विप्रसमूहं च दृष्ट्वा नत्वाऽऽशिषं लभेत्‌ ॥ 65 ॥  
राजेन्द्रः स भवेद्वाऽपि किंवा च कविपण्डितः ।  
शुक्लधान्ययुतां भूमीं यस्मै विप्र समुत्सृजेत्‌ ॥ 66 ॥  
स्वप्नेऽपि परितुष्टश्च स भवेत्पृथिवीपतिः ।  
स्वप्न विप्रो रथे कृत्वा नानास्वर्गं प्रदर्शयेत्‌ ॥ 67 ॥  
चिरंजीवी भवेदायुर्धनवृद्धिर्भवेद्‌ध्रुवम् ।  
विप्राय विप्रः संतुष्टो यस्मै कन्यां ददाति च ॥ 68 ॥  
स्वप्ने च स भवेन्नित्यं धनाढ्यो भूवतिः स्वयम् ।  
स्वप्ने सरोवरं दृष्टवा समुद्रं वा नदीं नदम् ॥ 69 ॥  
शुक्लाहिं शुक्लशैलं च दृष्ट्वा श्रियमवाप्नुयात्‌ ।  
यं पश्यन्ति मृतं स्वप्ने स भवेच्चिरजीवनः ॥ 70 ॥  
अरोगी रोगिणं दु खी सुशिनं च सुखं भवेत्‌ ।  
दिव्या स्त्री यं प्रवदति मम स्वामी भवानिति ॥ 71 ॥  
स्वप्ने दृष्ट्वा च चागतिं स च राजा भवेद्‌दृढम् ।  
स्वप्ने वा कालिकां दृष्ट्वा लब्धवा स्फटिकमालिकाम् ॥ 72 ॥  
इन्द्रचापं शक्रवज्रं स प्रतिष्ठां लभेद्‌ध्रुवम् ।  
स्वप्ने वदति यं विप्रो मम दासो भवेति च ॥ 73 ॥  
हरिदास्यं च मद्‌भक्तिं स लब्ध्वा वैष्णवो भवेत्‌ ।  
स्वप्ने विप्रो हरीः शंभुर्ब्राह्मणी कमला शिवा ॥ 74 ॥  
शक्ला स्त्री देवमाता वा जाह्नवी वा सरस्वती ।  
गोपालिकावेषधरी बालिका राधिका मम ॥ 75 ॥  
बालश्च बालगोपालः स्वप्नविद्भिः प्रकाशितः ।  
एष ते कथितो नन्द सुस्वप्नः पुण्यहेतुकः ॥  
श्रोतुमिच्छसि किं वा त्वं किं भूयः कथयामि ते ॥ 76 ॥  
इति श्रीब्रह्मo महाo श्रीकृष्णजन्मखo उत्तo नारादनाo सुस्वप्नकथानं  
नाम सप्तसप्ततितमोऽध्यायः ॥ 77 ॥

अथाष्टसप्ततितमोऽध्यायः  
नन्द उवाच  
श्रीक़ष्ण जगतां नाथ सुस्वप्नश्च श्रुतो मया ।  
वेदसारो नीतिसारो लौकिको वैदिकस्तथा ॥ 1 ॥  
अधुना श्रोतुमिच्छामि पापं येषां च दर्शने ।  
यस्मिन्कर्मणि वा वत्स तन्मां कथितुमर्हसि ॥ 2 ॥  
वचनं वेदशाश्रोक्तं तथा वेदानुयायिनः ।  
श्रोतुमिच्छन्ति संतप्ता लोकास्त्वन्मुखतस्तथा ॥ 3 ॥  
वेदानां जनकस्त्वं च वैदिकानां सतामपि ।  
प्रह्मादीनां सुराणां च मुनीनां जगतामपि ॥ 4 ॥  
श्रुतं यत्त्वन्मुखाम्भोजात्प्रमाणं वचनामृतम् ।  
तेन देहोऽभिषिक्तो मे वत्सविच्छेददाहनः ॥ 5 ॥  
स्वप्ने यच्छरणाम्भोजं सर्वकामफलप्रदम् ।  
ब्रह्मादयो न पश्यन्ति तदद्य दृष्टिगोचरम् ॥ 6 ॥  
अतः परं त्वत्पदाब्जं क्व पश्यामि च पातकी ।  
विण्मूत्रधारी देहो मे निबद्धश्च स्वकर्मणा ॥ 7 ॥  
ईदृशं च दिनं वत्स कदा मम भविष्यति ।  
त्वया ब्रह्मादिनाथेन संवादो मम पापिनः ॥ 8 ॥  
कृपां कुरु कृपानाथ मम दोषं क्षमस्व च ।  
वत्सबुद्ध्या च दुर्नीतं यत्कृतं च महेश्वर ॥ 9 ॥  
ब्रह्मेशशेषमुनयो ध्यायन्ते त्वत्पदाम्बुजम् ।  
सरस्वती श्रुतिर्यस्य स्तवने जडतां व्रजेत्‌ ॥ 10 ॥  
इत्येवमुक्त्वा नन्दश्च निरानन्दः शुचाऽऽकुलः ।  
मूर्च्छामाप रुदित्वा च पुत्रविच्छेदविह्वलः ॥ 11 ॥  
संत्रस्तो भगवान्कृष्णो बोधयामास यत्नतः ।  
परमाध्यात्मिकं ज्ञानं ददौ तस्मै जगत्पतिः ॥ 12 ॥  
श्रीभगवानुवाच  
हे नन्द जनकश्रेष्ठ सर्वश्रेष्ठ व्रजेश्वर ।  
चेतनं कुरु कल्याम ज्ञानं च परमं श्रृणु ॥ 13 ॥  
परमाध्यात्मिकं ज्ञानं ज्ञानिनां च सुदुल्रभम् ।  
वेदशास्त्रे गोपनीयं तुभ्यमेव ददाम्यहम् ॥ 14 ॥  
निबोध श्रूयतां नन्द सानन्दः सुसमाहितः ।  
जन्ममृत्युचराव्याधिर्यदभ्यासान्न जायते ॥ 15 ॥  
स्थिरो भव महाराज व्रजनाथ व्रजं व्रज ।  
ज्ञानं लब्ध्वा सदानन्दः शोकमोहविवर्जितः ॥ 16 ॥  
जलबुद्‌बुदवत्सर्वं संसारं सचराचरम् ।  
प्रभाते स्वप्नवन्मिथ्या मोहकारणमेव च ॥ 17 ॥  
मिथ्याकृत्रिमनिर्माणहेतुश्च पाञ्चभौतिकः ।  
मायया सत्यबुद्ध्या च प्रतीतिं जायते नरः ॥ 18 ॥  
कामक्रोधरोभमोहैर्वेष्टितः सर्वकर्मसु ।  
मायया मोहितः शश्वज्ज्ञानहीनश्च दुर्बलः ॥ 19 ॥  
निद्रातन्द्राक्षुत्पिपासाक्षमाश्रद्धादयादिभिः ।  
लज्जा शान्तिर्धृतिः पुष्टिस्तुष्टिश्चाऽऽभिश्च वेष्टितः ॥ 20 ॥  
मनोबुद्धिचेतनाभिः प्राणज्ञानात्मभिः सह ।  
संसक्तः सर्वदेवैश्च यथा वृक्षश्च वायसैः ॥ 21 ॥  
अहमात्मा च सर्वेशः सर्वज्ञानात्मकः स्मृतः ।  
मनो ब्रह्मा च प्रकृतिर्बुद्धिरुपा सनातनी ॥ 22 ॥  
प्राणा विष्णुश्चेतना सा पद्मा तु चाधिदेवता ।  
मयि स्थिते स्थिताः सर्वे गतास्तेऽपिगते मयि ॥ 23 ॥  
अस्माभिश्च विना देहः सद्यः पतति निश्चितम् ।  
पाञ्चभूतो विलीनश्च पञ्चभूतेषु तत्क्षणम् ॥ 24 ॥  
नामसंकेतरूपं च निष्फलं मोहकारणम् ।  
शोकश्चाज्ञानिनां तात ज्ञानितां नास्ति किंचन ॥ 25 ॥  
निद्रादयः शक्तयश्च ताः सर्वाः प्रकृते कलाः ।  
लोभादयो ह्यधर्माशास्तथाऽहंकारपञ्चमः ॥ 26 ॥  
ते ब्रह्मविष्णुरुद्राशा गुणाः सत्त्वादयस्त्रयः ।  
ज्ञानात्मकः शिवो ज्योतिरहमात्मा च निर्गुणः ॥ 27 ॥  
यदा विशामि प्रकृतौ तदाऽहं सगुणः स्मृतः ।  
सगुणा विषया विष्णुप्रह्मरुद्रादयस्तथा ॥ 28 ॥  
धर्मो मदंशो विषयी शोषः सूर्यः कलानिधिः ।  
एवं सर्वे सत्कलांशा मुनिमन्वादयःसुराः ॥ 29 ॥  
सर्वदेहे प्रविष्टोऽहं न लिप्तः सर्वकर्मसु ।  
जीवन्मुक्तश्च मद्भक्तो जन्ममृत्युजराहरः ॥ 30 ॥  
सर्वसिद्धेश्वरः श्रीमान्कीर्तिमान्पण्‍डितः कविः ।  
चतुर्स्त्रिशद्विधः सिद्धः सर्वकर्मोपहारकः ॥ 31 ॥  
तमुपैमि स्वयं सिद्धं भक्तस्त्वन्यन्न वाञ्छति ।  
द्वाविंशतिविधं सिद्धं सिद्धिसाधनकारणम्‌ ॥ 32 ॥  
मन्मुखाच्छूयतां नन्द सिद्धमन्त्रं गृहाण च ।  
अणिमा लघिमा प्राप्तिः प्राकाम्यं महिमा तथा ॥ 33 ॥  
ईशित्वं च वशित्वं च तथा कामावसायिता ।  
दूरश्रवणमेवेति परकायप्रवेशनम् ॥ 34 ॥  
मनोयायित्वमेवेति सर्वज्ञत्वमभीप्सितम् ।  
वह्निस्तम्भं जलस्तम्भं चिरंजीवित्वमेव च ॥ 35 ॥  
वायुस्तम्भं क्षुत्पिपासानिद्रास्तम्भनमेव च ।  
कायव्यूहं च वाक्सिद्धिं मृतानयनमौप्सितम् ॥ 36 ॥  
सृष्टीनां करणं चैव प्राणाकर्षणमेव च ।  
ॐ सर्वेश्वरेश्वराय सर्वदिघ्नविनाशिने मधुसूदनाय स्वाहेति ॥ 37 ॥  
अयं सन्त्रो महागूढः सर्वेषां कल्पपादपः ।  
सामवेदे च कथितः मिद्धानां सर्वमिद्धिदः ॥ 38 ॥  
अनेन योगिनः सिद्धा मुनीन्द्राश्च सुरास्तथा ।  
शतलक्षजपेनैव मन्त्रसिद्धिर्भवेत्सताम् ॥ 39 ॥  
यदि नारायणक्षेत्रे हविष्यान्नरतो जपेत्‌ ।  
गत्वा कुरु जपं तातकाशिकां मणिकर्णिकाम् ॥ 40 ॥  
श्रृशु नारायणक्षेत्रै जलाधस्तच्चतुष्टयम् ।  
अत्र नारायणः स्वामी नान्यः स्वामी कदाचन ॥ 41 ॥  
ज्ञानं चात्र मृते लोके मूर्तिर्भवति तस्य वै ।  
व्रतं विनाऽपि मन्त्रेण जीवन्मुक्तो न संशयः ॥ 42 ॥  
व्रजं कुरु पवित्रं च व्रजनाथ व्रजं व्रज ।  
पापं यद्दर्शने तात कथयामि निशामय ॥ 43 ॥  
दुःस्वप्नं पापबौजं च केवलं विघ्नकारणम् ।  
गोघ्नं च ब्राह्मणघ्नं वा कृतघ्नं कृटिलं तथा ॥ 44 ॥  
देवघ्नं पितृमातृघ्नं पापं विश्ववासघातिनम् ।  
मिथ्यासाक्षिप्रदातारं यं चाऽऽतिथ्यविवञ्चनम् ॥ 45 ॥  
ग्रामयाजिनमेवेति देवविप्रस्वहारिणम् ।  
अश्वत्थघातिनं दुष्टं शिवविष्णुविनिन्दकम् ॥ 46 ॥  
अदीक्षितमनाचारं संध्याहीनं द्विजं तथा ।  
देवलं वृषवाहं च शूद्राणां सूपकारकम् ॥ 47 ॥  
शवदाहं च शूद्राणां शूद्रश्राद्धान्नभोजिनम् ।  
अवीरां छिन्ननासां च देवब्राह्मणनिन्दकाम् ॥ 48 ॥  
पदिभक्तिविङीनां च विष्णुभक्तिविहीनकाम् ।  
शूद्राणां विधवां चैव चाण्डालीं व्यभिचारिणीम् ॥ 49 ॥  
शश्वत्कोपयुतं दुष्टमृणग्रस्तं च जारजम् ।  
चौरं मिथ्यावादिनं च शरणागतयायिनम् ॥ 50 ॥  
मांसापहारिणं चैव ब्रह्मणं वृषलीपतिम् ।  
ब्राह्मणीगामिरं शूद्र द्विजं वाधुर्षिकं तथा ॥ 51 ॥  
अगम्यामामिनं दुष्टं चतुर्वणं नराधमम् ।  
माता सपत्नीमाता च श्वश्रूश्च भगिनी सुता ॥ 52 ॥  
गुरुपत्नी पुत्रपत्नी सोदरस्य प्रिया सती ।  
मातृष्वसा पितृष्वसा भामिनेयप्रिया तथा ॥ 53 ॥  
मातुलानी नवोढा य पितृव्यस्त्री रजस्वला ।  
पितृमातृप्रसूश्चैव चागम्याष्टादश स्मृताः ॥ 54 ॥  
कीर्तिताः सामवेदे च परिपाल्याः सतां व्रज ।  
एता दृष्ट्वा च स्पृष्ट्वा च ब्रह्महत्यां लभेन्नरः ॥ 55 ॥  
तस्माद्दैवेन ता दृष्ट्वा सूर्यं दृष्ट्वा हरिं स्मरेत् ।  
कामतो यदि पश्यन्ति विनिन्द्यास्ते भवन्ति वै ॥ 56 ॥  
तस्मात्सन्तो न पश्यन्ति शापभीता व्रजेश्वर ।  
राहुग्रस्तं रविं सोभं न पश्यन्ति विपश्चितः ॥ 57 ॥  
जन्माष्टसप्तरिः फाङ्कदशमस्थे दिवाकरे ।  
जन्मर्क्षे निधने चापि चतुर्थेऽपि कलानिधौ ॥ 58 ॥  
सर्वैरंशैर्न पश्यन्ति कम्पितं चन्द्रभास्करम् ।  
नेष्टचन्द्रो न दृश्यश्य भाद्रे मासि सितासिते ॥ 59 ॥  
चतुर्थ्यामुदितश्चन्द्रः परित्यक्तो मनीषिमिः ।  
चन्द्रस्तारापहरणं कलङ्गमतिदुष्करम् ॥ 60 ॥  
तस्मै ददाति हे नन्द कामतो दि पश्यति ।  
अकामतो नरो दृष्ट्वा मन्त्रपूतं जलं पिबेत्‌ ॥ 61 ॥  
तदा शुद्धो भवेत्सद्यो निष्कलङ्की महीतले ।  
सिंहः प्रसेनमवधीत्सिंहो जाम्बवता हतः ॥ 62 ॥  
सुकुमारक मा रोदीस्तव ह्येष स्यमन्तकः ।  
इति मन्त्रेण पूतं च जलं साधुः पिबेद्‌ध्रुवम् ॥  
इति ते कथितं सर्वमपरं कथयामि ते ॥ 63 ॥  
इति श्रीब्रह्मo महाo श्रीकृष्णजन्मखण्डo उत्तo नारदनाo भगवन्नन्दसंo  
अष्टसप्ततितमोऽध्यायः ॥ 78 ॥

अथैकोनाशीतितमोऽध्यायः  
नन्द उवाच  
राहुग्रस्तः कथं सूर्यश्चन्द्रो वाऽपि जगत्प्रभो ।  
नेष्टश्चन्द्रः कथं भाद्रे चतुर्थ्यां चासिते सिते ॥ 1 ॥  
वेदानां जनकस्त्वं च कं पृच्छामित्वया विना ।  
वेदे पुराणे गोप्यं यन्न जानन्ति विपश्यितः ॥  
इति तद्वचनं श्रुत्वा चेदं वचनमब्रवीत्‌ ॥ 2 ॥  
श्रीभगवानुवाच  
अतथ्यं वचनं चेदं निषिद्धं वैदिकैरपि ।  
क्षमस्व नन्द भद्रं ते प्रश्नमन्यं कुरुष्व माम् ॥ 3 ॥  
बिश्वस्तं वचनं तात न प्रकाश्यं मनीषिभिः ।  
विघ्नः प्रकाशे भवति सतां छिद्रं च दैवतः ॥ 4 ॥  
नन्द उवाच  
कथयस्व जगन्नाथ न भक्ते व़ञ्चनं कुरु ।  
अदृश्यौ चापि देवेशौ राहुग्रस्तौ च पुष्यदौ ॥ 5 ॥  
श्रीभगवानुवाच  
शृणु नन्द प्रवक्षयामि कथामेतां पुरातनीम् ।  
यां श्रुत्वा निष्कलङ्कश्च तीर्थस्नायी भवेन्नरः ॥ 6 ॥  
सर्वपातकिनं दृष्ट्वा यत्पापं लभते नरः ।  
आख्यानश्रवणोनैव भस्मीभूतं भविष्यति ॥ 7 ॥  
एकदा जमदग्निश्च महाकौतूहलान्वितः ।  
रेणुकासहितस्तुष्टो जगाम नर्मदातटम् ॥ 8 ॥  
निर्जने नर्मदातीरे विजहार तया सह ।  
नवोढया च सुन्दर्या नवयौवनयुक्तया ॥ 9 ॥  
सुवेषया सुस्मितया रत्नभूषणयुक्तया ।  
नतया स्तनभारेण श्रोणीभारेण मन्दया ॥ 10 ॥  
सुन्दरीणामतुलया श्वेतचम्पकवर्णया ।  
सुपूर्णचन्द्राननया कटाक्षयुतया तथा ॥ 11 ॥  
अतीवसूक्ष्माम्बरया कामबाणार्तया व्रज ।  
पुलकाञ्चितसर्वाङ्गसंभोगेनापि मूर्च्छया ॥ 12 ॥  
पुंस्कोकिलयुते रम्ये शब्दिते सुमधुव्रते ।  
सुगन्धिवायुसंयुक्ते पुष्पतल्पान्विते शुभे ॥ 13 ॥  
चन्दनोक्षितसर्पाङ्गं वस्त्रमाल्यधरं मुनिम् ।  
महारासरसाढ्यं तमुवाच भास्करः स्वयम् ॥ 14 ॥  
वेदकर्तुः प्रपौत्रस्तवं ब्रह्मणश्च जगत्वतेः ।  
चतुर्वेदविधेयेषु सुनिष्णातः सदा शुचिः ॥ 15 ॥  
वेदाङ्गकर्ता धर्मज्ञः श्रेष्ठो वेदविदां वरः ।  
महातपस्वी तेजस्वी ब्रह्मचारी च सुव्रती ॥ 16 ॥  
युष्मद्विधोक्तं शास्त्रं च पठित्वाऽन्यश्च पण्डितः ।  
वेदप्रणिहितो धर्मो ह्यधर्मस्तद्विपर्ययः ॥ 17 ॥  
धर्म त्यजति धर्मज्ञो ह्यधर्मेण रतः कथम् ।  
दिवामैथुनदोषं च वक्ति वेदो विशेषतः ॥ 18 ॥  
अहं च धर्मिणां साक्षी तेन त्वां कथयामि ते ।  
सूर्यस्य वचनं श्रुत्वा तत्याज मैथुनं द्विजः ॥ 19 ॥  
दृष्ट्वा पुरो विप्ररूपं सूर्य तेजस्विनं सुरम् ।  
उवाच सूर्य रक्तास्यः कोपलज्जासमन्वितः ॥  
रेणुका लज्जिता तत्र विधार्य वाससी सती ॥ 20 ॥  
जमदग्निरुवाच  
को भवान्पण्‍डितंमन्यो न त्वदन्योऽस्ति पण्डितः ।  
अहं भृगोर्भगवतः शिष्यस्त्वं कश्यपस्य च ॥ 21 ॥  
चतुर्वेदांश्च जानामि धर्माधर्मनिरूपणो ।  
वेदप्रणिहितो धर्मे ह्यधर्मस्तद्विपर्ययः ॥ 22 ॥  
अज्ञानी पुरुषः शश्वज्जडितश्च स्वकर्मणा ।  
तेजीयसां न दोषाय वङ्नेः सर्वभुजो यथा ॥ 23 ॥  
अन्ये भवांश्च धर्मश्च साक्षी सर्वे च कर्मणाम् ।  
फलदाता च शास्त्रज्ञो यतस्त्वत्तनयः सदा ॥ 24 ॥  
न वैष्णवानां शास्तारो यूयमस्माकमेव च ।  
न वासुदेवभक्तानामशुभं विद्यते क्वचित् ॥ 25 ॥

हरेः सुदर्शनं चक्रं शश्वद्रक्षति वैष्णवान्‌ ।  
नारायणश्च भगवान्स्वयं ब्रह्मा च शंकरः ॥ 26 ॥  
शास्ता यमश्च नास्माकं त्वं वै नापि दिवाकर।  
राजपुत्रो यथा स्थाने वयं स्वच्छन्दगामिनः ॥ 27 ॥  
शक्तोऽहं भस्मसात्कर्तुं यमं सर्वसुरांस्तथा ।  
महेन्द्रप्रभृतीन्सूर्य क्षणेनैवावलीलया ॥ 28 ॥  
कस्त्वं धर्मप्रवक्ता मे याहि स्वस्थानमेव च ।  
मम शास्ता तु भगवाञ्छ्रीकृष्णः प्रकृतेः परः ॥ 29 ॥  
अद्य मे निर्जने स्थाने रसभङ्गस्त्वया कृतः ।  
मम शाणत्पाप दृश्यो राहुग्रस्तो भविष्यसि ॥ 30 ॥  
द्रष्टुं त्वां ये घनाः सर्वे दूरीभूता भवन्ति ते ।  
त्वामाच्छन्नं करिष्यन्ति वायुना प्रेरितास्तथा ॥ 31 ॥  
स्वतेजसा भवान्गर्वाद्धततेजा भविष्यसि ।  
मेघाच्छन्नः स्वल्पतेजा राहुग्रस्तो भवान्भव ॥ 32 ॥  
ब्राह्मणस्य वचः श्रुत्वा भगवान्भास्करः स्वयम् ।  
ततः पुटाञ्जलिर्भूत्वा तुष्टाव मुनिपुंगवम् ॥ 33 ॥  
भास्कर उवाच  
अवध्याः सर्वे धर्मज्ञ धन्या मान्याः पुरस्कृताः ।  
नारायणश्च भगवाञ्छंभुर्ब्रह्मा स्वयं प्रभुः ॥ 34 ॥  
गणेशाश्चापि शेषश्च धर्मश्चापि सनातनः ।  
स्तुवान्ति ब्रह्मणं सर्वे विप्ररूपी जनार्दनः ॥ 35 ॥  
विप्रदत्तश्च यो ब्रह्मन्वयमस्मन्मुखो द्विजः ।  
हुताशनश्च द्विमुखाः सुराः सर्वे द्विजो वरः ॥ 36 ॥  
क्षमस्व वैष्णवः शुद्धः स्वधर्म स समाचर ।  
वैष्णवानां कृतः कोपो हृदि येषां जनार्दनः ॥ 37 ॥  
अस्माभिः पूजिता विप्रा युषमाभिः पूजिताः सुराः ।  
परस्परं स्नेहपात्रं चेदमाचरणं द्विज ॥ 38 ॥  
अहमेवं त्वया शप्तो मया शप्तो भवान्भव ।  
अन्यथा मां वदन्त्येवं सूर्य निस्तेजसं जनाः ॥ 39 ॥  
पराभूतः क्षत्रियेण भविष्यसि द्विजेश्वर ।  
मरणं क्षत्रियास्त्रेण भवतश्च भविष्यति ॥ 40 ॥  
सूर्यस्य वचनं श्रुत्वा चुकोप ब्राह्मणः पुनः ।  
तं शशापातिरक्तास्यः शंभुना निर्जितो भवान्‌ ॥ 41 ॥  
उभयोः कलहं ज्ञात्वा कश्यपेन सह व्रज ।  
आजगाम स्वयं ब्रह्मा विधाता जगतामपि ॥ 42 ॥  
आगत्य ब्रह्मा संत्रस्तं बोधयामास भास्करम् ।  
मुनिश्रेष्ठं च धर्मज्ञं धर्मज्ञानां गुरोर्गुरुः ॥ 43 ॥  
ब्रह्मोवाच  
क्षमस्व भास्कर त्वं च साक्षान्नारायणो भवान्‌ ।  
युष्माकं परिपाल्यश्चाप्यवध्यो ब्राह्मणाः सदा ॥ 44 ॥  
अहं करोमि भवतो विप्रशापान्तमुल्बणम् ।  
अत्राहमागतस्त्रस्तो भृगुणा प्रेरितस्ततः ॥ 45 ॥  
स्फुटोऽहं प्रेरितश्चापि कश्यपेन मरीचिना ।  
शान्तो भव सुरक्षेष्ठ साक्षीत्वं सर्वकर्मणाम् ॥ 46 ॥  
कुत्रचिद्दिवसे ब्रह्मंस्त्वं तत्र कुत्रचित्क्षणम् ।  
भविष्यसि घनाच्छन्नः सद्यो मुक्तो भविष्यसि ॥ 47 ॥  
न्यूनातिरक्ते वर्षे च राहुग्रस्तो भविष्यसि ।  
तत्रादृश्यश्च केषांचित्पुण्यदृश्यो हि कस्यचित्‌ ॥ 48 ॥  
अन्यथा सर्वकालेन पुण्यदृश्यो भवान्भुवि ।  
त्वां दृष्ट्वा च नमस्कृत्य सर्वे निष्पापिनो जनाः ॥ 49 ॥  
जन्मसप्ताष्टरिः फाङ्कचतुर्थे दशमे तथा ।  
जन्मर्क्षे निधनै नणामदृश्यस्त्वं भविष्यसि ॥ 50 ॥  
अस्तकाले घनाच्छन्ने मध्याहनस्थे जलेऽपि वा ।  
अर्धोदिते च काने च पापदृश्यो भविष्यसि ॥ 51 ॥  
भार्यादुःखनिमित्तेन भार्यया हेतुभूतया ।  
श्वशुरेण शालकेन हततेजा भविष्यसि ॥ 52 ॥  
अन्यथा तव तेजश्च संज्ञा सहितुमक्षमा ।  
मालीसुमालियुद्धे च शंभुना त्वं पराचितः ॥ 53 ॥  
इत्येवमुक्त्वा सूर्य च बोधयामास ब्राह्मणम् ।  
नम्रं शापपराभूतं लज्जितं कोपितं व्रज ॥ 54 ॥  
हे विप्र श्वगृहं गच्छ गच्छ वत्स यथासुखम् ।  
त्वत्तेजसा क्षणेनैव भस्मीभूतं भवेज्जगत् ॥ 55 ॥  
सूर्यस्त्वत्परिपाल्यश्च भवान्सूर्यस्य नित्यशः ।  
परस्परं च पूज्यश्च संबन्धः पोष्यपोष्कः ॥ 56 ॥  
हर्यशेन क्षत्रियेण कार्तवीर्यार्जुनेन च ।  
भविष्यसि न संदेहः पराभूतो द्विजो मृतः ॥ 57 ॥  
पुरा ते प्राक्तनं सर्व कदाचिन्न हि खण्डितम् ।  
नारायणाश्च स्वांशोन तव पुत्रो भविष्यति ॥ 58 ॥  
त्रिः सप्तकृत्वो जगतीं निःक्षत्रां च करिष्यति ।  
मृत्युस्ते यशसो बीजं भदिष्यति महीतले ॥ 59 ॥  
इत्येवमुक्त्ता ब्रह्मा च ययौ गेहं व्रजेश्वर ।  
प्रययौ जमदग्निश्च भास्करश्च स्वमन्दिरम् ॥ 60 ॥  
इत्येवं कथितं तात आख्यानं पुण्यकारकम् ।  
राहुग्रस्तो भास्करश्चाप्यदृश्यो येन हेतुना ॥ 61 ॥  
चतुर्थ्यामुदितश्चन्द्रो भाद्रे मासि सितासिते ।  
अदृश्यो नष्टरूपश्च श्रूयतां येन हेतुरा ॥ 62 ॥  
राहुग्रस्तः कलङ्की वा पुराशप्तो मया पितः ।  
सर्व त्वां कथयिष्यामि कथामेतां पुरातनीम् ॥ 63 ॥  
इति श्रीब्रह्मo महाo श्रीकृष्णजन्मखo उत्तo नारदनाo भगवन्नन्दसंo ॥  
एकोनाशीतितमोऽध्यायः ॥ 79 ॥

अथाशोतितमोऽध्यायः  
श्रीकृष्ण उवाच  
पुरा तारा गुरोः पत्नी नवयौवनसंयुता ।  
रत्नभूषणभूषाढ्या वरसूक्ष्माम्बरा सती ॥ 1 ॥  
सुश्रोणी सस्मिता रम्य सुन्दरी सुमनोहरा ।  
अतीव कबरीरम्या मालतीमाल्यभूषिता ॥ 2 ॥  
मिन्दूरबिन्दुना साकं चारुचंदनबिन्दुभि। ।  
कस्तूरीबिन्दुनाऽधश्च भालमध्यस्थलोज्ज्वला ॥ 3 ॥  
रत्नेन्द्रसारनिर्माणक्वणन्मञ्जीररञ्जिता ।  
सुवक्रलोचना श्यामा सुचारुकज्जलोज्ज्वला ॥ 4 ॥  
सुचारुसारमुक्ताभदन्तपङ्क्तिमनोहरा ।  
रत्नकुण्डलयुग्मेन चारुगण्डस्थलोज्ज्वला ॥ 5 ॥  
कामिनीष्वतुला बाला गजेन्द्रमन्दगामिनी ।  
सुकोमला चन्द्रमुखी कामाधारा च कामुकी ॥ 6 ॥  
स्वर्गमन्दाकिनीतीरे स्नाता स्निग्धाम्बरा वरा ।  
ध्यायन्ती गुरुपादं सा स्वगृहं गमनोन्मुखी ॥ 7 ॥  
दृष्ट्वा तस्याश्च सर्वाङ्गमनङ्गबाणपीडितः ।  
भाद्रे चतुर्थ्यां चन्द्रश्च जहार चेतनां व्रज ॥ 8 ॥  
ज्ञानं क्षणेन संप्राप्य रथस्थो रमिको बली ।  
रथमारोहयामास करे धृत्वा च तारकम् ॥ 9 ॥  
कामोन्मत्तः कामिनीं तां समाश्लिष्य चुचुम्ब च ।  
शृङ्गारं कर्तुमुद्युक्तं तमुवाच गुरुप्रिया ॥ 10 ॥  
तारकोवाच  
त्यज मां त्यज मां चन्द्र सुरेषु कुलपांसन ।  
गुरुपत्नीं ब्राह्मणीं च पातिव्रत्यपरायणाम् ॥ 11 ॥  
गुरुपत्नीसंगमने ब्रह्महत्याशतं भवेत्‌ ।  
गुरुपत्नी विप्रपत्नी यदि सा च पतिव्रता ॥ 12 ॥  
ब्रह्महत्यासहस्रं च तस्याः संगमने लभेत्‌ ।  
पुत्रस्त्वं तव माताऽहं धैर्य कुरु सुरेश्वार ॥ 13 ॥  
धिक्त्वां श्रुत्वा सुरगुरुर्भस्मीभूतं करिष्यति ।  
पुत्राधिकश्च शिष्यश्च प्रियो मत्स्वामिनो भवान्‌ ॥ 14 ॥  
स्वधर्म रक्ष पापिष्ठ मामेवं मातरं त्यज ।  
दास्यामि स्त्रीवधं तुम्यं यदिमां संग्रहीष्यसि ॥ 15 ॥  
विलङ्ध्य तारावचनं तां च संभोक्तुमुद्यतम् ।  
शशाप तारा कोपेन निष्कामा सा पतिव्रता ॥ 16 ॥  
राहुग्रस्तो घनग्रस्तः पापदृश्यो भवान्भव ।  
कलङ्की यक्ष्मणा ग्रस्तो भविष्यसि न संशयः ॥ 17 ॥  
चन्द्रं शप्त्वा तदा तूर्ण कामदेवं शशाप सा ।  
तेजस्विना केनचित्त्वं भस्मीभूतो भविष्यसि ॥ 18 ॥  
चन्द्रस्तारां गृहीत्वा च कृत्वाऽपि रमणं व्रज ।  
क्रोडेनिधाय प्रययौ रुदतीं ता शुचाऽन्विताम् ॥ 19 ॥  
निर्जने निर्जने रम्ये शैले शैले मनोहरे ।  
सरोनदनदीनां च तीरे तीरे मनोहरे ॥ 20 ॥  
मधुव्रतपिकोक्ते च पुष्पोद्याने सुपुष्पिते ।  
रम्यायां पुष्पशथ्यायां स रेमे रामया सह ॥ 21 ॥  
चदनोक्षितसर्वाङ्गो मधुपानरतः सुरः ।  
सुखसंभोगसंसक्तो बुबुधे न दिवानिशम् ॥ 22 ॥  
मलये मलयारण्ये मलयानिलसंयुते ।  
स्यन्दने चन्दनवने पश्चिमोदधिसंनिधौ ॥ 23 ॥  
त्रिकूटे वटमूले च तत्र चन्द्रसरोवरे ।  
सुचारुशतपत्राणां पत्रे चन्दनचर्चिते ॥ 24 ॥  
सुचारुचम्पकोद्याने चम्पकानिलपूजिते ।  
क्षीरोदकाञ्चनीभूमौ क्रौञ्चकाञ्चनपर्वते ॥ 25 ॥  
रत्नशैले मणिमये मणिमन्दिरसुन्दरे ।  
माणिक्यमुक्तासारेण हीरहारेण शोभिते ॥ 26 ॥  
सुचारुवस्त्रचित्राढ्ये श्वेतचामारदर्पणैः ।  
भूषिते रत्नदीपैश्च देवक्रीडे प्रियस्थले ॥ 27 ॥  
वारुणीं मदिरां पीत्वा वरुणानीसमन्वितः ।  
बरुणो रमते यत्र तत्र रेमे तया सह ॥ 28 ॥  
पावने पवनोद्याने परिजातानिलेन च ।  
सुगन्धिमोहिते रत्नमालातीरे च निर्मले ॥ 29 ॥  
ऋक्षशैले कल्पवृक्षवने वह्निप्रियाश्रमे ।  
पपौ च कामधेनूनां क्षीरं क्षीरोदधेस्तटे ॥ 30 ॥  
वह्निशुद्धांशुकयुगं वह्निस्तस्मै ददौ मुदा ।  
वरुणो रत्नमालां च नत्नच्छत्रं समीरणः ॥ 31 ॥  
तत्र दृष्ट्वाऽसुरगुरं बलिगेहात्समागतम् ।  
प्रणम्य सर्वमुक्त्वा च चन्द्रस्तं शरणं ययौ ॥ 32 ॥  
शुक्रस्तं बोधयामास वचनं नीतियुक्तितः ।  
निरपेक्षो सुनिश्रेष्ठो वेदवेदाङ्गपारगः ॥ 33 ॥  
शुक्र उवाच  
शृणु वत्स प्रवक्ष्यामि गुरवे देहि तारकाम् ।  
शंभोश्च सुरुपुत्राय पौत्राय ब्रह्मणश्च वै ॥ 34 ॥  
पूजिताय सुरार्णा च देया तस्मै निशापते ।  
प्रियाय तत्प्रिर्यां दत्तवा शीघ्रं त्वं शरणं व्रज ॥ 35 ॥  
गुरुपत्नीं मातृतुल्यां त्यज सद्वचनाद्विधो ।  
कुरु पापक्षयं पापनिवृत्तिस्तु महाफला ॥ 36 ॥  
सतीनां गुरुपत्नीर्नां ग्रहणे च बलेन च ।  
ब्रह्महत्यासहस्रार्णां पातकं लभते जनः ॥ 37 ॥  
कुम्भीपाके च पच्यन्ते यावद्वै ब्रह्मणः शतम् ।  
साम्यं नारायणस्थाने तृणपर्वतयोः सुर ॥ 38 ॥  
कस्त्वं वत्स हरेः स्थाने कर्मभोगोऽस्ति ब्रह्मणः ।  
नारायणाश्रीताः सर्वे जीविनस्त्रिविधा भवे ॥ 39 ॥  
इति श्रीब्रह्मo महाo श्रीकृष्णजन्मखo उत्तo नारदनाo  
भगवन्नन्दसंo ताराहरणेऽशीतितमोऽध्यायः ॥ 80 ॥

अथैकाशीतितमोऽध्यायः  
श्रीकृष्ण उवाय  
एतस्मिन्नन्तरे शुक्रः सुरक्षेणीं ददर्श सः ।  
आकाशमार्गादायान्तीं रणशस्त्रास्त्रधारिणीम् ॥ 1 ॥  
पताकार्नां त्रिकोटिश्च शतकोटिर्महारथाः ।  
शतकोटिर्गजेन्द्रार्णां रथार्नां तच्चतुर्गुणम् ॥ 2 ॥  
अश्वार्नां तत्छतगुणं समूहं च सुदारुणम् ।  
पदातीर्नां समूहं च तुरङ्गेभ्यश्च षड्गुणम् ॥ 3 ॥  
दुंदूभीवाद्यभाण्डानां पञ्चलक्षं तथैव च ।  
पटहानां त्रिलक्षं च डिण्डिमानां द्विलक्षकम् ॥ 4 ॥  
ऐरावते महेन्द्रं च श्वेताश्वे धर्ममेव च ।  
कुबेरं वरुणं वह्निं रथस्थं पवनं तथा ॥ 5 ॥  
महिषस्थं यमं चैव स्यन्दनस्थं दिवाकरम् ।  
ईशानं च वृषेन्द्रस्थमनन्तं नागवाहम् ॥ 6 ॥  
आदित्यांश्च वसून्रुद्रान्सिद्धगन्धर्वाकिन्नरान् ।  
जीवन्मुक्तमुनीनां च समीहं सूर्यवर्चसम् ॥ 7 ॥  
तान्दृष्ट्वा निर्भयः शुक्रः समाश्वास्य निशाकरम् ।  
सुराणां द्विगुणं सैन्यमाजुहाव व्रजेश्वर ॥ 8 ॥  
रत्नमालानदीतीरे हुताशनप्रियाश्रमे ।  
तत्र तस्थौ दैत्यसैन्यं पुण्यक्षीरोदधेस्तटे ॥ 9 ॥  
एतस्मिन्नन्तरे शुकः समीपे सरसस्तटे ।  
पुण्याश्रमेऽक्षयवटे सुरसैन्यात्समागतम् ॥ 10 ॥  
ददर्श वृषभस्थं च शंकरं सर्वंशंकरम् ।  
त्रिशलपट्टीशधरं व्याघ्रचर्माम्बरं वरम् ॥ 11 ॥  
तेजःस्वरूपं परमं भक्तानुग्रहविग्रहम् ।  
सर्दसंपत्प्रदातारं सर्वज्ञं सर्वकारणम् ॥ 12 ॥  
सर्वेश्वरं सर्वपूज्यं सर्वहूपं सनातनम् ।  
शरणागतदीनार्तंपरित्राणपरायणम् ॥ 13 ॥  
सस्मितं परमात्मानं ज्वलन्तं ब्रह्मतेजसा ।  
संत्रस्तः सहसोत्थाय प्रणनाम पदाम्बुजे ॥ 14 ॥  
ददौ शुभाशिषं तस्मै सुप्रसन्नः परात्परः ।  
रत्नसिंहासने तं च वासयामास सादरम् ॥ 15 ॥  
अथ तत्रान्तरे विप्रं पुरतस्तं ददर्श सः ।  
शान्तं स्वयं विधातारं रत्नस्यन्दनमुन्दरम् ॥ 16 ॥  
वह्निशुद्धांशुकाधानं रत्नमालाविभूषितम् ।  
प्रसन्नं सुस्मितं शुद्धं जगतामीश्वरं परम् ॥ 17 ॥  
कर्मणां फलदातारं तपोरूपं तपश्विनाम् ।  
वेदानां जनकं वेदप्रसूं कान्तं मनोहरम् ॥ 18 ॥  
पुटाञ्जलिस्तदा त्रस्तः प्रणनाम सुरेश्वरम् ।  
रत्नसिंहासने रम्ये वासयामास भक्तितः ॥ 19 ॥  
पूजां चकार भक्त्या च तयोश्चरणपङ्कजे ।  
नोचितं कुशलप्रश्नं तयोः कल्याणमेव च ॥ 20 ॥  
विधाता जगतां नन्द शकाचार्यं पुरस्थितम् ।  
सुनीतिं कथयामास यत्नतः शंमुसंमतः ॥ 21 ॥  
श्रृणु शुक्र प्रवक्ष्यामि तुर्नीतिं शशिनः सुत ।  
लज्जाकारं त्रिजगतां कर्म वेदवहिष्कृतम् ॥ 22 ॥  
स्नात्वा गृहोन्मुखीं तार्रां गुरुपत्नीं पतिव्रताम् ।  
गृहीत्वा शरणापन्नस्त्वयि पापश्च संप्रतम् ॥ 23 ॥  
प्रस्तुतं देवसैन्यं च पश्य वत्स रणोद्यतम् ।  
अहं शंभुस्त्वत्समीपं तदर्थं च समागतौ ॥ 24 ॥  
शंभुरुवाच  
चन्द्रमानय हे विप्र यद्यात्मशिवमिच्छसि ।  
संहरिष्ये सिरस्तस्य त्रिशूरेन च पापिनः ॥ 25 ॥  
अन्यथा संहरिष्यामि सर्वदैत्यान्क्षणेन च ।  
मयि रुष्टे रक्षिता को दैत्यार्नां च भवेद्‌द्विज ॥ 26 ॥  
सद्यः पाशुपतेनैव वाय्वस्त्रेण च र्सांप्रतम् ।  
सुरार्णां रिपुवर्गं च हरिष्यामि च लीलया ॥ 27 ॥  
दुर्वाससो मदंशस्य गुरुस्तस्याङ्गिरा सुनिः ।  
परस्पराच्च संबन्धाद्गुरुपुत्रो गुरुर्मम ॥ 28 ॥  
बृहस्पतिश्च तेजस्वी तं भस्मीकर्तुमीश्वरः ।  
न चकार कृपालुश्चेत्प्रियशिष्येण हेतुना ॥ 29 ॥  
उतथ्यपत्नीं दृष्ट्वा स पुरा रेमे स्वकामतः ।  
तत्पतेः शापतोऽस्यैव परग्रस्ता प्रिया सती ॥ 30 ॥  
पत्नीं मद्गुरुपुत्रस्य देहि तार्रां मनोहराम् ।  
मद्वैरिणं च चन्द्रं च भ्रादृभार्यापहारिणम् ॥ 31 ॥  
शरणागतदीनार्तं न हि रक्षेद्यदीश्वरः ।  
पच्यते निरये तावद्यावदिन्दाश्चतुदर्श ॥ 32 ॥  
अत्र नास्ति विचारो मे पापिष्ठे शरणागते ।  
पापी यं शरणं याति स पापी च न संशयः ॥ 33 ॥  
देहि तं विप्रशार्दूल पापिनं मातृगामिनम् ।  
बहिष्कृत्य स्वाश्रमाच्च तारासाध्वीसमन्वितम् ॥ 34 ॥  
शुक्र उवाच  
सुराणामसुराणां च सर्वेषां जगतामपि ।  
त्वमेव शास्ता भगवान्को वा शास्ति सुरेऽसुरे ॥ 35 ॥  
कृत्वा सुराणां साहाय्यं कथं दैत्यान्हनिष्यसि ।  
संहर्तुः सर्वजगतां दैत्यौधे किं च पौरुषम् ॥ 36 ॥  
त्वं जयोतिः परमं ब्रह्म सगुणो निर्गुणः स्वयम् ।  
गुणभेदान्मूर्तिभेदो ब्रह्मविष्णुशिवात्मकः ॥ 37 ॥  
बलिद्वारे गदापाणिः स्वयमेव भवान्प्रभो ।  
स्वयं प्रदत्ता शक्राय तस्मै श्रीरपि लीलया ॥ 38 ॥  
क्षमस्व भगञ्छंभो हर क्रोधं च संहर ।  
किं पौरुषं च भवतो ब्रह्मणस्यापि हिंसया ॥ 39 ॥  
अहं जीवञ्छरीरेण न दास्यामि निशाकरम् ।  
शरणागतदीनार्तं लज्जिर्वं पापसंयुतम् ॥ 40 ॥  
अहं च त्वत्पदाम्भोजे शरणं यामि शंकर ।  
यथोचितं कुरु विभो जगत्सर्वं तथैव च ॥ 41 ॥  
शुक्रस्य वचनं श्रुत्वा प्रसन्नो भगवाञ्छिवः ।  
इत्युवाच निशानाथं समानय शुभं भवेत्‌ ॥ 42 ॥  
एतस्मिन्नन्तरे ब्रह्मा बोधयित्वा कविं विभुः ।  
समानीय निशानाथं तारकासहितं व्रज ॥ 43 ॥  
शंभोश्च चरणाम्भोजे चकार च समर्पणम् ।  
शंभुस्तं प्रीतियुक्तश्च वासयामास वक्षसि ॥ 44 ॥  
दत्तवा तस्मै पादरेणुं निष्पापं च चकार सः ।  
दत्तवा तन्मस्तके हस्तं कृपालुरभयं ददौ ॥ 45 ॥  
क्षीरोदे स्नापयित्वा च प्रायश्चित्तेन शंकरः ।  
चकार चन्द्रं निष्पापं ब्रह्मणा सहितः शुचिम् ॥ 46 ॥  
योगेन चन्द्रं योगीन्द्रो द्विखण्डं तं चकार सः ।  
ररक्षार्धं ललाटे च सोऽप्यर्धं ब्रह्मणः पुरः ॥ 47 ॥  
अत एव महादेवो बभूव चन्द्रशेखरः ।  
मृगाङ्को लज्जितस्तत्र कलङ्कीं देवसंसदि ॥ 48 ॥  
लज्जया च स्वयोगेन देहत्यागं चकार सः ।  
तच्छरीरं च क्षीरोदे ब्रह्मणा च समर्पितम् ॥ 49 ॥  
रुरोदात्रिश्च कृबया शुचा क्षीरोदधेस्तटे ।  
अत्रेश्चक्षुर्जलं तस्य पपात च जले व्रज ॥ 50 ॥  
तस्माद्बभूव चन्द्रश्च निष्पापो देवसंसदि ।  
ब्रह्मा च भगवाञ्छंभुरभिषेकं चकार तम् ॥  
उवाच तं महादेवो निर्भयं देवसंसदि ॥ 51 ॥  
महादेव उवाच  
स्वस्थानं गच्छ पुत्र त्वं कुरुष्व विषयं मुदा ।  
पश्चात्तस्याश्च शापेनयक्ष्मग्रस्तोभविष्यसि ॥ 52 ॥  
व्यर्थं पतिव्रताशापं कर्तुमीशश्चको भुवि ।  
मदाशिषा यक्ष्मणश्च प्रतीकारो भविष्यति ॥ 53 ॥  
यस्माद्भाद्रचतुर्थ्यां तु गुरुपत्नीक्षतिः कृता ।  
तस्मात्तस्मिन्दिने वत्स पापदृश्यो युगे युगे ॥ 54 ॥  
नाभुक्तं क्षीयते कर्म कल्पकोटिशतैरपि ।  
अवश्यमेव भोक्तव्यं कृतं कर्म शुभाशुभम् ॥ 55 ॥  
देहत्यागेन हे वत्स कर्मभोगो न नश्यति ।  
प्रायश्चित्तान्न संदेहो ङ्यस्तमेव भविष्यति ॥ 56 ॥  
ताराबहरणावत्स कलङ्कश्चन्द्रमण्डले ।  
मृगाकृतिर्विलग्नश्च भविष्यति युगे युगे ॥ 57 ॥  
शृणु वाक्यमिहाऽऽगच्छ तारके च पतिव्रते ।  
सत्यं ब्रूहि कस्य गर्भंत्यक्त्वा शुद्धाभव प्रिये ॥ 58 ॥  
अकामतो बलात्साध्वी न स्त्री जारेण दुष्यति ।  
कामतो नरकं याति यावच्चन्द्रदिवाकरौ ॥ 59 ॥  
उवाच तारा ब्रह्माणं गर्भं चन्द्रस्य सस्मितम् ।  
जहसुर्देवताः सर्वाः शंभुश्च मुनिसंघकाः ॥ 60 ॥  
ददौ तारां च गुरवे लज्जिताय व्रजेश्वर ।  
बृहस्पतिर्ययौ गेहं गृहीत्वा च पतिव्रताम् ॥ 61 ॥  
तया प्रसूतं पुत्रं च सुन्दरं कनकप्रभम् ।  
गृहीत्वाप्रययौ चन्दौनमस्कृत्य विधिं शिवाम् ॥ 62 ॥  
ययुर्देवाश्च मुनयः शंभुश्च कमलोद्भवः ।  
प्रययौ स्वगृहं शुक्रौ दैत्ययुक्तौ मुदाऽन्वितः ॥ 63 ॥  
एतत्ते कथितं नन्द ह्याख्यानं पुण्यदं शुभम् ।  
एतच्छ्रु त्वा तु निष्पापो निष्कलङ्की नरो भवेत् ॥ 64 ॥  
धन्यं यशस्यमायुष्यं सर्वसंपत्करं परम् ।  
शोकापनोदनं हर्षकरं मर्वत्र मङ्गलम् ॥ 65 ॥  
त्यज शोकं सदा नन्द गृहं व्रज व्रजेश्वर ।  
ब्रूहि सर्वं यशोदां च मत्प्रसूं गोपिकागणम् ॥ 66 ॥  
बोधयिष्यसि सर्वां तां स्त्रीजातिं शोकसंयुताम् ।  
सदीयज्ञानदत्तेन हर्षयुक्तः सदा भव ॥ 67 ॥  
इति श्रीब्रह्मo महाo श्रीकृष्णजन्मखo उत्तo नारदनाo ताराहरणं  
नामैकाशीतितमोऽध्यायः ॥ 81 ॥

अथ द्व्यशीतितमोऽध्यायः  
नन्द उवाच  
श्रुतं सर्वं महाभाग दुःस्वप्नं कथय प्रभो ।  
उवाच तं वै भगवाञ्छ्रूयतामिति तद्वचः ॥ 1 ॥  
श्रीभगवानुवाच  
स्वप्ने हसति यो हर्षाद्विवाहं यदि पश्यति ।  
नर्तनं गीतमिष्टं च विपत्तिस्तस्य निश्चितम् ॥ 2 ॥  
दन्ता यस्य विबीड्यन्ते विचरन्तं च पश्यति ।  
धनहानिर्भवेत्तस्य पीडा चापि शरीरजा ॥ 3 ॥  
अम्यङ्गितस्तु तैलेन यो गच्छेद्दक्षिणां दिशम् ।  
खरोष्ट्रमहिषारूढो मृत्युस्तस्य न संशयः ॥ 4 ॥  
स्वपने कर्णे जपापुष्पमशोकं करवीरकम् ।  
विपत्तिस्तस्य तैलं च लवणं यदि पश्यति ॥ 5 ॥  
नग्नां कृष्णां छिन्ननासां शूद्रस्य विधवां तथा ।  
कपर्दकं तालफलं दृष्ट्वा शोकमवाप्नुयात् ॥ 6 ॥  
स्वप्ने रुष्टं ब्राह्मणं च ब्राह्मणीं कोपसंयुताम् ।  
विपत्तिश्च भवेत्तस्य लक्ष्मीर्याति गृहाद्‌ध्रुवम् ॥ 7 ॥  
वनपुष्पं रक्तपुष्पं पलाशं च सुपुष्पितम् ।  
कार्पासं शुक्लवस्त्रं च दृष्ट्वा दुःखमवाप्नुयात् ॥ 8 ॥  
गायन्तीं च हसन्तीं च कृष्णाम्बरधरां स्त्रियम् ।  
दृष्ट्वा कृष्णां च विधवां नरो मृत्युमवाप्नुयात् ॥ 9 ॥  
देवता यत्र नृत्यन्ति गायन्ति च हसन्ति च ।  
आस्फोटयन्ति धावन्ति तस्य देहो मरिष्यति ॥ 10 ॥  
वान्तं मूत्रं पुरीषं च वैद्यं रौप्यं सुवर्णकम् ।  
प्रत्यक्षमथवा स्वप्ने जीवितं दशमावधि ॥ 11 ॥  
कृष्णाम्बरधरां नारीं कृष्णमाल्यानुलेपनाम् ।  
उपगूहति यः स्वप्ने तस्य मृत्युर्भविष्यति ॥ 12 ॥  
मृतवत्सं च मुण्डं च मृगस्य च नरस्य च ।  
यः प्राप्तोत्यस्थिमालां च विपत्तिस्तस्य निश्चितम् ॥ 13 ॥  
रथं खरोष्ट्रसंयुक्तमेकाकी योऽधिरोहयेत् ।  
तत्रस्थोऽपि च जागर्ति मृत्युरेव न संशयः ॥ 14 ॥  
अम्यङ्गिस्तु हविषा क्षीरेण मधुनाऽपि च ।  
तक्रेणापि गुडेनैव पीडा तस्य विनिश्चितम् ॥ 15 ॥  
रक्ताम्बरधरां नारीं रक्तमाल्यानुलेपराम् ।  
उपगूहति यः स्वप्ने तस्य व्याधिर्विनिश्चितम् ॥ 16 ॥  
पतितान्नखरेशांश्च निर्वाणाङ्गारमेव च ।  
भस्मबूर्णां चितां दृष्ट्वा लभते मृत्युमेव च ॥ 17 ॥  
श्मशानं शुष्ककाष्ठं च तृणानि लोहमेव च ।  
शमीं च किं चित्कृष्णाश्वं दृष्ट्वा दुःखं लभेद्‌ध्रुवम् ॥ 18 ॥  
पादुकां फलकं रक्तं पुष्पमाल्यं भयानकम् ।  
माषं मसूरं मुद्गं वा दृष्ट्वा सद्यो व्रणं लभेत् ॥ 19 ॥  
कटकं सरठं काकं भल्लूकं वानरं गवम् ।  
पूयं गात्रमलं स्वप्ने केवलं व्याधिकारणम् ॥ 20 ॥  
भग्नभाण्डं क्षतं शूद्रं गलत्कुष्ठं च रोगिणम् ।  
रक्ताम्बरं च जटिलं सूकरं महिषं खरम् ॥ 21 ॥  
अन्धकारं महाघोरं मृतजीवं भयंकरम् ।  
दृष्ट्वा स्वप्ने योनिलिङ्ग विपत्तिं लभतेध्रुवम् ॥ 22 ॥  
कुवेषरुपं मलेच्छं च यमदूतं भयंकरम् ।  
पाशहस्तं पाशशस्त्रं दृष्ट्वा मृत्युं लभेन्नरः ॥ 23 ॥  
ब्रह्मणो ब्राह्मणी बाला बालको वा सुतः सुता ।  
विलापं कुरुते कोपाद्‌दृष्ट्वा दुःखमवाप्नुयात् ॥ 24 ॥  
कृष्णं पुष्पं च तन्माल्यं सस्यं शस्त्रास्त्रधारिणम् ।  
म्लेच्छां च विकृताकारं दृष्ट्वा मृत्युंलभेद्‌ध्रुवम् ॥ 25 ॥  
त्यक्तप्राणं मृतं दृष्ट्‌वा मृत्युं च लभते ध्रुवम् ।  
मत्स्यादि धारयेद्यो हि तद्‌भ्रातुर्मरणं ध्रुवम् ॥ 26 ॥  
वाद्यं च नर्तनं गीतं गायनं रक्तवाससम् ।  
मृदङ्गवाद्यमानं तं दृष्ट्वा दुःखं लभेद्‌ध्रुवम् ॥ 27 ॥  
छिन्नं वाऽपि कबन्धं वा विकृतं मुक्तकेशिनम् ।  
क्षिपं नृत्यं च कुर्वन्तं दृष्ट्वा मृत्युं लभेन्नरः ॥ 28 ॥  
मृतो वाऽपि मृता वाऽपि कृष्णा म्लेच्छा भयानका ।  
उपगूहति यं स्वप्ने तस्य मृत्युर्विनिश्चितम् ॥ 29 ॥  
येषां दन्ताश्च भग्नाश्च केशाश्चापि पतन्ति हि ।  
धनहानिर्भवेत्तस्य पीडा वा तच्छरीरजा ॥ 30 ॥  
उपद्रवन्ति यं स्वप्ने श्रृङ्गिणो दंष्ट्रिणोऽपि वा ।  
बालका मानवाश्चैव तस्य राजकुलाद्भयम् ॥ 31 ॥  
छिन्नवृङं पतन्तं च शिलावृष्टिं तुषंक्षुरम् ।  
रक्ताङ्गारं भस्मवृष्टिं दृष्ट्वा दुःखमावाप्नुयात् ॥ 32 ॥  
गृहं पतन्तं शैलं वा धूमकेतुं भयानकम् ।  
भग्नस्कन्धं तरोर्वाऽपि दृष्ट्वा दुःखमवाप्नुयात् ॥ 33 ॥  
रथगेहशैलवृक्षगोहस्तितुरगाम्बरात् ।  
भूमौ पतति यः स्वप्ने विपत्तिस्तस्य निश्चितम् ॥ 34 ॥  
उच्चैः पतन्ति गर्तेषु भस्माङ्गारयुतेषु च ।  
क्षारकुण्डेषु चूर्णेषु मृत्युस्तेषां न संशयः ॥ 35 ॥  
बलाद्‌गृह्णाति दुष्टश्चच्छत्रं च यस्य मस्तकात् ।  
पितुर्नाशो भवेत्तस्य गुरोर्वाऽपि नृपस्य वा ॥ 36 ॥  
सुरभिर्यस्य गेहाच्च याति त्रस्ता सवत्मिका ।  
प्रयाति पापिनस्तस्य लक्ष्मीरपि वसुंधरा ॥ 37 ॥  
पाशेन कृत्वा बद्वं च यं गृहीत्वा प्रयान्ति च ।  
यमदूताश्च ये म्लेच्छास्तस्य मृत्युर्विनिश्चितम् ॥ 38 ॥  
गणको ब्राह्मणो वाऽपि ब्राह्मणी वा गुरुस्तथा ।  
परिरुष्टः शपति यं विपत्तिस्तस्य निश्चितम् ॥ 39 ॥  
विरोधिनश्य काकाश्च कुक्कुटा भल्लुकास्तथा ।  
पतन्त्यागत्य यद्‌गात्रे तस्य मृत्युर्न संशयः ॥ 40 ॥  
महिषा भल्लुका उष्ट्रा सूकरा गर्दभास्तथा ।  
रुष्टा धावन्ति यं स्वप्ने स रोगी निश्चितं भवेत् ॥ 41 ॥  
रक्तचन्दनकाष्ठानि घृताक्तानि जुहोति यः ।  
गायत्र्याश्च महस्रेण तेन शान्तिर्विधीयते ॥ 42 ॥  
सहस्रधा चपेद्यो हि भक्त्यैनं मधुसूदनम् ।  
निष्पाणो हि भवेत्सोऽपि दुःस्वप्नः सुस्वप्नो भवेत्‌ ॥ 43 ॥  
अच्युतं केशवं विष्णुं हरिं सत्यं जनार्दनम् ।  
हंसं नारायणं चैव ह्येतन्नामाष्टकं शुभम् ॥ 44 ॥  
शुचिः पूर्वमुखः प्राज्ञो दशकृत्वश्च यो जपेत्‌ ।  
निष्पापोऽपि भवेत्सोऽपि दुःस्वप्नः शुभवान्भवेत्‌ ॥ 45 ॥  
विष्णुं नारायणं कृष्णं माधवं मधुमूदनम् ।  
हरिं नरहरिं रामं गोविन्दं दधिवामनम् ॥ 46 ॥  
भक्त्या चेमानि नामानि दश भद्राणियो जपेत्‌ ।  
शतकृत्यो भक्तियुक्तो जप्त्वा नीरोगतां व्रजेत्‌ ॥ 47 ॥  
लक्षधा हि जपेद्यो हि बन्धनान्मुच्यते ध्रुवम् ।  
जप्त्वा च दशलक्षं च महावन्ध्या प्रसूयते ॥ 48 ॥  
हविष्याशी यतः शुद्धो दरिद्रो धनवान्भवेत्‌ ।  
शतलक्षं च जप्त्वा च जीवन्मुक्तो भवेन्नरः ॥ 49 ॥  
ओं नमः शिवं दुर्गां गणपतिं कार्तिकेयं दिनेश्वनम् ।  
धर्मं गङ्गां च तुलसीं राधां लक्ष्मीं सरस्वतीम् ॥ 50 ॥  
नामान्येतानि भद्राणि जले स्नात्वा च यो जपेत्‌ ।  
वाञ्छितं च लभेत्सोऽपि दुःस्वप्नः शुभवान्भवेत्‌ ॥ 51 ॥  
ओं ह्रीं क्लीं पूर्वदूर्गतिनाशिन्यै महामायायै स्वाहा ।  
कल्पवृक्षो हि लोकानां सन्त्रः सप्तदशाक्षरः ॥ 52 ॥  
शुचिश्च दशधा जप्त्वा दुःस्वप्नः सुखवान्भवेत्‌ ।  
शतलक्षजपेनैव मन्त्रसिद्धिर्भवेन्नृणाम् ॥ 53 ॥  
सिद्धमन्त्रस्तु लभते सर्वसिद्धिं च वाञ्छितम् ।  
ओं नमो मृत्युंजयायेति स्वाहान्तं लक्षधा जपेत्‌ ॥ 54 ॥  
दृष्ट्वा च मरणं स्वप्ने शतायुश्च भवेन्नरः ।  
पूर्वोत्तरमुखो भूत्वा स्वप्नं प्राज्ञे प्रकाशयेत्‌ ॥ 55 ॥  
काश्यपे दुर्गते नीचे देवब्राह्मणनिन्दके ।  
मूर्खे चैवानभिज्ञे च न च स्वप्नं प्रकाशयेत्‌ ॥ 56 ॥  
अश्वत्थे गणके विप्रे पितृदेवासनेषु च ।  
आर्ये च वैष्णवे मित्रे दिवा स्वप्नं प्रकाशयेत् ॥ 57 ॥  
इति ते पुण्यमाख्यातं कथितं पापनाशनम् ।  
धन्यं यशस्यमायुष्यं किं भूयः श्रोतुमिच्छसि ॥ 58 ॥  
इति श्रीब्रह्मo महाo श्रीकृष्णजन्मखo उत्तo नारदनाo भगवन्नन्दसंo  
द्व्यशीतितमोऽध्यायः ॥ 82 ॥

अथ त्र्यशीतितमोऽध्यायः  
नन्द उवाच  
वेदानां कारणं त्वं च ब्रह्मादीनां च पुत्रक ।  
सर्वं कथय भद्रं ते कं पृच्छामि त्वया विना ॥ 1 ॥  
विप्राणां यो हि धर्मश्च क्षत्रविद्‌शूद्रकर्मणाम् ।  
संन्यासिनां च यो धर्मो यतीनां ब्रह्मचारिणाम् ॥ 2 ॥  
विप्राणां विधवास्त्रीणां वैष्णवानां सतामपि ।  
पतिव्रतानां स्त्रीणां च तत्सर्व वक्तुमर्हसि ॥ 3 ॥  
गृहिणां गृहिणीनां च शिष्याणां च विशेषतः ।  
पुत्राणां चापि कन्यानां पितरं मातरं प्रति ॥ 4 ॥  
स्त्रीजातिश्च कतिविधा भक्तः कतिविधः प्रभो ।  
ब्रह्माण्डं च कतिविधं वदनं च किमात्मकम् ॥  
किं नित्यं कृत्रिमं किं च ब्रूहि सर्वं क्रमेण च ॥ 5 ॥  
श्रीभगवानुवाच  
संध्यापूतः सदा विप्रः कुरुते मम सेवनम् ।  
नित्यं भुङ्कते मत्प्रसादमनिवेद्य कदा च न ॥ 6 ॥  
अन्नं विष्ठा जलं यद्विष्णोरनिवेदितम् ।  
विष्णुप्रसादभोजी च जीवन्मुक्तश्च ब्राह्मणः ॥ 7 ॥  
नित्यं तपस्यानिरतः शुचिः शान्तश्च शास्त्रवित् ।  
व्रततीर्थाश्रितो धर्मी नानाध्यापनसंयुतः ॥ 8 ॥  
विष्णुमन्त्रं गृहीत्वा च कृत्वा च गुरुसेवनम् ।  
गुहीत्वा तदनुज्ञां च पश्चाद्भवति स गृही ॥ 9 ॥  
दक्षिणां नित्यबूजानां गुरवे च निवेदयेत् ।  
गुरूणां पोषणं नित्यं कर्तव्यं नात्र संशयः ॥ 10 ॥  
सर्वेषामपि वन्द्यानां पिता चैव महान् गुरुः ।  
पितुः शतगुणैर्माता मातुः शतगुणैः सुरः ॥ 11 ॥  
मन्त्रदस्तन्त्रदश्चैव सृराणां च चतुर्गुणः ।  
नारायणाश्च भगवान्गुरुः प्रत्यक्ष ईश्वरः ॥ 12 ॥  
उद्देशे दीयते तस्मै सुरायेति श्रुतौ श्रुतम् ।  
प्रत्यक्षभोक्ता स्वगुरुः स्वयं देही जनार्दनः ॥ 13 ॥  
गुरुर्ब्रह्मा गुरुर्विष्णुर्गुरुरेव स्वयं शिवः ।  
गुरौ च सर्वदेवाश्च तिष्ठन्ति सततं मुदा ॥ 14 ॥  
गुरौ तुष्टे हरिस्तुष्टो यस्मिंस्तुष्टे च देवता ।  
गुरुः पुत्रसमं स्नेहं शिष्येषु न करिष्यति ॥ 15 ॥  
लभते ब्रह्महत्यां च भुङ्क्ते कृत्वा च नाऽऽशिषम्‌ ।  
स्वधर्मनिरतो विप्रो ब्राह्मणश्च सदा शुचिः ॥ 16 ॥  
विष्णुसेवी सदा विप्रस्तदन्योऽप्यशुचिः सदा ।  
ब्राह्मणो वृषवाहश्च शूद्राणां सूपकारकः ॥ 17 ॥  
ब्राह्मणो देवलश्चैव संध्याहीनश्च दुर्बलः ।  
ब्राह्मणश्च दिवाशायी शूद्रश्राद्धान्नभोजनः ॥ 18 ॥  
शूद्राणां शवदाही च ते च शूद्रसमा द्विजाः ।  
शालग्राममहामन्त्रं कृत्वा पूजां विधानतः ॥ 19 ॥  
भुङ्क्ते नंवेद्यशेषं च तत्पादोदकमेव च ।  
हरेः पादोदकं पीत्वा तीर्थस्नायी भवेन्नरः ॥ 20 ॥  
मुच्यते सर्वपापेम्यो विष्णुलोकं स गच्छति ।  
स स्नातः सर्वतीर्थेषु सर्वयज्ञेषु दीक्षितः ॥ 21 ॥  
शालग्रामशिलातोयैर्योऽभिषेकं समाचरेत् ।  
गङ्गाजलाद्दशगुणं शालग्रामजलं व्रज ॥ 22 ॥  
नित्यं भुङ्क्ते च यो विप्रो जीवन्मुक्तः सुरैः समः ।  
विप्राणां नित्यकृत्यं च विष्णोर्नैवेद्यभोजनम् ॥ 23 ॥  
यत्नेन पूजनं तस्य तत्पाजोदकमेवनम् ।  
नित्यं त्रिसंध्यं कुरुते भक्त्या च मम पूजनम् ॥ 24 ॥  
एकादश्यां न भुङ्क्ते च मम वै जन्मवासरे ।  
शिवरात्रौ च हे तात श्रीरामनवमीदिने ॥ 25 ॥  
न च भुङ्क्ते व्रती यो हि जीवन्मुक्तो हि स द्विजः ।  
पृथिव्यां यानि तीर्थानि तस्य पादे च तानि च ॥ 26 ॥  
विप्रपादोदकं पीत्वा तीर्थस्नायी भवेन्नरः ।  
विप्रपादोदकक्लिन्ना यावत्तिष्ठति मेदिनी ॥ 27 ॥  
तावत्पुष्करपात्रेषु पिवन्ति पितरो जलम् ।  
विष्णुप्रसादभोजी च पवित्रां कुरुते महीम् ॥ 28 ॥  
तीर्थानि च नरांश्चैव जीवन्मुक्तो हि स द्विजः ।  
सर्वतीर्थेषु स स्नातो व्रतानां च फलं लभेत्‌ ॥ 29 ॥  
पदे पदेऽश्वमेधस्य लभते निश्चितं फलम् ।  
वह्निवायुसमः पूतस्तेजसा भास्करोपमः ॥ 30 ॥  
यमदूतं यमं चैव स च स्वप्ने न पश्यति ।  
वैकुण्ठे मोदते सोऽपि पार्षदो हरिणा सह ॥ 31 ॥  
न भवेत्तस्य पातो हि विप्रस्य हरिसेविनः ।  
विष्णुमन्त्रोपासकश्य स एव वैष्णवो द्विजः ॥ 32 ॥  
ब्राह्मणो वैष्णवः प्राज्ञो न हि तस्मात्परः पुमात् ।  
वेदोक्तो वा पुराणोक्स्तन्त्रोक्तो वा ॥  
मनुः शुचिः ॥ 33 ॥  
विचारतो गृहीत्वा तं शैवः शाक्तश्च वैष्णवः ।  
गुरुवक्त्राद्विष्णुमन्त्रोयस्य कर्णे विशत्ययम् ॥ 34 ॥  
तं वैष्णवं महापूतं प्रवदन्ति मनीषिणः ।  
मन्त्रग्रहणमात्रेण जीवन्मुक्तो भवेन्नरः ॥ 35 ॥  
भीत्तवा ब्रह्मण्डमखिलं यास्यत्येव हरेः पदम् ।  
पूर्वान्सप्त परान्सप्त सप्त मातामहादिकान्‌ ॥ 36 ॥  
सोदरानृद्धरेद्भक्तस्तत्प्रसूं तत्प्रसूं तथा ।  
जपेन्नारायणक्षेत्रे पुरश्चरणपूर्वकम् ॥ 37 ॥  
पुरुषाणां सहस्रं च लीलयाऽ।त्मानमुद्वरेत्‌ ।  
मन्त्रग्रहणमात्रेण फलमेतद्व्रजेश्वर ॥ 38 ॥  
पुरश्चरणसंपर्कात्पुरुषाणां शतं शतम् ।  
ऐकान्तिको वैष्णवश्चपुंसां लक्षं समुद्धरेत् ॥ 39 ॥  
क्रिया विष्णुपदे यस्य संकल्पाश्च बहिःकृता ।  
द्विजाः सुरा मम प्राणा भक्तः प्राणत्परः प्रियः ॥ 40 ॥  
विश्वेषु प्रियपात्रेषु न मे भक्तात्परः प्रियः ।  
तेजीयांसं गुरुं दृष्ट्वा सर्वत्र रक्षितुं क्षमम् ॥ 41 ॥  
कनोति मन्त्रग्रहणं तस्माद्‌भूयाद्विचक्षणः ।  
वयोहीनाज्ज्ञानहीनाद्विद्याहीनात्तथैव च ॥  
जातिहीनाद्गुरोर्मन्त्रं गृह्णीयान्न कदाचन ॥ 42 ॥  
अशास्त्रार्थ क्षतं मन्त्रं न गुह्णीयात्कदाचन ।  
मूर्खादाश्रमहीनाच्च पितुः संन्यासिनस्तथा ॥ 43 ॥  
रोगिणो वंशहीनाच्च भार्याहीनात्तथैव च ।  
मन्त्रक्षिप्तात्तथा मन्त्रं न गृह्णीयात्कदाचन ॥ 44 ॥  
विष्णुमन्त्रं न गृह्णीयाद्विष्णुभक्ति विहीनतः ।  
न च शैवान्न शाक्ताच्च गृह्णीयाद्वैष्णवाद्‌द्विजात्‌ ॥ 45 ॥  
वयोहीनात्तथाऽल्पायुर्ज्ञानहीनादपण्डितः ।  
विद्याहीनाद्भवेन्मूढो जातिहीनात्क्षयो भवेत् ॥ 46 ॥  
मूर्खान्मूर्खो भवेत्सद्यो दुःखी स्वाश्रमहीनतः ।  
यशोहानिः पितुश्चैव मृत्युः संन्यासिनस्तथा ॥ 47 ॥  
रोगिणो व्याधियुक्तश्च निर्वंशो वंशहीनतः ।  
भार्याहीनोऽपि स्त्रीहीनान्मन्त्रक्षिप्ताद्गुरो समः ॥ 48 ॥  
विष्णुभक्तिविहीनाच्च भक्तिहीनो भवेन्नरः ।  
शैवाच्छाक्ताद्गृहीत्वा च हरौ भक्तिर्न वर्धते ॥ 49 ॥  
ब्राह्मणो वैष्णवः शुद्धः पक्वान्नं दातुमीश्वरः ।  
पक्वान्नं हरये दातुमक्षमश्चेतरो जनः ॥ 50 ॥  
ओंकारोच्चारणाद्धोमाच्छालग्रामशिलार्चनात् ।  
मह्यं पक्वान्नदानाच्च विप्रादन्यो व्रजेदधः ॥ 51 ॥  
उदासीनाद्‌दूराचारान्न गृङ्णीयान्मनुं सुधीः ।  
दैवाद्यदि च गृह्णीयाद्धनहीनो भवेद्‌ध्रुवम् ॥ 52 ॥  
ब्राह्मणानां सदा भक्ष्यं हविष्यं च निरामिषम्‌ ।  
आमिषस्य परित्यागात्सूर्यंवत्तेजसा भवेत्‌ ॥ 53 ॥  
नित्यं नूतनभाण्डेन कर्तव्यः पाक एव च ।  
अथवा पक्षपर्यन्तं ततस्त्याज्यं मनीथिभि। ॥ 54 ॥  
स्थानं सुसंस्कृतं कृत्वा पाकं निर्वृ त्य पूजकः ।  
स्थाने परिष्कृते विप्रो दत्त्वा मह्यं च भक्तितः ॥ 55 ॥  
तदा निवेद्य भुङ्क्ते च दत्त्वा विप्राय सादरम् ।  
अनिवेद्य च भुक्त्त्वा च सुरापीतिर्भवेद्‌द्विजः ॥ 56 ॥  
चन्द्रसूर्येपरागे वै चाऽऽशौचे मृतजातयोः ।  
स्पृष्टेनाशुचिना सद्याः पाकभाण्‍डं परित्यजेत् ॥ 57 ॥  
भृष्टं द्रव्यं तथाऽन्नं च धृत्वा धौते च वाससी ।  
पादप्रक्षालनं कृत्वा भुङ्कते स्थानो परिष्कृते ॥ 58 ॥  
द्विर्भोजनं न कर्तव्यं स्थिते सूर्ये द्विजातिभिः ।  
निष्फलं तद्भवेत्कर्म भुक्त्वा च नरकं व्रजेत्‌ ॥ 59 ॥  
यात्रां युद्वं नदीतीरं पुनर्भोजनमैथुने ।  
वर्जंयेच्छ्राद्धदिवसे हविष्याशी च संयमी ॥ 60 ॥  
द्विजाय विष्णुभक्ताय पात्रं दद्याद्‌वुधाय च ।  
वृषलीपतये चैव न दद्याय्छूद्रयाजिने ॥ 61 ॥  
संध्याहीनाय दुष्टाय वृषवाहाय यत्नतः ।  
शुक्रविक्रयिणे चैव देवलाय कदाचन ॥ 62 ॥  
प्रदत्तं पात्रमेतेभ्यो ब्राह्मणं नरकं नयेत्‌ ।  
पात्रे भुक्तवा तद्दिवसे मैथुनान्नरकं व्रजेतु ॥ 63 ॥  
सर्वेभ्यः पातकी तात कन्याविक्रयकारकः ।  
मून्यं गृहीत्वा यो दद्यात्स महारौरवं व्रजेत्‌ ॥ 64 ॥  
कन्यालोमप्रमाणान्तं वर्षं च पितृभिः सह ।  
कुम्भीपाके पच्यते च पुत्रश्चापि पुरोहितः ॥ 65 ॥  
तस्मात्कन्यां सुपात्राय दानं कुर्याद्विचक्षणः ।  
शूद्रवद्‌ब्राह्मणेभ्यश्च नैव तद्वंशचाय च ॥ 66 ॥  
विप्रवैष्णवयोर्धर्मः कथितश्च व्रजेश्वरः ।  
यदुक्तं च पुराणैश्च चतुर्भिः श्रुतिभिस्तथा ॥ 67 ॥  
द्विजार्चनं क्षत्रियाणां तथा नारायणार्चनम् ।  
राज्यानां पालनं चैव रणे निर्भयता तथा ॥ 68 ॥  
नित्यं दानं ब्राह्मणेभ्यः शरणागतरक्षणम् ।  
पुत्रतुल्यं प्रजानां च दुःखिनां परिपालनम् ॥ 69 ॥  
शस्त्रास्त्राणां च नैपुण्यं रणे शौण्डीर्यमेव च ।  
तपश्च धर्मकृत्यं च यत्नतः कुरुते मुदा ॥ 70 ॥  
पण्डितं नीतिज्ञास्त्रज्ञं नित्यं च परिपालयेत्‌ ।  
नियोजयेत्सभामध्ये नित्यं सद्भिश्च संयुते ॥ 71 ॥  
हस्त्यश्वरथपादातं सेनाङ्गं च चतुष्टयम् ।  
पालयेद्यत्नतो नित्यं यशस्वी च प्रतापवान्‌ ॥ 72 ॥  
रणे निमन्त्रितश्चैव दाने न विमुखो भवेत् ।  
रणे वा यस्त्यजेत्प्राणांस्तस्य स्वर्गो यशस्करः ॥ 73 ॥  
वैश्यानामपि वाणिज्यमीश्वरः कृषिपालने ।  
विप्रदेवार्चनं दानं तपस्या व्रतसेवनम् ॥ 74 ॥  
विप्राणामर्चनं नित्यं शूद्रधर्मो विधीयते ।  
तत्कृषी तद्धनग्राही शूद्रश्चाण्डालतां व्रजेत्‌ ॥ 75 ॥  
गृध्रः कोटिसहस्राणि शतजन्मानि सूकरः ।  
श्वापदः शतजन्मानि शूदो विप्रधनापहः ॥ 76 ॥  
यः शूद्रो ब्राह्मणीगामी मातृगामी स पातकी ।  
कृम्भीपाके पच्यते स यावद्वै ब्रह्मणः शातम् ॥ 77 ॥  
कुम्भीपाके तप्रतैले भुक्तः सर्पैरहर्निशम् ।  
शब्दं च विकृताकारं कुरुते यमताडनात् ॥ 78 ॥  
ततश्चाण्डालयोनिः स्यात्सप्तजन्मसु पातकी ।  
सप्तजन्मसु सर्पश्च जलौकाः सप्तजन्मसु ॥ 79 ॥  
जन्मकोटिसहत्रं च विष्ठायां जायते कृमिः ।  
पुंश्चलीनां योनिकृमिः स भवेत्सप्तजन्मसु ॥ 80 ॥  
गर्वा व्रणकृमिः स्याच्च पातकी सप्तजन्मसु ।  
योनौ योनौ भ्रमत्येवं न पुनर्जायते नरः ॥ 81 ॥  
संन्यासिनां च यो धर्मो मन्मुखाच्च निशामय।  
दण्डग्रहणमात्रेण नरो नारायणो भवेत्‌ ॥ 82 ॥  
पूर्वकर्माणि दग्ध्वा च परकर्मनिकृन्तनम् ।  
कुरुते चिन्तयेन्मां च ह्यायाति मम मन्दिरम् ॥ 83 ॥  
संन्यासिनां पदस्पर्शात्सद्यः पूता वसुंधरा ।  
सद्यः पुनन्ति तीर्थानि वैष्णवस्य यथा व्रज ॥ 84 ॥  
संन्यासिनश्च स्पर्शेन निष्पापो जायते नरः ।  
संन्यासिनं भोजयित्वा चाश्वमेधफलं लभेत्‌ ॥ 85 ॥  
नत्वा च कामतो दृष्ट्‌वा राजसूयफलं लभेत्‌ ।  
फलं संन्यासिनां तुन्यं यतीनां ब्रह्मचारिणाम् ॥ 86 ॥  
संन्याची याति सायाह्ने क्षुधितो गृहिणां गृहम् ।  
सदन्नं वा कदन्नं वा तद्दत्तं नैव वर्जयेत्‌ ॥ 87 ॥  
न याचते च मिष्टान्नं न कुर्यात्कोपमेव च ।  
न धनग्रहणं कुर्यादेकवासा निरीहतः ॥ 88 ॥  
शीतग्रीष्मसमानश्च लोभमोहविवर्जितः ।  
तत्र स्थित्वैकरात्रं च प्रातरन्यत्स्थलं व्रजेत् ॥ 89 ॥  
यानमानोहणं कृत्वा गृहीत्वा गृहिणो धनम् ।  
गृहं कृत्वा गृही रम्यात्स्वधर्मात्पतितो भवेत् ॥ 90 ॥  
कृत्वा चकृषिवाणिज्यं कुवृत्तिं कुरुते च यः ।  
स संन्यासी हृताचारः स्वधर्मात्वतितो भवेत् ॥ 91 ॥  
अशुभं च शुभं वाऽपि स्वकर्म कुरुते यदि ।  
बहिष्कृतः स्वधर्मो वाऽप्युपहास्यश्च वै भवेत्‌ ॥ 92 ॥  
ब्राह्मणी पतिहीना या भवेन्निष्कामिनी सदा ।  
एकभुक्ता दिनान्ते सा हविष्यान्नरता सदा ॥ 93 ॥  
न धत्ते दिव्यवस्त्रं च गन्धद्रव्यं सुतैलकम् ।  
स्रजं च चन्दनं चैव शङ्खसिन्दूरभूषणम् ॥ 94 ॥  
त्यक्त्वा मलिनवस्त्रा स्यान्नित्यं नारायणं स्मरेत्‌ ।  
नारायणस्य सेवां च कुरुते नित्यमेव च ॥ 95 ॥  
तन्नामोच्चारणं शश्वत्कुरुते नान्यभक्तितः ।  
पुत्रतुल्यं च पुरुषं सदा पश्यति धर्मतः ॥ 96 ॥  
मिष्टान्नं न च भुङ्क्ते सा न कुर्याद्विभवं व्रज ।  
एकादश्यां न भोक्तव्यं कृष्णजन्माष्टमीदिने ॥ 97 ॥  
श्रीरामस्य नवम्यां तु शिवरात्रौ पवित्रया ।  
अघोरायां च प्रेतायां चन्द्रसूर्योपरागयोः ॥ 98 ॥  
भृष्टं द्रव्यं परित्यज्य भुज्यते परमेव च ।  
ताम्बूलं विधवास्त्रीणां यतीनां ब्रह्मचानिणाम् ॥ 99 ॥  
संन्यासिनां च सौमांससुरातुल्यं श्रुतौ श्रुतम् ।  
रक्तशाकं मसूरं च जम्बीरं पर्णमेव च ॥ 100 ॥  
अलाबुर्वर्तुलाकारा वर्जनीया च तैरवि ।  
पर्यङ्कशायिनी नारी विधवा पातयेत्पतिम् ॥ 101 ॥  
यानमारोहणं कृत्वा विधवा नरकं व्रजेत् ।  
न कुर्यात्केशसंस्कारं गात्रसंस्कारमेव च ॥ 102 ॥  
केशवेणी जटारूपे तत्क्षौरं तीर्थकं विना ।  
तैलाभ्यङ्गंन कुर्वीत नहि पश्यति दर्पणम् ॥ 103 ॥  
मुखं च परपुंसां च यात्रां नृत्यं महोत्सवम् ।  
नर्तनं गायनं चैव सुवेषं पुरुषं शुभम् ॥ 104 ॥  
शृणुयाच्च सतां धर्म सामवेदनिरूपितम् ।  
परमार्थ परं चैव निबोध कथयामि ते ॥ 105 ॥  
अध्यापनमध्यानं शिष्याणां परिपालनम् ।  
गुरुणां सेवनं नित्यं द्विचदेवार्चनं तथा ॥ 106 ॥  
सिद्धान्तशास्त्रनैपुण्यं भावनं स्वात्मतोषणम् ।  
व्याख्यानं परिशुद्धं च ग्रन्थाभ्यस्तं च संततम् ॥ 107 ॥  
प्यवस्थापरिशुद्ध्यर्थ विचारो वेदसंमतः ।  
शास्त्रार्थाचरणं चैव कतध्यं स्वयमेव च ॥ 108 ॥  
देवाह्निकेषु नैपुण्यं वेदाचरणमीप्सितम् ।  
वेदोक्तभक्षणं चैव पवित्राचरणं सदा ॥ 109 ॥  
पतिव्रतानां यं धर्म तं निबोध व्रजेश्वर ।  
नित्यंतु भर्तर्यौत्सुक्यात्तत्पादोदकमीप्सितम् ॥ 110 ॥  
भक्तिभावेन सततं भोक्तव्यं तदनुज्ञया ।  
व्रतं तपस्यां देवार्चां परित्यज्य प्रयत्नतः ॥ 111 ॥  
कुर्याच्चरणसेवां च स्तवनं परितोषणम् ।  
तदाज्ञारहितं कर्म न कुयद्विरैतः सती ॥ 112 ॥  
नारायणात्परं कान्तं ध्यायते सततं सती ।  
परपुंसां मुखं चैव सुवेषपुरुषं परम् ॥ 113 ॥  
यात्रामहोत्सवं नृत्यं नर्तनं गायनं व्रज ।  
परक्रीडां च सततं न हि पश्यति सुव्रता ॥ 114 ॥  
यद्भक्ष्यं स्वामिनो नित्यं तदेवमपि योषिताम् ।  
नहि त्यजेत्तु तत्सङ्गं क्षणमेव च सुव्रता ॥ 115 ॥  
उत्तरे नोत्तरं दद्यात्स्वामिनश्य पतिव्रता ।  
न कोपं कुरुते शुद्वा ताडिता चापि कोपतः ॥ 116 ॥  
क्षुधितं भोजयेत्कान्तं दद्यात्पानं च भोजनम् ।  
न बोधयेत्तं निद्रालुं प्ररेयेन्नैव कर्मसु ॥ 117 ।  
पुत्राणां च शतगुणं स्नेहं कुर्यात्पतीं सती ।  
पतिर्बन्धुर्गतिर्भर्ता दैवतं कुलयोषितः ॥ 118 ॥  
शुभं दृष्ट्‌वा सुधातुल्यं कान्तं पश्यति सुन्दरी ।  
सस्मितं वदनं कृत्वा भक्तिभावेन यत्नतः ॥ 119 ॥  
पुरुषाणां सहस्रं च सती स्त्री च समुद्धरेत्‌ ।  
पतिः पतिव्रतानां च मुच्यते सर्वपातकात्‌ ॥ 120 ॥  
नास्ति तेषां कर्मभोगः सतीनां व्रततेजसा ।  
तया सार्धं च निष्कर्मी मोदते हरिमन्दिरे ॥ 121 ॥  
पृथिव्यां यानि तीर्थानि सतीपादेषु तान्यपि ।  
तेजश्च सर्वदेवानां मुनीनां च सतीषु च ॥ 122 ॥  
तपस्विनां तपः सर्वं व्रतिनां यत्फलं व्रज ।  
दाने फलं यद्दातणां तत्सर्व तासु संततम् ॥ 123 ॥  
स्वयं नारायणः शंभुर्विधाता जगतामपि ।  
सुराः सर्वे च मुनयो भीतास्ताभ्यां च संततम् ॥ 124 ॥  
सतीनां पादरजसा सद्यः पूता वसुंधरा ।  
पतिव्रतां नमस्कृत्वा मुच्यते पातकान्नरः ॥ 125 ॥  
त्रैलोक्यं भस्मसात्कर्तुं क्षणेनैव पतिव्रता ।  
स्वतेजसा समर्था सा महापुण्यवती सदा ॥ 126 ॥  
सतीनां च पतिः साधुः पुत्रो निःशंक एव च ।  
न हि तस्य भयं किंचिद्देवेभ्यश्च यमादपि ॥ 127 ॥  
शतजन्मपुण्यवतां गेहे जाता पतिव्रता ।  
पतिव्रताप्रसूः पूता जीवन्मुक्तः पिता तथा ॥ 128 ॥  
सती स्त्री प्रातरुत्थाय त्यक्त्वा च रात्रिवाससम् ।  
भर्तारं च नमस्कृत्य करोति स्तवनं मुदा ॥ 129 ॥  
गृहकार्यं ततः कृत्वा स्नात्वा धौते च वाससी ।  
गृहीत्वा शुक्लपुष्पं च भक्तितः पूजयेत्पतिम् ॥ 130 ॥  
स्नापयित्वा सुपूतेन जलेन निर्मलेन च ।  
तस्मै दत्त्वा धौतवस्त्रं तत्पादौ क्षालयेन्मुदा ॥ 131 ॥  
आसने वासयित्वा च दत्त्वा भाले च चन्दनम् ।  
सर्वाङ्गलेपनं कृत्वा दत्त्वा माल्यं गलेऽपि च ॥ 132 ॥  
सामवेदोक्तमन्त्रेण भोगद्रव्यैः सुधोपमैः ।  
संपूज्य भक्तितः कान्तं स्तुत्वा च प्रणमेन्मुदा ॥ 133 ॥  
ओं नमः कान्ताय शान्ताय सर्वदेवाश्रयाय स्वाहा ।  
इत्यनेनैव मन्त्रेण दत्त्वा पुष्पं च चन्दनम् ॥ 134 ॥  
पाद्यार्ध्यं धूपदीपौ च वस्त्रं नैवेद्यमुत्तमम् ।  
जलं सुवासितं शुद्धं ताम्बूलं च सुवासितम् ॥ 135 ॥  
दत्त्वा स्तोत्रं पठेद्यद्यत्कृतं वै पाठ्यमेव च ।  
ओं नमः कान्ताय भर्त्रे च शिरश्चन्द्रस्वरूपिणे ॥ 136 ॥  
नमः शान्ताय दान्ताय सर्वदेवाश्रयाय च ।  
नमो ब्रह्मस्वरूपाय सतीप्राणपराय च ॥ 137 ॥  
नमस्याय च पूज्याय हृदाधाराय ते नमः ।  
पञ्चप्राणाधिदेवाय चक्षुषस्तारकाय च ॥ 138 ॥  
ज्ञानाधाराय पत्नीनां परमानन्दरूपिणे ।  
पतिर्ब्रह्मा पतिर्विष्णुः पतिरेव महेश्वरः ॥ 139 ॥  
पतिश्च निर्गुणाधारो ब्रह्मरूप नमोऽस्तु ते ।  
क्षमस्व भगवन्‌ दोषं ज्ञानाज्ञानकृतं च यत्‌ ॥ 140 ॥  
पत्नीबन्धो दयासिन्धो दासीदोषं क्षमस्व मे ।  
इदं स्तोत्रं महापुण्यं सृष्ट्यादौ पद्मया कृतम् ॥ 141 ॥  
सरस्वत्या च धरया गङ्गया च पुरा व्रज ।  
सावित्र्‌या च कृतं पूर्वं ब्रह्मणे चापि नित्यशः ॥ 142 ॥  
पार्वत्या च कृतं भक्त्या कैलासे शंकराय च ।  
मुनीनां च सुराणां च पत्नीभिश्च कृतं पुरा ॥ 143 ॥  
पतिव्रतानां सर्वासां स्तोत्रमेतच्छुभावहम् ।  
इदं स्तोत्रं महापुण्यं या श्रृणोति पतिव्रता ॥ 144 ॥  
नरोऽन्यो वाऽपि नारी वा लभते सर्ववाञ्छितम् ।  
अपुत्रो लभते पुत्रं निर्धनो लभते धनम् ॥ 145 ॥  
रौगी च मुच्यते रोगाद्‌बद्धो मुच्येत बन्धनात् ।  
पतिव्रता च स्तुत्वा च तीर्थस्नानफलं लभेत्‌ ॥ 146 ॥  
फलं च सर्वं तपसां व्रतानां च व्रजेश्वर ।  
इदं स्तुत्वा नमस्कृत्वा भुङ्‌क्ते सा तदनुज्ञया ॥  
उक्तः पतिव्रताधर्मो गृहिणां श्रुयतां व्रज ॥ 147 ॥  
इति श्रीब्रह्मo महाo श्रीकृष्णजन्मखo उत्तंo नारदानाo भगवन्नन्दसंo  
त्र्यशीतितमोऽध्यायः ॥ 83 ॥

अथ चतुरशीतितमोऽध्यायः  
श्रीभगवानुवाच  
द्विजदेवार्चनं चैव करोति सततं गृही ।  
स्वधर्माचरणं चैव चातुर्वर्ण्यं च नित्यणः ॥ 1 ॥  
कुर्वन्ति गृहिणामाशां सर्वे देवादयस्तथा ।  
अकृत्वाऽतिथिपूजां च गृहस्थश्च सदाऽशुचिः ॥ 2 ॥  
पितरः कर्मकाले चातिथिकाले च देवताः ।  
सर्वे गृहस्थमायान्ति निपानमिव धेनवः ॥ 3 ॥  
समायाति प्रयत्नेन सयाह्ने क्षुधितोऽतिथिः ।  
पूजां लब्ध्वाऽऽशिषं कृत्वा प्रयाति गृहिणो गृहात् ॥ 4 ॥  
अकृत्वाऽतिथिपूजां च गृही भवति पातकी ।  
त्रैलोक्यजनितं पापं लभते नात्र संशयः ॥ 5 ॥  
अतिथिर्यस्य भग्नाशो गृहात्प्रतिनिर्वते ।  
पितरस्तस्य देवाश्च वह्नयश्च तथैव च ॥ 6 ॥  
निराशाः प्रतिगच्छन्ति गृहिणोऽतिथयो गृहात्‌ ।  
स्त्रीध्नैर्गोघ्नैः कृतघ्नैश्च ब्राह्मणैर्गुरुतल्पगैः ॥ 7 ॥  
तुल्यदोषो भवत्येव येनातिथिरनर्चितः ।  
स्वात्मनः पातकं दत्त्वा पुण्यमादाय गच्छति ॥ 8 ॥  
तस्मात्कृत्वा सर्वसेवां देवादींश्च शुभाशयः ।  
पोष्याणां भरणं कृत्वा पश्चाद्‌भुङ्क्ते स धर्मवित्‌ ॥ 9 ॥  
यस्य माता गृहे नास्ति भार्या च पुंश्चली तथा ।  
अरण्यं तेन गन्तव्यमरण्याद्‌दुःखदं गृहम् ॥ 10 ॥  
पतीं द्वेष्टि सदा दुष्टा विषतुन्यं च पश्यति ।  
ददाति तस्मै नाऽऽहारं भर्त्सनं कुरुते सदा ॥ 11 ॥  
पूजितं मुनितुल्यं च सा च पापीयसी परम् ।  
संततं तृणवन्मत्वा न्यक्कारं कुरुते सदा ॥ 12 ॥  
दुर्वाक्यावह्निना दग्धो मृततुल्यश्च जीवति ।  
यावज्जीवनपर्यन्तं संप्राप्य दुष्टवंशजाम् ॥ 13 ॥  
गृहिणीनां सदाचारं श्रूयतां तच्छ्रु तौ श्रुतम् ।  
गृहिणी पतिभक्ता च देवब्राह्मणबूजिता ॥ 14 ॥  
सा शुद्धा प्रातरुत्थाय नमस्कृत्य पतिं सुरम् ।  
प्राङ्गणे मङ्गलं दद्याद्‌गोमयेन जलेन च ॥ 15 ॥  
गृहकृत्यं च कृत्वा च स्नात्वाऽऽगत्य गृहं सती ।  
सुरं विप्रं पतिं नत्वा पूजयेद्गृहदेवताम् ॥ 16 ॥  
गृहकृत्यं सुनिर्वृत्य भोजयित्वा पतिं सती ।  
अतिथिं पूजयित्वा च स्वयं भुङ्कते सुखंसती ॥ 17 ॥  
पुत्रैश्च पूजितस्तातः शिष्यैश्च पूजितो गुरुः ।  
आज्ञया कुरुते कर्म पुत्रः शिष्यश्च भृत्यवत् ॥ 18 ॥  
न प्रेरयेद्‌गुरुं तातं पुत्रः शिष्यश्च कर्मसु ।  
पित्रे च गुरवे नित्यं सर्वस्वं च समर्पयेत् ॥ 19 ॥  
न कुर्यान्नरबुद्धिं च गुरौ पितरि संततम् ।  
कृत्वा च नरबुद्धिं च ब्रह्महत्यां लभेद्‌ध्रुवम् ॥ 20 ॥  
मातरं पूजयेद्भक्त्या पितुश्चाप्यधिकां तथा ।  
मातुः परं गुरुं चैव पूजयेद्भक्तियोगतः ॥ 21 ॥  
पिता माता गुरुर्भार्या शिष्यः पुत्रः सदाऽक्षमः ।  
अनाथा भगिनी कन्या नित्यं पोष्या गुरुप्रिया ॥ 22 ॥  
एवं च कथितं तात सर्वेषां धर्ममुत्तमम् ।  
श्त्रीजातिर्वास्तपीशुद्धा ताश्च सर्वाः पतिव्रताः ॥ 23 ॥  
सर्वा जातिरेकविधा चाऽऽदौ सृष्टा च ब्रह्मणा ।  
ताः सर्वाः प्रकृतेरंशाः पवित्राः पण्डिताधिकाः ॥ 24 ॥  
केदारकन्याशापेन स हि धर्मः क्षयं गतः ।  
तदा कोपेन धात्रा च कृत्या स्त्री च विनिर्मिता ॥ 25 ॥  
कृत्या स्त्री त्रिविधा जातिर्ब्रह्मणा निर्मिता पुरा ।  
उत्तमा प्रथमा सा च मध्यमा चाधमा व्रज ॥ 26 ॥  
उत्तमा पतिभक्ता सा किंचिद्धर्मसमन्विता ।  
प्राणान्तेऽपि न कुरुते तं जारमयशकरम् ॥ 27 ॥  
पूजयेत्सा यथा कान्तं तथा देवद्विजातिथीन्‌ ।  
व्रतानि चोपवासांश्च कुरुते सर्वपूजनम् ॥ 28 ॥  
गुरुणा रक्षिता यत्नाज्जारं च न भजेद्भयात् ।  
स कृत्रिमा मध्यमा च यथाकिंचित्पतिं भजेत् ॥ 29 ॥  
स्थानं नास्तिक्षणं नास्ति नास्ति प्रार्थयिता नरः ।  
तेन हे नन्द तासां च सतीत्वमुपजायते ॥ 30 ॥  
अधमा परमा दुष्टाऽत्यन्तासद्वंशजा तथा ।  
अधर्मशीला दुःशीला दुर्मुखा कलहान्विता ॥ 31 ॥  
पतिं भर्त्सयते नित्यं जारं च सेवते सदा ।  
दुःशं ददाति कान्ताय विषतुल्यं च पश्यति ॥ 32 ॥  
जारद्वारमुपायेन हन्ति कान्तं मनोहरम् ।  
धर्मिष्ठं च वरिष्ठं च गरिष्ठं च महीतले ॥ 33 ॥  
कामदेवसमं चापि जारं पश्यति कामतः ।  
शुभदृष्ट्या कटाक्षेण शरवत्पापीयसी मुदा ॥ 34 ॥  
सुवेषं पुरुषं द्रष्ट्‌वा युवानं रतिशूकरम् ।  
योनिः क्लिद्यति नारीणां कामिनीनां निरन्तरम्‌ ॥ 35 ॥  
ददाति भर्त्रे नाऽऽहारं विषोक्तिं वक्ति संततम् ।  
अधर्मं चिन्तयेच्छश्वज्जारं च परमं मुदा ॥ 36 ॥  
गुरुभिर्भर्त्सिता सा च रक्षिता च शतेन च ।  
तथाऽपि जारं कुरुते नापि साध्या नृपेरपि ॥ 37 ॥  
नास्ति तस्याः प्रियं किंचित्सर्वं कार्यवशेन च ।  
गावस्तृणमिवारण्ये प्रार्थयन्ती नवं नवम् ॥ 38 ॥  
विद्युदाभा जले रेखा तस्या प्रीतिस्तथैव च ।  
अधर्मयुक्ता सततं कपटं वक्ति निश्चितम् ॥ 39 ॥  
व्रते तपसि धर्मे च न मनो गृहकर्मणि ।  
न गुरौ न च देवेषु जारे स्निग्धं च चञ्चलम् ॥ 40 ॥  
स्त्रीजातित्रिविधानां च कथा च कथिता मया ।  
भक्तानां त्रिविधानां च लक्षणं श्रूयतामिति ॥ 41 ॥  
तृणशय्यारतो भक्तो मन्नामगुणकीर्तिषु ।  
मनो निवेशयेत्त्यक्त्वा संसारसुखकारणम् ॥ 42 ॥  
व्यायते मत्पदाब्जं च पूजयेद्भक्तिभावतः ।  
अहैतुकीं तस्य देवाः संकल्परहितस्य च ॥ 43 ॥  
सर्वसिद्धिंन वाञ्छन्ति तेऽणिमादिकमीप्सितम् ।  
ब्रह्मत्वममरत्वं वा सुरत्वं सुखकारणम् ॥ 44 ॥  
दास्यं विना नहीच्छन्ति सालोक्यादिचतुष्टयम् ।  
नैव निर्वाणमुक्तिं च सुधापानमभीप्सितम् ॥ 45 ॥  
वाञ्छन्ति निश्चिलां भक्तिं मदीयामतुलामपि ।  
स्त्रीपुंविभेदो नास्त्येव सर्वजीवेषु भिन्नता ॥ 46 ॥  
तेषां सिद्धेश्वराणां च प्रवराणां व्रजेश्वर ।  
क्षुत्पिपासादिकं निद्रालोभमोहादिकं रिपुम् ॥ 47 ॥  
त्पक्त्वा दिवानिशं मां च ध्यायन्ते च दिगम्बराः ।  
समद्‌भक्तोत्तमो नन्द श्रूयतां मध्यमादिकम् ॥ 48 ॥  
नाऽऽसक्तः कर्मसु गृही पूर्वप्राक्तनतः शुचिः ।  
करोति सततं चैव पूर्वकर्मनिकृन्तनम् ॥ 49 ॥  
न करोत्यपरं वत्नात्संकल्परहितः स च ।  
सर्वं कृष्णस्य यत्किंचिन्नाहं कर्ता च कर्मणः ॥ 50 ॥  
कर्मणा मनसा वाचा सततं चिन्तयेदिति ।  
न्यूनभक्तश्च तन्न्यूनः स च प्राकृतिकः श्रुतौ ॥ 51 ॥  
यमं वा यमदूतं वा स्वप्नेऽपि न च पश्यति ।  
पुरुषाणां सहस्रं च पूर्वभक्तः सुद्धरेत्‌ ॥ 52 ॥  
पुंसां शतं मध्यमश्च तच्चतुर्थं च प्राकृतः ।  
भक्तश्च त्रिविधस्तात कथितश्च तवाऽऽज्ञया ॥ 53 ॥  
ब्रह्माण्डरचनाख्यानं श्रूयतां सावधानतः ।  
ब्रह्माण्डरचनार्थं च भक्ता जानन्ति यत्नतः ॥ 54 ॥  
मुनयश्च सुराः सन्तः किंचिज्जानन्ति दुःखतः ।  
जानामि विश्वं सर्वार्थ ब्रह्माऽऽनन्तो ॥  
महेश्वरः ॥ 55 ॥  
धर्मः सनत्कुमारश्च नरनारायणावृषी ।  
कपिलश्च गणेशश्च दुर्गा लक्ष्मीः सरस्वती ॥ 56 ॥  
वेदाश्च वेदमाता च सर्वज्ञा राधिका स्वयम् ।  
एते जानन्ति विश्वार्थ नान्यो जानाति कश्चन ॥ 57 ॥  
वैषम्यार्थ च सुधियः सर्वे विज्ञातुमक्षमाः ।  
नित्याकाशो यथाऽऽत्मा च तथा नित्या दिशो दश ॥ 58 ॥  
यथा नित्या च प्रकृतिस्तथैव विश्वगोलकः ।  
गोलोकश्च यथा नित्यस्तथा वैकुण्ठ एव च ॥ 59 ॥  
एकदा मयि गोलोके रासे नित्यं प्रकुर्वति ।  
आविर्भूता च वामाङ्गाद्‌बाला षोढशवार्षिकी ॥ 60 ॥  
श्वेतचम्पकवर्णाभा शरच्चन्द्रसमप्रभा ।  
अतीव सुन्दरी रामा रमणीनां परावरा ॥ 61 ॥  
ईषद्धास्यप्रसन्नास्या कौमलाङ्गी मनोहरा ।  
वह्निशुद्धांशुकाधाना रत्नाभरणभूषिता ॥ 62 ॥  
यथा जलदपङ्क्तिश्च बलाकाभिर्तिभूषिता ।  
सिन्दूरबिन्दूना चारुचन्द्रचन्दनबिन्दुभिः ॥ 63 ॥  
कस्तूरीबिन्दुभिः सार्धं सीमन्तान्धःस्यलोज्ज्वला ।  
अमूल्यरत्ननिर्माणसुस्निग्धकिरणोज्ज्वला ॥ 64 ॥  
विचित्रैश्च सुचित्रैश्च सुकपोलस्थलोज्ज्वला ।  
खमेन्द्रचञ्चुविजितनासामौक्तिकशोभिता ॥ 66 ॥  
गजेन्द्रगण्‍डनिर्मुक्तमुक्ताभूषणभूषिता ।  
शुक्त्या विमुक्तमुक्ताभदन्तपङ्क्तिमनोहरा ॥ 67 ॥  
वलिताकलिताऽतीव पक्वबिम्बाधरा वरा ।  
शश्वत्पूर्णेन्दुनिन्दास्या पद्मनिन्दितलोचना ॥ 68 ॥  
कृष्णसारनिभोद्भिन्नसुचारुकज्जलोज्ज्वला ।  
अमूल्यरत्ननिर्माणकेयूरकङ्कणोज्ज्वला ॥ 69 ॥  
मणीन्द्रराजराजीभिः शङ्खयुग्मकरोज्जवला ।  
रत्नाङ्गुलीयकैरेभिरमृताङ्गुलिभूषिता ॥ 70 ॥  
रत्नेन्द्रराजराजेन क्वणन्मञ्जीररञ्जिता ।  
रत्नपाशकराजीभिः पादाङ्गुलिविराजिता ॥ 71 ॥  
सुन्दरालक्तरागेण चरणाधःस्थलोज्ज्वला ।  
गजेन्द्रगामिनी रामा कामिनी वामलोचना ॥ 72 ॥  
मां ददर्श कटाक्षेण रमणी रमणोत्सुका ।  
रासे संभूय रामा सा दधार पुरतो मम ॥ 73 ॥  
तेन राधा समाख्याता बुराविद्भिः प्रपूजिता ।  
प्रहृष्टा प्रकृतिश्चास्यास्तेन प्रकृतिरीश्वरी ॥ 74 ॥  
शक्ता स्यात्सर्वकार्येषु तेन शक्तिः प्रकीर्तिता ।  
सर्वाधारा सर्वरूपा मङ्गलार्हा च सर्वतः ॥ 75 ॥  
सर्वमङ्गलदक्षा सा तेन स्यात्सर्वमङ्गला ।  
वैकुण्ठे सा महालक्ष्मीर्मूर्तिभेदे सरस्वती ॥ 76 ॥  
प्रसूय वेदान्विदिता वेदमाता च सा सदा ।  
सावित्री स च गायत्री धात्री त्रिजगतामपि ॥ 77 ॥  
पुरा संहृत्य दुर्गं च सा दुर्गा च प्रकीर्तिता ।  
तेजसः सर्वदेवानामाविर्भूता पुरा सती ॥ 78 ॥  
तेनाऽऽद्या प्रकृतिर्ज्ञेया सर्वासुरविमर्दिती ।  
सर्वानन्दा च सानन्दा दुःखदारिद्रयनाशिनी ॥ 79 ॥  
शत्रुणां भयदात्रौ च भक्तानां भयहारिणौ ।  
दक्षकन्या सती का च शैलजातेति पार्वती ॥ 80 ॥  
सर्वाधारस्वरूपा सा कलया सा वसुंधरा ।  
कलया तुलसी गङ्गा कलया सर्वयोषितः ॥ 81 ॥  
सृष्टिं करोमि च यया तात शक्त्या पुनः पुनः ।  
दृष्ट्वा तां रासमध्यस्थां मम क्रीडा ॥  
तया सह ॥ 82 ॥  
बभूव सुचिरं तात यावद्वै ब्रह्मणः शतम् ।  
अत्यद्‌भुतं कौतुकं च महाश्रृङ्गारमीप्सितम् ॥ 83 ॥  
तयोर्द्वयोर्धर्मराशिः सुस्राव रासमण्‍डले ।  
तस्मान्मनोहरं जज्ञे नामनाकारसरोवरम् ॥ 84 ॥  
पपात धर्मधाराऽधो वेगेन विश्वगोलके ।  
बभूव जलबूर्णं च ब्रह्माण्डानां च गोलकम् ॥ 85 ॥  
जलपूर्ण पुरा सर्व शृष्टिशून्यं व्रजेश्वर ।  
श्रुङ्गारान्ते च तस्यां च वीर्याधानं मया कृतम् ॥ 86 ॥  
दधार गर्भ सा राधा यावद्वै ब्रह्मणाः शतम् ।  
सुस्राव सा तदन्ते च डिम्भं च परमाद्‌भुतम् ॥ 87 ॥  
चुकोप देवी तं दृष्ट्वा रुरोद विषसाद सा ।  
पादेन प्रेरयामास तमधो विश्वगोलके ॥ 88 ॥  
स पपात जले तात सर्वाधारो महान्विराट् ।  
दृष्ट्वाऽपत्यं जलस्थं च मया शप्ता च सा पुरा ॥ 89 ॥  
अनपत्या च सा राथा मच्छापेन पुरा विभो ।  
तेन प्रसूताः क्रमतो दुर्गा लक्ष्मीः सरस्वती ॥ 90 ॥  
चतस्रः परिबूर्णास्ताः प्रसूताश्च सुनिश्चितम् ।  
देव्योऽन्याश्चापि कामिन्यस्ताः प्रसूता व्रजेश्वर ॥ 91 ॥  
कलया प्रभवो यासां कलांशांशेन वा व्रज ।  
जज्ञे महान्विराड्येन डिम्भेन कलयाऽऽश्रयः ॥ 92 ॥  
अमृताङ्गुष्ठपीयूषं मया दत्तं पपौ च सः ।  
जले स्थावररूपश्च शेते च निजकर्मणः ॥ 93 ॥  
उपधानं जलं तल्पं तस्य योगबलेन च ।  
तस्य लोम्नां च कूपानि जलपूर्णानि संततम् ॥ 94 ॥  
प्रत्येकं क्रमतस्तेषु शेते क्षुद्रविराट्‌ पुनः ।  
सहस्रपत्रं कमलं जज्ञे क्षुद्रस्य नाभितः ॥ 95 ॥  
तत्र जज्ञे वरो ब्रह्मा तेनायं कमलोद्‌भवः ।  
तत्राऽऽविर्भूय स विधिश्चिन्ताग्रस्तो बभूव सः ॥ 96 ॥  
कस्माद्देहःक्वा माता मे पिता वा क्व च बान्धवः ।  
दिव्यं त्रिलक्षवर्षञ्च बभ्राम कमलान्तरे ॥ 97 ॥  
ततो दिव्यं पञ्चलक्षं सस्मार तपसा च माम् ।  
तदा मया दत्तमन्त्रं जजाप कमलान्तरे ॥ 98 ॥  
दिव्यवर्षसप्तलक्षं नियतं संयतः शुचिः ।  
तदा मत्तो वरं लब्ध्वा स्रष्टा सृष्टिं चकार सः ॥ 99 ॥  
मायया प्रति ब्रह्माण्डे ब्रह्मविष्णुशिवात्मकाः ।  
दिक्पाला द्वादशादित्या रुद्राश्चैकादशापि च ॥ 100 ॥  
नवग्रहाष्टौ वसवो देवाः कोटित्रयं तथा ।  
ब्राह्मणाक्षत्रविट्‌शूद्रा यक्षगन्धर्वकिन्नराः ॥ 101 ॥  
भूतादयो राङसाश्चाप्येवं सर्वं चराचरम् ।  
विश्वे विश्वे विनिर्माणाः स्वर्गाः सप्त क्रमेण च ॥ 102 ॥  
सप्तसागरसंयुक्ता सप्तद्वीपा वसुंधरा ।  
काञ्चनीभूमिसंयुक्ता तमोयुक्तं स्थलं तथा ॥ 103 ॥  
पातालाश्च तथा सप्त ब्रह्माण्डमेभिरेव च ।  
विश्वे विश्वे चन्द्रसूयो पुण्यक्षेत्रं च भारतम् ॥ 104 ॥  
तीर्थान्येतानि सर्वत्र गङ्गादीति व्रजेश्वर ।  
यावन्ति लोमकूपानि महाविष्णोः क्रमेण च ॥ 105 ॥  
विश्वान्येव ही तावन्ति ह्यमंख्यातानि च ध्रुवम् ।  
विश्वेषासूर्ध्वाभामे च वैकुण्ठश्च निराश्रयः ॥ 106 ॥  
मदिच्छया विनिर्माणा वेदाः कथितुमक्षमाः ।  
कुयोगिनाम दृष्टश्चामभक्तानां विनिश्चितम् ॥ 107 ॥  
तस्मादुपरि गोलोकः पञ्चाशत्कोटियोजनः ।  
वायुना धार्यमाणश्च विचित्रः परमाश्रमः ॥ 108 ॥  
अतीव रम्यनिर्माणो नित्यरूपो मदिच्छया ।  
शतश्रृङ्गेण शैलेन पुण्यवृन्दावनेन च ॥ 109 ॥  
सुरासमण्डलेनापि नद्या विरजया युतः ।  
कोटियोजनविस्तीर्णा प्रस्थेन विरजा व्रज ॥ 110 ॥  
दैर्ध्यं तस्याः शतगुणं परितः परमा शुभा ।  
अमूल्यरत्ननिकरैर्हीरमाणिक्ययोस्तथा ॥ 111 ॥  
मणीनां कौस्तुभादीनामसंख्यानां मनोहरा ।  
अमूल्यरत्ननिर्माणं तत्रावि प्रतिमन्दिरम् ॥ 112 ॥  
मनोहरं च प्राकारमदृष्टं विश्वकर्मणा ।  
गोपीभिर्गोपनिकरैर्वैष्टितं कामधेनुभिः ॥ 113 ॥  
कल्पवृक्षैः पारिजातैरसंख्यैश्च सरोवरैः ।  
पुष्पोद्यानैःकोटिभिश्च संवृतं रासमण्डलम् ॥ 114 ॥  
वेष्टितं वेष्टितैर्गोपैर्मन्दिरैः शतकोटिभिः ।  
रत्नप्रदीपयुक्तैश्च पुष्पतल्पसमन्वितैः ॥ 115 ॥  
सुगन्धिचन्दनामोदैः कस्तूरीकुङ्कुमान्वितैः ।  
क्रीडोपयुक्तैर्भोगेश्च ताम्बूलैर्वासितैर्जलैः ॥ 116 ॥  
धूपैः सुरभिरम्यैश्च माल्यैश्च रत्नदर्पणैः ।  
रक्षकै रक्षितं शश्वद्राधादासीत्रिकोटिभिः ॥ 117 ॥  
अमूल्यरत्नाभरणैर्वह्निशुद्धांशुकैरपि ।  
लक्षणत्तगजेन्द्राणां वेष्टितं च बलैः क्रमात्‌ ॥ 118 ॥  
नवयौवनसंपन्नै रूपैर्निरुपमैरपि ।  
रम्यं च वर्तुलाकारं चन्द्रबिम्बं यथा व्रज ॥ 119 ॥  
अमूल्यरत्नरचितं दशयोजनविस्तृतम् ।  
कस्तूरीकुङ्कुमै रभ्यैः सुगन्धिचन्दनार्चितम् ॥ 120 ॥  
आवृतं मङ्गलघटैः फलपल्लवसंयुतैः ।  
दधिलाजैश्च पर्णैश्च स्निग्धदूर्वाङ्कुरैः फलैः ॥ 121 ॥  
श्रीरामकदलीस्तम्भैरसंख्यैश्च मनोहरैः ।  
पट्टसूत्रनिबद्धैश्च स्निग्धैश्चन्दनपल्लवैः ॥ 122 ॥  
चन्दनासक्तमाल्यैश्च भूषणैश्च विभूषितम् ।  
अमूल्यरत्नरचितं शतशृङ्गमनोहरम् ॥ 123 ॥  
कोटियोजनमूर्ध्वं च दैर्ध्यं शतगुणोत्तरम् ।  
शैलप्रस्थपरिमितं पञ्चाशत्कोटियोजनम् ॥ 124 ॥  
अतीव कमनीयं य वेदानिर्वचनीयकम् ।  
प्राकारमिव तस्यापि गोललोकस्य मनोहरम् ॥ 125 ॥  
परितो वेष्टितं रम्यं हीरहारसमन्वितम् ।  
तत्र वृन्दावनं रम्यं युक्तं चन्दनपादपैः ॥ 126 ॥  
कल्पवृक्षैश्च नम्यैश्च मन्दारैः कामधेनुभिः ।  
शोभितं शोभनाढ्यैश्च पुष्पोद्यानैर्मनोहरैः ॥ 127 ॥  
क्रीडासरोवरै रम्यैः सुरम्यै रतिमन्दिरैः ।  
अतीव रम्यं रहसि रासयोग्यस्थलान्वितम् ॥ 128 ॥  
रक्षितं रक्षकै रम्यैरसंख्यैर्गोपिकागणैः ।  
परितो वर्तुलाकारं त्रिलक्षयोजनं वनम् ॥ 129 ॥  
षट्पदध्वनिसंयुक्तं पुंस्कोकिलरुतान्वितम् ।  
तत्राक्षयो वटो रम्यो रहस्ये बहृविस्तृतः ॥ 130 ॥  
सहस्रयोजनोर्ध्वश्च परितश्च चतुर्गुणः ।  
गोपीनां कल्पवृक्षश्च सर्ववाञ्छाफलप्रदः ॥ 131 ॥  
क्रीडान्वितैरावृतश्च राधादासीत्रिलक्षकैः ।  
विरजातीरनिराणां वायुना शीतलेन च ॥ 132 ॥  
पुष्पान्वितेन मन्देन पवित्रश्च सुगन्धिना ।  
दासीगणैरसंख्यैश्च वृन्दावनविनोदिनी ॥ 133 ॥  
तत्र क्रीडति राधा सा मम प्राणाधिदेवता ।  
सेयं श्रीदामशापेन वृषभानसुताऽधुना ॥ 134 ॥  
ब्रह्मादिदेवैः सिद्धेन्द्रैर्मुनीन्द्रैः पूजिता व्रज ।  
सिद्धैर्गुणैर्बलैर्बुद्ध्या ज्ञानयोगैश्च विद्यया ॥ 135 ॥  
तात सर्वप्रकारेण वन्द्या सत्सदृशी प्रिया ।  
इत्येवं कथितं नन्द ब्रह्माण्डानां च वर्णनम् ॥  
यथोचितं परिमितं किं भूयः श्रोतुमिच्छसि ॥ 136 ॥  
इति श्रीब्रह्मo महाo श्रीकृष्णजन्मखo उत्तo नारदनाo  
भगवन्नन्दसंo चतुरशीतितमोऽध्यायः ॥ 84 ॥

अथ पञ्चाशीतितमोऽध्यायः  
नन्द उवाच  
वर्णानां च चतुर्णां च भक्ष्याभक्ष्यं च सांप्रतम् ।  
विपाकं कर्मणां चैव सर्वेषां प्राणिनामपि ॥ 1 ॥  
कथयस्व महाभाग कारणानां च कारणम् ।  
त्वत्तोऽन्यं कं च पृच्छामि नितान्तं सन्तमीश्वरम् ॥ 2 ॥  
श्रीभगवानुवाच  
भक्ष्याभक्ष्यं चतुर्णां च वर्णानां च यथोचितम् ।  
वेदोक्तं श्रूयता तात सावधानं निशामय ॥ 3 ॥  
अयःपात्रे पयःपानं गव्यं सिद्धान्नमेव च ।  
भृष्टादिकं पधु गुडं नालिकेरोदकं तथा ॥ 4 ॥  
फलं मूलं च यत्किंचिदभक्षयं मनुरब्रवीत्‌ ।  
दग्धान्नं तप्तसौवीरमभक्ष्यं व्रह्मनिर्मितम् ॥ 5 ॥  
नालिकेरोदकं कांस्ये ताम्रपात्रे स्थितं मधु ।  
गव्यं च ताम्रपात्रस्थं सर्वं मद्यं घृतं विना ॥ 6 ॥  
ताम्रपात्रे पयःपानमुच्छिष्टे घृतभोजनम् ।  
दुग्धं सलवणं चैव सद्यो गोमांसभक्षणम् ॥ 7 ॥  
अभक्ष्यं मधुमिक्षं च घृतं तैलं गुडं तथा ।  
आर्द्रकं गुडसंयुक्तमभक्ष्यं श्रुतिसंमतम् ॥ 8 ॥  
पीतशेषजलं चैव माघे च मूलकं तथा ।  
जपादिकं च शयने सदा प्राज्ञः परित्यजेत्‌ ॥ 9 ॥  
द्विर्भोजनं च दिवसे संध्ययोह्भोजनं तथा ।  
भक्ष्यं च रात्रिशेषे च ध्रुवं प्राज्ञः परित्यजेत् ॥ 10 ॥  
पानीयं पायसं चूर्णं घुतं लवणमेव च ।  
स्वस्तिकं गुडकं चैव क्षीरं तक्रं तथा मधु ॥ 11 ॥  
हस्ताद्धस्तगृहीतं च सद्यो गोमांसमेव च ।  
कर्पूरं रौप्यपात्रस्थमभक्ष्यं श्रुतिसंमतम् ॥ 12 ॥  
परिवेषणकारी चेद्‌भोक्तारं स्पृशते यदि ।  
मभक्ष्यं च तदन्नं च सर्वेषामेव संमतम् ॥ 13 ॥  
नकुलानां गण्डकानां महिषाणां च पक्षिणाम् ।  
सर्पाणां सूकराणां च गर्दभानां विशेषतः ॥ 14 ॥  
मर्जाराणां सृगालानां कुक्कुटानां व्रजेश्वर ।  
व्याघ्राणामपि सिंहानां त्याज्यं मांसं नृणां सदा ॥ 15 ॥  
जलौकसां च नक्राणां गेधिकानां तथैव च ।  
मण्डूकानां कर्कटानां चुञ्चुकानां च निश्चितम् ॥ 16 ॥  
गवां च चमरीणां च न कलौ मांसभक्षणम् ।  
हस्तिनां घोटकानां च नृणामेव च रक्षसाम् ॥ 17 ॥  
दंशश्च मशकश्चैव मक्षिका च पिपीनिका ।  
अन्येधां च निषिद्धानां लोके वेदे व्रजेश्वर ॥ 18 ॥  
वानराणां भल्लुकानां शरभाणां तथैव च ।  
निषिद्धं मृगनाभीनां गर्दभानां च मांसकम् ॥ 19 ॥  
अभक्ष्यं महिषीणां च दुग्धं दधि घृतं तथा ।  
स्वस्तिकं च तथा तत्र विप्राणां नवनीतकम् ॥ 20 ॥  
मांसमुच्छैःश्रवसकं तस्य दुग्धादिकं तथा ।  
वर्णानां च चतुर्णां चाप्यभक्ष्यं च श्रुतौ श्रुतम् ॥ 21 ॥  
अभक्ष्यमार्द्रकं चैव सर्वेषां च रवेर्दिने ।  
पर्युषितं चलं चान्नं विप्राणां दुग्धमेव च ॥ 22 ॥  
वर्णानां च चतुर्णां चाप्यवीरान्नस्य भक्षणम् ।  
तदन्नं च सुरातुल्यं गोमांसाधिकमेव च ॥ 23 ॥  
अवीरान्नं च योभुङ्क्ते ब्राह्मणो ज्ञानदुर्बलः ।  
पितृदेवार्चनं तस्य निष्फलं मनुरब्रवीत् ॥ 24 ॥  
ब्रह्माणानां व2ष्णवानामभक्ष्यं मत्स्यमेव च ।  
इतरेषामभक्ष्यं च पञ्चपर्वसु निश्चितम् ॥ 25 ॥  
पितृदेवावशेषे च भक्ष्यं मांसं न दूथितम् ।  
पञ्चपर्वसु त्याज्यं च सर्वेषां मनुरब्रवीत् ॥ 26 ॥  
असंस्कृतं च लवणं तैलं चाभक्ष्यमेव च ।  
भक्ष्यं पवित्रं सर्वेषां व्यञ्जनं वह्निसंस्कृतम् ॥ 27 ॥  
एकहस्ते घृतं तोयमभक्ष्यं सर्वमंमतम् ।  
आविलं कृमियुक्तं च परिशुद्धं च निर्मलम् ॥ 28 ॥  
अभक्ष्यं ब्रह्माणानां च वैष्णवानां विशेषतः ।  
अनिवेद्यं हरेरेव यतीनां ब्रह्मचारिणाम् ॥ 29 ॥  
पिपीलिकामिश्रितं च मधु गव्यं गुडं तथा ।  
यत्किंचिद्वस्तु वा तात न भक्ष्यं च श्रुतौ श्रुतम् ॥ 30 ॥  
पक्षिभक्ष्यं कीटभक्ष्यं शृद्धं पक्वफलं तथा ।  
काकभक्ष्यमभक्ष्यं च सर्वेषां द्रव्यमेव च ॥ 31 ॥  
घृतपक्वं तैलपक्वं मिष्टान्नं शूद्रसंस्कृतम् ।  
अभक्ष्यं ब्राह्मणानां च शूद्रभक्ष्यं च पीठकम् ॥ 32 ॥  
सर्वेषामशुचीनां च जलमन्नं परित्यजेत् ।  
आशौचान्तात्परदिने शुद्धमेव न संशयः ॥ 33 ॥  
विपाकं कर्मणामेव दुष्करं श्रुतिसंमतम् ।  
भक्ष्याभक्ष्यं च कथितं यथाज्ञानं व्रचेश्वर ॥ 34 ॥  
क्रमाच्चतुर्षु वेदेषु चौक्तं मतचतुष्टयम् ।  
सर्वेषां सारभूतं च कथयामि पितः शृणु ॥ 35 ॥  
नाभुक्तं क्षीयते कर्म कल्पकोटिशतैरपि ।  
अवश्यमेव भोक्तव्यं कृतं कर्म शुभाशुभम् ॥ 36 ॥  
तीर्थानां च सुराणां च सहायेन नृणामपि ।  
किंचिद्‌भवति साहाय्यं कायव्यूहेन सर्वतः ॥ 37 ॥  
प्रायश्चितानि चीर्णानि निश्चितममत्पराङमुखम् ।  
न निष्पुनन्ति हे तात सुराकुम्भमिवाऽऽपगाः ॥ 38 ॥  
प्रायश्चित्तेन पुण्येन न हि शुध्यन्ति मानवा ।  
सर्वारम्भेण वैश्येन्द्र दानेन योगतोऽपि वा ॥ 39 ॥  
शुभाशुभं च यत्कर्म विना भोगान्न च क्षयः ।  
भोगेन शुद्धिमाप्नोति ततो मुक्तिर्भवेन्नृणाम् ॥ 40 ॥  
न नष्टं दुष्कृतं कर्म सुकृतेन च कर्मणा ।  
न नष्टं सुकृतं कर्म कृतेन दुष्कृतेन च ॥ 41 ॥  
यज्ञेन तपसा वाऽपि व्रतेनानशनेन च ।  
तीर्थस्नानेन दानेन जपेन नियमेन च ॥ 42 ॥  
भुवः प्रदक्षिणेनैव पुराणश्रवणेन च ।  
उपदेणेन पुण्येन पूजया गुरुदेवयोः ॥ 43 ॥  
स्वधर्माचरणेनैवातिथीनां पूजनेन च ।  
ब्रह्मणां पूजनेनैव भोजनेन विशेषतः ॥ 44 ॥  
यद्धत्तमपि विप्राय तत्प्राप्तं पूर्णरूपतः ।  
बीजरूपं च तद्दानं क्षेत्ररूपं च ब्रह्मणः 45  
एकेन कर्मणा तात स्वर्गं प्राप्नोति मानवः ।  
कर्मणा न हि मोक्षं च तदेव मम सेवया ॥ 46 ॥  
स्वर्गं च सुकृतेनैव नरकं दुष्कृतेन च ।  
व्याधिर्जन्म च योनौ च कुत्सिते च ततः शुचिः ॥ 47 ॥  
गोघ्नो यो ब्राह्मणानां च कामतश्चोपपातकी ।  
दन्दशूकत्वमाप्नोति गोलोमसमवर्षकम् ॥ 48 ॥  
सर्पेण भक्षितस्तेन च्वालया गरलस्य च ।  
तृषितो व्यथितश्चैव निराहारः कृशोदरः ॥ 49 ॥  
ततः कुण्डात्समुत्थाय गौर्भवेल्लोमवर्षकम् ।  
ततः कुष्ठी च चाण्डालो वर्षलक्षंततो नरः ॥ 50 ॥  
तदा भवेद्‌ब्राह्मणश्च कुष्ठयुक्तो हि कर्मणा ।  
भोजयित्वा विप्रलक्षं निर्व्याधिश्च भवेच्छुचिः ॥ 51 ॥  
अकामतस्तदर्धं च क्षत्रियस्यापि कामतः ।  
अकामतस्तदर्धं च तदर्धं च विशस्तथा ॥ 52 ॥  
तदर्ध शूद्रगोघ्नश्च भुङ्क्ते पापं न संशयः ।  
प्रायश्चित्तेन शुद्धश्च भुङ्क्ते शेषं च कर्मणः ॥ 53 ॥  
अनुकल्पे चतुर्थं च पापं भुङ्क्ते न संशयः ।  
चतुर्गुणं च गोघ्नानां ब्राह्मणानां च पातकम् ॥ 54 ॥  
भुङ्क्ते पापं च ब्रह्मन्नो ब्राह्मणाश्चेतरोऽपि वा ।  
क्रमेणानेन बोध्यं च कामतोऽकामतोऽपि वा ॥ 55 ॥  
प्रायश्चित्तं जन्म कर्म व्याधिरेव प संशयः ।  
गोघ्नो भवति गौश्चापि यावद्वर्ष च निश्चितम् ॥ 56 ॥  
चतुर्गुणं च तेषां च ब्रह्मघ्नो विट्कृमिर्भवेत् ।  
ततो भवति म्लेच्छश्च तावद्वर्षचतुर्गुणम् ॥ 57 ॥  
ततश्चान्धो भवेद्विप्रः पूर्वेषां च चतुर्गुणम् ।  
ब्रह्मणानां चतुर्लक्षं भोजयित्वा शुचिर्भवेत्‌ ॥ 58 ॥  
चक्षुष्मांश्च यशस्वी च भवेत्सोऽप्यतिपातकात् ।  
स्त्रीघ्नचतुर्णां वर्णानां वेदे सोऽप्यतिपातकी ॥ 59 ॥  
कालसूत्रं च प्राप्नोति स्त्रीलोमसमवर्षकम् ।  
भक्षितः कृमिणा तत्र निराहारो व्यथायुतः ॥ 60 ॥  
ततो भवति लोके च तावद्वर्ष च पातकी ।  
ततः पापी भवेत्सोऽपि यक्ष्मग्रस्तश्च कर्मणा ॥ 61 ॥  
वर्षाणां शतकं चैव विप्रलक्षं च भोजयेत् ।  
ततः शुद्धो ब्राह्मणश्च विद्वांस्तपसि संयतः ॥ 62 ॥  
किंचिद्भुङक्ते पापशेषं स्वर्णदानाच्छुचिर्भवेत्‌ ।  
गर्भघ्नश्च महापापी संप्राप्नोति शुनीमुखम् ॥ 63 ॥  
वर्षाणां सतकं चैव घोटकश्च भवेद्ध्रुवम् ।  
वर्षाणां शतकं चैव सूक्ष्मशस्त्रेण पीडीतः ॥ 64 ॥  
ततः पापी भवेद्वैश्यो द्रव्ययुक्तो हि कमंणा ।  
पञ्चाशद्वर्षपर्यन्तं स्वर्णदानाद्भवेच्छुचिः ॥ 65 ॥  
ततः स्वकुलजातोऽपि निर्व्याधिर्ब्राह्मणःशुचिः ।  
ब्राह्मणः क्षत्रियघ्नश्च क्षत्रियो वा विना रणात् ॥ 66 ॥  
तप्तशूलं च प्राप्नोति वर्षाणां च सहस्रकम् ।  
क्वथितं तप्तलोहेन चाऽऽर्तनादं करोति च ॥ 67 ॥  
ततो भवेन्मत्तगजो वर्षाणां शतकं तथा ।  
ततो रक्तविकारी च शूद्रो वर्षशतं तथा ॥ 68 ॥  
गजदानेन मुक्तश्च व्याधितश्च ततो द्विजः ।  
वैश्यघ्नश्चापि वैश्यश्च शूद्रघ्नो वैश्य एव च ॥ 69 ॥  
वैश्यघ्नश्चापि शूद्रश्च समं पापं लभेद्‌ध्रुवम् ।  
कृमिकुण्डं च प्राप्नोति वर्षाणां शतकं तथा ॥ 70 ॥  
कृमिभिर्भक्षितो दुःशी किरातश्च भवेत्ततः ।  
वर्षाणां शतकं चैव कृमिव्याधिसमन्वितः ॥ 71 ॥  
ततो मन्दाग्नियुक्तश्च ब्राह्मणो दैन्यवान्व्रज ।  
पञ्चाशद्वर्षपर्यन्तं दुर्बलश्च कृशोदरः ॥ 72 ॥  
मुक्तिर्भवति युक्तेन तीर्थेचाश्वप्रदानतः ।  
शूद्रघ्नो ब्रह्मणश्चैव कामतोऽकामतोऽपि वा ॥ 73 ॥  
सावित्री लक्षयाप्येन तदर्धेन शुचिर्भवेत् ।  
चतुर्वर्णः कुक्कुरघ्नो ह्यभिशप्तश्च शंभुना ॥ 74 ॥  
वर्षाणां शतकं चैव प्राप्नोति रौरवं नरः ।  
ततो भवेत्कुक्कुलश्च वर्षाणामपि षोडश ॥ 75 ॥  
ततः शुद्धो भवेद्विप्रो भक्षितः कुक्कुरेणै च ।  
गङ्गास्नानेन दानेन स्वर्णस्यापि भवेच्छुचिः ॥ 76 ॥  
मार्जारघ्नश्चतुर्वर्णो गङ्गास्नानाद्भवेच्छुचिः ।  
विप्राय लवणं दत्त्वा षट्पलं च प्रमुच्यते ॥ 77 ॥  
हत्वा सर्पांश्चतुर्वर्णो मम पादेन चिह्नितान् ।  
ब्रह्महत्याचतुर्थं च पातकं च लभेद्ध्रुवम् ॥ 78 ॥  
असिपत्रं च नरकं वर्षांणां शतकं तथा ।  
प्राप्नोति यातनायुक्तो विच्छिन्नस्तीक्ष्णधारया ॥ 79 ॥  
ततो भवति सर्पश्च डुण्डुभो वर्षपञ्चकम् ।  
नरेण ताडितो दुःखी मृत्योर्भवति पीडितः ॥ 80 ॥  
ततो भवेन्नरः पापी ज्वरयुक्तो हि दुर्बलः ।  
वर्षाणां पञ्चकेनैव मृतो भवति कर्मणा ॥ 81 ॥  
अश्वघ्नश्च गजघ्नश्च चतुर्वर्णश्च पातकी ।  
वर्षाणां पञ्चकेनैव मृतो भवति कर्मणा ॥ 82 ॥  
ततो भवति हस्ती च घोटको वा व्रजेश्वर ।  
यावद्विंशतिवर्षाणि ततः शूद्रो भवेद्ध्रुवम् ॥ 83 ॥  
अहंकृती व्याधियुक्तो रौप्यदानेन मुच्यते ।  
ब्राह्मणानां च शतकं भोजयित्वा शुचिर्भवेत् ॥ 84 ॥  
क्षुद्रजन्तुवधेनैव क्षुद्रजन्तुर्भवेन्नरः ।  
वर्षाणां शतकं चैव क्षुद्रव्याधिं तरेत्ततः ॥ 85 ॥  
कृपा कार्या सता शश्वतहिंस्रेषु च जन्तुषु ।  
हिंसायां न हि दोषश्च हिंस्राणां च व्रजेश्वर ॥ 86 ॥  
अश्वत्थघ्नश्चतुवंर्णो ब्रह्महत्याचतुर्थकम् ।  
पापं च लभते तात चासिपत्रं व्रजेद्ध्रुवम् ॥ 87 ॥  
स तीक्ष्णेनापि शस्त्रेण विच्छिन्नश्च दिवानिशम् ।  
वर्षाणां शतकं चैव भुङ्क्ते परमयातनाम् ॥ 88 ॥  
ततो भवति वृक्षश्च शालमलिरह्वर्षलक्षकम् ।  
ततो भवति शूद्रश्च च्छिन्नाङ्गो व्याधिसंयुतः ॥ 89 ॥  
यावज्जीवनपर्यन्तं ततो विप्रो भवेद्‌ध्रुवम् ।  
व्रणव्याधिसमायुक्तो मुच्यते स्वर्णदानतः ॥ 90 ॥  
मिथ्यासाक्ष्यप्रदाता च कृतघ्नोऽतिकृतघ्नकः ।  
विश्वासघाती मित्रघ्नो विप्राणां धनहारकः ॥ 91 ॥  
शूद्रश्राद्धान्नभोजी च शूद्राणां शवदाहकः ।  
शूद्राणां सूपकारश्च वृषवाहकपातकी ॥ 92 ॥  
धावको देवलश्चापि चैतेऽतिपापिनस्तथा ।  
कुम्भीपाकं प्रयान्तयेव वर्षाणां च सहस्रकम् ॥ 93 ॥  
तत्रैव तप्ततैलेन संतप्तश्च दिवानिशम् ।  
णक्षितो व्यथितश्चैव सर्वाकारेण जन्तुना ॥ 94 ॥  
गृध्रः कोटिसमस्राणि शतजन्मानि शूकरः ।  
श्वापदः शतजन्मानि शूद्रो रोगी भवेत्ततः ॥ 95 ॥  
मन्दाग्निज्वरसंयुक्तः पञ्चाशद्वर्षकं तथा ।  
सुवर्णानां शतपलं दत्तवा शुद्धो भवेद्‌ध्रुवम् ॥ 96 ॥  
चतुर्वर्णो वस्त्रहारी गव्यहारी च मानवः ।  
रौप्यमुक्तापहारी च शूद्रद्रव्यापहारकः ॥ 97 ॥  
वर्षाणां च सहस्रं च बकजातिर्भवेद्ध्रुवम् ।  
मुत्रकुण्डं च वै भुक्त्वा वर्षाणां शतकं तथा ॥ 98 ॥  
ततो भवेच्छूद्रजातिर्वर्षाणां शतकं व्रज ।  
कुष्ठव्याधिसमायुक्तो गलितश्चैव पातकी ॥ 99 ॥  
ततो भवेद्ब्राह्मणश्च कुष्ठावशेषसंयुतः ।  
स्वर्णषट्‌पलदानेन व्याधितो मुच्यते शुचिः ॥ 100 ॥  
शाकापहारकश्चैव फलापहारकस्तथा ।  
यक्षः पृथिव्यां संभूतो लीलाद्रव्यापहारकः ॥ 101 ॥  
वर्षाणां शतकं चैव चाषपक्षी भवेद्ध्रुवम् ।  
ततो भवेत्कृष्णवर्णः शूद्रश्च भारते भुवि ॥ 102 ॥  
ततो भवेद्ब्राह्मणश्चाप्यधिकाङ्गोऽपि जन्मनि ।  
पुनर्जन्मद्विजो भूत्वा सुच्यते विप्रभोजनात्‌ ॥ 103 ॥  
पक्वद्रव्यापहारी च पशुयोनिर्भवेद्रध्रुवम् ।  
यस्याण्डकोशो गन्धाक्तः कस्तूरी यस्य नाम च ॥ 104 ॥  
सप्तजन्ममृगो भूत्वा ततो भवति गन्धकः ।  
जन्मैकं च ततः शूद्रो गलत्कुष्ठी च जन्मनि ॥ 105 ॥  
ततो रोगावशेषेण संयुतो ब्रह्मणः कृशः ।  
स्वर्णषट्पलदानेन मुच्यते नात्र संशयः ॥ 106 ॥  
धान्यापहारी दुःखी च कृपणः सप्तजन्मसु ।  
विष्ठाकुण्डं वर्षशतं संप्राप्य मुच्यते भिया ॥ 107 ॥  
स्वर्णापहारी कुष्ठी च मानव पतितो भवेत्‌ ।  
स्वर्णदानप्रतिग्राही विट्‌कुण्डं च प्रयाति य ॥ 108 ॥  
ततो वर्षशतं भुक्त्वा पुरीषं च दिवानिशम् ।  
ततो व्याघो भवेच्छूद्रो रक्तदोषेण संयुतः ॥ 109 ॥  
तज्जन्मपातकं भुक्त्वा ब्राह्मणश्च पुनर्भवेत् ।  
व्याधिरोषावयुक्तश्च मुच्यते स्वर्णदानतः ॥ 110 ॥  
अगम्यानां च गामी च पूर्वोक्तं रौरवं व्रजेत् ।  
कुम्भीपाकं महाघोरं वर्षाणां चाप्यसंख्यकम् ॥ 111 ॥  
ततो भवेत्पुंश्चलीनां योनीनां च कृमिस्तथा ।  
वर्षाणां च सहस्रं च विट्‌कृमिर्वर्षलक्षकम् ॥ 112 ॥  
पशुयोनिर्भवेत्तस्मात्तस्माच्च क्षुद्रजन्तवः ।  
ततो भवेन्म्लेच्छजातिस्ततः शूद्राधमस्तदा ॥ 113 ॥  
ततो भवति विप्रश्च व्याधियुक्तो नपुंसकः ।  
पुनश्च ब्राह्मणो भूत्वा तीर्थपर्यटनेन च ॥ 114 ॥  
क्रमेण शुद्धो भवति वंशहीनश्च पातकात् ।  
भोजयित्वा विप्रलक्षं पुत्रं च लभते शुचिः ॥ 115 ॥  
मानवः क्रोधयुक्तश्च गर्दभः सप्तजन्मसु ।  
मानवः कलहाविष्टः सप्तजन्मसु वायसः ॥ 116 ॥  
शालग्रामप्रतिग्राही कालसूत्रं व्रजेद्‌ध्रुवम् ।  
वर्षाणां शतकं चैव शञ्जरीटो भवेत्ततः ॥ 117 ॥  
लोहचोरश्च निर्वशो मषीचोरश्च कोकिलः ।  
शुकोऽप्यञ्जनचोनश्च मिष्टचोरः कृमिर्भवेत्‌ ॥ 118 ॥  
विप्रद्वेषी गुरुद्वेषी शिरसां च कृमिर्भवेत्‌ ।  
पुंश्चलीं कामिनीं तात भुक्त्वा च रौरवं व्रजेत् ॥ 119  
ततो वृथा कृमिश्चैव वर्षाणां शतकं तथा ।  
ततोऽपि विधवा चैव वन्ध्या च सप्तजन्मसु ॥ 120 ॥  
अस्पृश्या जातिहीना च च्चिन्ननासा भवेत्क्रमात् ।  
रक्तद्रव्यापहानी च रक्तदोषान्वितो भवेत् ॥ 121 ॥  
आचारहीनो यवनः खञ्जो भवति हिंसकः ।  
अदीक्षितो वङ्खरश्च दुष्टदर्शो च काणकः ॥ 122 ॥  
अहंकारी कर्णहीनो बधिरो वेदनिन्दकः ।  
वाक्यहर्ता च मूकश्च हिंसकः केशहीनकः ॥ 123 ॥  
मिथ्यावादी श्मश्रुहीनो दुर्वाक्यो दन्तहीनकः ।  
चिह्वाहीनः सत्यहारी दुष्टोऽप्यङ्गुलिहीनकः ॥ 124 ॥  
ग्रन्थापहारी मूर्खश्च व्याधियुक्तो भवेद्ध्रुवम् ।  
अश्वग्राही च तच्चौरो लालामूत्रं व्रजेदिति ॥ 125 ॥  
वर्षाणां च शतं स्छित्वा घोटकश्च भवेद्ध्रुवम् ।  
गजचोरो गचग्राही विट्‌कुण्डे च सहस्रकम् ॥ 126 ॥  
स्थित्वा वर्ष भवेद्धस्ती तत्पश्चाद्वृषलो भवेत्‌ ।  
अयज्ञे छागहन्ता च च्छागचोरप्रतिग्रही ॥ 127 ॥  
पूयकुण्डे वर्षशतं स्थितवा चाण्डालतां व्रजेत्‌ ।  
छागश्च वर्षपर्यन्तं तदा भवति मानवः ॥ 128 ॥  
शत्रुशस्त्रेणा च्छिन्नश्च तदा मुक्तो भवेद्द्विजः ।  
दत्तापहारी वाग्दानं कृत्वाऽपहरते पुनः ॥ 129 ॥  
स भवेन्मलेच्छयोनौ च भुक्त्वा च नरकं व्रजेत् ।  
एकाकी मिष्टमश्नाति कालमूत्रं व्रजेद्‌ध्रुवम् ॥ 130 ॥  
तत्र वर्षशतं स्थित्वा प्रेदो वर्षसहस्रकम् ।  
तदा भवति जन्मैकं मक्षिका च पिपीलिका ॥ 131 ॥  
जन्मैकं भ्रमरश्यैव जन्मैकं मधुमक्षिका ।  
जन्मैकं वरलश्चैव जन्मैकं दंश एव च ॥ 132 ॥  
जन्मैकं मशकश्चैव जन्मैकं पूतिकं स्मृतम् ।  
जन्मैकं तल्पकीटश्च तदा शूद्रो भवेद्ध्रुवम् ॥ 133 ॥  
असद्‌बुद्धिर्व्याधियुक्तस्तदा मुक्तो भवेद्‌द्विजः ।  
तैलचोरस्तैलकारो मूर्धिन कीटस्त्रिजन्मकम् ॥ 134 ॥  
तदा भवेत्स्वर्णकारो जन्मैकं दुष्टमानसः ।  
विश्वैकनिपिकर्ता च भक्ष्मदादुर्धनं हरेत्‌ ॥ 135 ॥  
तमःकुण्डे वर्षशतं स्थित्वा स्वर्णवणिग्भवेत्‌ ।  
जन्मैकं च दराचारो जन्मैकं करणो भवेत् ॥ 136 ॥  
कायस्थेनोदरस्थेन मातुर्मासं न खादितम् ।  
तत्र नास्ति कृपा तस्य दन्ताभावेन केवलम् ॥ 137 ॥  
स्वर्णकारः स्वर्णवणिक् कायस्थश्च व्रजेश्वर ।  
नरेषु मध्ये ते धूर्ताः कृपाहीना महीतले ॥ 138 ॥  
हृदयं क्षुरधाराभं तेषां नास्ति च सादरम् ।  
शतेषु सज्जनः कोऽपि कायस्थो नेतरौ च तौ ॥ 139 ॥  
सुबुद्धिः शिवयुक्तश्च शास्त्रज्ञो धर्ममानसः ।  
न विश्वसेत्तेषु तात स्वात्मकल्याणहेतवे ॥ 140 ॥  
सीमापहारी दुष्टश्च भूमिचोरश्च हिंसकः ।  
भूमिदानापहारी च कालसूत्रं व्रजेद्ध्रुवम् ॥ 141 ॥  
षष्टिवर्षसहस्रामि क्षटत्विवासार्दितः स्थितः  
ततोऽपितानि नामानि विष्ठायां जायते कृमिः ॥ 142 ॥  
ततो भवेदसच्छूद्रो जन्मैकं च ततः शुचिः ।  
तस्माज्ज्ञानैः सावधानं भवेत्प्राज्ञश्च यत्नतः ॥ 143 ॥  
रक्तवस्त्रापहारी च जन्मैकं रक्तकीट कः ।  
ततः शूद्रश्च जन्मैकं ततो विप्रो भवेच्छुचि ॥ 144 ॥  
त्रिसंध्यहीनो विब्रश्च प्रातःशायी च यो नरः ।  
संध्याशायी दिवाशायी यज्ञसूत्रापहारकः ॥ 145 ॥  
अशुद्धः संध्याकारी च वेदवेदाङ्गनिन्दकः ।  
तद्विरुद्धः स्वर्गमार्गस्त्रिजन्मपतितो द्विजः ॥ 146 ॥  
यः शूद्रो ब्राह्मणीगामी कुम्भीपाके व्रजेद्ध्रुवम् ।  
वर्षाणां च त्रिलक्षं च पच्यते तत्र पीडितः ॥ 147 ॥  
दिवानिशं प्रदग्धश्च तप्ततैले च दारुणे ।  
ततौ भवेद्योनिकीटः पुंश्चलीनां च पातकी ॥ 148 ॥  
षष्टिवर्षसहस्राणि चाऽऽहारं तस्य तन्मलम् ।  
ततो भवति चाण्डालो जन्मलक्षं क्रमेण च ॥ 149 ॥  
ततः शूद्रो गलत्कुष्ठी जन्मैकं च ततः शुचिः ।  
सोऽपि विप्रो व्याधिशेषस्तीर्थपर्यटनाच्छुचिः ॥ 150 ॥  
असच्छूद्रश्च भवति सोऽस्थानेऽसूरपूजिते ।  
दत्तवा देवाय नैवेद्यमपवित्रं च मानवः ॥ 151 ॥  
सकेशं पार्थिवं लिङ्गं संपूज्य यवनो भवेत् ।  
दुर्बलेन भवेदन्धः कुत्सितेन च कुत्सतिः ॥ 152 ॥  
अङ्गहीनो दरिद्रश्च व्याधियुक्तश्च मानवः ।  
अश्रद्धया च निर्माणे निर्माणसदृशं फलम् ॥ 153 ॥  
मृद्भस्मगोशकृत्विण्डैस्तथा वालुकयाऽपि वा ।  
कृत्वा लिङ्गं सकृत्पूज्य वसेत्कल्पायुषं दिवि ॥ 154 ॥  
ततो भवति विप्रश्च महाब्रज्ञश्च भूमिमान् ।  
राजा भवेद्भारते च लिङ्गानां शतपूजनात् ॥ 155 ॥  
सहस्रपूजनात्सोऽपि लभते निश्चितं फलम् ।  
स्थित्वा च सुचिरं स्वर्गे राजेन्द्रो भारते भवेत्‌ ॥ 156 ॥  
अयुते च तदीशश्च लक्षे च पृथिवीश्वरः ।  
पूजने चातिभक्त्या चाप्यतिरिस्तं फलं लभेत् ॥ 157 ॥  
तीर्थस्नानेन दानेन विप्राणां भोजनेन च ।  
नारायणार्चया चैव विप्रजातिश्च कर्मणा ॥ 158 ॥  
अतिरिक्तेन तपसा पण्डितो ब्राह्मणो भवेत् ।  
पण्डितो ब्राह्मणश्चैव वैष्णवश्च जितेन्द्रियः ॥ 159 ॥  
अनेकजन्मपुण्येन जायते भारते भुवि ।  
तस्याङ्ध्रिस्पर्शनेनैव सद्यः पूता वसुंधरा ॥ 160 ॥  
तीर्थाः कुर्वन्ति तीर्थानि जीवनमुक्ताश्च वैष्णवाः ।  
स्वपुंसां च सहस्रं च पुनन्तीति श्रुतौ श्रुतम् ॥ 161 ॥  
पापेन वैद्यजन्मैव दुश्चिकित्सोऽपि ब्राह्मणः ।  
दुश्चिकित्सस्तथा वैद्यो व्यालग्राही त्रिजन्मसु ॥ 162॥  
अतिक्रूरो दुराचारो द्वेष्टा च सुरविप्रयोः ।  
स भवेत्कुटिलव्यालो वर्षाणां च महस्रकम् ॥ 163 ॥  
पुंश्चलीलम्पटानां च दूती या कामिनी व्रज ।  
कालमूत्रे वर्षशतं स्थित्वा च गोधिका भवेत्‌ ॥ 164 ॥  
जन्मैकं गोधिका भूत्वा हरिणश्च त्रिजन्मसु ।  
जन्मैकं महिषचैव जन्मैकं भल्लुको भवेत् ॥ 165 ॥  
जन्मैकं गण्डकश्चैव सृगालश्च त्रिजन्मसु ।  
परकीयतडागं च लुप्त्वा सस्यं ददाति च ॥ 166 ॥  
स भवेन्नक्रजातिश्च कच्छपश्च त्रिजन्मसु ।  
वृथा मांसं च यो भुङ्क्ते मत्स्यलुब्धश्च ब्राह्मणः ॥ 167 ॥  
भुङ्क्ते मांसमदत्तं च स मीनश्च मृगो भवेत्‌ ।  
वर्षाणां च सहस्रं च तात भुक्त्वा च किल्बिषम् ॥ 168 ॥  
कर्मभोगाच्छुचिर्भूत्वा स पुनर्ब्राह्मणो भवेत् ।  
एकादशीविहीनश्च ब्राह्मणः पतितोभवेत् ॥ 169 ॥  
भक्ष्यस्य द्विगुणं दत्त्वा तेन पापेन मुच्यते ।  
मम जन्मदिने चैव यो भुङ्क्ते मानवोऽधमः ॥ 170 ॥  
त्रैलोक्यजनितं पापं सोऽपि भुङ्क्ते न संशयः ।  
भुक्त्वा च नरकं सर्वं पश्चाच्चण्डालतां व्रजेत्‌ ॥ 171 ॥  
एवं च शिवरातौ च श्रीरामनवमीदिने ।  
उपवासासमर्थश्च हविष्यान्नं समाचरेत्‌ ॥ 172 ॥  
ततोऽशक्तो दुर्बलश्च भोजयेद्ब्राह्मणानपि ।  
कृत्वा महोत्सवं पुण्यं मदीयं पातकाच्छुचिः ॥ 173 ॥  
तस्माद्यत्नेन कर्तव्यं नामसंकीर्तनं मम ।  
गृध्रः कोटिसहस्राणि शतजन्मानि सूकरः ॥ 174 ॥  
श्वापदः शतजन्मानि कुह्वां च निशि भोजनात् ।  
अदीक्षितो द्विजश्चैव शङ्खश्चिल्लः ॥  
शुको भवेत् ॥ 175 ॥  
अनुद्वाही द्विजश्चैव राजहंसो भवद्‌ध्रुवम् ।  
चित्रवस्त्रापहारी च मयूरश्च त्रिजन्मसु ॥ 176 ॥  
तेजःपत्रापहारी च भवेत्कारण्डवश्चिरम् ।  
सुराणां प्रतिमाचोरोऽप्यन्धश्च सप्तचन्मसु ॥ 177 ॥  
दरिद्रो व्याधियुक्तश्च बधिरश्चापि कुब्जकः ।  
स्त्रीतैलमधुमांसानि रवौ वा पञ्चपर्वसु ॥ 178 ॥  
सेवते यो महामूढो वज्रदंष्ट्रं व्रजेद्‌ध्रुवम् ।  
पातकी दुःखितस्तत्र वर्षाणां च सहस्रकम् ॥ 179 ॥  
ततो भवति म्लेच्छश्च चाण्डालः सप्तजन्मसु ।  
व्यावियुक्तस्ततः शूद्रो ब्राह्मणश्च ततः शुचिः ॥ 180 ॥  
तस्माद्यत्नान्न भोक्तव्यं भारते धर्मभीरुणा ।  
ब्राह्मणं च सुरं दृष्ट्वा न नमेद्यो नराधमः ॥ 181 ॥  
यावज्जीवनपर्यन्तमशुचिर्यवनो भवेत् ।  
अभ्युत्थानं न कुरुते दृष्ट्वा चाऽऽगतब्राह्मणम् ॥ 182 ॥  
स भवेद्ब्रह्मघाती च सप्तजन्मसु निश्चितम् ।  
शिवद्वेषी कुक्कुटश्च देवलः सप्तजन्ममु ॥ 183 ॥  
पितृदेवान्चनं हन्ति वेदोक्तं ज्ञानदुर्बलः ।  
स याति नरमं पापी वर्षाणां च सहस्रकम् ॥ 184 ॥  
ततश्च रौरवं भुक्त्वा तीर्थकाकस्त्रिचन्मसु ।  
त्रिजन्मसु शृगालश्च तीर्थे भुङ्क्ते शवं व्रज ॥ 185 ॥  
त्रिजन्मसु भवेत्सोऽपि तीर्थेषु शवरक्षकः ।  
शवानां करमादत्ते कर्मणा कृतपातकी ॥ 186 ॥  
नित्यं सुरार्चनं कृत्वा दाम्भिको ज्ञानदुर्बलः ।  
गुरुं च नार्चयेद्भक्त्या तस्मै नान्नं ददाति यः ॥ 187 ॥  
स भवेद्देलो दुःखी देवशापेन पातकी ।  
नित्यं सुरार्चनं कृत्वा दाम्भिको ज्ञानदुर्बलः ॥ 188 ॥  
पूचाफलं न लभते देवद्रोही स दारुपाः ।  
दीपनिर्वाणकर्ता च खद्योल सप्तचन्मसु ॥ 189 ॥  
अतीव मत्स्यलब्धश्चाप्यनैवेद्यं च खादति ।  
स भवेन्मत्स्यरङ्गश्च मार्जरिः सप्तजन्मसु ॥ 190 ॥  
गोणीहर्ता कपोतश्च मालाहर्ता विहंगमः ।  
चटको धान्यचोरश्च मांसचोरश्च कुंजरः ॥ 191 ॥  
कविः प्रहर्ता विदुषां माण्ड्रकः सप्तजन्मसु ।  
असत्कविर्ग्रामविप्रो नकुलः सप्तजन्मसु ॥ 192 ॥  
कुष्ठी भवेच्च जन्मैकं कृकलासस्त्रिजन्मसु ।  
जन्मैकं वरलश्चैव ततो वृक्षपिपीलिका ॥ 193 ॥  
ततः शूद्रश्च वैश्यश्च क्षत्रियो ब्राह्मणस्तथा ।  
कन्याविक्रयकारी च चतुर्वर्णो हि मानवः ॥ 194 ॥  
सद्यः प्रयाति तामिस्रं यावच्चन्द्रदिवाकरौ ।  
ततौ भवति व्याधश्च मांसविक्रयकारकः ॥ 195 ॥  
ततो व्याधि(धो)र्भवेत्पश्चाद्यो यथा पूर्वचन्मनि ।  
मन्नामविक्रयी विप्रोन हि मुक्तो ॥  
भवेद्ध्रुवम् ॥ 196 ॥  
मृत्युलोके च मन्नामस्मृतिमात्रं न विद्यतेः ।  
पश्चाद्भवेत्स गोयोनौ जन्मैकं ज्ञानदुर्बलः ॥ 197 ॥  
ततश्चागस्ततो मेषो महिषः स्प्तचन्मसु ।  
महाचक्री च कुटिलो धर्महीनस्तु मानवः ॥ 198 ॥  
जन्मैकं तैलकारश्च कुम्भकालस्तथैव च ।  
मिथ्याकलङ्कवक्ता च देवब्राह्मण निन्दकः ॥ 199 ॥  
स भवेत्स्वर्णकारश्च रजकः सप्तजन्मसु ।  
ब्राह्मणक्षत्रविट्शूद्राः कुत्सिताः शौचवर्जिताः ॥ 200 ॥  
जन्म तेषां मलेच्छयोनौ वर्षाणामयुतं तथा ।  
अतीव कामिनीलुब्धः कामुकः स्त्रीरतः सदा ॥ 201 ॥  
यक्ष्मग्रस्तो भवेत्सद्यः परत्रापि नपुंसकः ।  
कामतो योषितां श्रोणीस्तनास्ये यश्च पश्यति ॥ 202 ॥  
स भवेद्‌दृष्टिहीनश्च परत्रापि नपुंसकः ।  
विप्रोऽभिचारकर्ता च हिंसको ज्ञानदुर्बलः ॥ 203 ॥  
यात्येवमन्धतामिस्रं वर्षाणामयुतं तथा ।  
तदा भवति दैवज्ञोऽप्यग्रदानी च दुर्मतिः ॥ 204 ॥  
ततः शूद्रो भवेद्विप्रो भोगेन कर्मणस्तथा ।  
शास्त्रज्ञाता च दैवज्ञो मिथ्या वदति लोभतः ॥ 205 ॥  
स भवेच्च ध्रुवं ज्येष्ठी वानरः सप्तजन्मसु ।  
अनेकजन्मतपसा भारते ब्राह्मणो भवेत् ॥ 206 ॥  
सुबुद्धिरतिधर्मिष्ठो धर्महीनश्च पातकी ।  
स्वधर्मनिरतो विप्रः परमाच्च हुताशनात् ॥ 207 ॥  
पवित्रश्चातितेजस्वी तस्मद्भीताः सुराः सदा ।  
नदीषु च यथा गङ्गा तीर्थेषु पुष्करं यथा ॥ 208 ॥  
पुरीषु च यथा काशी यथा ज्ञानिषु शंकरः ।  
शास्त्रेषु च यथा वेदा यथाऽश्वत्थश्च पादपे ॥ 209 ॥  
मम पूजा तपस्यासु व्रतेष्वनशनं यथा ।  
तथा जातिषु सर्वासु ब्राह्मणाः श्रेष्ठ एव च ॥ 210 ॥  
विप्रणदेषु तीर्थानि पुण्यानि च व्रतानि च ।  
विप्रपादरजः शुद्धं पापव्याधिविमर्दनम् ॥ 211 ॥  
शुभाशीर्वचनं तेषां सर्वकल्याणकारणम् ।  
एतत्ते कथितं तात विपाकः कर्मणामहो ॥ 212 ॥  
यथाश्रुतं यथाज्ञातं तदशेषं निणामय।  
शुत्वा धर्मविपाकं च वाचकाय सुवर्णकम् ॥ 213 ॥  
दद्यात्तस्मै च रौप्यं च वस्त्रं ताम्बूलमेव च ।  
सुवर्णशतकं दद्यात्सद्यो देही च गोकुलम् ॥  
रौप्यं वस्त्रं च ताम्बूलं मत्प्रीत्या ब्राह्मणाय च ॥ 214 ॥  
इति श्रीब्रह्मo महाo श्रीकृष्णजन्मखo उत्तo नारदनाo भगवन्नन्दसंo-  
पञ्चाशीतितमोऽध्यायः ॥ 85 ॥

अथ षडशीतितमोऽध्यायः  
नन्द उवाच  
केदारकन्याप्रस्तावात्कथितं कर्मकीर्तनम् ।  
कृत्यास्त्रीणां प्रसङ्गेन तद्‌व्यासेन वद प्रभो ॥ 1 ॥  
केदारकन्या सा का वा को वा केदारभूपतिः ।  
कस्य वंशेचतज्जन्म तन्मे व्याख्यातुमर्हसि ॥ 2 ॥  
श्रीकृष्ण उवाच  
पुरातु ब्रह्मणाः पुत्रो मनुः स्वांयभुवस्तथा ।  
तस्य स्त्री शतरूपा च धन्या मान्या च योषिताम् ॥ 3 ॥  
प्रियव्रतोत्तानपादौ तयोः पुत्रौ बभूवतुः ।  
उत्तानपादपुत्रश्च ध्रुव एव महायशाः ॥ 4 ॥  
तत्पुत्रो नन्दसावर्णिः केदारश्च तदात्मजः ।  
सप्तद्वीपपतिः श्रीमान्केदारो वैष्णवः स्वयम् ॥ 5 ॥  
तस्य रक्षानिमित्तेन सत्सभायां सुदर्शनम् ।  
गवां लक्षं शुद्धं स्वर्णशृङ्गं च भूषितम् ॥ 6 ॥  
वह्निशुद्धानि वस्त्राणि दत्तानि वरुणेन च ।  
सुवर्णानां तथा लक्षं सर्वसस्यां वसुंधराम् ॥ 7 ॥  
मणिरत्नं च मुक्ताश्च हीरकं परमं तथा ।  
माणिक्यामश्वरत्नानां लक्षं लक्षं चहस्तिनाम् ॥ 8 ॥  
रौप्यं प्रवालं मिष्टान्नं शतधान्याचलं वरम् ।  
नित्यं नित्यं ब्राह्मणेम्यो ददौ च रत्नभूषणाम् ॥ 9 ॥  
शतलक्षं ब्राह्मणानां भोजयामास नित्यशः ।  
जलभोजनपात्राणि सुवर्णानां ददौ नृपः ॥ 10 ॥  
सुवर्णानां यज्ञसूत्रमङ्गुलीयकमुत्तमम् ।  
आसनं स्वर्णरत्नानां ब्राह्मणेभ्यो ददौ मुदा ॥ 11 ॥  
ब्राह्मणानां च लक्षं च सूपकारं नृपस्य च ।  
ब्राह्मणानां द्विलक्षं च परिवेषणकारकम् ॥ 12 ॥  
घृतकुल्या मधुकुल्या दधिकुल्या मनोहराः ।  
गुडकुल्या दुग्धकुल्या नित्यं प्रार्थनमीप्सितम् ॥ 13 ॥  
प्रातरारभ्य संध्यान्तं विप्राणां भोजनं तथा ।  
दुःशिनां भिक्षुकाणां च धनदानं यथोचितम् ॥ 14 ॥  
फलमूलाशनो राजा वैष्णवश्च जितेन्द्रियः ।  
सर्व मदर्पणं कृत्वाऽजपन्मां च दिवानिशम् ॥ 15 ॥  
एकदा सूपकारश्च तमुवाच नृपेश्वरम् ।  
विप्राणां भोजनायैव दशलक्षमुपस्थितम् ॥ 16 ॥  
भुञ्जते ब्राह्मणाश्चाद्य रूक्षमन्नं वद प्रभो ।  
कुर्वन्तु भक्षणं ते वै विप्राः सूपादिना नृप ॥ 17 ॥  
चतुर्योजनपर्यन्तमधिकारो नृपस्य च ।  
यो राजा तच्छतसुणः स एव मण्डलेश्वरः ॥ 18 ॥  
तत्तद्दशगुणो राजा राजेन्द्रः परिकीर्तितः ।  
राजेन्द्राणां पञ्चलक्षं नित्यं केदारसंसदि ॥ 19 ॥  
अमूल्यरत्नमाणिक्यं मुक्ताहीरं मणीश्वरम् ।  
गजरत्नमश्वरत्नं केदाराय करं ददौ ॥ 20 ॥  
कमलाकलया जाता यज्ञकुण्डसमुद्भवाः ।  
वह्रिशुद्धांसुकाधाना रत्नभूषणभूषिता ॥ 21 ॥  
कामुकी कामिनीश्रेष्ठा कन्या कमललोचना ।  
कन्याऽस्मि ते महाराजेत्युवाच नृपतिं च सा ॥ 22 ॥  
राजा संपूज्य तां भक्त्या तस्थौ पत्नींसर्प्य च ।  
सा विज्ञाय प्रसूं तातं कृत्वा च विनयं सुदा ॥ 23 ॥  
ययौ पुण्यवनं रम्यं तपसे यमृनान्तिकम् ।  
तत्तपस्यावनं यस्मात्तस्माद्‌दृन्दावनं स्मृतम् ॥ 24 ॥  
तपसा वरयामास मां वरं च वरं वरम् ।  
ब्रह्मा ददौ वरं तस्यै पश्यात्कृष्णं लभेष्यसि ॥ 25 ॥  
स चैकदा नदीतीने वसन्ते सस्मिता सती ।  
शयाना पुष्पशय्यायां रत्नाभरणभूषिता ॥ 26 ॥  
ब्रह्मा परीक्षितुं यातःसाध्वीं च सुमनोहराम् ।  
ददर्श कन्या रहसि युवानं पुरुषं परम् ॥ 27 ॥  
चन्दनोक्षितसर्वाङ्गं रत्नभूषणभूषितम् ।  
सस्मीतं कामुकं रम्यं रमणीनां च वाञ्छितम् ॥ 28 ॥  
यथा षोडशवर्षीयं कुमारं कनकप्रभम् ।  
कोटिकन्दर्पलीलाभं वीताम्बरधरं वरम् ॥ 29 ॥  
शरत्पार्वणाचन्द्रास्यं शरत्पद्मसुलोचनम् ।  
दृष्ट्‌वा तं च समुत्थाय वासयामास संनिधौ ॥ 30 ॥  
पूजां चकार भक्त्या च फलं मूलं ददौ मुदा।  
सुवा सितं जलं दत्त्वा प्रणनाम मुदाऽन्विता ॥ 31 ॥  
पूजां गृहीत्वा मुदितः सादरं तामुवाच ह ।  
विप्ररूपी च भगवान्प्रज्वलन्ब्रह्मातेजसा ॥  
कामुकीनां च काम्यं च सतीनां दुष्करं व्रज ॥ 32 ॥  
धर्म उवाच  
भवती कस्य कन्या वा किं ते नाम मनोहरे ।  
किं करोषि रहस्येव तन्मे कथितुमर्हसि ॥ 33 ॥  
कस्य हेतोस्तपस्या ते किं वा वाञ्छसि सुन्दरि ।  
वरं वृणीष्व भद्रं ते यत्ते मनसि वाञ्छितम् ॥ 34 ॥  
वृन्दोवाच  
विप्र केदारकन्याऽहं वृन्दा वृन्दावने स्थिता ।  
तपः करोमि रहसि चिन्तयामि हरिं पतिम् ॥ 35 ॥  
यदि दातुं समर्थोऽसि देहि मे वाञ्छितं वरम् ।  
असमर्थोऽसि चेद्‌गच्छ किं ते प्रश्नेन ब्राह्मण ॥ 36 ॥  
धर्म उवाच  
निरीहमदितर्क्यं च परमात्मानमीश्वरम् ।  
निर्गुणं च निराकारं भक्तानुग्रहविग्रहम् ॥ 37 ॥  
का क्षमा तं पतिं कर्तुं विना लक्षमीं सरस्वतीम् ॥  
चतुर्भुजस्य द्वे भार्ये हरेर्वैकुण्ठशाथिनः ॥ 38 ॥  
गोलोके द्विभुजस्यापि श्रीवंशीवदनस्य च ।  
किशोरगोपवेषस्य परिपूर्णतमस्य च ॥ 39 ॥  
तस्य भार्या स्वयं राधा महालक्ष्मीः परात्परा ।  
ब्रह्मस्वरूपा परमा परमात्मानमीश्वरम् ॥ 40 ॥  
भजते सततं शान्तं सुरम्यं श्यामसुन्दरम् ।  
कोटिकन्दर्पसौन्दर्यनिन्दितं सुकलेवरम् ॥ 41 ॥  
अमूल्यरत्नाभरणं सत्यं च नित्यविग्रहम् ।  
पीताम्बरधरं रम्यं दातारं सर्वसंपदाम् ॥ 42 ॥  
श्रीकृष्णश्च द्विधारूपो द्विभुजश्च चतुर्भुजः ।  
चतुर्भुजश्च वैकुण्ठे गोलोके द्विभुजः स्वयम् ॥ 43 ॥  
यन्निमेषो भवेद्‌वृन्दे ब्रह्मणः पततेन च ।  
पञ्चविंशत्सहस्रेणा युगेनेन्द्रस्य पातनम् ॥ 44 ॥  
चतुर्दशेन्द्रावच्छिन्नकालेन ब्रह्मणो दिनम् ।  
तावतीति निशा तस्य विधातुर्जगतामपि ॥ 45 ॥  
एवं त्रिंशद्दिनैर्मासं द्विषट्‌के मासि वर्षकम् ।  
एवं शतायुस्तस्यैव निबोध बोधतत्परम् ॥ 46 ॥  
यावज्जीवनपर्यन्तं सेवन्ते सनकादयः ।  
कल्पानां कोटिकोटिं च तन्न साध्याश्चयो विभुः ॥ 47 ॥  
सहस्रवक्त्रः शेषश्च सेवते च जपन्सदा ।  
दिवानिशं च यं भक्त्या कल्पकोटिशतं शतम् ॥ 48 ॥  
तन्न साध्यो हितकरो दुराराध्यः परात्परः ।  
ब्रह्मा ब्रह्मास्वरूपं तं भजेज्जन्मनि जन्मनि ॥ 49 ॥  
वक्त्रैश्चतुर्भिः सततं स्तौति नित्यं सनातनम् ।  
वेदेऽनिर्वचनीयश्च वेदानां जनको विधिः ॥ 50 ॥  
विधाता फलदाता च दाता च सर्वसंपदाम् ।  
तन्न साध्यो हि भगवान्कालकालान्तकः ॥ 51 ॥  
संहारकर्ता जगतां कलया रुद्ररूपतः ।  
स स्तौति पञ्चवक्त्रेण कोऽन्योऽन्यस्यापि का कथा ॥ 52 ॥  
तत्परश्च प्रियो नास्ति वृन्दे भगवातः शृणु ।  
सर्वशक्तिस्वरूपा सा दुर्गा दुर्गतिनाशिनी ॥ 53 ॥  
ब्रह्मस्वरूपा परमा मूलप्रकृतिरीश्वरी ।  
नारायणी विष्णुमाया वैष्णवी सा सनातनी ॥ 54 ॥  
यन्मायया जगद्‌भ्रान्तमनित्ये भ्रमते सदा ।  
सा स्तौति भक्त्यायं देवं वृन्देऽयङ्गे.दिवानिशम् ॥ 55 ॥  
स्तौति भक्त्या स्वशक्त्या च गजवक्त्रः षडाननः ।  
ध्यायते यं गणेशश्च सर्वादौ यस्य पूजनम् ॥ 56 ॥  
भगवान्सर्वदेवेशो ज्ञानिनां च गुरोर्गुरुः ।  
सिद्वेन्द्रेषु च देवेन्द्रे योमीन्द्रे ज्ञानिनां गुरौ ॥ 57 ॥  
न गणेशात्परो विद्वान्गणेशश्च सुराधिपः ।  
सरस्वती च यं स्तोतुमशक्ता परमेश्वरी ॥ 58 ॥  
दिवानिशं पादपद्मं भक्त्या पद्मा निषेवते ।  
यत्कटाक्षाज्जगत्सर्व परिपूर्णतमं शिवम् ॥ 59 ॥  
यद्भयाद्वाति वातोऽयं सूर्यस्तपति यद्भयात् ।  
वर्षतीन्द्रो दहत्यग्निर्मृत्युश्चरति जन्तुषु ॥ 60 ॥  
पृथिवी सेवया यस्य सर्वाधारा वसंधरा ।  
समृद्रा निश्चलाः शैला यस्य भीताश्च सुन्दरि ॥ 61 ॥  
तीर्थसारा च सा गङ्गा पवित्रा मुक्तिदायिनी ।  
जगतां पावनी देवी यस्य पादाब्जसेवया ॥ 62 ॥  
पवित्रा तुलसी देवी स्मरणाद्यस्य सेवनात्‌ ।  
नवग्रहाश्च दिक्पाला भीता यस्य प्रतापतः ॥ 63 ॥  
ब्रह्मण्डेषु च सर्वेषु ब्रह्मविष्णुशिवात्मकाः ।  
अन्ये ये ये सुरेशाश्च शेषाद्या मुनयस्तथा ॥ 64 ॥  
केचित्कलास्वरूपाश्चाप्यंशरूपाश्च केचन ।  
केचित्कलांशाः कृष्णस्य केचिच्च परमात्मनः ॥ 65 ॥  
पतिमिच्छसि कल्याणि प्रकृतेः परमीश्वरम् ।  
गोलोके राधिका साध्यो नान्येषां च कदाचन ॥ 66 ॥  
मां भजस्व महाभागे नृपाणामीश्वरं पतिम् ।  
बलवन्तं च देवेभ्यो दैत्येभ्यश्च वरानने ॥ 67 ॥  
सुखानि यानि कल्याणि त्रिषु लोकेषु सन्ति वै ।  
भुङ्क्ष्व तान्येव सर्वाणि मत्प्रसादान्न संशयः ॥ 68 ॥  
सप्तसागलपारे च काञ्चनी रुचिरा वरे ।  
देवानां क्रीडनार्थाय विधात्रा निर्मिता पुरी ॥ 69 ॥  
तत्रैव गच्छभद्रं ते रम रामे मया सह ।  
महेन्द्रस्य प्रियवनं पुष्पोद्यानसमन्वितम् ॥ 70 ॥  
गच्छ स्वर्णमयीं लङ्कां नानारत्नविभूषिताम् ।  
तत्रैव गच्छ भद्रं ते रमo ॥ 71 ॥  
विस्पन्दकं सुवसनं नन्दकं पुष्पभद्रकम् ।  
तत्रैव गच्छ भद्रं ते रमo ॥ 72 ॥  
सुमेरुगह्वरं वाऽपि क्षीरोर्द वा मनोहरम् ।  
तत्रैव गच्छ भद्रं ते रमo ॥ 73 ॥  
सत्यलोकं ब्रह्मलोकं रम्यं सद्म रहःस्थलम् ।  
तत्रैव गच्छ भद्रं ते रमo ॥ 74 ॥  
मलये निलयं रम्यं रत्नेन्द्रसारनिर्मितम् ।  
सुगन्धियुक्तं सततं शुद्धं चन्दनवायुना ॥ 75 ॥  
मालती यूथिका रम्या केतकी माधवी तथा ।  
चारुचम्पकपुष्पाणां गन्धेन सुमनोहरम् ॥ 76 ॥  
पिकानां भ्रमराणां च मधुरध्वनिसंयुतम् ।  
तत्रैव गच्छ भद्रं ते रमo ॥ 77 ॥  
इन्द्रस्य वरुणास्यैव वायोरपि यमस्य च ।  
धनेश्वरस्य बह्रेश्च धर्मस्य शशिनस्तथा ॥ 78 ॥  
सुरम्यं लोकमेतेषां मध्ये तेवि यथेच्छसि ।  
तत्रैव गच्छ भद्रं ते रमo ॥ 79 ॥  
रत्नद्वीपं मणिद्वीपं रम्यं चन्द्रसरोवरम् ।  
तत्रैव गच्छ भद्रं ते रमo ॥ 80 ॥  
इत्येवमुक्त्वा संभोक्तुं गच्छन्तं तं छलेन च ।  
न वास्तवपरीक्षार्थं सतीत्वं बोधितुं व्रज ॥ 81 ॥  
उवाच सा नृपसुता कोपवक्त्रास्यलोचना ।  
हितं सत्यं योगयुक्तं धर्मार्थं च यशस्करम् ॥ 82 ॥  
वृन्दोवाच  
धैर्य कुरु महाभाग श्रेष्ठो जातिषु ब्रह्मणः ।  
ब्रह्मणानां तपो मूलं सत्यं वेदव्रतं धृतिः ॥ 83 ॥  
परस्त्रीसहसंभोगः स्वभावश्चाप्यधर्मिणाम् ।  
अधर्मेणैव हे विप्र दुष्टोऽभद्राणि पश्यति ॥ 84 ॥  
ततः सपत्ने जयति समूलस्थो विनश्यति ।  
पतिव्रतानां गमने बलात्कारेण निश्चितम् ॥ 85 ॥  
मातृगामी भवेत्सद्यो ब्रह्महत्याशतं भवेत्‌ ।  
कुम्भीपाके पच्यते च यावच्चन्द्रदिवाकरौ ॥ 86 ॥  
प्रदग्धस्तैलतप्तेषु न मृतः सूक्ष्मदेहतः ।  
ताडितो यमदूतैश्च लोहदण्‍डेन मूर्धनि ॥ 87 ॥  
क्षणं सुखं चिरं दुःखं सर्वनाशस्य कारणम् ।  
अगम्यागमनं दुःखं धर्मिष्ठो नैव वाञ्छति ॥ 88 ॥  
क्षमस्वगच्छ भद्रं ते ब्राह्मण ज्ञानदुर्बल ।  
यथा दीपशिखां दृष्ट्वा कीटः पतति निश्चितम् ॥ 89 ॥  
मिष्टं दृष्ट्‌वा बडीशाग्रे लुब्धमीनो मृगो यथा ।  
यथा विषाक्तं भक्ष्यं च भुङ्क्ते भोक्ता बुभुक्षितः ॥ 90 ॥  
गृह्णाति दुष्टो दुष्टं च विषकुम्भं पयोमुखम् ।  
तथा दृष्ट्‌वा परस्त्रीणां मुखपद्मं मनोहरम् ॥ 91 ॥  
विनाशबीजं मोहेन भ्रान्तो भवति लम्पटः ।  
मुखं च रुचिरं स्त्रीणां श्रोणियुग्मं मनोहरम् ॥ 92 ॥  
कामाधारं नाशबीजमधर्मस्थलमेव च ।  
भगं नरककुण्डं च लालामूत्रसमन्वितम् ॥ 93 ॥  
दुर्गन्धियुक्तं पापं च यमदण्डस्य कारणम् ।  
यथा लिङ्गं विशत्येव पापयोनौ च योषिताम् ॥ 94 ॥  
तथा पुमान्विशत्येव रौरवे च युगे युगे ।  
रहस्यं चाऽऽपदं दृष्ट्‌वा मां तवं धर्षितुमिच्छसि ॥ 95 ॥  
अत्रैव सर्वदेवाश्च लोकपालाश्च ब्राह्मणा ।  
जाज्वल्यमानो धर्मश्च साक्षी शास्ता च कर्मणाम् ॥ 96 ॥  
यमश्च दण्‍डकर्ता च स्थापितो हरिणा स्वयम् ।  
स्वयं कुष्णश्च धर्मात्मा ज्ञानरुपो महेश्वरः ॥ 97 ॥  
दुर्गा बुद्धिर्मनो ब्रह्म चेन्द्रियाणि सुरास्तथा ।  
सर्वप्राणिषु तिष्ठन्ति साक्षिणाः कर्मणां द्विज ॥ 98 ॥  
क्व गुप्तं क्व रहस्यं वा ब्रह्मण ज्ञानदुर्बल ।  
क्षमस्व गच्छ भद्रं ते अवध्याश्च द्विजातयः ॥ 99 ॥  
शक्ताऽहं भमसात्कर्तुं गच्छ वत्स यथासुखम् ।  
तपस्यासु मम गतमष्टोत्तरशतं युगम् ॥ 100 ॥  
नास्ति गोर्त्र मत्पितुश्च न माता न पिता मम ।  
सर्वान्तरात्मा भगवान्कृष्णो रक्षति मां द्विज ॥ 101 ॥  
कृष्णेन स्थापितो धर्मो मां च रक्षति नित्यशः ।  
आदित्यश्च तथा चन्द्रः पवनश्च हुताशनः ॥ 102 ॥  
ब्रह्मा शंभुर्भगवती दुर्गा रक्षति मां सदा ।  
येन शुक्लीकृता हंसाः शुकाश्च हरिताः कृताः ॥ 103 ॥  
मयूराश्चित्रिता येन स मे रक्षां करिष्यति ।  
अनाथबालवृद्धानां रक्षकाः सर्वदेवताः ॥ 104 ॥  
नारीबुद्व्या न मां धर्मस्त्यक्त्वा गच्छेद्धि सर्वदा ।  
मां मातरं परित्यज्य गच्छ वत्स यथासुखम् ॥ 105 ॥  
इत्येवमुक्त्वा देवी सा तस्थौ तत्र धरा यथा ।  
आगच्छन्तं च संभोक्तुं मा यान्तं बोधनेन च ॥ 106 ॥  
शशापेति च सा कोपाद्‌ब्रह्मपन्धो क्षयो भव ।  
क्षयो भव दुराचार हे पापिष्ठ क्षयो भव ॥ 107 ॥  
पुनः शप्तं स्वयं सूर्यो वारयामास यत्नतः ।  
एतसिमन्नन्तरे तात तत्रव जगदीश्वराः ॥ 108 ॥  
आजग्मुरतिसंत्रस्ता ब्रह्मविष्णुशिवादयः ।  
धर्म दृष्ट्वा कलारूपं रुरुदुस्त्रिदशेश्वराः ॥ 109 ॥  
कृत्वा क्रोडेऽतीव कृशं कुह्वा भीतं यथा विधुम् ।  
निश्चेष्टं मलिनं दग्धं सतीकोपाग्निना व्रज ॥ 110 ॥  
श्रीभवानुवाच  
क्षमस्व वृन्दे मद्भक्ते जन्ममृत्युजराहरे ।  
धर्म जीवय मद्भक्तं रक्ष धर्म पतिव्रते ॥ 111 ॥  
ब्रह्मोवाच  
ध्वान्तपूर्ण जगत्सर्दं विना धर्म बभूव ह ।  
कम्पितौ चन्द्रसूर्यौ च शेषश्चापि वसुंधरा ॥ 112 ॥  
महदेव उवाच  
प्रनष्टं च जगत्सर्वं विना धर्मेण सुन्दरि ।  
धर्मं जीवय भद्रं ते स्वस्ति तेऽस्तु वरानने ॥ 113 ॥  
सूर्य उवाच  
वरं वृष्णीष्व भद्रं ते यत्ते मनसि वाञ्छितम् ।  
धर्मं जीवय भद्रं ते रक्ष सृष्टिं पतिव्रते ॥ 114 ॥  
अनन्त उवाच  
धर्मं करोषि तपसा कथं धर्मं विहसि च ।  
धर्मं जीवय भद्रं ते सर्वधर्मो भवेत्तव ॥ 115 ॥  
चन्द्र उवाच  
द्विजरूपधरो धर्मस्त्वां परीक्षितुमागतः ।  
ब्रह्मणा प्रेरितश्चैव निर्दोषश्च विहिंसितः ॥ 116 ॥  
महेन्द्र उवाच  
तपसोपान्जितो धर्मो धर्मेण च फलं नृपाम् ।  
कथं फलं च तपसां यदि धर्मः क्षयं गतः ॥ 117 ॥  
वरुण उवाच  
धर्मं जीवय धर्मिष्ठे धर्मं रक्ष सनातनम् ।  
निष्फलं कर्मिणां कर्म विना धर्मेणा धार्मिके ॥ 118 ॥  
पवन उवाच  
जगत्पूतं कुरु शुभे धर्मं जौवय सांप्रतम् ।  
धर्मे प्रनष्टे तपसां तवापूर्वं विनङ्क्ष्यति ॥ 119 ॥  
वह्निरुवाच  
स्वधर्मोपार्जनं कर्तुमागताऽसि च भारतम् ।  
विहंसि धर्ममज्ञात्वा पुनर्जीवय सुन्दरि ॥ 120 ॥  
यम उवाच  
वेदोक्तकर्मकर्तणासहं विश्वे वरानने ।  
धर्मानुसारात्फलदो धर्म जीवय सत्वरम् ॥ 121 ॥  
देवानां वचनं क्षुत्वा समुत्थाय पतिव्रता ।  
नमस्कृत्य सुरेशांश्चतानुवाच तपस्विनी ॥ 122 ॥  
वृन्दोवाच  
अहं देवा न जानामि धर्मं ब्राह्मणरूपिणम् ।  
कृतः क्षयो मया कोपान्मां परीङितुमागतः ॥ 123 ॥  
जीवयामि ध्रुवं धर्मं युष्माकं च प्रसादतः ।  
इत्येवमुक्त्वा सा वृन्दा चेत्युवाच व्पजेश्वर ॥ 124 ॥  
तपः सत्यं यदि मम सत्यं च विष्णुपूजनम् ।  
तेन पुण्येन सद्योऽत्र द्विजो भवतु विज्वरः ॥ 125 ॥  
यदि मे च भवेत्सत्यं व्रतं सत्यं तपःशुचि ।  
तेन पुण्येन सत्येन द्विजो भo ॥ 126 ॥  
यदि नारायणः सत्यः सर्वात्मा नित्यविग्रहः ।  
ज्ञानात्मकः शिवः सत्यो द्विजो भo ॥ 127 ॥  
ब्रह्म सत्यं च ते देवाः प्रकृतिः परमा यदि ।  
यज्ञः सत्यस्तपः सत्यं द्विजो भo ॥ 128 ॥  
इत्येवमुक्त्वा सा वृन्दा धर्म क्रोडे चकार च ।  
तं दृष्ट्वा च कलारूपं रुरोद कृपयासती ॥ 129 ॥  
एतस्मिन्नन्तरे मूर्तिर्धर्मभार्या शुचाऽऽकुला ।  
निपत्य विष्णुपादे य शिरसा चेत्युवाच सा ॥ 130 ॥  
मूर्तिरुवाच  
हे नाथ करुणासिन्धो दीनबन्धो कृपां कुरु ।  
तूर्णं जीवय कान्तं मे जगन्नाथ कृपामय ॥ 131 ॥  
पतिहीना च या नारी पापिनी सा भवार्णवे ।  
यथाऽऽस्यं चक्षुर्विरतं प्राणहीना यथा तनूः ॥ 132 ॥  
मितं ददाति हि पिता मितं भ्रादा मितं सुतः ।  
मितं बन्धुर्मितं माता सर्वदाता पतिः प्रभुः ॥ 133 ॥  
इत्येवमुक्त्वा सा देवी तत्र तस्थौ रुरोद च ।  
उवाच वृन्दां णगवान्सर्वात्मा प्रकृतेः परः ॥ 134 ॥  
श्रीभगवानुवाच  
त्वयाऽऽयुस्तपसा लब्धं यावदायुश्च ब्रह्मणः ।  
तदेव देहि धर्माय गोलोकं गच्छ सुन्दरि ॥ 135 ॥  
तन्वाऽनया च तपसा पश्चान्मां च लभिष्यसि ।  
पश्चाद्‌गोलोकमागत्य वाराहे च वरानने ॥ 136 ॥  
वृषभानसुता त्वं च राधाच्छाया भविष्यसि ।  
मत्कलांशश्च रायाणस्त्वां विवाह ग्रहीष्यति ॥ 137 ॥  
मां लभिष्यसि रासे च गोपीभी राधया सह ।  
राधा श्रीदामशापेन वृषभानसुता यदा ॥ 138 ॥  
सा चैव वास्तवी राधा त्वं च च्छायास्वरुपिणी ।  
विवाहकाले रायाणस्त्वां च च्छायां ग्रहीष्यति ॥ 139 ॥  
त्वां दत्त्वा वास्तवी राधा साऽन्तर्धाना भविष्यति ।  
राधैवेति विमूढाश्च विज्ञास्यन्ति ॥  
च गोकुले ॥ 140 ॥  
स्वप्ने राधापदाम्भोजं न रि पश्यन्ति बल्लवाः ।  
स्वयं राधा मम क्रोडे छाया रायाणकामिनी ॥ 141 ॥  
विष्णोश्च वचनं श्रुत्वा ददावायुश्च सुन्दरी ।  
उत्तस्थौ पूर्ण धर्मश्च तप्तकाञ्चनसंनिभः ॥  
पूर्वस्मात्सुन्दरः श्रीमान्प्रणनाम परात्परम् ॥ 142 ॥  
वृन्दोवाच  
देवाः शृणुत मद्वाक्यं दुर्लङ्घ्यं सावधानतः ।  
न हि मिथ्या भवेद्वाक्यं मदीयं च निशामय ॥ 143 ॥  
क्षयो भवेति वाक्यं च मयोक्तं कोपभीतया ।  
वारत्रयं पुनर्वक्तुं वारयामास भास्करः ॥ 144 ॥  
सत्ये च परिपूर्णोऽयं यथापूर्वो यथाऽधुना ।  
त्रिपादश्चापि त्रेतायां द्वापदो द्विपरे तथा ॥ 145 ॥  
एकपादश्च दर्मोऽयं कलेश्च प्रथमे हरे ।  
शेषे कलाषोडशांशः पुनः सत्ये यथा पुरा ॥ 146 ॥  
त्रिर्निर्गतं मम मुखात्क्षयस्तेन ततः क्रमात् ।  
पुनरुक्ते च मनसि वारयामास भास्करः ॥ 147 ॥  
तेनैव रेतुनाऽयं च करिशेषे कलामयः ।  
तथा शप्तः स्थितो दुर्गे कलिशेषे तथा ध्रुवम् ॥ 148 ॥  
एतस्मिन्नन्तरे नन्द ददृशुर्देवता रथम् ।  
गोलोकादागतं वेगादतीव सुन्दरं शुभम् ॥ 149 ॥  
अमूल्यरत्ननिर्माणं हीरहारपरिष्कृतम् ।  
मणिमाणिक्यमुक्ताभिर्वस्त्रैश्च श्वेतचामरै। ॥ 150 ॥  
विभूषितं भूषणौश्च रुचिरै स्तनदर्पणैः ।  
नत्वा हरिं हरं वृन्दा ब्रह्माणं सर्वदेवताः ॥ 151 ॥  
समारुङ्य रथं दृष्ट्वा गोलोकं च जगाम सा ।  
देवा जग्मुश्च स्वस्थानं किं भूयः श्रोतुमिच्छसि ॥ 152 ॥  
इति श्रीब्रह्मo महाo श्रीकृष्णजन्मखo उत्तo नारदनाo भगवन्नन्दसंo  
षडशीतितमोऽध्यायः ॥ 86 ॥

अथ सप्ताशीतितमोध्यायः  
नन्द उवाच  
त्वां ज्ञातुं नहि शक्ताश्च वेदा वेदप्रभुं स्वयम् ।  
सुरा ब्रह्मेशसेषाद्या मुनिसिद्धादयस्तथा ॥ 1 ॥  
को भवानिति विज्ञातुं परं कौतूहलं मम ।  
तत्सर्व स्वात्मयाथार्थ्यं निर्जने कथय प्रभो ॥ 2 ॥  
नारायण उवाच  
एतस्मिन्नन्तरे तत्र कृष्णं द्रष्टुं मुनीश्वराः ।  
आजग्मुः सहसा वत्स ज्वलन्तो ब्रह्मतेजसा ॥ 3 ॥  
पुलहश्च पुलस्त्यश्च क्रतुश्च भृगुरङ्गिराः ।  
प्रचेताश्च वसिष्ठश्च दुर्वासाः कण्व एव च ॥ 4 ॥  
कात्यायनः पाणिनिश्च कणादो गौतमस्तथा ।  
सनकश्च सनन्दश्च दृतीयश्च सनातनः ॥ 5 ॥  
कपिलश्चाऽऽसुरिश्चैव वायुः पञ्चशिखस्तथा ।  
विश्वामित्रो वाल्मीकिश्च कश्यपश्च पराशरः ॥ 6 ॥  
विभाण्डको मरीचिश्च शुक्रौऽत्रिश्च बृहस्पतिः ।  
गार्ग्यश्यापि तथा वात्स्यो व्यासश्च जैमिनिस्तथा ॥ 7 ॥  
मितवागृष्यशृङ्गश्च याज्ञवल्क्यः शुकस्तथा ।  
सौभरिः शुद्धजटिलो भरद्वाजः सुभद्रकः ॥ 8 ॥  
मार्कण्डेयो लोमशश्च आसुरिश्च विटङ्कणः ।  
अष्टावक्र शतानन्दो वामदेश्च भासुरिः ॥ 9 ॥  
संवर्तश्चाप्युतथ्यश्च नरोऽहं चापि नारद ।  
जाबालिः पर्शुरामश्चाप्यगस्त्यः पैल एव च ॥ 10 ॥  
युधामन्युर्गौ रमुखोऽप्युपमन्युः श्रृतश्रवाः ।  
मैत्रेयश्च्यवनश्चैव वररुच्यर्षिरेव च ॥ 11 ॥  
तान्दृष्ट्वा सहसोत्थाय नमस्कृत्य पुटाञ्जलिः ।  
सिंहासनेषु रम्येषु वासयामास सादरम् ॥ 12 ॥  
पूजयामास विधिवत्कुशलप्रश्नपूर्वकम् ।  
परस्परं च संभाष्य मध्ये कृष्ण उवास सः ॥ 13 ॥  
एतस्मिन्नन्तरे कृष्णस्तेजोराशिं ददर्श सः ।  
ददुशुस्ते च मुनयोऽप्याकाशे च समुज्ज्वलम् ॥ 14 ॥  
तेजसोऽभ्यन्तरे वत्स कुमारं कनकप्रभाम् ।  
यथैव पञ्चवर्षीयं नग्नं बालकमीप्सितम् ॥ 15 ॥  
आविर्बभूव सहसा समामध्ये च नारद ।  
उत्तिष्टमानं सहसा तं दृष्ट्वा मुनपुंगवाः ॥ 16 ॥  
प्रणेमुर्मुनयः सर्वे शौरिश्च प्रणनाम तम् ।  
सस्मितं स्निग्धनेत्रं चकृत्वा युक्तिं च सादरम् ॥ 17 ॥  
स सर्वानाशिषं कृत्वा समुवास च संसदि ।  
उवाच तांश्च शौरिं च भगवन्तं सनातनम् ॥ 18 ॥  
सनत्कुमार उवाच  
भद्रं वो मुनयः शश्वत्तपसां फलमीप्सितम् ।  
कृष्णस्य कुशलप्रश्नं सिवबीजस्य निष्फलम् ॥ 19 ॥  
सांप्रतं कुशुलं वश्च दर्शनं परमात्मनः ।  
भक्तानुरोधाद्देहस्य परस्य प्रकृतेरपि ॥ 20 ॥  
निर्गुणास्य निरीहस्य सर्वबीजस्य तेयसा ।  
भारावतरणायैव चाऽऽविर्भूतस्य सांप्रतम् ॥ 21 ॥  
श्रीकृष्ण उवाच  
शरीरधारिणश्चापि कुशलप्रश्नमीप्सितम् ।  
तत्कथं कुशलप्रश्नं मयि विप्र न विद्यते ॥ 22 ॥  
सनत्कुमार उवाच  
शरीरे प्राकृते नाथ संततं च शुभाशुभम् ।  
नित्यदेहे क्षेमबीजे शिवप्रश्नमनर्थकम् ॥ 23 ॥  
श्रीभगवानुवाच  
यो यो विग्रहधारी च स च प्राकृतिकः स्मृताः ।  
देहो न विद्यते विप्र तां नित्यां प्राकृतिं विना ॥ 24 ॥  
सनत्कुमार उवाच  
रक्तबिन्दूद्भवा देहास्ते च प्राकृतिका स्मृताः ।  
कथं प्रकृतिनाथस्य बीजस्य प्राकृतं वपुः ॥ 25 ॥  
सर्वबीजस्य सर्वादिर्भवांश्च भगवान्स्वयम् ।  
सर्वेषामवतारणां प्रधानं बीजमव्ययम् ॥ 26 ॥  
कृत्वा वदन्ति वेदाश्च नित्यं सत्यं सनातनम् ।  
ज्योतिःस्वरूपं प्रधानं बीजमव्ययम् ॥ 27 ॥  
मायया सगुणं चैव मायेशं निर्गुणं परम् ।  
प्रवदन्ति च वेदाङ्गास्तथा वेदविदः प्रभो ॥ 28 ॥  
श्रीकृष्ण उवाच  
संप्रतं वासुदेवोऽहं रक्तपीर्याश्रितं वपुः ।  
कथं न प्रकृतो विप्र शिवप्रश्नमभीप्सितम् ॥ 29 ॥  
सनत्कुमार उवाच  
वासुः सर्वनिवासश्च विश्वानि यस्य लोमसु ।  
तस्य देवः परं ब्रह्म वासुदेव इतीरितः ॥ 30 ॥  
वासुदेवेति तन्नाम वेदेषु च चतुर्षु च ।  
पुराणेष्वितिहासेषु यात्रादिषु च दृश्यते ॥ 31 ॥  
रक्तवीर्याश्रितो देहः क्व ते वेदे निरूपितः ।  
साक्षिणो मुनयश्चैव धर्मः सर्वत्र एव च ॥ 32 ॥  
साक्षिणो मम वेदाश्च रविचन्दौ च संप्रतम् ॥ 33 ॥  
भृगुरुवाच  
सत्यं वदसि त्वमेव वैष्णवाग्रणीः ।  
स्वागतं कुशलं शश्वत्किंनिमित्तमिहाऽऽगतः ॥ 34 ॥  
सनत्कुमार उवाच  
श्रूयतां मुनयः सर्वे श्रूयतां कृष्ण सांप्रतम् ।  
अहो येन निमित्तेन चातिशीघ्रमिहाऽऽगतः ॥ 35 ॥  
श्रीकृष्ण उवाच  
भगवन्मर्वधर्मज्ञ किंनिमित्तमिहाऽऽगतः ।  
सर्वं जानासि सर्वज्ञ त्वमेव विदुषां वरः ॥ 36 ॥  
सनत्कुमार उवाच  
धन्योऽसि भगवञ्छश्वन्मान्योऽसि जगतामपि ।  
सर्वेश्वरेश्वरोऽसि त्वं तत्परो नास्ति विश्वतः ॥ 37 ॥  
श्रीकृष्ण उवाच  
यज्ञानां च व्रतानां च तपस्यानां द्विजेश्वर।  
सततं फलदाताऽहं दक्षिणाभिः सहेति य ॥ 38 ॥  
इति श्रुत्वा कुमारश्च जवेन प्रययौ वने ।  
मत्वाऽऽश्चर्य च वचनं वारयामास तेऽपितम् ॥ 39 ॥  
ऋषय ऊचुः  
हे सिद्धेन्द्र महाभाग कुमार करुणामय ।  
का शङ्कितकथा प्रोक्ता भगवत्कृष्णसंनिधौ ॥ 40 ॥  
किं पुत्र दृष्टमाश्चर्य श्रुतं किमपि कुत्रचित् ।  
अतीव कृत्वा विस्तीर्णमस्माकं वक्तुमर्हसि ॥ 41 ॥  
एत स्मिन्न्नतरे ब्रह्मा पार्वत्या सह शंकरः ।  
अनन्तश्चापि धर्मश्च श्रीसूर्यश्च निशाकरः ॥ 42 ॥  
आदित्या वसवो रुद्रा दिक्पालाद्याश्च देवताः ।  
श्रीकृष्णः सहसोत्थाय संभाध्य चपृथक्पृथकु ॥ 43 ॥  
मधुपर्कादिकं दत्त्वा पूजयामास भक्तितः ।  
प्रणेसुर्ऋषयः सर्वे शेषं शंभुं विधिं शिवाम् ॥ 44 ॥  
परस्परं च संभाषा बभूव द्विजदेवयोः ।  
समुवासाऽऽसने मध्ये कुमारः कनकप्रभः ॥  
कयां कथितुमारेभे संसदि द्विजदेवयोः ॥ 45 ॥  
मया गतश्च गोलोको न दृष्टो राधिकापतिः ।  
ततो गतं च वैकुण्ठं तत्र नास्ति चतुर्भुजः ॥ 46 ॥  
ततो गतश्च क्षीरोदस्तत्र नास्ति हरिः स्वयम् ।  
परिश्रान्तो विषण्णश्च स्नातं क्षीरोदधेस्तटे ॥ 47 ॥  
विस्तीर्णवालुकामध्ये कच्छपः शतयोजनः ।  
भीतश्च कम्पितस्तत्र दृष्टो दुःखी च शुष्कितः ॥ 48 ॥  
निःसारितो राघवेण मीनेन च महात्मना ।  
धन्योऽसीति मयोक्तश्च नाहं धन्य उवाच सः ॥ 49 ॥  
क्षीरोदः सागरो धन्यो जन्तवो यत्र मद्विधाः ।  
मत्तो महत्तराश्चापि ह्यसंख्याश्च महामुने ॥ 50 ॥  
भवान्धन्योऽस्ति क्षीरोद तेनोक्तो नाहमेव च ।  
धन्या वसुंधरा देवी यत्रैव सप्तसागराः ॥ 51 ॥  
धन्याऽसि वसुधेत्युक्ता नाहमेवेत्युवाच सा ।  
धन्योऽनन्तो ममाऽऽधारः कृष्णांशो नागराड्विभुः ॥ 52 ॥  
महस्रमूर्ध्ना मध्येऽहं मूर्ध्नि शूर्पे च सर्षपः ।  
धन्योऽसि शेषेत्युक्तोऽयं धन्यो नाहमुवाच वै ॥ 53 ॥  
धन्यः कूर्मो ममाऽऽधारो गच्छ तत्रैव वै मुने ।  
धन्योऽसि कूर्मेत्युक्तोऽयं नारं धन्योऽस्मि वै मुने ॥ 54 ॥  
वायुना धार्यमाणोऽहं मत्तो धन्यतमश्च सः ।  
धन्योऽसीत्युक्तः पवनो धन्यो नाहमुवाच सः ॥ 55 ॥  
धन्यश्च भगवान्ब्रह्मा विधाता जगतामपि ।  
धन्योऽसि तत्र धाता च धन्यो नाहमुवाचसः ॥ 56 ॥  
धन्यो महेश्वरो देवो योगीन्द्राणां गुरोर्गुरुः ।  
सर्वाराध्यः सर्वपूज्यो धर्मरूपः सनातनः ॥ 57 ॥  
कालकालश्च संहर्ता स्वयं मृत्युंजयः प्रभुः ।  
धन्योऽसि तत्र शंभुश्च धन्यो नाहमुवाच सः ॥ 58 ॥  
सर्वादौ पूजनं यस्य ज्ञानिनां च गुरोर्गुरुः ।  
धन्यो गणेश्वरो देवो देवानां प्रवरः परः ॥ 59 ॥  
सिद्धेन्द्रेषु मुनीन्द्रेषु देवेन्द्रेषु श्रुतौ श्रुतम् ।  
योगीन्द्रेषु च प्राज्ञेषु न गणेशात्परः पुमान् ॥ 60 ॥  
निम्नगासु यथा गङगा तीर्थेषु पुष्करं यथा ।  
वेदप्रणिहितो धर्मो ह्यधर्मस्तद्विपर्ययः ॥ 61 ॥  
वेदो नारायणः साक्षाद्वयं पूज्या व्यवस्थया ।  
तस्माच्छास्त्राणि सर्वाणि पुराणानि च सन्ति वै ॥ 62 ॥  
यस्मान्निरूपितो धर्मश्चेतिहासश्च संहिता ।  
तस्माद्धन्याश्च ते वेदा वदन्त्यत्र मनीषिणाः ॥ 63 ॥  
यूयं धन्याश्च मान्याश्चेत्युक्ता वेदा मया ततः ।  
ऊयुस्ते न वयं धन्या यज्ञसंघश्य सांप्रतम् ॥ 64 ॥  
वयं व्यवस्थाकर्तारो यज्ञौघः फलदः स्वयम् ।  
तस्माद्धन्यः स एवापि गच्छ गच्छ महामुने ॥ 65 ॥  
धन्योऽसि यज्ञसंघोऽसीत्युक्तस्तत्र मया विभो ।  
ऊचुस्ते न वयं धन्या धन्यं कर्म शुभं मुने ॥ 66 ॥  
शुभकर्मासि धन्यं त्वं नाहं धन्यमुवाच तत् ।  
कर्मणां फलदाता यः कर्महेतुश्च सांप्रतम् ॥ 67 ॥  
धातुर्विधाता भगवान्सर्वादिः सर्वकारकः ।  
श्रीकृष्णः परमात्मा च धन्यो मान्यश्चनिश्चितम् ॥ 68 ॥  
धर्मालयं ततो गत्वा न दुष्ट्वा जगदीश्वरम् ।  
मथुरामागतो द्रष्टुं परिपूर्णतम् प्रभुम् ॥ 69 ॥  
यज्ञानां तपसां चैव व्रतानां शुभकर्मणाम् ।  
ईश्वरं फलदातारं परमात्मानमेव च ॥ 70 ॥  
कारणं कारणानां च ब्रह्मादीनां पुरःसरम् ।  
धन्योऽसीति मयोक्तश्च दक्षिणाभिः सहेति च ॥ 71 ॥  
इत्युक्तेन भगवता कथितं सर्वकारणम् ।  
दक्षिणाभिश्च फलदो हतयज्ञो ङ्यदक्षिणाः ॥ 72 ॥  
दक्षिणा विप्रमुद्दिश्य तत्काले तु न दीयते ।  
एकरात्रे व्यतीते तु तद्दानं द्विगुणं भवेत्‌ ॥ 73 ॥  
मासे शतगुणं प्रोक्तं द्विमासे तु सहस्रकम् ।  
संवत्सरे व्यतीते तु स दाता नरकं व्रजेत्‌ ॥ 74 ॥  
वर्षाणां च सहस्रं च मूत्रकुण्डे निपत्य च ।  
ततश्चाण्‍डालतां याति व्याधियुक्तश्च पातकी ॥ 75 ॥  
दात्रा न दीयते दानं ग्रहीत्रा चेन्न गृह्यते ।  
उभौ तौ नरकं प्राप्तौ वर्षाणां च सहस्रकम् ॥ 76 ॥  
यजमानश्च चाण्डालो ब्रह्मणस्तत्पुरोहितः ।  
व्याधियुक्तावुभौ तौ च पापिनौ कर्मणः फलात् ॥ 77 ॥  
सर्वे देवाश्च मुनयो जहसुर्विस्मयं ययुः ।  
विस्मयं च ययौ नन्दस्तत्याज पुत्रभावकम् ॥ 78 ॥  
रुरोद च सभामध्ये लज्जाहीनः शुचाऽऽकुलः ।  
त्यज मौहमितीत्युक्त्वा बोधयामास पार्वती ॥ 79 ॥  
नन्द उवाच  
अमूल्यरत्नं माणिक्यं यथा कुजन्मनो गृहे ।  
स्थितं तेन च देवेश तथाऽहं वञ्चितः प्रभो ॥ 80 ॥  
ममापराधं भगवान् क्षमस्व प्रकृतेः पर ।  
यास्यामि न पुनर्गेहं गोकुलं यमुनातटम् ॥ 81 ॥  
वृन्दावनं तथाऽऽवासं क्रीडावासं गदाग्रज ।  
तत्सर्वं च यशोदाया गोपिकान्तिकमेव च ॥ 82 ॥  
किं ब्रवीमि यशोदां य प्रेयसीं राधिकामपि ।  
प्रेमपात्रं च बालौघं वद भोः कथयामि किम् ॥ 83 ॥  
इत्युक्त्वा च सभामध्ये मर्च्छां संप्राप नारद ।  
क्रोडे कृत्वा जगन्नाथो बोधयामास तत्क्षणम् ॥ 84 ॥  
इति श्रीब्रह्मo महाo श्रीकृष्णजन्मखo उत्तo नारदनाo भगवन्नन्दसंo  
सप्ताशीतितमोऽध्यायः ॥ 87 ॥

अथाष्टाशीतितमोऽध्यायः  
श्रीकृष्णा उवाच  
चेतनं कुरु हे तात हे तात चेतनं कुरु ।  
जलबुद्‌बुदवत्सर्वं संसारं सचराचरम् ॥ 1 ॥  
त्याज मोहं महाभाग मायां स्तौहि परत्परामा ।  
ब्रह्मस्वरूपां परमां सर्वमोहनिकृन्तनीम् ॥ 2 ॥  
मुक्तिप्रदां महाभागां विष्णुमायां सनातनीम् ।  
त्रिपुरस्य वधे घोरे महायुद्धे भयाकुले ॥ 3 ॥  
येन स्तोत्रेण संभुश्च तया दैत्यं जघान सः ।  
स्तोत्रराजं प्रदास्यामि सर्वमोहनिकृन्तनम् ॥  
सर्ववाञ्छाप्रदं नन्द श्रूयतामत्र संसदि ॥ 4 ॥  
नन्द उवाच  
सर्वविघ्नविनाशाय दुःखप्रशमनाय च ।  
विभूतये च यशसे नृणां वाञ्छितसिद्धये ॥ 5 ॥  
स्तोत्रमेकं महादेव्या जगन्मातुर्जगत्प्रभो ।  
परं दुर्गतिनाशिन्या गोपनीयं सुदुर्लभम् ॥ 6 ॥  
देहि मर्ह्य विनीताय भक्ताय भक्तवत्सल ।  
वेदानां जनकस्त्वं च निर्गुणाश्च परात्परः ॥ 7 ॥  
श्रीभगवानुवाच  
श्रुणु वक्ष्यामि दैश्येन्द्र स्तोत्रं यत्परमाद्‌भुतम् ।  
सर्वविघ्नविनाशार्थं मोहपाशनिकृन्तनम् ॥ 8 ॥  
रणत्रस्तेन विभुना शंकरेण पुरा कृतम् ।  
नारायणोपदेशेन प्रेरितेन च ब्रह्मणा ॥ 9 ॥  
शत्रुग्रस्तं शिवं दृष्ट्वा स ब्रह्माणमुवाच ह ।  
उवाच शंकरं ब्रह्मा रथस्थं पतितं रणे ॥ 10 ॥  
सुरसंकटशान्त्यर्थं दुर्गा दुर्गतिनाशिनीम् ।  
मूलप्रकृतिमाद्यां तां स्तौ(स्तु) हि ब्रह्मस्वरूपिणीम् ॥ 11 ॥  
हरिणा प्रेरितोऽहं च त्वां वदामि सुरेश्वर ।  
विना शक्तिसहायेन को वा कं जेतुमीश्वरः ॥ 12 ॥  
ब्रह्मणश्च वचः श्रुत्वा दुर्गां सस्मार शंकरः ।  
पुटाञ्जलिपरो भूत्वा भक्तिनम्रत्मकंधरः ॥ 13 ॥  
स्नातःपादौ च प्रक्षाल्य धृत्वा धौते वाससी ।  
आचान्तः कुशहस्तश्च शुचिर्विष्णुं च संस्मरन् ॥ 14 ॥  
महादेव उवाच  
रक्ष रक्ष महादेवि दुर्गे दुर्गतिनाशिनि ।  
मां भक्तमनुरक्तं च शत्रुग्रस्ते कृपामयि ॥ 15 ॥  
विष्णुमाये महाभागे नारायणि सनातनि ।  
ब्रह्मस्वरूपे परमे नित्यानन्दस्वरूपिणि ॥ 16 ॥  
त्वं च ब्रह्मादिदेवानामम्बिके जगदम्बिके ।  
त्वं संहारे च गुणतो निराकारे च निर्गुणात्‌ ॥ 17 ॥  
मायया पुरुषस्त्वं च मायया प्रकृतिः स्वयम् ।  
तयोः परं ब्रह्म परं त्वं बिभर्षि सनातनि ॥ 18 ॥  
वेदानां जननी त्वं च सावित्री च परात्परा ।  
वैकुण्ठे च महालक्ष्मीः सर्वमंपत्स्वरूपिणी ॥ 19 ॥  
मर्त्यलक्ष्मीश्च क्षीरोदे कामिनी शेषशायिनः ।  
स्वर्गेषु स्वर्गलक्ष्मीस्त्वं राजलक्ष्मीश्च भूतले ॥ 20 ॥  
नागादिलक्ष्मीः पाताले गृहेषु गृहदेवता ।  
सर्वसस्यस्वरूपा त्वं सर्वैश्वर्यविधायिनी ॥ 21 ॥  
रागाधिष्ठातृदेवी त्वं ब्रह्मणश्च सरस्वती ।  
प्राणानामधिदेपी त्वं कृष्णस्य परमात्मनः ॥ 22 ॥  
गोलोके च स्वयं राधा श्रीकृष्णस्यैव वक्षसि ।  
गोलोकाधिष्ठिता देवी दृन्दा दृन्दावने वने ॥ 23 ॥  
श्रीरासमण्डले रम्या वृन्दावनविनोदिनी ।  
शतशृङ्गाधिदेवी त्वं नाम्ना चित्रावलीति च ॥ 24 ॥  
दक्षकन्या कुत्रकल्पे कुत्रकल्पे च शैलजा ।  
देवमाताऽदितिस्त्वं च सर्वाधारा वसुंधरा ॥ 25 ॥  
त्वमेव गङ्गा तुलसी त्वं च स्वाहा सती ।  
त्वदंशांशांशकलया सर्वदेवादियोषितः ॥ 26 ॥  
स्त्रीरूपं चातिपुंरूपं देवि त्वं च नपुंसकम् ।  
वृक्षाणां वृङरूपा त्वं सृष्टा चाङ्कुररूपिणी ॥ 27 ॥  
वह्नौ च दाहिका शक्तिर्जले शैत्यस्वरूपिणी ।  
सूर्ये तेजः स्वरूपा च प्रभारूपा च संततम् ॥ 28 ॥  
गन्धरूपा च भूमौ च आकाशे शब्दरूपिणी ।  
शोभास्वरूपा चन्द्रे च पद्मसंघे च निश्चितम् ॥ 29 ॥  
सृष्टौ सृष्टिस्वरूपा च पालने परिपालिका ।  
महामारी च संहारे जले च जलरूपिणी ॥ 30 ॥  
क्षुत्तवं दया त्वं निद्रा त्वं तृष्णा त्वं बुद्धिरूपिणी ।  
तुष्टिस्त्वं चापि पुष्टिस्त्वं श्रद्धास्त्वं च क्षमा स्वयम् ॥ 31 ॥  
शान्तिस्त्वं च स्वयं भ्रान्तिः कान्तिस्तवं कीर्तिरेव च ।  
लज्जा त्वं च तथा माया भुक्ति- ॥  
सुक्तिस्वरूपिणी ॥ 32 ॥  
सर्वशक्तिस्वरूपा त्वं सर्वसंबत्प्रदायिनी ।  
वेदेऽनिर्वचनीया त्वं त्वां न जानाति कश्चन ॥ 33 ॥  
सहस्र वक्त्रस्त्वां स्तोतुं न च शक्तः सुरेश्वरि ।  
वेदा न शक्ताः को विद्वान्न च शक्ता सरस्वती ॥ 34 ॥  
स्वयं विधाता शक्तो न न च विष्णुः मनातनः ।  
किं स्तौमि पञ्चवक्त्रैस्तु रणत्रस्तो महेश्वरि ॥ 35 ॥  
कृपां कुरु महामाये मम शत्रुक्षयं कुरु ।  
इत्युक्त्वा च सकरुणं रथस्थे पतिते रणे ॥ 36 ॥  
आविर्बभूव सा दुर्गा सूर्यकोटिसमप्रभा ।  
नारायणेन कृपया प्रेरिता परमात्मना ॥ 37 ॥  
शिवस्य पुरतः शीघ्रं शिवाय च जयाय च ।  
इत्युवाच महादेवी मायाशक्त्याऽसुरं जहि ॥ 38 ॥  
दुर्गोवाच  
वरं वृणीष्व भद्रं ते यत्ते मनसि वाञ्छितम् ।  
भवान्वरः सुराणां च जयं तुभ्यं ददाम्यहम् ॥ 39 ॥  
महादेव उवाच  
क्षयो भवतु दैत्यस्य इति मे वरमीश्वरी ।  
देहीति वाञ्छितं दुर्गे परमाद्ये मलातनि ॥ 40 ॥  
भगवत्युवाच  
हरिं स्मर महाभागा जय दैत्यं जगद्‌गुरुः ।  
स्वयं विधाता भगवांस्त्वमेव ज्योतिरीश्वरः ॥ 41 ॥  
एतस्मिन्नन्तरे विष्णुर्वृषरूपो बभूव ह ।  
दधार कलया मूर्ध्ना शूलपाणे रथं विभुः ॥ 42 ॥  
ऊर्ध्वचक्रमथोग्रं च प्रकृतिं च चकार सः ।  
शस्त्रं ददौ मन्त्रपूतमुद्दधार ततो रथम् ॥ 43 ॥  
शिवः शस्त्रं गृहीत्वा च ध्यात्वा विष्णुं महेश्वरीम् ।  
जघान त्रिपुरं शीघ्रं स पपात महीतले ॥ 44 ॥  
तुष्टुवुः शंकरं देवाश्चकुश्च पुष्पवर्षणम् ।  
दुर्गा तस्मै ददौ शूरं पिनाकं विष्णुरेव च ॥ 45 ॥  
ब्रह्मा शुभाशिषं चैव मुनयश्चापि हर्षिताः ।  
ननृतुर्देवताः सर्वा जगुर्गन्धर्वकिन्नराः ॥ 46 ॥  
एतस्मिन्नन्तरे तात स्तवराजमनुत्तमम् ।  
विघ्नविघ्नकरं शीघ्रं शत्रुसंहारकारणम् ॥ 47 ॥  
परमैश्वर्यजनकं सुखदं परमं शुभम् ।  
निर्वाणमोक्षदं चैव हरिभक्तिप्रदं ध्रुवम् ॥ 48 ॥  
गोलोकवासदं चैव सर्वसिद्धिप्रदं वरम् ।  
स्तोत्रराजप्रपठनात्प्रसन्ना पार्वती सदा ॥ 49 ॥  
लोभमोहकामक्रोधकर्ममूलनिकृन्तनम् ।  
बलबुद्धिकरं चैव जन्ममृत्युविनाशनम् ॥ 50 ॥  
धनपुत्रप्रियाभूमिसर्वसंपत्प्रदं नृणाम् ।  
शोकदुःखहरं चैव सर्वामिद्धिप्रदं वरम् ॥ 51 ॥  
स्तोत्रराजप्रपठनान्महावन्ध्या प्रसूयते ।  
वन्धनान्मुच्यते दुःखी भयान्मुच्येत निश्चितम् ॥ 52 ॥  
रोगाद्विमुच्यते रोगी दरिद्रश्च धनी भवेन्‌ ।  
दावाग्निमध्ये न मृतो मग्नः पोतो महार्णवे ॥ 53 ॥  
दस्युग्रस्तो निपुग्रस्तो हिंस्रजन्तुसमन्वितः ।  
स्तोत्रेणानेन वैश्येन्द्र कल्याणं लभते नरः ॥ 54 ॥  
तैजसानां यथा रत्नमाश्रमाणां द्विजो यथा ।  
नदीनां च यथा गङ्गा मन्त्राणां प्रणवो यथा ॥ 55 ॥  
तुलसी सर्वपत्राणां धराणां च वसुंधरा ।  
पुष्पाणां पारिजातं च काष्ठानां चन्दनं यथा ॥ 56 ॥  
विष्णुपूजा च तपसां व्रतेष्वेकादशी यथा ।  
ज्ञानिनां च यथा शंभुः सिद्धानां च गणेश्वरः ॥ 57 ॥  
देवानां च यथा विष्णुर्वेदाः शास्त्रेषु तन्त्रतः ।  
देवीनां च यथा दुर्गा शान्तानां कमला यथा ॥ 58 ॥  
सरस्वती च विदुषां राधिका सुन्दरीषु च ।  
तथा स्तोत्रेष्विदं स्तोत्रं नातः परतरं व्रज ॥ 59 ॥  
पुरा दत्तं ब्रह्मणे च पुष्करे सूर्यपर्वणि ।  
दैत्यग्रस्ताय भीताय सर्वदुर्गहरं परम् ॥ 60 ॥  
शिवाय शत्रुग्रस्ताय ददौ ब्रह्मा मदाज्ञया ।  
शिवश्च सनकादिभ्यः पुरा दुर्वाससे ददौ ॥ 61 ॥  
सनत्कुमारो भगवान्कृपया गौतमाय च ।  
पुलहाय पुलस्त्याय ददौ चाङ्गिरसे मुदा ॥ 62 ॥  
तथा यन्द्राय सूर्याय सूर्यश्चापि यमाय च ।  
यमाश्च चित्रगुप्ताय कृपया च पुरा ददौ ॥ 63 ॥  
नित्यं पठिष्यसि स्तोत्रं गोलोकगमनाय वै ।  
साक्षात्पश्यसि भो तात तामेव पार्वतीमिह ॥ 64 ॥  
यस्मै कस्मै न दातव्यं पापिने गोपनं कुरु ।  
नारायणस्य भक्ताय शान्ताय विदुषे तथा ॥ 65 ॥  
सर्वज्ञाय च विप्राय दातव्यं च प्रयत्नतः ।  
विप्राय वृषवाहाय वृषलीवतये तथा ॥ 66 ॥  
शूद्राणां सूपकाराय शूद्रक्षाद्धान्नभोजिने ।  
कन्याविक्रचिणे चैव ब्राह्मणाय विशेषतः ॥ 67 ॥  
सर्वसिद्धिं च लभते सिद्धस्तोत्रे भवेद्यदि ।  
दशायुतजपेनैव सिद्धस्तोत्रो भवेन्नरः ॥ 68 ॥  
अग्निस्तमभं जलस्तम्भं मृत्स्तम्भं मनसस्तथा ।  
अश्वमेधसहस्राच्च पृथिव्याश्च प्रदक्षिणात् ॥ 69 ॥  
स्नानाच्च सर्वतीर्थानां स्तोत्रमेतच्च पुण्यदम् ।  
दत्तं तुभ्यं मया तात मम प्राणसमं व्रज ॥ 70 ॥  
स्तवनं कुरु पार्वत्याश्चेदानीं मम संसदि ।  
श्रीकृष्णस्य वचः श्रुत्वा नन्दस्तुष्टाव पार्वतीम् ॥ 71 ॥  
स्तोत्रेणानेन विप्रेन्द्र सर्वसंपत्प्रदायिनीम् ।  
वरं तस्मै ददौ दुर्गा गोलोकवासमीप्सितम् ॥ 72 ॥  
दुर्लभं परमं ज्ञानं वेदे यन्न श्रुतं मुने ।  
राजेन्द्रत्वं गोकुले च कृष्णभक्तिं सुदुर्लभाम् ॥ 73 ॥  
तद्दास्वं चावि परतो महत्त्वं सिद्धमेव च ।  
वरं दत्त्वा ययौ दुर्गा संभाष्य शंभुना सह ॥ 74 ॥  
जग्मुर्देवाश्च मुनयः स्तुत्वा च नन्दनन्दनम् ।  
उवाच नन्दं श्रीकृष्णो व्रज नन्द व्रजान्वितः ॥  
प्रहष्टस्त्यक्तमोहश्च बोधेन दुर्लभेन च ॥ 75 ॥  
इति श्रीब्रह्मo महाo श्रीकृष्मजन्मखo उत्तo नारदनाo भगवन्नन्दसंo  
अष्टाशीतितमोऽध्यायः ॥ 88 ॥

अथ नवाशीतितमोऽध्यायः  
श्रीकृष्ण उवाच  
गच्छ गच्छ गृहं गच्छ व्रजराज व्रजं व्रज ।  
सर्वं तत्त्वं त्वया ज्ञातं दृष्टाश्च मुनयः सुराः ॥ 1 ॥  
श्रुतं मे धन्यमाख्यानं नानाख्यानं सुदुर्लभम् ।  
दुर्गायाः स्तोत्रराजं च जन्मपाशनिकृन्तनम् ॥ 2 ॥  
स्थितं तते निगदितं हर्षेण च सुखेन च ।  
मत्कृतं बालभावेन चापराद्धं च तत्क्षणम् ॥ 3 ॥  
यत्सुखं न कृतं तात पित्रोश्च नृपमन्दिरे ।  
कृतं सुखं तत्परं च स्वर्गादपि सुदुर्लभम् ॥ 4 ॥  
मदीयं प्रियवाक्यं च प्रह्वत्वं विनयं नयम् ।  
परिहासं बहतरं यशोदां गोपिकागणम् ॥ 5 ॥  
बालकानां समूहं च राधां चापि विशेषतः ।  
एकत्र च स्थितं तेषु बन्धुवर्गेषु कर्मणा ॥ 6 ॥  
इहैवापि सुखं भुक्त्वा गच्छ गोलोकमुत्तमम् ।  
सार्ध यशोदया तात रोहिण्या गोपिकागणैः ॥ 7 ॥  
गोपानां बालकैः सार्धं वृषभानेन गोपकैः ।  
राधामात्रा कलावत्या राधया सह यास्यसि ॥ 8 ॥  
रथानां शतलक्षं च गोलोकादागतं पितः ।  
अमूल्यरत्ननिर्माणं हीरहारपरिष्कृतम् ॥ 9 ॥  
मणिमाणिक्यमुक्तानां मालाजालविभूषितम् ।  
वह्निशुद्धांशुकै रम्यैराच्छन्नं पीतवर्णकैः ॥ 10 ॥  
पार्षदप्रवरै रम्यैर्वेष्टितं श्वेतचामरैः ।  
सद्रत्नदर्पणै रम्यैर्गोपिकाभिश्च गोपकैः ॥ 11 ॥  
वेष्टितं च तदारुह्य कौतुकाद्यास्यसि ध्रुवम् ।  
त्यक्त्वा च पार्थिवं देहं दिव्यदेहं विधाय च ॥ 12 ॥  
अयोनिसंभवा राधा राधामाता कलावती ।  
यास्यत्येव हि तेनैव नित्यदेहेन निश्चितम् ॥ 13 ॥  
पितृणां मानसी कन्या धन्या मान्या कलावती ।  
धन्या च सीतामाता च दुर्गामाता च मेनका ॥ 14 ॥  
अयोनिसंभवा दुर्गा तारा सीता च सुन्दरी ।  
अयोनिसंभवास्ताश्च धन्या मेना कलावती ॥ 15 ॥  
इत्येव कथितं तात गोपनीयं सुदुर्लभम् ।  
वरोऽयं तत्तस्तुभ्यं च मया च दुर्गया तथा ॥ 16 ॥  
श्रीकृष्णस्य वचः श्रुत्वा प्रत्युवाच व्रजेश्वरः ।  
पुनरेव जगन्नाथं त द्भक्तो भक्तवात्सलम् ॥ 17 ॥  
नन्द उवाच  
युगानां च चतुर्णां च यं यं धर्म सनातनम् ।  
क्रमेण कृष्ण विस्तीर्णं कृत्वा मां कथय प्रभो ॥ 18 ॥  
कलिशेषे भवेद्यद्यद्गुणदोषं कलेस्तथा ।  
का गतिर्वा पृथिव्याश्च धर्मस्य प्रणिनां तथा ॥ 19 ॥  
नन्दस्य वचनं श्रुत्वा हृष्टः कमललोचनः ।  
कथां कथितुमारेभे विचित्रां मधुरान्विताम् ॥ 20 ॥  
इति श्रीब्रह्मo महाo श्रीकृष्ण जन्मखo उत्तo नारदनाo भगवन्न-  
न्दसंo एकोननवतितमोऽध्यायः ॥ 89 ॥

अथ नवतितमोऽध्यायः  
श्रीकृष्ण उवाच  
शृणु नन्द प्रवक्ष्यमि सानन्दं मानसं यथा ।  
कथां रम्यां सुमधुरां पुराणेषु परिष्कृताम् ॥ 1 ॥  
परिपूर्णतमो धर्मो धार्मिकाश्च कृते युगे ।  
परिपूर्णतमं सत्यं परिपूर्णतमा दया ॥ 2 ॥  
अतीव प्रज्वलद्रूपा वेदाश्चत्वार एव च ।  
वेदाङ्गाश्चापि पिपिधासाश्चेतिहासाच संहिताः ॥ 3 ॥  
पुराणानि सुरम्याणि पञ्चरात्राणि पञ्च च ।  
रुचिराणि सुभद्राणि धर्मशास्त्राणि यानि च ॥ 4 ॥  
विप्रा वेदविदः सर्वे पुण्यवन्तस्तपस्विनः ।  
नारायणं ते ध्यायन्ति तन्मन्त्रं च जपन्ति च ॥ 5 ॥  
ब्राह्मणाःक्षत्रिया वैश्याश्यतुर्वर्णाश्च वैष्णवाः ।  
शूद्रा ब्राह्मणभृत्याश्च सत्यधर्मपरायणाछ ॥ 6 ॥  
राजानो धार्मिकाश्चैव प्रजापालनतत्पराः ।  
गृह्णान्त्येव प्रजानां च षोडशांशकराषृपाः ॥ 7 ॥  
करशून्याश्च विप्राश्च पूज्याः स्वच्छन्दगामिनः ।  
ततं सर्वसस्याढ्या रत्नाधारा वसुंधरा ॥ 8 ॥  
गुरुभक्ताश्च शिष्याश्च पितृभक्ताः सुतास्तथा ।  
योषितः पतिभक्ताश्च पतिव्रतपरायणाः ॥ 9 ॥  
ऋतौ संभोगिनः सर्वे न स्त्रीलुब्धा न लम्मपटाः ।  
न भयं दस्युचौर्याणां न तत्र पारदारिकाः ॥ 10 ॥  
तरवः पूर्णफलिनः पूर्णक्षीराश्च धेनवः ।  
बलवन्तो जनाः सर्वे दीर्घाः सौन्दर्यसंयुताः ॥ 11 ॥  
लक्षवर्षायुषः केचित्पुण्यवन्तो क्ष्यरोगिणः ।  
यथा विप्रा विष्णुभक्ता स्त्रिवर्णां विष्णुसेविनः ॥ 12 ॥  
जलपूर्णा नदा नद्यः संततं कंदरास्तथा ।  
तीर्थपूताश्चतुर्वर्णास्तपः पूता द्विजातयः ॥ 13 ॥  
मनःपूताश्च निखिलाः खलहीनं जगत्त्रयम् ।  
सत्कीर्तिपरिबूर्णं च यशस्यं मङ्गलान्वितम् ॥ 14 ॥  
पितरः सर्वकालेषु तिथिकालेषु देवताः ।  
सर्वकालेष्वतिथयः पूजिताश्च गृहे गृहे ॥ 15 ॥  
त्रिवर्णा विप्रभक्ताश्च विप्रभोजतत्पराः ।  
ब्राह्मणस्य मुखं क्षेत्रमनूषरमकण्टकम् ॥ 16 ॥  
नारायणोत्कीर्तनेन हर्षयुक्तास्तदुत्सवे ।  
न शत्रवो जनानां च सर्वे सर्वंहितैषिणः ॥ 17 ॥  
नाऽऽत्मप्रशंसकाः केचित्सर्वे परगुणोत्सुकाः ।  
न देवानां द्विजानां च विदुषां तत्र निन्दकाः ॥ 18 ॥  
पुरुषा योषितश्चापि न हि सूर्खाश्च पण्डिताः ।  
न दुःखिनो जनाःसत्ये सर्वेषां रत्नमन्दिरम् ॥ 19 ॥  
मणिमाणिक्यरत्नौघरत्नस्वर्णसमन्वितम् ।  
न भिक्षुका न रोगार्ताः शोकहीनाश्चहर्षिताः ॥ 20 ॥  
न हि भूषणहीराश्च नरा नार्यश्च केचन ।  
न पापिनो न धूर्ताश्च न क्षुधार्ता न कुत्सिताः ॥ 21 ॥  
जराहीनाः प्राणिनश्च शश्वद्यौवनसंस्थिताः ।  
आधिव्याधिविहीनाश्च निर्विकाराश्च देहिनः ॥ 22 ॥  
यदुक्तो वै सत्ययुगे धर्मः सत्यं दयादिकम् ।  
पादहीनश्च त्रेतायां सत्यार्ध द्वापरेऽपि च ॥ 23 ॥  
धर्मै कपाच्च प्रथमे कलेश्चातिकृशोऽबलः ।  
दुष्टानां दस्युचौर्याणामङ्कुरः प्रभवेद्व्रज ॥ 24 ॥  
अधर्मनिरताः केचिद्भीताः संगोपिनस्तथा ।  
भीता गुप्ताश्च पुंश्चल्यौ भीताश्च पारदारिकाः ॥ 25 ॥  
धर्मिष्ठानां भयं शश्वदधर्मिष्ठाश्च कम्पिताः ।  
स्वल्पधर्मरता भूपाः स्वल्पवेदरता द्विजाः ॥ 26 ॥  
व्रतधर्मरताः केचित्सर्वे स्वच्छन्दगामिनः ।  
यावत्तिष्ठन्ति तीर्थानि यावत्तिष्ठन्ति साधवः ॥ 27 ॥  
यावत्तिष्ठन्ति ग्रामाणां देवाः शास्त्राणि पूजनम् ।  
तावत्किंचित्तपः सत्यं स्वर्गधर्माश एव च ॥ 28 ॥  
कलेर्दोषनिधेस्तात गुण एको महानपि।  
मानसं संभवेत्पुण्यं सुकृतं न हि दृष्कृतम् ॥ 29 ॥  
तीर्थादिके गते तात नष्टो धर्माश एव च ।  
कलारूपश्च धर्मश्च यथा कुह्वां निशाकरः ॥ 30 ॥  
नन्द उवाच  
तीर्थान्येतानि सर्वाणि तिष्ठन्त्येव कियद्दिनम् ।  
साधवो ग्राम्यदेवाश्च शास्त्राण्येतानि वत्सक ॥ 31 ॥  
श्रीकृष्ण उवाच  
कलौ दशसहस्राणि हरिस्तिष्ठति मेदिनीम् ।  
देवानां प्रतिमा बूज्या शास्त्राणि च पुराणकम् ॥ 32 ॥  
तदर्धमपि तीर्थानि गङ्गादीनि सुनिश्चितम् ।  
तदर्ध ग्रामदेवाश्च वेदाश्च विदुषामपि ॥ 33 ॥  
अधर्मः परिबूर्णश्च तदन्ते च कलौ पितः ।  
एकवर्णा भविष्यन्ति वर्णाश्चत्वार एव च ॥ 34 ॥  
न मन्त्रपूतोद्वाहश्च न हि सत्यं न य क्षमा ।  
स्त्रीस्वीकाररतो नित्यं ग्राम्यधर्मप्रधानतः ॥ 35 ॥  
न यज्ञसूत्रं तिलकं ब्राह्मणनां च नित्यशः ।  
संध्याशास्त्रविहीनाश्च विप्रवंशाःश्रुता अपि ॥ 36 ॥  
सर्वैः सार्ध च सर्वेषां भक्षणं नियमच्युतम् ।  
अभक्ष्यभक्षा लोकाश्च चतुर्वर्णाश्च लम्पटाः ॥ 37 ॥  
नारीषु न सती काचित्पुंश्चली च गृहे गृहे ।  
करोति तर्जनं कान्तं भृत्यतुल्यं च कम्पितम् ॥ 38 ॥  
जाराय दत्त्वा मिष्टान्नं ताम्बूलं वस्त्रचन्दनम् ।  
न ददात्येव चाऽऽहारं स्वामिने दुःखिने पितः ॥ 39 ॥  
पुत्रेण भर्त्सितस्तातः शिष्येण भर्त्सितो गुरुः ।  
प्रजाभिस्ताडितो भूपो भूपेन पीडिताः प्रजाः ॥ 40 ॥  
दस्युचोरेश्च दुष्टैश्च शिष्टाश्च परिपीडिताः ।  
सस्यहीना च वसुधा क्षीरहीनाश्च धनेवः ॥ 41 ॥  
स्वल्पक्षीरे घृतं नास्ति नवनीतं च नित्यशः ।  
सत्यहीना जनाः सर्वे नित्यं मिथ्या वदन्ति च ॥ 42 ॥  
शौचसंध्याशास्त्रहीना ब्राह्मणा वृषवाहकाः ।  
सूपकाराश्च शूद्राणां शूद्राणां शवदाहकाः ॥ 43 ॥  
शूद्रस्त्रीनिरताः शश्वच्छूद्रा विप्रवधूरताः ।  
खादन्ति यस्य विप्रस्य भक्ष्यं च परिपाचकाः ॥ 44 ॥  
मातुः परां तस्य पत्नीं शूद्रा गृह्णन्ति लम्पटाः ।  
भृत्यश्च हत्वा राजानं स्वयं राजा भविष्यति ॥ 45 ॥  
नारी हत्वा पतिं कामाद्भजेज्जारं च कौतुकात् ।  
पुत्रश्च पितरं हत्वा स्वयं भूपो भविष्यति ॥ 46 ॥  
सर्वे स्वच्छन्दनिरताः शिश्नोदरपरायणाः ।  
वङ्खरा व्याधियुक्ताश्च कुत्सिताश्च कुचैलकाः ॥ 47 ॥  
विक्षुण्णमन्त्रलिप्ताश्च मिथ्यामन्त्रप्रचारकाः ।  
जातिहीनाश्च गुरवो वयोहीनाश्च निन्दकाः ॥ 48 ॥  
राजानश्चापि मलेच्छाश्च यवना धर्मनिन्दकाः ।  
सत्कीर्तिमपि साधूनां कुर्वन्त्युन्मूलनं मुदा ॥ 49 ॥  
पितृदेवद्विजातीनामतिथीनां च नित्यशः ।  
पूजा नास्ति गुरूणां च पित्रोश्च पूजनं स्त्रियाः ॥ 50 ॥  
स्त्रीबन्धूनां गौरवं च स्त्रीणां च सततं पितः ।  
चोरः सत्कुलजातिश्च ब्रह्मदेवस्वहारकः ॥ 51 ॥  
मानं वहन्ति लोभेन युगधर्मेण कौतुकात् ।  
देवायतनहीनं च जगत्सर्व भयाकुलम् ॥ 52 ॥  
अराजकं च दुर्नीतं संततं कलिदोषतः ।  
बुभृक्षिताः कुचैलाश्च दरिद्रा व्याधिनो नराः ॥ 53 ॥  
कपर्दकघटाध्यक्षो राजेन्द्रो हि घटेश्वरः ।  
वृद्धाङ्गुष्टसमा लोका वृक्षाःशाकसमास्तथा ॥ 54 ॥  
तालानां नारिकेलाणां पनसानां तथैव च ।  
फलानि सर्षपाण्येव तत्क्षुद्रं च ततः परम् ॥ 55 ॥  
जलभाजनपात्रेण सस्येन वाससा तथा ।  
विहीनं मन्दिरं सर्वं गृहाणामपरिष्कृतम् ॥ 56 ॥  
गन्धकेन परिवृतं दीपहीनं तमेयुतम् ।  
हिंस्रजन्तुभयाद्भीता जनाः सर्वे च पापिनः ॥ 57 ॥  
सर्वे च कलहाविष्टा पुंश्चल्यः कलहप्रियाः ।  
रूपवत्यो न कामिन्यो नराश्चापि न रूपिणः ॥ 58 ॥  
नद्यो नदाः कंदराश्च तडागाश्च सरोवराः ।  
जलपद्मविहीनाश्च जलहीना धनास्तथा ॥ 59 ॥  
अपत्यहीना नार्यश्च कामुक्यो जारसंयुताः ।  
अश्वत्थच्छेदिनः सर्वे वृक्षहीना वसुंधरा ॥ 60 ॥  
फलहीनाश्च तरवः शाखाः स्कन्धविहीनकाः ।  
फलानि स्वादुहीनानि चान्नानि च जलानि च ॥ 61 ॥  
मानवाः कटुवक्तारो निर्दया धर्मवर्जिताः ।  
तदन्ते द्वादाशादित्याः संहरिष्यन्ति मानवान् ॥ 62 ॥  
सर्वाञ्जन्तुंश्च तापेन बहुवृष्ट्या व्रजेश्वर ।  
अवशिष्टा च पृथिवी कथामात्रावशेषिता ॥ 63 ॥  
कलौ गते च पृथिवी क्षेत्रं वर्षागते तथा ।  
पुनः सत्यप्रवृत्तिश्च भविष्यति क्रमेण वै ॥ 64 ॥  
इत्येवं कथितं सर्वं गच्छ तात व्रजं सुखम् ।  
अहं दुग्धमुखो बालःपुत्रस्ते कथयामि किम् ॥ 65 ॥  
नवनीतं घृतं दुग्धं दधि तक्रं परिष्कृतम् ।  
स्वस्तिकं शुभकर्मार्हं मिष्टान्नं च सुधोपमम् ॥ 66 ॥  
मिष्टद्रव्यं च यत्किंचित्पितृदेवनिमित्तकम् ।  
भुक्तं बलाच्च तत्सर्व बालानां रोदनं बलम् ॥ 67 ॥  
तत्क्षमस्वापराधं मे बालदोषः पदे पदे ।  
त्वं पिता तव पुत्रोऽहं यशोदा जननी मम ॥ 68 ॥  
मदीयं परिहासं च यशोदां रोहिणीं वद ।  
कुमारास्याच्छ्रुतं सर्व सोऽहमित्येवमीप्सितम् ॥ 69 ॥  
कीर्तयिष्यसि तत्सर्व सर्व गोकुलवासिनम् ।  
कालः करोति ससैर्ग बन्धूनां बन्धुभिः सह ॥ 70 ॥  
कालः करोति विच्छेदं विरोधं प्रीतिमेव च ।  
कालः सृष्टिं च कुरुते कालश्च परिपालनम् ॥ 71 ॥  
कालः करोति सानन्दं कालः संहरते प्रजाः ।  
सुखं दुःखं भयं शोकं जरां मृत्युं च जन्म च ॥ 72 ॥  
सर्वं कर्मानुरोधेन काल एव करोति च ।  
सर्वं कालकृतं तात विस्मयं न व्रजं व्रज ॥ 73 ॥  
कुतस्त्वं गोकुले वैश्यो नन्दो वैश्याधिपो नृपः ।  
वसुदेवसुतोऽचहं च मथुरायामहो कुतः ॥ 74 ॥  
पिता मे कंसभीतेन त्वद्गृहे च समप्रितः ।  
पितु परः पिता त्वं च माता मातुः पराऽपिवा ॥ 75 ॥  
मया दत्तेन ज्ञानेन पार्वत्या च व्रजेश्वर ।  
त्यज मोहं महाभाग गच्छ तात सुखं गृहम् ॥ 76 ॥  
नन्द उवाच  
स्मर वृन्दावनं तात रम्यं पुण्यं महोत्सवम् ।  
गोकुलं गोकुलं रम्यं सुन्दरं यमुनातटम् ॥ 77 ॥  
रमणीनां सुरम्यं च त्वत्प्रियं रासमण्डलम् ।  
गोपालिका गोपबालान्यशोदां रोहिणीं प्रियाम् ॥ 78 ॥  
प्राणाधिकां राधिकां न कथं स्मरसि पुत्रक ।  
वारमेकं स्वल्पदिनं गोकुलं गच्छ वत्सक ॥ 79 ॥  
इत्येवमुक्तवा नन्दश्च क्रोडे कृष्णं चकार सः ।  
नेत्राश्रुणा च पूर्णेन तं सिषेच शुचाऽन्वितः ॥ 80 ॥  
चुचुम्ब तद्गण्डयुगं कृत्वा वक्षसि मोहतः ।  
सानन्दः परमानदो भगवांस्तमुवाच सः ॥ 81 ॥  
इति श्रीब्रह्मo महाo श्रीकृष्णजन्मखo उत्तo नारदनाo भगवन्नन्दसंo  
नवतितमोऽध्यायः ॥ 90 ॥

अथैकनवतितमोऽध्यायः  
श्रीभगवानुवाच  
निषेकेन परिष्वङ्गो विभेदस्तेन वा भवेत् ।  
क्षणेन दर्शनं तेन निषेकः केन वार्यते ॥ 1 ॥  
गमनागमनार्थ चाप्युद्धवः कथयिष्यति ।  
प्रस्थापयामि तं शीघ्रं विज्ञास्यसि ततः पितः ॥ 2 ॥  
यशोदां रोहिणीं चैव गोपिकां गोपबालकान् ।  
प्राणाधिकां राधिकां तां गत्वा संबोधयिष्यति ॥ 3 ॥  
एतस्मिन्नन्तरे तत्र वसुदेवश्च देवकी ।  
बलदेवश्चोद्धवश्च तथाऽक्रूरश्च सत्वरम् ॥ 4 ॥  
वसुदेव उवाच  
नन्द त्वं बलवाञ्ज्ञानी सद्‌बन्धुश्च सखा मम ।  
त्यज मोहं गृहं गच्छ वत्सस्तेऽयं यथा मम ॥ 5 ॥  
दूरीभूता गोकुलाच्च मथुरा नास्ति बान्धव ।  
महोत्सवे सदानन्दे नन्द द्रक्ष्यसि पुत्रकम् ॥ 6 ॥  
देवक्युवाच  
यथाऽयमावयोः पुत्रस्तथैव भवतो ध्रुवम् ।  
सालसः केन हे नन्द शुचा देहो हि लक्ष्यते ॥ 7 ॥  
एकादशाब्दं सबलः स्थित्वा ते मन्दिरे सुखम् ।  
कथं स्वल्पदिनेनैव शोकग्रस्तो भविष्यसि ॥ 8 ॥  
तिष्ठ पुत्रेण सार्धं च मथुरायां कियद्दिनम् ।  
पूर्णचन्द्राननं पश्य जन्म त्वं सफलं कुरु ॥ 9 ॥  
श्रीभगवानुवाच  
घच्छोद्धव सुखं भद्रं भविष्यति तव प्रियम् ।  
प्रहर्ष गोकुलं गत्वा यशोदां रोहिणीं प्रसूम् ॥ 10 ॥  
गोपवालसमूहं च राधिकां गोपिकागणम् ।  
प्रबोधयाऽऽध्यात्मिकेन मद्दत्तेन शुचश्छिदा ॥ 11 ॥  
नन्दस्तिष्ठतु सानन्दं मन्मातुराज्ञया शुचा ।  
नन्दस्थितिं सद्विनयं यशोदां कथयिष्यसि ॥ 12 ॥  
इत्येवमुक्त्वा श्रीकृष्णः पित्रा मात्रा बलेन च ।  
अक्रूरेण समं तूर्ण ययावभ्यन्तरं गृहम् ॥ 13 ॥  
उद्धवो रजनीं स्थित्वा मथुरायां च नारद ।  
प्रभाते प्रययौ शीघ्रं रम्यं वृन्दावनं वनम् ॥ 14 ॥  
इति श्रीब्रह्मo महाo श्रीकृष्णजन्मखo उत्तo नारदानाo एकनव-  
तितमोऽध्यायः ॥ 91 ॥

अथ द्विनवतितमोऽध्यायः  
नारायण उवाच  
श्रीकृष्णप्रेरितो हृष्टः प्रणम्य च गणेश्वरम् ।  
स्मरन्नारायणं शंभुं दुर्गा लक्ष्मीं सरस्वतीम् ॥ 1 ॥  
गङ्गां च मनसि ध्यात्वा दिमीशं तं महेश्वरम् ।  
प्रजगामोद्धवश्चैव दृष्ट्‌वा मङ्गलमूचकम् ॥ 2 ॥  
शुश्राव दुंदुभिं घण्टानादं शङ्खध्वनिं तथा ।  
हरिशब्दं च संगीतं शुश्राव मङ्गलध्वनिम् ॥ 3 ॥  
पतिपुत्रवतीं साध्वीं प्रदीपं माल्यदर्पणम् ।  
परिबूर्णतमं कुम्भं दधिलाजफलानि च ॥ 4 ॥  
दूर्वाङ्कुरं शुक्लधान्यं रजतं काञ्चनं मधु ।  
ब्राह्मणानां समूहं च कृष्णसारं वृषं घृतम् ॥ 5 ॥  
सद्योमांसं गजेन्द्रं च नृपेन्द्रं श्वेतघोटकम् ।  
पताकां नकुलं चाषं शुक्लं पुष्पं च चन्दनम् ॥ 6 ॥  
दृष्ट्वैवं पथि कल्याणं प्राप वृन्दावनं वनम् ।  
ददर्श पुरतो वृक्षं भाण्डीरे वटमक्षयम् ॥ 7 ॥  
स्निग्धपर्ण रक्तवर्ण पुण्यदं तीर्थमीप्सितम् ।  
सुवेषान्बालकांश्चैव रत्नभूषणभूषितान् ॥ 8 ॥  
वदतो बलकृष्णेति रुदतश्च शुचाऽन्वितान् ।  
तानाश्वास्य ययौ दूरं प्रविश्य नगरं मुदा ॥ 9 ॥  
ददर्श नन्दशिबिरं रचितं विश्वकर्मणा ।  
मणिरत्नविनिर्माणं मुक्तामाणिक्यहीरकैः ॥ 10 ॥  
परिच्छन्नं मनोरम्यं सद्रत्नकलशान्वितम् ।  
द्वारं चित्रं विचित्राढ्यं दृष्ट्वा च प्रविवेश सः ॥ 11 ॥  
अवरुह्य रथात्तूर्ण तस्थौ तत्प्राङ्गणे मुदा ।  
यशोदा रोहिणी शीघ्रं पप्रच्छ कुशलं परम् ॥ 12 ॥  
आसनं च जलं गां च मधुपर्कं ददौ मुदा ।  
क्व नन्दः क्व बलः कृष्णः सत्यं तत्कथयोद्धव ॥ 13 ॥  
उद्धवः कथयामास सर्व भद्रं क्रमेण च ।  
सार्धं च बलकृष्णाभ्यां नन्दः सानन्दपूर्वकम् ॥ 14 ॥  
आयास्यति विलम्बेन कृष्णोपनयनावधि ।  
युष्माकं कुशलं तत्वं विज्ञाय विधिपूर्वकम् ॥ 15 ॥  
अहं यास्यामि मथुरां यशोदे शृणु सांप्रतम् ।  
श्रृत्वा मङ्गलवार्ता च यशोदा रोहिणी मुदा ॥ 16 ॥  
ब्राह्मणाय ददौ रत्नं सुवर्णं वस्त्रमीप्सितम् ।  
उद्धवं भोजयामास मिष्टान्नं च सुधोपमम् ॥ 17 ॥  
मणिश्रेष्ठं च रत्नं च ददौ तस्मै च हीरकम् ।  
वाद्यं च वादयामास भद्रं नानाविधं तथा ॥ 18 ॥  
ब्रह्मणान्भोजयामास कारयामास मङ्गलम् ।  
वेदाश्च पाठयामास परमानन्दपूर्वकम् ॥ 19 ॥  
शंकरं पूजयामास विप्रद्वारा परं विभूम् ।  
नानोपहारैर्नैवेद्यैः पुष्पधूपप्रदीपकैः ॥ 20 ॥  
चन्दनैर्वस्त्रताम्बूलैर्मधुगव्यघृतादिभिः ।  
भवानीं पूजयामास श्रीवृन्दारण्यदेवताम् ॥ 21 ॥  
षोडशोपचारैर्द्रव्यैर्बलिभिर्विविधैर्मुने ।  
महिषाणां शते शुद्धं छागालानां सहस्रकम् ॥ 22 ॥  
मेषाणामयुतं शुद्धं युक्तमादाय पञ्चकम् ।  
ब्राह्मणेभ्यः स्वर्णशतं धेनुनां च शतं तथा ॥ 23 ॥  
प्रददौ दक्षिणां तूर्ण कृष्णकल्याणहेतवे ।  
उद्धवं पूजयामास सादरं च पुनः पुनः ॥ 24 ॥  
समाश्वास्य यशोदां च रोहिणीं गोपबालकान् ।  
वृद्धान्गोपालिकाः सर्वाः प्रययू रासमण्डलम् ॥ 25 ॥  
ददर्श रासं रुचिरं चन्द्रमण्डलवर्तुलम् ।  
श्रीरामकदलीस्तम्भशतकैरुपशोभितम् ॥ 26 ॥  
युक्तैश्च स्निग्धवसनैश्चन्दनानां च पल्लवैः ।  
पट्टसूत्रनिबद्धैश्च श्रीयुक्तमाल्यजालकैः ॥ 27 ॥  
दधिलाजफलैः पट्टैः पुष्पैर्दूर्वाङ्कुरैरपि ।  
चन्दनागुरुकस्तूरीकुङ्कुमैः परिसंस्कृतम् ॥ 28 ॥  
वेष्टितं सक्षितं यत्नाद्‌गोपिकानां त्रिकोटिभिः ।  
त्रिलक्षैः सुन्दरै रम्यैः संसक्तं रतिमन्दिरैः ॥ 29 ॥  
लक्षगोपैः परिवृतं कृष्णागमनशङ्कितैः ।  
यमुनां दक्षिणां कृत्वा प्रययौ मालतीवनम् ॥ 30 ॥  
चन्दनानां चम्पकानां यूथिकानां तथैव च ।  
केतकीमाधवीनां च वनं कृत्वा प्रदक्षिणम् ॥ 31 ॥  
बकुलानां वञ्जुलानामशोकानां च काननम् ।  
मल्लिकानां पलाशानां शिरीषाणां तथैव च ॥ 32 ॥  
धात्रीणां काञ्चनानां च कर्णिकानां वनं तथा ।  
नागेश्वराणां विपिनं लवङ्गानां तथैव च ॥ 33 ॥  
वनं च शालतालानां हिन्तालानां वनं तथा ।  
पनसानां रसालानां लाङ्गलीनां मनोहरम् ॥ 34 ॥  
मन्दारकाननं रम्यं वामं कृत्वा च सत्वरम् ।  
दृष्ट्वा कुन्दवनं रम्यं संप्राप्य मधुकाननम् ॥ 35 ॥  
पुंस्कोकिलानां शब्देन मधुरेण समन्वितम् ।  
मधुव्रतसमूहानां मधुरध्वनिबूरितम् ॥ 36 ॥  
वन्यवृक्षैः परिवृतं माध्वीकाधारमीप्सितम् ।  
वातेन वन्यबुष्पाणां वरितः सुरभीकृतम् ॥ 37 ॥  
तद्‌दृष्ट्वा राजमार्गेण यशोदोक्तेन सांप्रतम् ।  
ययौ शीघ्रं निरुद्विग्निं रहस्यं बदरीवनम् ॥ 38 ॥  
श्रीफलानां च निम्बार्नां नारिङ्गाणां वनं तथा ।  
पद्मानां करवीराणां तुलसीनां च काननम् ॥ 39 ॥  
दृष्टवा रक्तिमवर्णं च सुपक्वफलमीप्सितम् ।  
तदेव वामतः कृत्वा विवेश कदलीवनम् ॥ 40 ॥  
अतीव निर्जने रम्ये ददर्श राधिकाश्रमम् ।  
मणीन्द्राणां च प्राकारं परिखादुर्गवेष्टितम् ॥ 41 ॥  
अत्यगम्यं रिपूणां च मित्राणां सुगमं सुखम् ।  
गोप्यं संकेतमार्गं च रक्षकैः परिरक्षितम् ॥ 42 ॥  
नानाचित्रविचित्राढ्यं निर्मितं विश्वकर्मणा ।  
मणीन्द्रमुक्तामाणिक्यहीरहारोज्ज्वलं परम् ॥ 43 ॥  
रत्नेन्द्रसाररचितं रत्नस्तम्भैः सुशोभितम् ।  
रत्नसोपानसंसक्तमन्दिरेण मनोहरम् ॥ 44 ॥  
अमूल्यरत्नखचितं कलशैः परिशोभितम् ।  
वाह्निशुद्धांशुकाभिश्च पताकाभिः परिष्कृतम् ॥ 45 ॥  
सद्रत्नदर्पणोत्कृष्टं चर्चितं श्वेतचामरैः ।  
ददर्श सिंहद्वारं च युक्तं रत्नकपाटकैः ॥ 46 ॥  
द्वारोपरि विचित्रं च रम्यं वृन्दावनं वनम् ।  
कदम्बकाननं रम्यं तद्वास्त्रहरणादिकम् ॥ 47 ॥  
विश्वकर्मविरचितं सुरम्यं रासमण्डलम् ।  
नानारत्नकुटीरं च गोपगोपीसमन्वितम् ॥ 48 ॥  
रक्षितं गोपिकालक्षैर्वेत्रहस्तैर्मनोहरैः ।  
स्वच्छन्दाचरणैः शश्वदमितैर्बलिभिर्मुदा ॥ 49 ॥  
तद्‌द्वारं पुरतो दृष्ट्वा विलङ्क्य च जगाम् सः ।  
द्वितीयं द्वारमुल्लङ्घ्य तस्मादुत्तममीप्सितम् ॥ 50 ॥  
द्वारं चतुर्थं संप्राप्य सर्वस्माच्च विलक्षणम् ।  
तत्पश्चात्पञ्चमं द्वारं ददर्श चित्रमुत्तमम् ॥ 51 ॥  
द्वारषट्कं च प्रययौ सर्वत्र रुचिरं परम् ।  
रामरावणयोर्युद्धं भित्तिचित्रं मनोहरम् ॥ 52 ॥  
दशावतारं विष्णोश्च कृत्रिमं रासमण्डलम् ।  
यमुनाजलकेलिं च रचितां विश्वकर्मणा ॥ 53 ॥  
गोपिकानां सहस्रेणा षष्ठं द्वारं च रक्षितम् ।  
रत्नेन्द्रसारनिर्माणभूषणैर्भूषितेन च ॥ 54 ॥  
सद्रत्नदण्‍डहस्तेन हीरकैर्भूषितेन च ।  
मणीन्द्रमुक्तामाणिक्यहीरहारान्वितेन च ॥ 55 ॥  
माधवी तत्प्रधाना सा पप्रच्छ सांप्रतं शिवम् ।  
ददौ प्रत्युत्तरं सर्वं क्रमेण च स उद्धवः ॥ 56 ॥  
गत्वा विज्ञापयामास राधाप्रियसखीगणम् ।  
सा माधवी महाहृष्टा तत्र संस्थाप्य तं मुदा ॥ 57 ॥  
श्रुत्वा मङ्गलवार्तां च राधाप्रियसखीगणैः ।  
कृत्वा शङ्खध्वनिं घण्टामृदङ्गपटहस्वनम् ॥ 58 ॥  
कृत्वा निर्मञ्छनं शीघ्रमुद्धवं प्रियमागतम् ।  
हृष्टा प्रवेशयामास राधाभ्यन्तरमुत्तमम् ॥ 59 ॥  
अमूल्यरत्ननिर्माणं गत्वा मन्दिरमुत्तमम् ।  
ददर्श पुरतो राधां कुह्वा चन्द्रकलोपमाम् ॥ 60 ॥  
सुपक्वपद्मनेत्रां च शयानां शोकमूर्च्छिताम् ।  
रुदतीं रक्तवदनां विल्ष्टां च त्यक्तभूषणाम् ॥ 61 ॥  
निश्चेष्टां च निराहारां सुवर्णवर्णकुण्डलाम् ।  
शुष्किताधरकण्ठां च किंचिन्निः श्वाससंयुताम् ॥ 62 ॥  
प्रणनाम च तां दृष्ट्वा भक्तिनम्रात्मकंधरः ।  
पुलकाञ्चितसर्वाङ्गो भक्त्या भक्तः स उद्धवः ॥ 63 ॥  
उद्धव उवाच  
वन्दे राधापदाम्भोजं ब्रह्मादिसुरविन्दतम् ।  
यत्कीर्तिः कीर्तनेनैव पुनाति भुवनत्रयम् ॥ 64 ॥  
नमो गोकुलवासिन्यै राधिकायै नमो नमः ।  
शतशृङ्गनिवासिन्यै चन्द्रावत्यै नo ॥ 65 ॥  
तुलसीवनवासिन्य वृन्दारण्यै नo ।  
रासमण्डलवासिन्यै रासेश्वर्यै नo ॥ 66 ॥  
विरजातीरवासिन्यै वृन्दायै च नo ।  
वृन्दावनविलासिन्यै कृष्णायै च नo ॥ 67 ॥  
नमः कृष्णप्रियायै च शान्तायै च नo ।  
कृष्णवक्षःस्थितायै च तत्पियायै नo ॥ 68 ॥  
नमो वैकुण्ठवासिन्यै महालक्ष्म्यै नo ।  
विद्याधिष्ठातृदेव्यै च सरस्वत्यै नo ॥ 69 ॥  
सर्वैश्वर्याधिदेव्यै च कमलायै नo ।  
पद्मनाभप्रियायै च पद्मायै च नo ॥ 70 ॥  
महाविष्णोश्च मात्रे च पराद्यायै नo ।  
नमः सिन्धुसुतायै च मर्त्यलक्ष्मयै नo ॥ 71 ॥  
नारायणप्रियायै च नारायण्यै नo ।  
नमोऽस्तु विष्णुमायायै वैष्णव्यै च नo ॥ 72 ॥  
महामायास्वरूपायै संपदायै नo ।  
नमः कल्याणरूपिण्यै शुभायै च नo ॥ 73 ॥  
मात्रे चतुर्णा वेदानां सावित्र्यै च नo ।  
नमोऽस्तु बुद्धिरूपायै ज्ञानदायै नo ॥ 74 ॥  
नमो दुर्गविनाशिन्यै दुर्गादेव्यै नo ।  
तेजःसु सर्वदेवानां पुरा कृतयुगे मुदा ॥ 75 ॥  
अधिष्टानकृतायै च प्रकृत्यै च नo ।  
नमस्त्रिपुरहारिण्यै त्रिपुरायै नo ॥ 76 ॥  
सुन्दरीषु च रम्यायै निर्गुणायै नo ।  
ममो निद्रास्वरूपायै निर्गुणायै नo ॥ 77 ॥  
नमो दक्षसुतायै च नमः सत्यै नo ।  
नमः शैलसुतायै च पार्वत्यै च नo ॥ 78 ॥  
नमो नमस्तपस्विन्यै ह्यु मायै च नo ।  
निराहारस्वरूपायै ह्यपर्णायै नo ॥ 79 ॥  
गौरीलौकविलासिन्यै नमो गौर्यै नo ।  
नमः कैलासवासिन्यै माहेश्वर्यैः नo ॥ 80 ॥  
निद्रायै च दयायै च श्रद्धायै च नo ।  
नमो धृत्यै क्षमार्यै च लज्जायै च नo ॥ 81 ॥  
तृष्णायै क्षुत्स्वरूपायै स्थितिकर्त्र्यै नo ।  
नमः संहाररूपिण्यै महामार्यै नo ॥ 82 ॥  
भयायैं चाभयायैं च मुक्तिदायै नo ।  
नमः स्वधायैं स्वाहायै शान्तयै कान्त्यै नo ॥ 83 ॥  
नमस्तुष्ट्यैं च पुष्ट्यै च दयायै च नo ।  
नमो निद्रास्वरूपायै श्रद्धायै च नo ॥ 84 ॥  
क्षुत्पिपासास्वरूपायै लज्जायैं च नo ।  
नमो धृत्यैं क्षमायैं च चेतनायैं नo ॥ 85 ॥  
सर्वशक्तिस्वरूपिण्यै सर्वमात्रे नo ।  
अग्नौ दाहस्वरूपायै भद्रायै च नo ॥ 86 ॥  
शोभायै पूर्णचन्द्रे च शरत्पद्म नo ।  
नास्ति भेदो यथा देवि दुग्धधावल्ययोःसदा ॥ 87 ॥  
यथैव गन्धभूम्योश्च यथैव जलशैत्ययौः ।  
यथैव शब्दन्भसोर्ज्योतिः सूर्यकयोर्यथा ॥ 88 ॥  
लोके वेदे पुराणे च राधामाधवयोस्तथा ।  
चेतनं कुरु कल्याणि देहि मामुत्तरं सति ॥ 89 ॥  
इत्युक्त्वा चोद्धवस्तत्र प्रणनाम पुनः पुनः ।  
इत्युद्ववकृतं स्तोत्रं यः पठेद्भक्तिपूर्वकम् ॥ 90 ॥  
इह लोके सुखं भुक्त्वा यात्यन्ते हरिमन्दिरम् ।  
न भवेद्‌बन्धुविच्छेदो रोगः शोकः सुदारुणः ॥ 91 ॥  
प्रोषिता स्त्री लभेत्कान्तं भार्याभेदी लभेत्प्रियाम् ।  
अपुत्रो लभते पुत्रान्निर्धनो लभते धनम् ॥ 92 ॥  
निर्भूमिर्लभते भूमिं प्रजाहीनो लभेत्प्रजाम् ।  
रोगाद्विमुच्यते रोगी बद्धी मुच्यते बन्धनात् ॥ 93 ॥  
भयान्मुच्येत भीतस्तु मुच्येताऽऽपन्नआपदः ।  
अस्पष्टकीर्तिः सुयशा मूर्खो भवति पण्डितः ॥ 94 ॥  
इति श्रीब्रह्मo महाo श्रीकृष्णजन्मखo उत्तo नारदनाo राधास्तोत्रं  
नाम द्विनवतितमोऽध्यायः ॥ 92 ॥

अथ त्रिनवतितमोऽध्यायः  
नारायण उवाच  
उद्धवस्तवनं श्रुत्वा चेतनां प्राप्य राधिका ।  
विलोक्य कृष्णाकारं च तमुवाच शुचाऽन्विता ॥ 1 ॥  
राधिकोवाच  
किन्नाम भवतो वत्स केन वा प्रेरितो भवान् ।  
आगतो वा कुत इति ब्रूह मां केन हेतुना ॥ 2 ॥  
कृष्णाकृतिस्त्वं सर्वाङ्गैर्मन्ये त्वां कृष्णपार्षदम् ।  
कृष्णस्य सुशलं ब्रूहि बरदेवस्य सांप्रतम् ॥ 3 ॥  
नन्दस्तिष्ठति तत्रैव हेतुना केन तद्वद ।  
समायास्यति सोविन्दो रम्यं वृन्दावनं वनम् ॥ 4 ॥  
पुनर्द्रक्ष्यामि तस्यैव पूर्णचन्द्रमुखं शुभम् ।  
पुनः क्रीडां करिष्यामि तेनाहं रासमण्डले ॥ 5 ॥  
जले च विहरिष्यामि पुनर्वा सखिभिः सह ।  
श्रीनन्दनन्दनाङ्गे च पुनर्दास्यामि चन्दनम् ॥ 6 ॥  
उद्धव उवाच  
उद्दवेत्यभिधानं मे क्षत्रियोऽहं वरानने ।  
प्रेषितः शुभवार्तार्थं कृष्णेन परमात्मना ॥ 7 ॥  
तवान्तिकं समायातः पार्षदोऽहं हरेरपि ।  
कृष्णस्य बलदेवस्य शिवं नन्दस्य सांप्रतम् ॥ 8 ॥  
राधिकोवाच  
अस्ति तद्यमुनाकूलं सुगन्धिपवनोऽस्ति सः ।  
तस्य केलिकदम्बानां मूलमस्तयेव सांप्रतम् ॥ 9 ॥  
पुण्यं वृन्दावनं रम्यं तद्विद्यमानमीप्सितम् ।  
पुंस्कोकिलानां विरुतं तल्पं चन्दनचर्चितम् ॥ 10 ॥  
चतुर्विधं च भोज्यं च मधुपानं च सुन्दरम् ।  
दुरन्तो दुःखदोऽप्यस्ति पापिष्ठो मन्मथस्तथा ॥ 11 ॥  
ते च रत्नप्रदीपाश्च ज्वलन्ति रासमण्डले ।  
मणीन्द्रसारनिर्माणमस्त्येव रतिमन्दिरम् ॥ 12 ॥  
गोपाङ्गनागणोऽस्त्येव पूर्णचन्द्रोऽस्ति शोभितः ।  
सुगन्धिपुष्परचितं तल्पं चन्दनचर्चितम् ॥ 13 ॥  
ताम्बूलं रतिभोगार्हं कर्पूरादिसुसंस्कृतम् ।  
सुगन्धिमालतीमाल्यं श्वेतचामरदर्पणम् ॥ 14 ॥  
मुक्तामाणिक्यसंसक्तहीरहारमनोहरम् ।  
कस्तूरीकुङ्कुमाक्तं च पात्रपूर्णं च चन्दनम् ॥ 15 ॥  
नानोपकाननं रम्यं रम्यक्रीडासरोवरम् ।  
सुगन्धिपुष्पोद्यानं च पद्मश्रेणीमनोहरम् ॥ 16 ॥  
अस्त्येवं सर्वविभवः प्राणनाथः कुतो मम ।  
हा कृष्ण हा रामानाथ क्वासि मे प्राणवल्लभ ॥ 17 ॥  
क्व वाऽपराधो दास्याश्च दासीदोषः पदे पदे ।  
इत्येवमुक्त्वा सा देवी पुनर्मूर्च्छामवाप सा ॥ 18 ॥  
चेतनां कारयामास पुनरेव स उद्धवः ।  
तां दृष्ट्वा परमाश्चर्य मेने क्षत्रियपुंगवः ॥ 19 ॥  
सखीभिः सप्तभिः शश्वत्सेवितां श्वेतचामरैः ।  
गोपीनां च त्रिलक्षैश्च सुप्रियैः प्रियसेविताम् ॥ 20 ॥  
दिवानिशं वेष्टितां च गोपीनां शतकोटिभिः ।  
काचित्कज्जलहस्ता च काचिन्माल्यवराऽपरा ॥ 21 ॥  
काचित्सिन्दूरहस्ता च काचिद्गोरोचनाकरा ।  
काचिच्चन्दनपात्रं च हस्ते कृत्वा च तिष्ठति ॥ 22 ॥  
काचिद्दर्पणहस्ता च काचित्कुङ्कुमावहिका ।  
कस्तूरीपात्रमिष्टं च काचिद्वहति तत्र वै ॥ 23 ॥  
काचिच्चम्पकपात्रं च करे धृत्वा च तिष्ठति ।  
मधुभिर्मधुरैः पूर्णं पात्रं धृत्वा शुचाऽन्विता ॥ 24 ॥  
काचित्सुगन्धितैलं च गृहीत्वा परितिष्ठति ।  
काचिद्वहति ताम्बूलं कर्पूरादिसुवासितम् ॥ 25 ॥  
काचिद्वासितमच्छं च जलं धृत्वा च तिष्ठति ।  
क्रीडापुत्तलिकां काचिच्चित्राढ्यां परिरक्षति ॥ 26 ॥  
काचिद्वहति कन्दूकं काचिच्च रत्नभूषणम् ।  
वह्निशुद्धांशुकं काचिदमूल्यं परिरक्षति ॥ 27 ॥  
काचिद्भक्षयोपहारं च गृहीत्वा परिवर्तते ।  
काचिच्च केशवेशार्थकरोति माल्यमीप्सितम् ॥ 28 ॥  
काचित्कङ्कतिकां धृत्वा पुरतः परितिष्ठति ।  
काचिद्यावकहस्ता च काचिद्धात्रीरसं मुदा ॥ 29 ॥  
दूरतोऽपि वहत्येवं भीता च परितिष्ठति ।  
काचिद्भीता भिया स्तौतिकाचिद्रोदिति शोकतः ॥ 30 ॥  
काचित्तां बौधयेत्येर्व विदग्धा विरहातुराम् ।  
काचिदुत्तापतप्ता च स्निग्धतल्पे मनोहरे ॥ 31 ॥  
स्थापयेद्दाहदूरार्थं स्निग्धपद्मदले शुभे ।  
एवंभूतां चतां दृष्टवा चोवाच पुनरुद्धवः ॥  
सुप्रियं कर्णपीयूषं विनयेन च भीतिवत् ॥ 32 ॥  
उद्धव उवाच  
जाने त्वां देवदेवीशां सुस्निग्धां सिद्धयोगिनीम् ।  
सर्वशक्तिस्वरूपां च सूलप्रकृतिमीश्वरीम् ॥ 33 ॥  
श्रीदामशापाद्धरणीं प्राप्तां गोलोककामिनीम् ।  
कृष्णप्राणाधिकां देवीं तद्वक्षःस्थलवासिनीम् ॥ 34 ॥  
शृणु देवि प्रवक्ष्यामि शुभवार्तामभीप्सिताम् ।  
सुस्थिरं सखिभिः सार्धं हृदयस्नग्धिकारिणीम् ॥ 35 ॥  
दुःखदावाग्निदग्धायाः सुधावर्षणरूपिणीम् ।  
विरहव्याधियुक्ताया रसायनसमां शुभाम् ॥ 36 ॥  
तत्र तिष्ठति नन्दोऽयं सानन्दो सुदितः सदा ।  
निमन्त्रितश्च वसुना कृष्णोपनयनावधि ॥ 37 ॥  
गृहीत्वा सबलं कृष्णं साङ्गे मङ्गलकर्मणि ।  
स नन्दः परमानन्दो सुदाऽऽयास्यति गोकुलम् ॥ 38 ॥  
आगत्य कृष्णो मुदितः प्रणम्य मातरं पुनः ।  
नक्तमायास्यति मुदा पुण्यं वृन्दावनं वनम् ॥ 39 ॥  
अचिराद्‌द्रक्ष्यसि सति श्रीकृष्णमुखपङ्कजम् ।  
सर्वं विरहदुःखं च संत्यक्ष्यसि च सांप्रतम् ॥ 40 ॥  
सुस्थिरा भव मातस्त्वं त्यज शोकं सुदारुणम् ।  
वह्निशुद्धांशुकं रम्यं परिधाय प्रहर्षिता ॥ 41 ॥  
अमूल्यरत्ननिर्माणभूषणग्रहणं कुरु ।  
गृहाणचन्दनं स्निग्धं कस्तूरीकुङ्कुमान्वितम् ॥ 42 ॥  
कुरुष्व केशसंस्कारं मालतीमाल्यभूषितम् ।  
सुवेषं कुरु कल्याणि गण्डे च चित्रपत्रकम् ॥ 43 ॥  
सिन्दूरबिन्दुं सीमन्ते कस्तूरीचन्दनान्वितम् ।  
अलक्तकाक्तं चरणं युक्तं यावकभूषणैः ॥ 44 ॥  
कुरुष्व तिष्ठचोतिष्ठ रत्नसिंहासने वरे ।  
सपङ्कपङ्कजं तल्पं त्यज सार्धं शुचा सति ॥ 45 ॥  
भुङ्क्ष्व कृष्णेन मनसा विशुद्धं मधुरं मधु ।  
संस्कृतं भासितं तोयं ताम्बूलं च सुवासितम् ॥ 46 ॥  
रत्नेन्द्रसारनिर्माणपर्यङ्के मुमनोहरे ।  
वह्निसद्धांशुकाक्ते च मालतीमाल्यभूषिते ॥ 47 ॥  
सुगन्धियुक्ते कस्तूरीजातीचम्पकचन्दनैः ।  
परितो मालतीमाल्यहीरहारविभूषिते ॥ 48 ॥  
मणीन्द्रमुक्तामाणिक्यसुन्दरैश्च परिष्कृते ।  
पुष्पमाल्योपधाने च मङ्गलार्हे मुदाऽन्विता ॥ 49 ॥  
शयनं कुरु देवेशि गोपीभिः सेविता सदा ।  
करोतु सेवनं शश्वत्प्रियालिः श्वेतयामरैः ॥ 50 ॥  
पदारविन्दसेवां च गोपीभक्ता मनोहरे ।  
सद्रत्नसारनिर्माणपर्यङ्के सुमनोहरे ॥ 51 ॥  
त्येवमुक्त्वा स मुने पुनस्तूष्णीं बभूव ह ।  
प्रणम्य पादपद्मं च ब्रह्मादिसुरवन्दितम् ॥ 52 ॥  
उद्धवस्य वचःश्रुत्वा सस्मिता राधिका सती ।  
यौतुकं च ददौ तस्मै रत्नसाराङ्गुलीयकम् ॥ 53 ॥  
अमूल्यं सुन्दरं रम्यं विश्वकर्मविनिर्मितम् ।  
मुखदृश्यं पीतवर्ण सुदीप्तं सुप्रदीपवत् ॥ 54 ॥  
कृष्णय वह्निना दत्तमपूर्वं रासमण्डले ।  
मणिकुण्डलयुग्मं चामूल्यरत्नविनिर्मितम् ॥ 55 ॥  
अमूल्यरत्ननिर्माणं सर्वभूषणमीप्सितम् ।  
वह्निशुद्धांशुकयुगं रत्ननिर्माणनायकम् ॥ 56 ॥  
हीरहारविनिर्माणं हारं च सुमनोहरम् ।  
पुरा दत्तं च सुप्रित्या कृष्णाय वरुणेन च ॥ 57 ॥  
श्रीसूर्येण च यद्दत्तं श्रीकृष्णाय स्यमन्तकम् ।  
प्रदत्तं कौ(यौ) तुकं तस्मै यद्दत्तं हरिणा पुरा ॥ 58 ॥  
यद्दत्तं च महेन्द्रेण रत्नसिंहासनं वरम् ।  
तत्प्रदत्तं मुदा देब्या तस्मै प्रीत्या च राधाया ॥ 59 ॥  
मणीन्द्रसारनिर्माणं छत्ररत्नं मनोहरम् ।  
मुक्तामाणिक्यसारेण हीरहारसमन्वितम् ॥ 60 ॥  
विचित्ररत्नपद्मेन विचित्रं वारुणं सदा ।  
शोभितं परितश्चान्यै रत्ननिर्माणदर्पणैः ॥ 61 ॥  
यद्दत्तं ब्रह्मण प्रीत्या हरये रासमण्डले ।  
सुप्रीत्या राधया तत्र प्रदत्तमुद्धवाय च ॥ 62 ॥  
मणिकारविनिर्माणं मणिराजविराजितम् ।  
जपामाल्यं संस्कृतं च यद्दत्तं शंभुना पुरा ॥ 63 ॥  
तदेव दत्तं तस्मै चाप्यमूल्यं पुण्यदं शुभम् ।  
जन्ममृत्युजराव्याधिहरं चातिमनोहरम् ॥ 64 ॥  
चन्द्रकान्तमणिं रम्यं चन्द्रदत्तं परिष्कृतम् ।  
चन्द्रावलीं ददौ तस्मै सुदीप्तं पूर्णचन्द्रवत् ॥ 65 ॥  
विशुद्धं मधुपूर्णं च मधुपात्रं यदक्षयम् ।  
धर्मेण यत्प्रदत्तं च तद्दत्तं प्रियया हरेः ॥ 66 ॥  
जलभोजनपात्रं च शृद्रं स्वर्णविनिर्मितम् ।  
मिष्टान्नं परमान्नं चददौ सुस्वादुमिष्टकम् ॥ 67 ॥  
भोजतं कारयित्वा च कर्पूरादिसुवासितम् ।  
ताम्बूलं च ददौ शीघ्रं माल्यं सुस्निग्धचन्दनम् ॥ 68 ॥  
शुभाशिषं च प्रददौ वाञ्छितं प्रवरं वरम् ।  
ज्ञानं कृष्णेन यद्दत्तं गोलोके रासमण्डले ॥ 69 ॥  
पुरुषाणां शतं यावन्निश्चलां कमलां ददौ ।  
विद्यां यशस्करीं शुद्धां यशः कीर्तिं सुनिर्मलाम् ॥ 70 ॥  
सर्वसिद्धिं हरेर्दास्यं हरिभक्तिं च निश्चलाम् ।  
पार्षदप्रवरत्वं च पार्षदं च हरेरिति ॥ 71 ॥  
वरं प्रसादं दत्त्वा च समुत्थाय मुदाऽन्वितम् ।  
वह्निशुद्धांशुके धृत्वा चामूल्यं रत्नभूषणम् ॥ 72 ॥  
हीरहारं रत्नमालां परिघाय मनोहराम् ।  
सिन्दूरं कज्जलं पुष्पमाल्यं सुस्तिग्धचन्दनम् ॥ 73 ॥  
रत्नसिंहासनस्थं तं पूजिता पूजितं मुदा ।  
वेष्टिता हर्षनिरतं गौपीनां शातकोटि भिः ॥  
तप्तकाञ्चनवर्णाभा शतचन्द्रसमप्रभा ॥ 74 ॥  
राधिकोवाच  
सत्यमायास्यति हरिः सत्यं निष्कपटं वद ।  
वद तथ्यं भयं त्यक्त्वा सत्यं ब्रूहि सुसंसदि ॥ 75 ॥  
वरं कूपशताद्वापी वरं वापीशतात्क्रतुः ।  
वरं क्रतुशतात्पुत्रः सत्यं पुत्रशतात्किल ॥ 76 ॥  
न हि सत्यात्परो धर्मो नानृतात्पातकं परम् ॥ 77 ॥  
उद्धव उवाच  
सत्यमायास्यति हरिः सत्यं द्रक्ष्यसि सुन्दरि ।  
ध्रुवं त्यक्ष्यसि संतापं दृष्ट्‌वा चन्द्रमुखं हरेः ॥ 78 ॥  
मद्दर्शनान्महाभागे गतस्ते विरहज्वरः ।  
नानाभोगसुखं भुक्त्वा त्यज चिन्तां दुरत्ययाम् ॥ 79 ॥  
अहं प्रस्थापयास्यामि गत्वा मधुपुरीं हरिम् ।  
विधाय तत्प्रबोधं च कार्यमन्यत्करिष्यति ॥ 80 ॥  
विदायं कुरु मे मातर्यास्यामि हरिसंनिधिम् ।  
सर्वं तं कथयिष्यामि त्वद्‌वृत्तान्तं यथोचितम् ॥ 81 ॥  
राधिकोवाच  
गमिष्यसि यदा वत्स मथुरां सुमनोहराम् ।  
श्रृणु दुःखकथां कांचित्तिष्ठ वत्स स्थिरोभव ॥ 82 ॥  
मां विस्मृतो न भवसि विरहज्वरकातराम् ।  
कथयिष्य सि मत्कान्तं ध्रुवं प्रस्थापयिष्यसि ॥ 83 ॥  
नारीणां मनसो वार्तां को वा जानाति पण्डितः ।  
किंचिच्छास्त्रानुसारेण प्रकरोति निरूपणम् ॥ 84 ॥  
वेदा वक्तुं न शक्ताश्च शास्त्राणि किं वदन्ति च ।  
कथ यिष्यामि त्वां सर्वं पुत्र कृष्णं च वक्ष्यसि ॥ 85 ॥  
गेहे वने न भेदो मे पश्वादिषु तथा नृषु ।  
किं वा जलं किमु स्वप्नमज्ञानं च दिवानिशम् ॥ 86 ॥  
आत्मानं च न जानामि चौदयं चन्द्रसूर्ययोः ।  
क्षणं प्राप्य हरेर्वार्तां चेतनं मे बभूव ह ॥ 87 ॥  
कृष्णाकृतिं च पश्यामि श्रृणोमि मुरलीध्वनिम् ।  
कुलं लज्जां भयं त्यक्त्वा चिन्तयामिहरेः पदम् ॥ 88 ॥  
संप्राप्य सर्वजगतामीश्वरं प्रकृतेः परम् ।  
न ज्ञानं मायया तस्य ज्ञात्वा गोपपतेर्मंम ॥ 89 ॥  
ध्यायन्ते यत्पदाम्भोजं वेदा ब्रह्मादयः सुराः ।  
स भर्त्सितो मया कीपाद्ध्दि शत्यमिदं मम ॥ 90 ॥  
तत्पदाम्भोजसेवाभिर्गुणप्रस्तावतोऽपि वा ।  
तद्भक्त्या यत्क्षणो नीतो ध्यातो ध्यानेन पूजया ॥ 91 ॥  
तत्रापि मङ्गलं सर्वं हर्षमायुर्व्यंवस्थितम् ।  
विघ्नं च हृदि संतापस्तद्विच्छेदे सदोद्धव ॥ 92 ॥  
क्रीडाप्रीतिर्नं भविता तादुशीष्टा पुनर्मम ।  
तादृशं प्रेमसौभाग्यं निर्जने न च संगमः ॥ 93 ॥  
वृन्दावनं न यास्यामि तत्सङ्गे पुनरुद्धव ।  
चन्दनं वा न दास्यामि नन्दनन्दनवक्षसि ॥ 94 ॥  
मालां तस्मै न दास्यामि न द्रक्ष्यामि मुखाम्बुजम् ।  
मालतीनां केतकीनां चम्पकानां च काननम् ॥ 95 ॥  
पुनरेव न यास्यामि सुन्दरं रासमण्डलम् ।  
हरिसङ्गे न यास्यामि रम्यं चन्द्रनकाननम् ॥ 96 ॥  
पुनरेव न यास्यामि मलयं रत्नमन्दिरम् ।  
माधवीनां वनं रम्यं रहस्यं मधुकाननम् ॥ 97 ॥  
श्रीखण्डकाननं रम्यं स्वच्छं चन्द्रसरोवरम् ।  
विस्पन्दकं सुरवनं नन्दनं पुष्पभद्रकम् ॥ 98 ॥  
भद्रकं हरिणां सार्धं न यास्यामि पुनः पुनः ।  
क्व सा रम्या विकसिता माधवे माधवीलता ॥ 99 ॥  
क्व गता माधवी रात्रिः क्व मधुः क्वापि माधवः ।  
इस्येवमुक्त्वा सा राधा ध्यात्वा कृष्णपदाम्बुजम् ॥  
पुनर्मुर्च्छां च संप्रप्य रूदती पुलकान्विता ॥ 100 ॥  
इति श्रीब्रह्मo महाo नारदनाo श्रीकृष्मजन्मखo उत्तरo राधोद्धवसंo  
त्रिनवतितमोऽध्यायः ॥ 93 ॥

अथ चतुर्नवतितमोऽध्यायः  
नारायण उवाच  
उद्धवो विस्मयं प्राप्य भयं च विपुलं मुने ।  
चेतनं कारयामास तामुवाच मृतामिव ॥ 1 ॥  
तद्भक्तिं समभिज्ञाय स्वात्मानं भक्तसंख्यकम् ।  
तुच्छं मेने जगत्सर्वं दृष्ट्वा भाग्यवतीं सतीम् ॥ 2 ॥  
उद्धव उवाच  
चेतनं कुरु कल्याणि जगन्मातर्नमोऽस्तु ते ।  
त्वमेद प्राक्तनं सर्वं कृष्णं द्रक्ष्यसि सांप्रतम् ॥ 3 ॥  
त्वत्तो विश्वं पवित्रं च त्वत्पादरजसा मही ।  
सुपवित्रं त्वद्वदनं पुण्यवत्यश्च गोपिकाः ॥ 4 ॥  
लोकास्त्वामेव गायन्ति संगीतैर्मङ्गलस्तवैः ।  
त्वत्सुकीर्तिं च देवाश्च सनकाद्याश्च संततम् ॥ 5 ॥  
कृतपापहरां पुण्यां तीर्थपूजां च निर्मलाम् ।  
हरिभक्तिप्रदां भद्रां सर्वविघ्नदिनाशिनीम् ॥ 6 ॥  
त्वमेव राधा त्वं कृष्णस्त्वं पुमान्प्रकृतिः परा ।  
राधामाधवयोर्भेदो न पुराणे श्रुतौ तथा ॥ 7 ॥  
राधिकां मूर्च्छितां दृष्ट्वा पश्चात्कृत्वा तमुद्ववम् ।  
उवाच माधवी गोपी राधायाः पुरतः स्थिता ॥ 8 ॥  
माधव्युवाच  
किं वा चोरस्य कृष्णस्य रूपं वा वेषमुत्तमम् ।  
किं सुखं विभवं किं वा गौरवं चाप्यनुत्तमम् ॥ 9 ॥  
किं वा तद्वीर्यमैश्वर्यं शौर्य वा दुरतिक्रमम् ।  
किं वा सिद्धं प्रसिद्धं वा किं वा तुल्यं गुणोत्तमम् ॥ 10 ॥  
इतो वा कुत आयातः पुनरेव कुतो गतः ।  
बालको गोपवेषश्च नहि राजात्मजः पुमान् ॥ 11 ॥  
त्वं किं स्मरसि कल्याणि गोपालं नन्दनन्दनम् ।  
आत्मानं रक्षयत्नेन कः प्रियः स्वात्मनः परः ॥ 12 ॥  
धिक्त्वां राधेऽतिनिर्लज्जां तवैव जीवनं वृथा ।  
जगतो युवतीनां च करोषि सुयशःक्षयम् ॥ 13 ॥  
नारीणां गोपनं कार्य सुव्यक्ते स्वयशःक्षयम् ।  
यत्नेन चक्षुषो वाऽर्हं सखि संचरणं कृरु ॥ 14 ॥  
अन्तरे पतिभावं च संगोप्य भावनं कुरु ।  
न वै जातिश्च शत्रूणां मित्राणां च सुरेश्वरि ॥ 15 ॥  
शत्रुः कार्यवशेनैव मित्रं च कर्मणा भवेत् ।  
स्वकार्यमुद्धरेत्प्राज्ञः कार्यध्वंसेन मूर्खता ॥ 16 ॥  
कः कस्य वल्लभो राधे कः कस्याप्रिय एव च ।  
कार्यं च समयं ज्ञात्वा सन्तः कुर्वन्ति संततम् ॥ 17 ॥  
शत्रुर्धनापहारी च प्राणहर्ता ततः परः ।  
कटुवक्ता दुःखदाता शत्रूणां लक्षणं श्रृणु ॥ 18 ॥  
स्वकुलात्त्वां बहिष्कृत्य विसृज्य शोकसागरे ।  
गृहीत्वा चेतनं प्राणान्निष्ठुरो दारुणो गतः ॥ 19 ॥  
किं किं स्मरसिमूढे हि त्यज शोकं सुदारुणम् ।  
आत्मानं रक्ष यत्नेन कः प्रियः स्वात्मनः परः ॥ 20 ॥  
पद्मावत्युवाच  
भवता कथितं पूर्णं यमुनाजलसंनिधौ ।  
अरसस्य रतिर्दूरं नारीणां न सुखं प्रिये ॥ 21 ॥  
विद्युज्ज्वारा जले रेखा खलानां प्रीतिरेव च ।  
न नीतिर्तीतिशास्त्रेषु सुविश्वासः खलेषु च ॥ 22 ॥  
यदा त्वं यमुनाकूले मुखं वीक्ष्य हरेरहो ।  
सस्मितं सकटाक्षं च पुनः कृत्वाऽस्य गोपनम् ॥ 23 ॥  
पुनः पुनस्त्वं संवीक्ष्य त्वया त्यक्तं च चेतनम् ।  
गृहं त्यक्त्वा गुरुभयं सखीनां वचनं शुभम् ॥ 24 ॥  
संततं ध्यायसे कृष्णं नाऽऽहारं जीवनं तथा।  
क्व कृष्णो मथुरायां च क्वापि त्वं कदलीवने ॥ 25 ॥  
त्वं यदि त्यजसि प्राणान्नाऽऽविर्भवति सोऽधुना ।  
काले द्रक्ष्यसि स्वात्मानं यदि रक्षसि सुन्दरि ॥ 26 ॥  
चन्द्रमुख्युवाच  
प्राक्तनेन शुभं सर्वं सुखं च विभवश्चिरम् ।  
दुःखं शोको प्राक्तनेन विपत्संपच्च सांप्रतम् ॥ 27 ॥  
भारते पुण्यभूमौ च सर्वेषामीप्सिते वरे ।  
लभेत्पतिं हरिं कान्तं तपसा प्रकृतेः परम् ॥ 28 ॥  
तथाऽपि प्रदहेद्‌गात्रं कामबाणेन सांप्रतम् ।  
अस्याः शत्रुः कथं चन्द्रो मधुर्वा मधुमाधवौ ॥ 29 ॥  
शंकरेण प्रदग्धोऽभूत्पुनरेव स मन्मथः ।  
चन्द्रं भक्षतु राहुश्च पुनश्चोद्वमनं तथा ॥ 30 ॥  
मधुश्च मित्रशोकेन प्राणांस्त्यक्त्वा ययौयमम् ।  
सुधासिन्धुश्च चेन्दुर्यो विषसिन्धुश्च मां प्रति ॥ 31 ॥  
सुवेषः स्याज्ज्वलद्वह्निश्चन्दनं तद्‌ घृताहुतिः ।  
संततं प्रदहेद्‌गात्रं सुगन्धिश्च समीरणः ॥ 32 ॥  
त्यक्ताहारा मम सखी पश्य श्वसिति जीवति ।  
प्रशंसांकुरु कृष्णस्य मुखेन कुरुनन्दन ॥ 33 ॥  
तन्नामस्मृतिमात्रेण तद्‌गुणश्रवणेन च ।  
तद्वार्तया च शुभया सहसा चेतनं भवेत्‌ ॥ 34 ॥  
शशिकलोवाच  
त्वं किं माधवि जानासि कृष्णमात्मानमीश्वरम् ।  
यं तं ब्रह्मादयो देवा वेदाश्चत्वार एव च ॥ 35 ॥  
ध्यायन्ति संतसं सन्तः पादपद्मं सुरेप्सितम् ।  
पद्मा सरस्वती दुर्गा सोऽनन्तोऽपि महेश्वरः ॥ 36 ॥  
यं न जानन्ति सिद्धेन्द्र मुनीन्द्रां मनवस्तथा ।  
सर्वात्मनः कुतो रूपं निर्गुणस्य कुतो गुणाः ॥ 37 ॥  
सत्यमुक्तं च सत्यस्य यत्तदेव यथोचितम् ।  
धत्ते भारावतरणे पृथिव्याश्च मनोहरम् ॥ 38 ॥  
सुखमाह्लादकं रम्यं भक्तानुग्रहविग्रहम् ।  
किमनिर्वचनीयं च रूपं जनमनोहरम् ॥ 39 ॥  
कोटिकन्दर्पलावण्यं लीलाधाम शुभाक्षयम् ।  
यत्पादपद्ममधुरं मधु मन्दाकिनीजलम् ॥ 40 ॥  
दध्रे शिरसि भक्त्या च सर्वेशः शंकरः परः ।  
शश्वत्करोति वैरागी तीर्थकीर्तेश्च कीर्तनम् ॥ 41 ॥  
क्षणं नृत्यति भक्त्या च पञ्चवक्त्रेण गायति ।  
आहारं भूषणं वस्त्रं परित्यज्य दिगम्बरः ॥ 42 ॥  
ब्रह्म ज्योतिः स्वरूपं च ध्यात्वा शुभ्रं सुनिर्मलम् ।  
ब्रह्मा च तपसा जन्म नयत्येव हि सेवया ॥  
शेषः सनत्कुमारश्च सिद्धसंघश्य योगवित् ॥ 43 ॥  
सुशीलोवाच  
निर्मञ्छनार्हं न भवेत्तस्य कामशतं शतम् ।  
चन्द्रोऽशिवनीकुमारो वा रुपेषु केन गण्यते ॥ 44 ॥  
असंख्येषु च विश्वेषु ब्रह्मविष्णुशिवादयः ।  
मुनयो मनवः सिद्धा भक्ताः सन्तश्च संततम् ॥ 45 ॥  
ध्यायन्ते यत्पदाम्भोजं निर्गुणस्याऽऽत्मनश्च वै ।  
वेदाः स्तोतुं न शक्ताश्च यमीशं च सरस्वती ॥ 46 ॥  
जडीभूता च भीता च स्तवनेन क्षमाण्येतु ।  
सहस्रवक्त्रः स्तवने कम्पितश्च निरन्तरम् ॥ 47 ॥  
वेदानां जनको ब्रह्मा स्तोत्रेण तस्य हीश्वरः ।  
तं सत्यं नित्यमीशं च माधवी परिनिन्दति ॥ 48 ॥  
अपवित्रा सभा भूता गोपीनां जीवनं वृथा ।  
तासु पुण्यवती शोकः प्रणश्यति न संशयः ॥ 50 ॥  
रत्नमालोवच  
दधार वामहस्तेन शैलं गोवर्धनं हरिः) ।  
ततः किं तद्दशः शौर्य जगतां जनकस्य च ॥ 51 ॥  
शैलानां च सहस्रं यो भेतुं शक्तश्च दैत्यराट्‌ ।  
लीलामात्रेण तेषां च लक्षं हन्तु क्षमो हरिः ॥ 52 ॥  
यदंशकलया जातः सूकरो विष्णुरीश्वरः ।  
वसुधां दशनाग्रेण चोद्दधार च लीलया ॥ 53 ॥  
शैलानां च सहस्राणि यत्र सन्ति महीतले ।  
दैत्याश्च वाऽप्यसंख्याश्च वीराः शूरास्तथैव च ॥ 54 ॥  
तेनैव कर्मणा तस्य न शौर्यं न च पौरुषम् ।  
न यशाश्च प्रशंसा वा सखि सर्वात्मनाऽऽत्मना ॥ 55 ॥  
पारिजातोवाच  
सप्तद्वीपा च वसुधा सशैलवनसागरा ।  
काञ्चनीभूमिसहिता सर्वाधारा मनोहरा ॥ 56 ॥  
सप्त स्वर्गाश्च विविधा ब्रह्मलोकावधि प्रिये ।  
विचित्राः सुन्दराश्चैव पातालानां च सप्त च ॥ 57 ॥  
एतैः परिमितं विश्वं ब्रह्माण्डं ब्रह्मणा कृतम् ।  
महद्विष्णोर्लोमकूपे तदेवं चाणुवत्स्थितम् ॥ 58 ॥  
तस्य यावन्ति लोमानि तानि विश्वानि सन्ति च ।  
स एव षोडशांशश्च कृष्णस्य परमात्मनः ॥ 59 ॥  
तस्यैव किं यशः शौर्चं महिमानमनूपमम् ।  
घस्मरी गोपकन्या च किं वा जानाति माधवी ॥ 60 ॥  
माधव्युवाच  
मया यदुक्तं न ज्ञात्वा मूढा जल्पन्ति गोपिकाः ।  
उद्धव शुणु मे वाक्यं यन्मया कथितं शुभम् ॥ 61 ॥  
स्वेच्छया सगुणो विष्णुः स्वेच्छया निर्गुणोभवेत् ।  
भुवो भारावतरणे गोपवेषः शिशुर्विभुः ॥ 62 ॥  
यदि वेदाः पुराणानि सिद्धाः सन्तश्च संततम् ।  
ब्रह्मेशशेषभक्ताश्च न जानन्ति यमीश्वरम् ॥ 63 ॥  
तं किं जानामि मूढाऽहं घस्मरी गोपकन्यका ।  
तथाऽपि मद्वचः सत्यं श्रूयतां वत्स तत्क्षणम् ॥ 64 ॥  
किमनिर्वचनीयं च रूपं शौर्यं यशो बलम् ।  
वीर्यं वेषं च सिद्धिं चाप्यन्यो वा यो गुणो हरेः ॥ 65 ॥  
स्वेच्छामयस्य तस्यैव सगुणस्य च सांप्रतम् ।  
किमनिर्वचनीयं च वर्तते तद्विशेषणम् ॥ 66 ॥  
निर्गुणस्य च विष्णोश्च वेहहीनस्य स्वात्मनः ।  
वर्तते च किमाख्येयं तस्य रूपादिकं च किम् ॥ 67 ॥  
मां निन्दति महामूढा न बुद्धा वचनं मम ।  
एषा जानाति किं मूढा तं सत्यं प्रकृतेः परम् ॥ 68 ॥  
ज्योतिः स्वरूपं परमं परमात्मानमीश्वरम् ।  
तमनिर्वचनीयं च भक्तानुग्रहविग्रहम् ॥ 69 ॥  
यत्पादपद्भं पद्मा सा त्रैलोक्यजननी परा ।  
सेवते कम्पिता भीता दासीवत्सततं भिया ॥ 70 ॥  
विष्णुमाया च प्रकृतिर्मूलरूपा सनातनी ।  
ब्रह्मस्वरूपा परमा भीता दक्षिणपार्श्वतः ॥ 71 ॥  
सरस्वती जडीभूता भीता च परमेश्वरी ।  
स्तोतुं न शक्ता वेदाः किं स्तुवन्ति परमेश्वरम् ॥ 72 ॥  
तासां तद्वचनं श्रुत्वा चोद्धवो भक्तिविह्वलः ।  
पुलकाञ्चितसर्वाङ्गो रुरोद च पपात च ॥ 73 ॥  
मूर्च्छं संप्राप्य भक्त्त्या च ध्यात्वा तं परमेश्वरम् ।  
तुच्छं मेने स चाऽऽत्मानं गोपीं भक्त्याऽप्युवाच सः ॥ 74 ॥  
उद्धव उवाच  
धन्यं यशस्यं द्वीपानां जम्बुद्वीपं मनौहरम् ।  
यत्र भारतवर्षं च पुण्यदं शुभदं तथा ॥ 75 ॥  
वणिजां च पुश्यकृतं वाणिज्यस्थलमीप्सितम् ।  
अत्र कृत्वा सुपुण्यं च भुङ्क्तेऽन्यत्र शुभं फलम् ॥ 76 ॥  
धन्यं भारतवर्षं तु पुण्यदं शुभदं वरम् ।  
गोपीपादाब्जरजसा पूतं परमनिर्मलम् ॥ 77 ॥  
ततोऽपि गोपिका धन्या सान्या योषित्सु भारते ।  
नित्यं पश्यन्ति राधायाः पादपद्मं सुपुण्यदम् ॥ 78 ॥  
षष्टिवर्षसहस्राणि तपस्तप्तं च ब्रह्मणा ।  
राधिकापादपद्मस्य रेणूनामुपलब्धये ॥ 79 ॥  
गोलोकवासिनी राधा कृष्णप्राणाधिका परा ।  
तत्र श्रीदामशापेन वृषभानसुताऽधुना ॥ 80 ॥  
ये ये भक्ताश्च कृष्णस्य देवा ब्रह्मादयस्तथा ।  
राधायाश्चापि गोपीनांकरां नार्हन्ति षोडशीम् ॥ 81 ॥  
कृष्णभक्तिं विजानाति योगीन्द्रश्च महेश्वरः ।  
राधा गोप्यश्च गोपाश्च गोलोकवासिनश्च ये ॥ 82 ॥  
किंचित्सनत्कुमारश्च ब्रह्मा चेद्विषयी तथा ।  
किंचिदेव विजानन्ति सिद्धा भक्ताश्च निश्चितम् ॥ 83 ॥  
धन्योऽहं कृतकृत्योऽहमागतो गोकुलं यतः ।  
गोपिकाभयो गुरुभ्यश्च हरिभक्तिं लभेऽचलाम् ॥ 84 ॥  
मथुरां च न यास्यामि तीर्थकीर्तेश्च कीर्तनम् ।  
श्रोष्यामि किंकरो भूत्वा गोपीनां जन्मजन्मनि ॥ 85 ॥  
न गोपीभ्यः परो भक्तो हरेश्च परमात्मनः ।  
यादृशीं लेभिरेगोप्यो भक्तिं नान्ये च तादृशीम् ॥ 86 ॥  
कलावत्युवाच  
पितणां मानसी कन्या धन्या मेना कलावती ।  
वयं तिस्रो भगिन्यश्च भ्रमामः पृथिवीतले ॥ 87 ॥  
धन्या जनकपत्नी नः सीतामाता पतिव्रता ।  
अयोनिसंभवा राधा अहं चायोनिसंभवा ॥ 88 ॥  
राधा श्रीदामशापेन वृषभानसुता भुवि ।  
सनत्कुमारशापेन वयमेव महीतले ॥ 89 ॥  
क्षीरोदसागरं रम्यं श्वेतद्वीपं मनोहरम् ।  
तिस्रो भगिन्यो भक्त्या च विष्णुंद्रष्टुं गता वयम् ॥ 90 ॥  
अम्युत्थानादि न कृतं कोपादस्माञ्छशाप ह ।  
सनत्कुमारो भगवान्योगीन्द्राणां गुरोर्गुरुः ॥ 91 ॥  
सनत्कुमार उवाच  
मूढास्तिष्ठत भूमौ च पुनः स्वर्गं न यास्यथ ।  
मर्त्यप्राणिप्रिया भूत्वा चाहंकारैण हैतुना ॥ 92 ॥  
पुनर्वरं च प्रत्येकं ददौ तुष्टो द्विचेश्वरः ।  
विष्णोर्वशस्य शैलस्य हिमाधारस्य कामिनी ॥ 93 ॥  
ज्येष्ठा भवतु त्वत्कन्या भविष्यत्येव पार्वती ।  
धन्या प्रिया तु भवतु योगिनो जनकस्य च ॥ 94 ॥  
तस्य कन्या महालक्ष्मीः सीतादेवी भविष्यति ।  
वृषभानस्य वैश्यस्य योगिनां प्रवरस्य च ॥ 95 ॥  
दुर्वाससश्च शिष्यस्य कनिष्ठा च कलावती ।  
भविष्यति प्रिया साध्वीद्वापरान्ते च गोकुले ॥ 96 ॥  
कलावतीसुता राधा देवी गोलोकवासिनी ।  
श्रीदामगोपशापेन भविष्यति न संशयः ॥ 97 ॥  
ईशो ब्रह्मेशशेषाणां भारावतरणेन च ।  
आगमिष्यति पृथवीं च पुण्यक्षेत्रं च भारतम् ॥ 98 ॥  
कलावती वृष्भानः कौतुकात् कन्यया सह ।  
जीवन्मुक्तश्च गोलोकं गमिष्यति न संशयः ॥ 99 ॥  
धन्या च सीत्या सार्धं वैकुण्ठं च गमिष्यति ।  
मेनका योगिनी सिद्धा पार्वत्याश्च वरेण च ॥ 100 ॥  
कल्पान्ते विष्णुलोके च लक्ष्मीवन्मोदते चिरम् ।  
विना विपत्त्या महिमा केषां कुत्र भविष्यति ॥ 101 ॥  
कर्मणा च गते दुःखे प्रभवेद्‌दुर्लभं सुखम् ।  
पुरा पितणां कन्याश्च स्वर्मभोगविलासिकाः ॥ 102 ॥  
लक्ष्मीसमा वरेणापि विप्रस्य विष्णुदर्शनात् ।  
कर्मक्षयं चाप्यस्माकं बभूव विष्णुदर्शनात् ॥ 103 ॥  
पुण्ये तेन तीव्रेण कुमारस्यापि दर्शनम् ।  
श्रुतं तत्र कुमारास्याज्ज्ञानं परमदुर्लभम् ॥ 104 ॥  
ब्रह्मविष्णुशिवादीनां सिद्धानां जगतामपि ।  
ईश्वरः परमात्मा च श्रीकृष्णः प्रकृतेः परः  
निर्गुणश्च निरीहश्च परः स्वेच्छामयो वरः ॥ 105 ॥  
तुलस्युवाच  
सर्वप्राणिषु देवाश्च तिष्ठन्त्येव पृथक्पृथक् ।  
प्राणो विष्णुश्च विषयी मनो ब्रह्मा च चेतना ॥ 106 ॥  
प्रकृतिर्बुद्धिरूपा च सर्वशक्त्यधिदेवता ।  
ज्ञानस्वरूपः शंभुश्च स्वयं धर्मश्च पूरुषः ॥ 107 ॥  
निर्गुणः परमात्मा च तद्‌ब्रह्म प्रकृतेः परम् ।  
स एव कृष्णः साक्षी च कर्मणां जीविनामपि ॥ 108 ॥  
भोक्ता च सुखदुःखानां जीवस्तत्प्रतिबिम्बकः ।  
चक्षुषोश्चन्द्रसूर्यौ च जिह्वायां च सरस्वती ॥ 109 ॥  
वसुंधरा त्वचि सदा बाह्वोस्ते लोकपालकाः ।  
आत्मनश्चापि ते सर्पे परिचारकरूपिणः ॥ 110 ॥  
आत्मन्येव प्रियास्ते च सर्वे गच्छन्ति जीविनः ।  
यथा संसदि संसारे नरदेह(व) मिवानुगाः ॥ 111 ॥  
तस्मात्सर्वात्मनाऽऽत्मानं भजन्ति संततं सदा ।  
सन्तश्च परया भक्त्या ध्यायन्ते योगिनो मुदा ॥ 112 ॥  
कर्मिणां कर्मणां साक्षी कुतः कर्म च गोपनम् ।  
अन्तर्यामी च कृष्णश्च प्रचारं कुरुते मुदा ॥ 113 ॥  
कालिकोवाच  
नरा बालाश्च वृद्धाश्च युवानस्त्रिविधास्तथा ।  
देवादयश्च चे सिद्धाः सर्वे जानन्ति तं परम् ॥ 114 ॥  
उद्धव उवाच  
सांप्रतं मूर्च्छितां राधां युक्तो बोधयितुं बुधः ।  
अत्र युक्तिः प्रधाना त्वं तां प्रबोधय चोद्धव ॥ 115 ॥  
चेतनं कुरु कल्याणि जगन्मातर्निबोध माम् ।  
उद्भवं कृष्णभक्तस्य किंकरस्यापि किंकरम् ॥ 116 ॥  
प्रसादं कुरु मातर्मां यास्यामि मथुरां पुनः ।  
न स्वतन्त्रः पराधीनो योषा दारुमयी यथा ॥ 117 ॥  
यथा वृषो वशीभूतो वृषवाहस्य संततम् ।  
तथा मातर्जगत्सर्वं जगन्नाथस्य निश्चितम् ॥ 118 ॥  
इति श्रीब्रह्मo महाo श्रीकृष्मजन्मखo उत्तo नारदनाo राधोद्धवसंo  
चतुर्नवतितमोऽध्यायः ॥ 94 ॥

अथ पञ्चनवतितमोऽध्यायः  
नारायण उवाच  
उद्धवस्य वचः श्रुत्वा चेतनं प्राप्य राधिका ।  
सा चोवाच समुत्थाय रत्नसिंहासने वरे ॥ 1 ॥  
उवाच मधुरं देवी हृदयेन विदूयता ।  
गोपीभिः सप्तभिर्भकत्या सेविता श्वेतचामरैः ॥ 2 ॥  
राधिकोवाच  
मथुरां गच्छवत्स त्वं मांच (न) विस्मर संवदा ।  
अतोऽप्यधर्मो नास्त्येव भवतो भवसागरे ॥ 3 ॥  
मदीयं वचनं सर्वं गत्वा कथय सांप्रतम् ।  
श्रीकृष्णं परमानन्दं शीघ्रमानय मत्प्रभुम् ॥ 4 ॥  
योषिज्जन्मनि योषित्सु संप्राप्य तादृशं पतिम् ।  
भेदो बभूव कस्या वा मदन्या काऽपि दुःखिनी ॥ 5 ॥  
किं ददासि प्रबोधं मे नास्ति मे बोधनोचितम् ।  
निष्फलो देहिनां देहो विनाऽऽत्मानं सहोद्धव ॥ 6 ॥  
संप्रीत्या सह सौभाग्यं गौरवं नित्यनूतनम् ।  
अतीव दुर्लभं प्रेम रहस्यं नवसंगमम् ॥ 7 ॥  
स्मरामि मनसा शश्वन्नान्यो मनसि वर्तते ।  
रात्रौ निद्रां परित्यज्य स्मरणं शोकवर्धनम् ॥ 8 ॥  
मामुद्धर ध्रुवं वत्स निमग्नां शोकसागरे ।  
जीवाभवप्रदानेन तीर्थे स्नानफलं नृणाम् ॥ 9 ॥  
प्रबोधितुं न शक्नोमि दुर्निवारं च मानसम् ।  
चिन्तये चरणाम्भोजं कृष्णस्य परमात्मनः ॥ 10 ॥  
तद्‌गुणं महिमानं च प्रीतिं च प्रेमसागरम् ।  
स्मारं स्मारं च सौभाग्यं मनो मे न स्थिरं चलम् ॥ 11 ॥  
जगतां युवतीनां च कासां वा दुःखमीदृशम् ।  
श्रीकृष्णभेददुःख च का वा जानाति मां विना ॥ 12 ॥  
किं चिज्जानाति सीता साऽप्यहं च विधिबोधितम् ।  
मत्परा दुःखिनी नास्ति कामिनीषु जगत्त्रये ॥ 13 ॥  
कावायाति प्रतीतिं मे श्रुत्वा च मानसीं व्यथाम् ।  
कासां वा मत्समं दुःखं युवतीनां सुतोद्धव ॥ 14 ॥  
राधिकासदृशी स्त्रीषु न भूता न भविष्यति ।  
दुःखिनी विरहातप्ता सुखसौभाग्यवर्चिता ॥ 15 ॥  
संप्राप्य कल्पवृक्षं च पतिं च जगतां पतिम् ।  
वञ्चिताऽहं विधात्रा च निर्दयेन च पापिना ॥ 16 ॥  
जीवनं सफल जन्म सुस्निग्धं चक्षुषी मनः ।  
तत्पादपद्मवक्त्रेन्दुरूपवेषप्रदर्शनात् ॥ 17 ॥  
यन्नामश्रुतिमात्रेण पञ्च प्राणाः प्रहर्षिताः ।  
स्मृतिमात्रात्प्रफुल्ल्‌यन्त आत्मा सुस्निग्ध एव च ॥ 18 ॥  
यश्च पस्पर्श सुरतौ यशस्त्रिभुवनष्वपि ।  
कथा वा संपदा वत्स विस्मरामि तमीश्वरम् ॥ 19 ॥  
त्रैलोक्यविजयं रूपं गुणमेव बिभर्ति यः ।  
न निर्मितो यो विधिना तेनैव निर्मितो विधिः ॥ 20 ॥  
तं विधेश्च विधातारं दातारं सर्वसंपदाम् ।  
कल्पवृक्षात्परं शान्तं लक्ष्मीकान्तं मनोहरम् ॥ 21 ॥  
सर्वेशं सर्वबीजं च परमात्मानमीश्वरम् ।  
कया वा संपदा तात विस्मरामि चतं पतिम् ॥ 22 ॥  
यस्य निर्मञ्छनार्हश्च न चन्द्रो न च मन्मथः ।  
नैवाश्विनीकुमारश्च गुणसाभ्यं न दिश्वतः ॥ 23 ॥  
ध्यायन्ते यत्पदाम्भोजं ब्रह्मेशशेषसंज्ञकाः ।  
कया वा संपदा तात विस्मरामि च तं प्रभुम् ॥ 24 ॥  
स्वप्ने पश्यन्ति ये रूपमतुलं च मनोहरम् ।  
तेऽपि सर्वं परित्यज्य ध्यायान्ते तमर्निशम् ॥ 25 ॥  
गुणेन शैलः सलिलं शुष्ककाष्ठं द्रवेदिति ।  
मृतवृक्षो मुकुलितः स्तम्भितश्च समीरणः ॥ 26 ॥  
सूर्यश्च जलधिश्चैव स्थगितो भक्तिभावतः ।  
कया वा संपदा पुत्र विस्मरामि चतं प्रियम् ॥ 27 ॥  
यद्भयाद्वाति वातोऽयं सूर्यस्तपति यद्भयात् ।  
वर्षतीन्द्रो दहत्यग्निर्मृत्युश्चरति जन्तुषु ॥ 28 ॥  
यद्भयात्फलिनो वृक्षाः पुष्पिताः समयेऽपि च ।  
समुद्राः स्वात्मविषये ग्रहाश्च मुनयः सुराः ॥ 29 ॥  
कालस्य कालः संहर्तुः संहर्ता स्रष्टुरीश्वरः ।  
स्वाधीनश्च स्वतन्त्रश्च स्वयमेवाऽऽत्मसंज्ञकः ॥ 30 ॥  
कया वा संपदा भक्त विस्मरामि च तं प्रभुम् ।  
प्रबोधो नास्ति तद्भेदे येन मां बोधयेद्‌बुधः ॥ 31 ॥  
मां च बोधयितुं शक्ता न सावित्री सरस्वती ।  
न वेदा न च वेदाङ्गाः के वा सन्तश्च के सुराः ॥ 32 ॥  
सहस्रवक्त्रोऽनन्तश्च वेदानां जनको विधिः ।  
न शंभुनं गणेशाश्च योगीन्द्राणां गुरोर्गुरुः ॥ 33 ॥  
स्थितेर्गतिश्चिन्तनीया मार्गशून्ये कुतो गतिः ।  
कालसाध्यं च सर्व च सुखं दुःखं शुभाशुभम् ॥ 34 ॥  
दुर्निवारः स कालश्च कालसाध्यं जगत्सु च ।  
उत्तिष्ठ मथुरां गच्छ सुखं वत्स मनोहरम् ॥ 35 ॥  
व्रजवाकं परित्यज्य भवांश्च गमनोत्सुकः ।  
सुचिरं कृष्णविच्छेदो दुःखाय न सुखाय च ॥ 36 ॥  
पश्य चन्द्रमुखं तस्य जन्ममृत्युजरापहम् ।  
राधिकावचनं श्रुत्वा रुरोद भृशमुद्धवः  
रुदतीं राधिकां दृष्ट्वा बन्धुविच्छेदकातराम् ॥ 37 ॥  
इतिo श्रीब्रह्मo महाo श्रीकृष्णजन्मखo उत्तo नारदनाo राधोद्धवसंo  
पञ्चनवतितमोऽध्यायः ॥ 95 ॥

अथ षण्णवतितमोऽध्यायः  
नारायण उवाच  
श्रीकृष्णस्मरणं कृत्वा गमनोन्मुखमुद्धवम् ।  
नतं राधापदाम्भोजे शिरसा पुलकाञ्चितम् ॥ 1 ॥  
उवाच माधवी गोपी रुदती प्रेमविह्वला ।  
भक्तं रुदन्तमुच्छैश्च राधाविच्छेदकातरम् ॥ 2 ॥  
माधव्युवाच  
उद्धव शृणु वक्ष्यामि क्षणं तिष्ठ यथोचितम् ।  
निगूढं परमं ज्ञानं यत्ते मनसि वाञ्छितम् ॥ 3 ॥  
सुदुर्लभं पुराणेषु वेदेषु गोपनीयकम् ।  
प्रश्नं कुरु महाभाग राधिकां त्रिजगत्प्रसूम् ॥ 4 ॥  
इत्युक्त्वा सा च गोपीशा समुवास मुसंसदि ।  
उवाच मधुरं शान्तामुद्धवश्चापि राधिकाम् ॥ 5 ॥  
उद्धवउवाच  
एकाकी भवमायाति यात्येकाकी पुनः पुनः ।  
प्राणी कर्मानुरोधेन स्वकर्मफलभुक्पुमान् ॥ 6 ॥  
कर्मणा जायते जन्तुः कर्मणौव प्रलीयते ।  
सुखं दुःखं भयं शोकं कर्मणैवाभिपद्यते ॥ 7 ॥  
जन्तुर्भोगावशेषेण भोगं भुङ्क्ते भवेषु च ।  
पुनश्च कर्मणो भोगात्समायाति च याति च ॥ 8 ॥  
रत्नादिकं च यत्किचिन्मह्यं दत्तं त्वया सति ।  
मया सार्ध न यात्येव तेन मे किं प्रयोजनम् ॥ 9 ॥  
भवाब्थितारणे देवि भवती तरणिर्वरा ।  
कर्णधारः स्वयं कृष्णः सर्वेषां पारकारकः ॥ 10 ॥  
किंचिद्यानं देहि मह्यं भवाब्धिपारकारणम् ।  
प्राप्य प्रसातं यास्यामि मथुरां कृष्ममूलकम् ॥ 11 ॥  
यां यां कालगतिं मातः सुराणां च नृणामपि ।  
पितॄणां ब्रह्मलोकस्य तदूर्ध्वस्य च तां वद ॥ 12 ॥  
तामेव दुस्तरां घोरां तीर्त्वा यामि हरेः पदम् ।  
एवंभूतमुपायं च देहि मे कमलालये ॥ 13 ॥  
दूरतो यत्पदाम्भोजं ध्यायन्ते च दिवानिशम् ।  
देवा ब्रह्मेशशेषाद्यास्त्वं तद्वक्षः स्थलस्थिता ॥ 14 ॥  
उद्धवस्य वचः श्रुत्वा जहास कमलालया ।  
वाससा नेत्रनीरं च संभार्ज्य तमुवाच सा ॥ 15 ॥  
राधोवाच  
माधवीवचनेनैव करोषि प्रश्नमुद्धव ।  
स्त्रीजातिरबला लोके किं वा ज्ञानं ददामि ते ॥ 16 ॥  
शुद्धां कालगतिं वत्स जानाति भगवान्हरिः ।  
ब्रह्म महेशः शेषश्च वेदाश्चत्वार एव च ॥ 17 ॥  
किंचिद्वेदानुसारेण सन्तो जानन्ति पुत्रक ।  
श्रूयतां कुष्णवक्त्रेण गोलोके रासमण्‍डले ॥ 18 ॥  
गोलोके चापि वैकुण्ठे ब्रह्मलोके च सांप्रतम् ।  
या च दृष्टा कालगतिस्तामेव कथयामि ते ॥ 19 ॥  
नृणां पितॄणां देवानां ब्रह्मलोकादिकस्य च ।  
बहिल्रोकस्य ब्रह्माण्डात्पातालानां च निश्चितम् ॥ 20 ॥  
दुरत्ययां कालगतिं येनोपायेन पण्डिताः ।  
निस्तरन्ति बुधश्रेष्ठ कथयामि निशामय ॥ 21 ॥  
भजन्ति जगतां नाथं कालकालं जगद्गुरुम् ।  
निर्गुणं च निरीहं च परमात्मानमीश्वरम् ॥ 22 ॥  
सद्यः पतति देहोऽयं विना येन सदात्मना ।  
तं निषेव्य कालगतिं तलत्येव हि केवलम् ॥ 23 ॥  
आयुर्हरति सर्वेषां प्राणिनां रविरेव च ।  
श्रीहरेः शुद्धभक्तानां सतां पुण्यवतां विना ॥ 24 ॥  
विधेर्मानसिकान्पुत्रांश्चतुरः पश्य पुत्रक ।  
सनकादीन्भागवतान्येषां च सुस्थिरं वमः ॥ 25 ॥  
रुद्राद्यान्वयसा नित्याञ्ज्ञातिनां च गुरोर्गुरून् ।  
बालाननुपनीतांश्च पञ्चवर्षशिशून्यथा ॥ 26 ॥  
अम्यन्तरे महास्फीतान्सस्मितांश्च दिगम्बरान्‌ ।  
श्रीकृष्णध्यानपूताश्च तीर्थपूतांश्च वैष्णवान् ॥ 27 ॥  
वेदवेदाङ्गशास्त्राणां चिन्ताहीनान्प्रफुल्लितान् ।  
भक्त्या दिवानिशं शश्वद्धरिभावेन तत्परान् ॥ 28 ॥  
बाह्यपूजाविहीनांश्च पूतान्मानसिकांस्तथा ।  
मृत्युञ्जयान्महाभागान्कालव्यालजितस्तथा ॥ 29 ॥  
सनकं च सनन्दं च तृतीयं च सनातनम् ।  
परं सनत्कुमारं च ये स्मरन्ति च सर्वशः ॥ 30 ॥  
तीर्थस्नानफलं लब्ध्वा मुच्यते कृतपातकात् ।  
हरिभक्तिर्भवेत्तेषां हरिदास्यं लभन्ति च ॥ 31 ॥  
मृकण्डुबालकं पश्य कर्मणा च द्विजोत्तमम् ।  
दशवर्षायुषं तीव्रं ज्वलन्तं ब्रह्मतेजसा ॥ 32 ॥  
हरिसेवनतः पश्चात्सप्तकल्पान्तजीविनम् ।  
वोढुं पञ्चशिखं पश्य लोमशं चाऽऽसुरिं तथा ॥ 33 ॥  
सर्वकर्मविहीनं च हरिसेवनतत्परम् ।  
शतकल्पायुषं चैव ध्यायमानं हरेः पदम् ॥ 34 ॥  
जमदग्नेः सुतं पश्य रामं तं चिरजीविनम् ।  
हनुमन्तं बलिं व्यासमश्वत्थामानमेव च ॥ 35 ॥  
विभीषणं कृपं विप्रं जाम्बवन्तं च भल्लुकम् ।  
हरिभावनया चैते शुद्धाः सुचिरजीविनः ॥ 36 ॥  
सिद्धेन्द्रेषु मुनीन्द्रेषु नरेष्वन्येषु चोद्धव ।  
हरिभावनशुद्धाश्च सर्वे ते चिरजीविनः ॥ 37 ॥  
प्रह्लादं पश्य दैत्येषु हिरण्यकशिपोः सुतम् ।  
हरिद्विषो दुरन्तस्य हरिभावनतत्परम् ॥ 38 ॥  
चिरायुषं कालजितं पश्यान्यं चाप्यसंख्यकम् ।  
अनेकजन्मतपसा लब्ध्वा जन्म च भारते ॥ 39 ॥  
ये हरिं तं न सेवन्ते ते मूढाः कृतपापिनः ।  
वासुदेवं परित्यज्य विषये निरतो जनः ॥ 40 ॥  
त्यक्त्वाऽमृतं महामूढो विषं भुङ्क्ते निजेच्छया ।  
कस्य स्त्री कस्य वा पुत्रः कस्य वा बान्धवास्तथा ॥ 41 ॥  
कः कस्य बन्धुर्विपदि श्रीकृष्णेन विना भुवि ।  
तस्मात्सन्तः सदा कृष्णं भजन्त्येव दिवानिशम् ॥ 42 ॥  
जन्ममृत्युजराव्याधिहरं सर्वहरं परम् ।  
कालस्य तरणोपायं भजनं परमात्मनः ॥ 43 ॥  
आनन्दनन्दनस्यैव परिपूर्णतमस्य च ।  
शृणु कालगतिं वत्स मदीयज्ञानगोचराम् ॥ 44 ॥  
नराणां च पितॄणां च सुराणां चापि ब्रह्मणः ।  
नागानां राक्षसादीनां तत्परेषां च पुत्रक ॥ 45 ॥  
कथयामि निगूढार्थं सावधानं निशामय ।  
सर्वस्माच्च परं स्थानं सर्वाधारो महान्विराट् ॥ 46 ॥  
यस्य लोमसु विश्वानि चासंख्यानि च तानि च ।  
सर्वस्माच्च परं सूक्ष्मं परमाणुं निशामय ॥ 47 ॥  
कालारम्भात्मकं सर्वमनूरं परमीप्सितम् ।  
चरमः सद्विशेषाणामनेकोऽसंयुतः सदा ॥ 48 ॥  
परमाणुः स विज्ञेयो नृपामैक्यभ्रमो यतः ।  
परमाणुद्वयेनाणुस्त्रसरेणुस्तु ते त्रयः ॥ 49 ॥  
त्रसरेणुत्रिकेणापि त्रुटिरुक्ता मनीषिभिः ।  
वेधस्त्रुटिशतेनैव त्रिवेधेन लवस्तथा ॥ 50 ॥  
त्रिलवेन निमेषश्च त्रि निमेषेण च क्षणः ।  
काष्ठा पञ्चक्षणेनैव लघुश्च दशकाष्ठया ॥ 51 ॥  
लघुपञ्चदशं दण्डस्तत्प्रमाणं निशामय ।  
द्वादशार्धपलोन्मानं चतुर्भिश्चतुरङ्गुलैः ॥ 52 ॥  
स्वर्णमाषैः कृतच्छिद्रं यावत्प्रस्थजलप्लुतम् ।  
दण्डद्वये मुहूर्तः स्यात्वष्टिदण्डात्मिका तिथिः ॥ 53 ॥  
तदष्टभागः प्रहरः प्रमाणं च निरूपणम् ।  
चतुर्भिः प्रहरै रात्रिश्चतुर्भिर्दिनमुच्यते ॥ 54 ॥  
तिथिपञ्चदशेनैव पक्षमानं प्रकीर्तितम् ।  
पक्षद्वयेन मासः स्याच्छुक्लकृष्णाभिधेन च ॥ 55 ॥  
ऋतुर्मासद्वयेनैव तत्षट्‌केनैव वत्सरः ।  
वसन्तग्रीष्मवर्षाश्च शरद्धेमन्तशीतकाः ॥ 56 ॥  
वर्षाः पञ्चविधा ज्ञेयाः कालविद्भिर्निरूपिताः ।  
संवत्सरः प्रवत्सर इलावत्सर एव च ॥ 57 ॥  
अनुवत्सरो वत्सरोऽयमिति कालविदो विदुः ।  
अब्दो द्विषट्‌कमासैश्च तन्नाम शुणु चोद्धव ॥ 58 ॥  
वैशाखो ज्येष्ठ आषाढः श्रावणो भाद्र एव च ।  
आश्विनः कार्तिको मार्गः पौषो माघस्तु फाल्गुनः ॥ 59 ॥  
सैत्रस्तु चरमो ज्ञेयो वर्षशेषी निरूपितः ।  
वसन्तश्चैत्रवैशाखमासयुग्मेन कीर्तितः ॥ 60 ॥  
ज्येष्ठावाढद्वयेनैव ग्रीष्मस्तु परिकीर्तितः ।  
वर्षा श्रावणभद्रे च ह्याश्विने कार्तिके शरत्‌ ॥ 61 ॥  
मार्गे पौषे च हेमन्तः शिशिरो माघफाल्गुने ।  
अब्दस्तु चायनै द्वे वै चोत्तरे दक्षिणायने ॥ 62 ॥  
माघादिषड्विनिर्मितमुत्तरायणमीप्सितम् ।  
श्रावणादिमासषट्‌कं दक्षिणायनमेव च ॥ 63 ॥  
माघादाषाढपर्यन्तं दिनं वृद्धं क्रमेण वै ।  
नक्तं वृद्धं श्रावणश्च पौषपर्यन्तमेव च ॥ 64 ॥  
प्रतिपत्पूर्णिमान्तश्च शुक्लपक्षः प्रकीर्तितः ।  
पूर्णिमायाः प्रतिपदश्चामावास्यान्त एव च ॥ 65 ॥  
कृष्णपक्षस्तु विज्ञेयो वेदविद्भिर्निरूपितः ।  
द्वितीया च तृतीया च चतुर्थी पञ्चमी तथा ॥ 66 ॥  
षष्ठी च सप्तमी चैव ह्यष्टमी नवमी तथा ।  
दशम्येकादशी चापि द्वादशी च त्रयोदशी ॥ 67 ॥  
चतुर्दशी कुहूर्यावद्दिनं तु गणनं स्मृतम् ।  
अस्विनी भरणी चापि कृत्तिका रोहिणी तथा ॥ 68 ॥  
मृगशिरस्त्थाऽऽर्द्रा च नक्षत्रे द्वे पुनर्वसू ।  
पुष्याश्लेषे मघा चैव पूर्वा चोत्तरफाल्गुनी ॥ 69 ॥  
हस्तचित्रे तथा स्वाती विशाखा चानुराधिका ।  
ज्येष्ठा मूलं तथा ज्ञेया पूर्वाषाढोत्तरा तथा ॥ 70 ॥  
श्रवणाभिजिती चैव धनिष्ठा च प्रकीर्तिता ।  
ततः शतभिषा ज्ञेय पूर्वाभाद्रपदा तथा ॥ 71 ॥  
तथोत्तरा तु विज्ञेया रेवती चरमा स्मृता ।  
अष्टाविंशति नक्षत्रं कलत्रं शशिनस्तथा ॥ 72 ॥  
क्रमेण ताभिः सार्ध च चन्द्रस्तिष्ठति नित्यशः ।  
सप्तविंशति नक्षत्रं कलत्रं च श्रुतौ श्रुतम् ॥ 73 ॥  
अभिजिच्छूवणच्छाया तेनाष्टाविंशतिः स्मृता ।  
एकदा च मधौ चन्द्रो रोहिण्या वामया सह ॥ 74 ॥  
रेमे दिवानिशं नित्यं श्रवणा च चुकोप सा ।  
छायां च दत्त्वा चन्द्राय ययौ तातान्तिकं भिया ॥ 75 ॥  
ततः पितरमादाय सा चक्रे च विभागकम् ।  
बभूव तेन नक्षत्रमभिजिन्नामकं पुरा ॥ 76 ॥  
एतच्छ्रुत्वा कृष्णमुखाच्छतश्रृङ्गे च पर्वते ।  
नक्षत्रं कथितं वत्स तिथ्या भ्रमति नित्यशः ॥ 77 ॥  
योगं च करणं चैव मद्वक्त्रेण निशामय ।  
विष्कम्भः प्रीतिरायुष्मान्सौभाग्यः शोभनस्तथा ॥ 78 ॥  
अतिगण्डः सुकर्मा च घृतिः शूलस्तथैव च ।  
गण्डो वृद्धिर्ध्रुवश्चैव व्याघातो हर्षणास्तथा ॥ 79 ॥  
वज्रं सिद्धिर्व्यतीपातो वरीयान्परिघः शिवः ।  
सिद्धिः साध्यः शुभः शुक्लो ब्रह्मेन्द्रो वैधृतिस्तथा ॥ 80 ॥  
कीर्तितस्ते योगगणः करणं श्रूयतामिति ।  
बवश्च बालवश्चैव कौलवस्तैतिलस्तथा ॥ 81 ॥  
गरश्च वणिजश्चापि विष्टिश्च शकुनिस्तथा ।  
चतुष्पाच्चापि नागश्च किंस्तुघ्न इति कीर्तितम् ॥ 82 ॥  
नराणां चापि मासेन पितॄणां च दिवानिशम् ।  
शुक्ले चापि दिनं तेषां कृष्णे नक्तं प्रकीर्तितम् ॥ 83 ॥  
वत्सरेण नाराणां च सुराणां च दिवानिशम् ।  
दिनं तेषामुत्तरे च नक्तं च दक्षिणायने ॥ 84 ॥  
मन्वन्तरं तु दिव्यानां युगानामेकसप्ततिः ।  
मनोरायुः परिमितं शक्रस्याऽऽयुः प्रकीर्तितम् ॥ 85 ॥  
पञ्चविंशत्सहस्रं च तथा पञ्चशतं परम् ।  
तत्र सूर्यगतिर्नास्ति शक्रपातानुसारतः ॥ 86 ॥  
दिवानिशं च जानन्ति ब्रह्मलोकनिवासिनः ।  
दण्डद्वयं नरपलं शक्रपातेन तत्पलम् ॥ 87 ॥  
एवं त्रिशद्दिनेनैव धातुर्मासः प्रकीर्तितः ।  
अब्दो द्वादशभिर्मासैरेवं तस्य शतायुषः ॥ 88 ॥  
ब्रह्मणः पतनेनैव निमेषाच्छ्रीहरेरपि ।  
धातुः पातानुसारेण वैकुण्ठे न दिवानिशम् ॥ 89 ॥  
तत्र सूर्यगतिर्नास्ति चैवं गोलोकतः स्मृतम् ।  
वैकुण्ठवासिनः सर्वे न वै जानन्त्यहर्निशम् ॥ 90 ॥  
चन्द्रस्यापि ग्रहाणां च गतिर्नास्ति च तत्र वै ।  
चक्रं नैव भ्रमत्येव राशीनामिच्छया हरेः ॥ 91 ॥  
दिनं च तेजसा दीप्तं कृष्णस्य परमात्मनः ।  
नक्तं तेजोविहीनं च हरौ च मन्दिरं गते ॥ 92 ॥  
एवं कालगतिस्तत्र विष्णुलोकेऽस्ति संततम् ।  
कालस्वरूपो भगवान्परमात्मा निराकृतिः ॥ 93 ॥  
चन्द्रसूर्यगतिर्नास्चि पातालेषु च सप्तषु ।  
,द्वासिनश्च जानन्ति शङ्कन्ते न दिवानिशम् ॥ 94 ॥  
दिने च मूर्ध्निनागानां मणिर्ज्वलति नित्यशः ।  
संध्यायां दीप्तमग्निश्च रात्रिश्च तमसाऽऽवृता ॥ 95 ॥  
कालं ताम्रीप्रमाणेन जानन्ति तन्निवासिनः ।  
यथा भुवि तथा तत्र परिमाणं प्रकीर्तितम् ॥ 96 ॥  
कृतं त्रेता द्वापरं च कलिश्चेति चतुर्युगम् ।  
दिव्यैर्द्वादशसाहस्रैर्वत्सरैश्चापि तन्मितम् ॥ 97 ॥  
अष्टौ शतान्यप्यधिकं सहस्राणां चतुष्टयम् ।  
दिव्यैर्वर्षैः कृतयुगं कालविद्भिर्निरूपितम् ॥ 98 ॥  
अष्टाविंशत्सहस्राण्यप्यधिकं परिमाणकम् ।  
लक्षाणां च सप्तदशं नृमानं परिकीन्तितम् ॥ 99 ॥  
अधिकं षट्‌शतान्येव सहस्राणां त्रयं तथा ।  
दिव्यैर्वर्षैश्च त्रेतेति वत्स कालविदो विदुः ॥ 100 ॥  
षण्णवतिसहस्राणि लक्षैर्द्वादशभिः सह ।  
नृणां वर्षैश्च त्रेतेति कालविद्भिः प्रकीर्तितः ॥ 101 ॥  
चतुष्टयं शतानां चाप्यधिकं द्विसहस्रकम् ।  
वर्ष दिव्यं द्वापरं च कालज्ञैः परिकीर्तितम् ॥ 102 ॥  
चतुःषष्टिसहस्राणि लक्षैरष्टभिरेव च ।  
नृणां वर्षैर्द्वापरं च कालज्ञैः परिकीर्तितम् ॥ 103 ॥  
अधिकं द्विशतं चैव दिव्यं वर्षसहस्रकम् ।  
एवंमितं कलियुगं वत्स प्राज्ञैर्निरूपितम् ॥ 104 ॥  
द्वात्रिंशच्च सहस्रं च चतुर्लक्षं नृमानकम् ।  
वर्ष चेति कलियुगे चकार कालकोविदः ॥ 105 ॥  
लक्षैर्द्विचत्वारिंशद्भिः सह विंशत्सहस्रकैः ।  
नृमानवर्षैः कालज्ञैर्व्यक्तमेव चतुर्युगम् ॥ 106 ॥  
इति ते कथितं वत्स कालसंख्यानिरूपणम् ।  
यथाश्रुतं यथाज्ञानं गच्छ वत्स हरेः पुरम् ॥ 107 ॥  
इति श्रीब्रह्मo महाo श्रीकृष्णजन्मखo उत्तo नारदनाo राधोद्ववसंo  
कालनिरूपणं नाम षण्ण्वतितमोऽध्यायः ॥ 96 ॥

अथ सप्तनवतितमोऽध्यायः  
नारायण उवाच  
गच्छन्तमुद्धवं दृष्ट्वा संत्रस्ता श्रीहरेः प्रिया ।  
समुत्थायाऽऽसनाच्छीघ्रं हृदयेन विदूयता ॥ 1 ॥  
गोपीभिः सहिता शीघ्रं समुद्विग्ना सहासती ।  
ददौ शुभाशिषं तस्मै तस्य मूर्ध्नि करं तथा ॥ 2 ॥  
स्तिग्धदूर्वाक्षतं शुक्लधान्यं पुष्पं च मङ्गलम् ।  
प्रेरयामास लाजांश्च फलं पर्णं तथा दधि ॥ 3 ॥  
दर्मणं दर्शयामास पूर्णकुम्भ सपल्लवम् ।  
सफलं गन्धसिन्धूरकस्तूरीचन्दनान्वितम् ॥ 4 ॥  
पुष्पमाल्यं प्रदीपं च रत्नं गन्धं द्विजोत्तम ।  
पतिपुत्रवती साध्वी काञ्चनं रजतं तथा ॥ 5 ॥  
तमुवाच महासाध्वी हितं सत्यं च मङ्गलम् ।  
संगोप्यं साश्रुनेत्रं च पतितं दुःखिता हृदि ॥ 6 ॥  
राधिकोवाच  
शुभं भवतु मार्गस्ते कल्याणमस्तु संततम् ।  
ज्ञानं लभ हरेः स्थानात्कृष्णस्य सुप्रियो भव ॥ 7 ॥  
कृष्णभक्तिः कृष्णदास्यं दलेषु च वरं वरम् ।  
श्रेष्ठा पञ्चविधा मुक्तेर्हरिभक्तिर्गरीयसी ॥ 8 ॥  
ब्रह्मत्वादपि देवत्वादिन्द्रत्वादमरादपि ।  
अमृतात्सिद्धिलाभाच्च हरिदास्यं सुदुर्लभम् ॥ 9 ॥  
अनेकनन्मतपसा संभूय भारते द्विजः ।  
हरिभक्तिं यदि लभेत्तस्य जन्म सुदुर्लभम् ॥ 10 ॥  
सफलं जीवनं तस्य कुर्वतः कर्मणः क्षयम् ।  
पितॄणां च सहस्राणि स्वस्य मातुश्च निश्चितम् ॥ 11 ॥  
मातामहानां पुंसां च शतानां सोदरस्य च ।  
बान्धवस्यापि पत्न्याश्च गुरूणां शिष्यभृत्ययोः ॥ 12 ॥  
तत्कर्म शोभरं वत्स यच्च कृष्णो समर्पणम् ।  
तत्कर्म शोभनं शुद्धं कुष्णसंतोषणं यतः ॥ 13 ॥  
संकल्पसाधनं कर्म संप्रीतिविधिपूर्वकम् ।  
तदेव मङ्गलं धन्यं परिणामसुखावहम् ॥ 14 ॥  
तद्‌व्रतं तत्तपः सत्यं तद्भक्तिः पूजनं तथा ।  
तदुद्देश्यमनशनं केवलं दास्यकालणम् ॥ 15 ॥  
समस्तपृथिवीदानं प्रदक्षिण्यं भुवस्तथा ।  
समस्ततीर्थस्नानं च समस्तं च व्रतं तपः ॥ 16 ॥  
समस्तयज्ञकरणं सर्वदानफलं तथा ।  
समस्तवेदवेदाङ्गपठनं पाठनं तथा ॥ 17 ॥  
भीतस्थं रक्षणं चैव ज्ञानदानं सुदुर्लभम् ।  
अतिथीनां पूजनं च शरणागतरक्षणम् ॥ 18 ॥  
सर्वदेवार्चनं चैव वन्दनं जपनं मनोः ।  
भोजनं विप्रदेवानां पुरश्चरणपूर्वकम् ॥ 19 ॥  
गुरुशुश्रूषणं चैव पित्रोर्भक्तिश्च पोषणम् ।  
सर्वं श्रीकृष्णदास्यस्य कलां नार्हति षोडशीम् ॥ 20 ॥  
तस्मादुद्धव यत्नेन भज कृष्णं परात्परम् ।  
निर्गुणं च निरीहं च परमात्मानमीश्वरम् ॥ 21 ॥  
नित्यं सत्यं परं ब्रह्म प्रकृतेः परमीश्वरम् ।  
परिबूर्णतमं शुद्धं भक्तानुग्रहविग्रहम् ॥ 22 ॥  
कर्मिणां कर्मणां साक्ष्यप्रदं निर्लिप्तमेव च ।  
ज्योतिः स्वरूपं परमं कारणानां च कारणम् ॥ 23 ॥  
सर्वस्वरूपं सर्वेशं सर्वसंपत्प्रदं शुभम् ।  
भक्तिदं दास्यदं स्वस्य निजसंपत्पदप्रदम् ॥ 24 ॥  
विसृज्य ज्ञातिबुद्धिं च मात्सर्यमशुभप्रदम् ।  
भज तं परमानन्दं सानन्दं नन्दनन्दनम् ॥ 25 ॥  
वेदे कौथुमिशाखायां तस्य नाम्नां सहस्रकम् ।  
नन्दनन्दननामोक्तं कृतौ विघ्नं सुदुर्लभम् ॥ 26 ॥  
उद्धवः सर्वमाकर्ण्य परमं विस्मयं ययौ ।  
ज्ञानं संप्राप्य संपूर्ण परिबूर्णे भभूव ह ॥ 27 ॥  
स्ववस्त्रं च गले बद्ध्‌वा दण्डवत्प्रणनाम् ताम् ।  
मुर्ध्नः केशैश्च तत्पादं निबध्य च पुनाः पुनः ॥ 28 ॥  
पुलकाञ्चितसर्वाङ्गः साश्रुनेत्रश्च भक्तितः ।  
तद्विच्छेदशुचा प्रेम्ण रुरोदोच्चैश्च नारद ॥ 29 ॥  
रुरोद राधा तत्प्रेम्णा रुरोद बल्लवीगणः ।  
उद्धवस्य गलं धृत्वा सथापयामास लोभतः ॥ 30 ॥  
उद्ववं मूर्च्छितं दृष्ट्वा जृम्भितं त्यक्तचेतनम् ।  
शीघ्रसुत्थापयामास राधिका कृष्णमानसम् ॥ 31 ॥  
चेतनं कारयामास जलं दत्त्वा मुखाम्बुजे ।  
शुभाशिषं च प्रददौ वत्स जीवेति नारद ॥ 32 ॥  
उद्धवश्चेतनां प्राप्य तमुवाच सुसंसदि ।  
रुदतीनां च गोपीनां पुरतः परमार्थदम् ॥ 33 ॥  
उद्धव उवाच  
धन्यो यशस्यो द्वीपानां जम्बुद्वीपः सुदुर्लभः ।  
यत्र भारतवर्ष तु सर्वैषामीप्सितं वरम् ॥ 34 ॥  
अहो भारतवर्षे तु पुण्यं वृन्दावनं वनम् ।  
राधापादाब्जसंस्पर्शरजः पूतं सुरेप्सितम् ॥ 35 ॥  
धन्या मान्या च पृथिवी त्रेषु लोकेषु पूजिता ।  
राधायास्तीर्थपूतायाः पादाब्जरजसा वरा ॥ 36 ॥  
षष्टिवर्षसहस्राणि दिव्यानि पुष्करे पुरा ।  
ब्रह्मणा च तपस्तप्तं वेदोक्तं भक्तिपूर्वकम् ॥ 37 ॥  
गोलोके राधिकाकृष्णदर्शनार्थं मनोरथात् ।  
गोलोके राधिकाकृष्णो न दृष्टः स्वप्नतस्तदा ॥ 38 ॥  
श्रुता तेनाऽऽकाशवाणी सत्यरूपा च लीलया ।  
वाराहे भारते वर्षे पुण्ये वृन्दावने वने ॥ 39 ॥  
रासोत्सवे महाराम्ये तत्रैव रासमण्डले ।  
द्रक्ष्यसीति च देवानां मध्ये सुस्थो न संशयः ॥ 40 ॥  
श्रुत्वा च विरतो ब्रह्मा तपसः स्वगृहं गतः ।  
कृष्णो दृष्टश्च हृष्टश्च परिपूर्णमनोरथः ॥ 41 ॥  
गोपानां गोपिकानां च सफलं जन्म जीवनम् ।  
नित्यं पश्यन्ति ते पादपद्मं ब्रह्मादिदुर्लभम् ॥ 42 ॥  
मानिनीं राधिकां सन्तः सदा सेवन्ति नित्यशः ।  
योगीन्द्राश्च मुनीन्द्राश्च सिद्धेन्द्रा वैष्णवास्तथा ॥ 43 ॥  
सतीं पुण्यां तीर्थपूतां स्वतः शुद्धां सुदुर्लभाम् ।  
सुलभं यत्वदाम्भोजं ब्रह्मादीनां सुदुर्लभम् ॥ 44 ॥  
यत्पादपद्मनखरं कृतं यावकचिह्नितम् ।  
सर्वेश्वरेश्वरेणैव कृष्णेन परमात्मना ॥ 45 ॥  
चकार यस्याः पूजां च स्तोत्रराजं सुदुर्लभम् ।  
शतशृङ्गे स्वयं कृष्णो गोलोके रासमण्डले ॥ 46 ॥  
पारिजातप्रसूनानामञ्जलिं गन्धयन्दनम् ।  
ददौ दूर्वाक्षतं स्निग्धं यस्याः पादारविन्दयोः ॥ 47 ॥  
त्रिंशत्सहस्रकोटीनां गोपीनामीश्वरी च या ।  
तत्षट्‌त्रिंशत्सखीनां च ईश्वरी राधिकाभिधा ॥ 48 ॥  
ये वा द्विषन्ति निन्दन्ति पापिनश्च हसन्ति च ।  
कृष्णप्राणाधिकादेवदेवीं च राधिकां वराम् ॥ 49 ॥  
ब्रह्महत्याशतं ते च लभन्ते नात्र संशयः ।  
तत्पापेन च पच्यन्ते कुम्भीपाके च रौरवे ॥ 50 ॥  
तप्ततैले महाघोरे ध्वान्ते कीटे च यन्त्रके ।  
चतुर्दशेन्द्रावच्छिन्नं पितृभिः सप्तभिः सह ॥ 51 ॥  
ततः परं च जायन्ते जन्मैकं लोकजन्मतः ।  
दिव्यं वर्षसहस्रं च विष्ठाकीटाश्च पापतः ॥ 52 ॥  
पुंश्चलीनां योनिकीटास्तद्रक्तमलभक्षकाः ।  
मलकीटाश्च तन्मानवर्षं च पूयभक्षकाः ॥ 53 ॥  
वेदे च काण्वशाखायामित्याह कमलोद्भवः ।  
इत्युक्तवन्तं तं यान्तमुवाच राधिका पुनः  
रुदन्तं च रुदन्ती सा कृष्णविच्छेदकातरा ॥ 54 ॥  
राधिकोवाच  
गच्छ वत्स मधुपुरीं सर्वं बोधय माधवम् ।  
यथा पश्यामि गोविन्दं प्रयत्नेन तथा कुरु ॥ 55 ॥  
निष्फलं च गतं जन्म गच्छ मिथ्यादुराशया ।  
आशा हि परमं दुःखं नैराश्यं परमं सुखम् ॥ 56 ॥  
पश्चाद्विचिन्त्य गोविन्दं जीवन्मुक्ता बभूव सा ।  
इत्युक्त्वा राधिका तत्र रुरोद च भृशं पुनः ॥ 57 ॥  
प्रणम्य तां रुदन्तीं च यशोदाभवनं ययौ ।  
अथोद्धवे गते राधा मूर्च्छां मंप्राप नारद ॥ 58 ॥  
तत्याज चेतनां शश्वद्‌बभूव ध्यानतत्परा ।  
पङ्कस्थे पङ्कजदके सजले शयने मुने ॥ 59 ॥  
गोप्यस्तां स्थापयामासुः साश्रुनेत्रोत्पला वराः ।  
तत्स्पर्शमात्राच्छयनं भस्मीभूतं बभूव ह ॥ 60 ॥  
पुनः स्निग्धस्थले स्थिग्धनिचोले चन्दनाङ्किते ।  
पुनस्तां स्थापयामासुर्विरहज्वरकातराम् ॥ 61 ॥  
सहसा शुष्कतां प्राप सुगन्धि चन्दनोदकम् ।  
निमेषेण शतयुगं तद्‌बभूवोद्धवं विना ॥ 62 ॥  
हा होद्धवोद्धव हरिं शीघ्रं गत्वा वदेति च ।  
समानय हरिं शीघ्रं मत्प्राणेश्वरमित्यपि ॥ 63 ॥  
इत्युक्तवचनां दीनां संतापहृतचेतनाम् ।  
रुरुदुर्गोपिकाः सर्वा राधां कृत्वा स्ववक्षसि  
चेतनां कारयामासुर्बोधयामासुरौप्सितम् ॥ 64 ॥  
इति श्रीब्रह्मo महाo श्रीकृष्णजन्मखo उत्तo नारदनाo राधोद्धवसंo  
सप्तनवतितमोऽध्यायः ॥ 97 ॥

अथाष्टनवतितमोऽध्यायः  
नारायण उवाच  
अथोद्धवो यशोदां च प्रणम्य त्वरया मुदा ।  
खर्जूरकाननं वामे कृत्वा च यमुनां ययौ ॥ 1 ॥  
स्नात्वा भुक्त्वा च तत्रैव जगाम् मथुरां पुनः ।  
ददर्श वटमूले च गोविन्दं रहसि स्थितम् ॥ 2 ॥  
प्रफुल्लोऽप्युद्धवं दृष्टवा सस्मितं तमुवाच सः ।  
रुदन्तं शोकदग्धं च साश्रुनेत्रं च कातरम् ॥ 3 ॥  
श्रीभगवानुवाच  
आगच्छोद्धव कल्याणं राधा जीवति जीवति ।  
कल्याणयुक्ता गोप्यश्च जीवन्ति विरहज्वरात् ॥ 4 ॥  
शुभं गोपशिशूनां च वत्सानां च गवामपि ।  
माता मे पुत्रविरहाद्यशोदा कीदृशी च सा ॥ 5 ॥  
वद बन्धो यथार्थं तत्त्वां दृष्ट्वा किमुवाच सा ।  
त्वयोक्ता जननी किं वा पुनः सा किमुवाच माम् ॥ 6 ॥  
दृष्टं तद्यमुनाकूलं पुण्यं वृन्दावनं वनम् ।  
निर्जनोपवनोघैश्च सुरम्यं रासमण्डलम् ॥ 7 ॥  
रम्यं कुञ्जकुटीरौधै रम्यं क्रीडासरोवरम् ।  
पुष्पोद्यानं विकसितं संकुलं च मधुव्रतैः ॥ 8 ॥  
भाण्डीरे च वटो दृष्टः सुस्निग्धो बालकान्वितः ।  
दृष्टो गोष्ठो गवां दृष्टं गोकुलं गोकुलव्रजम् ॥ 9 ॥  
यदि जीवति राधा सा दृष्ट्वा त्वां किमुवाच माम् ।  
तत्सर्वं वद हे बन्धी चाऽऽन्दोलयति मे मनः ॥ 10 ॥  
किमूचुर्गोपिकाः सर्वाः किमुचुर्गोपबालकाः ।  
गोपाश्च वृद्धाः किंवोचुर्वयस्या जनकस्य मे ॥ 11 ॥  
बलवेवस्य जननी किमूचे रोहिणी सती ।  
किमुचूरपरास्तात बन्धुवल्लभवल्लवाः ॥ 12 ॥  
किं भुक्तं किमपूर्वं वा दत्तं मात्रा च राधया ।  
कीदृग्वाक्यं सुमधुरं संभाषा कीदृशीति च ॥ 13 ॥  
गोपानां गोपिकानां च शिशूनां मातुरेव च ।  
राधायाश्चापि कीदृग्वा मयि प्रेमोद्धवाधिकम् ॥ 14 ॥  
मां च स्मरति माता मे मां च स्मरति रोहिणी।  
मां च स्मरति सा राधा मत्प्रेमविरहाकुला ॥ 15 ॥  
मां च स्मरन्ति गोप्यश्च गोपाश्च गोपबालकाः ।  
भाण्डीरे वटमूले च बालाः क्रीडन्ति मां विना ॥ 16 ॥  
दत्तमन्नं ब्राह्मणीभिर्यत्र भुक्तं सुधोपमम् ।  
प्रमदाबालकैः सार्धं तद्‌दृष्टं पदमीप्सितम् ॥ 17 ॥  
इन्द्रयागस्थलं दृष्टं दृष्टो गोवर्धनो वरः ।  
ब्रह्मणा च हृता गावो यत्र तद्‌दृष्टमुत्तमम् ॥ 18 ॥  
श्रीकृष्णस्य वचः श्रुत्वा शोकोक्तं मधुरान्वितम् ।  
उद्धवः समुवाचेदं भगवन्तं सनातनम् ॥ 19 ॥  
उद्धव उवाच  
यद्यदुकतं त्वया नाथ सर्वं दृष्टं यथेप्सितम् ।  
सफलं जीवनं जन्म कृतमत्रैव भारते ॥ 20 ॥  
दृष्टं भारतसारं च पुण्यं वृन्दावनं वनम् ।  
तत्सारं व्रजभूमौ च सुरम्यं रासमण्डलम् ॥ 21 ॥  
तत्सारभूता गोलोकवासिन्यो गोपिकाः वराः ।  
दृष्टा तत्मारभूता च राधा रासेश्वरी परा ॥ 22 ॥  
कदलीवनमध्ये च निर्जने सुहृदस्थले ।  
पङ्कस्थे पङ्कजदले सजले चन्दनार्चिते ॥ 23 ॥  
शयनेऽतिविषण्णा सा रत्नभूषणवर्जिता ।  
अतीव मलिना क्षीणाऽऽच्छादिता शुक्लवाससा ॥ 24 ॥  
सेविता सखिभिस्तत्र सततं श्वेतचामरैः ।  
कृशोदरी निराहारा क्षणं श्वसिति च क्षणम् ॥ 25 ॥  
क्षणं जीवति किं वा सा विरहज्वरपीडिता ।  
किं वा जलं स्थलं किं दा नक्तं किं वा दिनं हरे ॥ 26॥  
नरं पशुं न जानाति किं परं किमु बान्धवम् ।  
बाह्यज्ञानविरहिता ध्यायमाना पदं तव ॥ 27 ॥  
त्रेलोक्ये यशसा भाति तन्मृत्युर्यशसंभवः ।  
स्त्रीहत्यां नैव वाञ्छन्ति ज्ञानहीनाश्च दस्यवः ॥ 28 ॥  
गच्छ शीघ्रं जगन्नाथ कदलीवनमीप्सितम् ।  
बहिर्भूता न जगतां सा राधा त्वत्परायणा ॥ 29 ॥  
अतीव भक्ता न त्याज्या प्रभुणा रक्षिता सदा ।  
न हि राधापरा भक्ता न भूता न भविष्यति ॥ 30 ॥  
मन्मथः शंकराद्भीतो भवांश्च तत्पुरःसुरः ।  
भवद्विधं पतिं प्राप्य कामदग्धा च राधिका ॥ 31 ॥  
तस्मात्सर्वपरं कर्म तन्न केनापि वार्यते ।  
मधुर्दहति चन्द्रश्च सततं किरणेन च ॥ 32 ॥  
शश्वत्सुगन्धिवायुश्चाप्यनाथा सर्वबीडिता ।  
तप्तकाञ्चनवर्णभा साऽधुना कज्जलोपमा ॥ 33 ॥  
सुवर्णवर्णकेशी च वासोवेषविवर्चिता ।  
स्वयं विधाता त्वद्भक्तः सुराणां प्रवरो विभुः ॥ 34 ॥  
त्वद्भक्तः शंकरो देवो योगीन्द्राणां गुरोर्गुरुः ।  
सनत्कुमारस्त्व द्भक्तो गणेशो ज्ञानितां वरः ॥ 35 ॥  
मुनीन्द्राश्च कतिविधास्त्वद्‌भक्ता धरणीतले ।  
त्वद्‌भक्ता यादृशी राधा न भक्तादृशोऽपरः ॥ 36 ॥  
ध्यायते यादृशी राधा स्वयं लक्ष्मीर्न तादृशी ।  
हरिरायाति चेत्येवं राधाग्रे स्वीकृतं मया ॥ 37 ॥  
शीघ्रं गच्छ महाभाग तदेव सार्थकं कुरु ।  
अद्धवस्य वचःश्रुत्वा जहासोवाच माधवः  
वेदोक्तं कथयामास सहितं सत्यसुव्रतम् ॥ 38 ॥  
श्रीभगवानुवाच  
स्त्रीषु धर्मविवाहेषु वृत्त्यर्थे प्राणसंकटे ।  
गवामर्थे ब्राह्मणार्थे नानृतं स्याज्जुगुप्सितम् ॥ 39 ॥  
तत्स्वीकारविहीनेन कुतस्त्वं नरकः कुतः ।  
गोलोकं याति मद्‌भक्तो नरकं न हि पश्यति ॥ 40 ॥  
त्वदङ्गीकारसाफल्यं करिष्यामि तथाऽपि च ।  
यास्यामि स्वप्ने च गोकुलं विरहाकुलम् ॥ 41 ॥  
इत्याकणर्य ययौ गेहमुद्धवश्च महायशाः ।  
हरिर्जगाम स्वप्ने च गोकुलं विर्हाकुलम् ॥ 42 ॥  
स्वप्ने राधां समाश्वास्य दत्त्वा ज्ञानं सुदुर्लभम् ।  
संतोष्य क्रीडया तां च गोपिकाश्च यथोचितम् ॥ 43 ॥  
बोधयित्वा यशोदां च स्तनं पीत्वा च निद्रिताम् ।  
गोपान्गोपशिशूंश्चैव बोधयित्वा ययौ पुनः ॥ 44 ॥  
इति श्रीब्रह्मo महाo श्रीकृष्णजन्मखo उत्तo नारदनाo  
अष्टनवतितमोऽध्यायः ॥ 98 ॥

अथ नवनवतितमोऽध्यायः  
नारायण उवाच  
एतस्मिन्नन्तरे गर्गो वसुदेवाश्रमं ययौ ।  
दण्डी छत्री च जटिलो दीप्तश्च ब्रह्मतेजसा ॥ 1 ॥  
शुक्लयज्ञोपवीती च तपस्वी संयतः सदा ।  
शुक्लदन्तः शुक्लवासा यदोः कुलपुरोहितः ॥ 2 ॥  
तं दृष्ट्वा सहसोत्थाय देवकी प्रणनाम च ।  
वसुदेवश्च भक्त्या च रत्नसिहासनं ददौ ॥ 3 ॥  
मधुपर्कं कामधेनुं वह्निशुद्धांशुकं तथा ।  
दत्त्वा गन्धं पुष्पमाल्यं पूजयामास भक्तितः ॥ 4 ॥  
मिष्टान्नं परमान्नं च पिण्टकं मधुरं मधु ।  
भोजयामास यत्नेन ताम्बूलं वासितं ददौ ॥ 5 ॥  
प्रणम्य कृष्णं मनसा सबलं तं विलोक्य च ।  
उवाच वसुदेवं च देवकीं च पतिव्रताम् ॥ 6 ॥  
गर्ग उवाच  
वसुदेव निबोधेनं सवलं पश्य पुत्रकम् ।  
उवनीतोचितं शुद्धं वयमा सांप्रतं वरम् ॥ 7 ॥  
वसुदेव उवाच  
शुभक्षणं कुरु गृरो यदूनां पूज्यदैवत ।  
उपनीतोचितं शुद्धं प्रशंस्यं च सतामपि ॥ 8 ॥  
गर्ग उवाच  
सर्वेम्यो बान्धवेम्योऽपि देह्यामन्त्रणपत्रिकाम् ।  
संभारं कुरु यत्नेन वसुदेव वसुपम ॥ 9 ॥  
परश्वः सुभमेवास्ति चोपेनतुमिहार्हसि ।  
दिनं सतामपि मतं विशुद्धं चन्द्रतारयोः ॥ 10 ॥  
गर्गस्य वचनं श्रुत्वा वसुदेवो वसूपमः ।  
प्रस्थापयामास सर्वान्बन्धून्मङ्गलपत्रिकाम् ॥ 11 ॥  
घृतकुल्यां दुग्धकुल्यां दधिकुल्यां मनोहराम् ।  
मधुकुल्यां गुडकुल्यां प्रचकार समन्वितः ॥ 12 ॥  
राशिं नानोपहाराणां मणिरत्नं सुवर्णकम् ।  
नानालंकारवस्त्रं च मुक्तामाणिक्यहीरकम् ॥ 13 ॥  
श्रीकृष्णो देववर्गाश्च मुनीन्द्रसिद्धपुंगवान् ।  
सस्मार मनसा भक्त्या भक्ताश्च भक्तवत्सलः ॥ 14 ॥  
शुभे दिने च संप्राप्ते ते च सर्वे समाययुः ।  
मुनीन्द्रा बान्धवा देवा राजानो बहुशस्तथा ॥ 15 ॥  
देवकन्या नागकन्या राजकन्याश्च सर्वशः ।  
विद्याधर्यश्च गन्धर्वाश्चाऽऽययुर्वाद्यभाण्डकाः ॥ 16 ॥  
ब्राह्मणा भिक्षुका भट्‌टा यतयो ब्रह्मचारिणः ।  
संन्यासिनश्चावधूता योगिनश्च समाययुः ॥ 17 ॥  
स्त्रीबान्धवाः स्वबन्धूनां वर्गा मातामहस्य च ।  
बन्धूनां बान्धवाः सर्वे स्वाययुः शुभकर्मणि ॥ 18 ॥  
भीष्मो द्रोणश्च कर्णश्चाप्यश्वत्थामा कृपो द्विजः ।  
सुपुत्रो धृतराष्ट्रश्च सभार्यश्च समाययौ ॥ 19 ॥  
कुन्ती सपुत्रा विधवा हर्षशोकसमाप्लुता ।  
नानादेशोद्‌भवा योग्या राजानो राजपुत्रकाः ॥ 20 ॥  
अत्रिर्वसिष्ठश्च्यवनो भरद्वाजो महातपाः ।  
याज्ञवल्क्यश्च भीमश्च गार्ग्यो गर्गो महातपाः ॥ 21 ॥  
वत्सः सपुत्रश्च धर्मो जैगीषव्यः पराशरः ।  
पुलहश्च पुलस्त्यश्चाप्यगस्त्यश्वापि सौभरिः ॥ 22 ॥  
सनकश्च सनन्दश्च तृतीयश्च मनातनः ।  
सनत्कुमारो भगवान्वोढुः पञ्चशिखस्तथा ॥ 23 ॥  
तुर्वासाश्चाङ्गिरा व्यासो व्यासपुत्रः शुकस्तथा ।  
कुशिकः कौशिको राम ऋष्यशृङ्गो विभाण्डकः ॥ 24 ॥  
शृङ्गी च वामदेवश्च गौतमश्च गुणार्णवः ।  
क्रतुर्यतिश्चाऽऽरुणिश्च शुक्राचार्यो बृहस्पतिः ॥ 25 ॥  
अष्टावक्रो वामनश्च वाल्मीकिः पारिभद्रकः ।  
पैलो वैशंपायनश्च प्रचेताः पुरुजित्तथा ॥ 26 ॥  
भृगुर्मरीचिर्मधुजित्कश्यपश्च प्रजापतिः ।  
अदितिर्देवमाता च दितिर्दैत्यप्रसूस्तथा ॥ 27 ॥  
सुमन्तुश्च सुभानुश्च कण्वः कात्यायनस्तथा ।  
मार्कण्डेयो लोमशश्च कपिलश्च पराशरः ॥ 28 ॥  
पाणिनिः पारियात्रश्च पारिभद्रश्च पुंगवः ।  
संवर्तश्चाप्युतथ्यश्च नरोऽहं चापि नारद ॥ 29 ॥  
विश्वामित्रः शतानन्दो जाबालिस्तैतिलस्तथा ।  
सांदीपनिश्च ब्रह्मांशो योगिनां ज्ञानिनां गुरुः ॥ 30 ॥  
उपमन्युर्गौरमुखो मैत्रेयश्च श्रुतश्रवाः ।  
कठः कचश्च करखो भरद्वाजश्च धर्मवित्‌ ॥ 31 ॥  
सशिष्या मुनयः सर्वे वसुदेवाश्रमं ययुः ।  
वसुदेवश्च तान्दृष्ट्‌वा ववन्दे दण्डवद्‌भुवि ॥ 32 ॥  
अथास्मिन्नन्तरे ब्रह्मा सस्मितो हंसवाहनः ।  
रत्ननिर्माणयानेन पार्वत्या सह शंकरः ॥ 33 ॥  
नन्दी स्वयं महाकालो वीरभद्रः सुभद्रकः ।  
मणिभद्रः पारिभद्रः कार्तिकेयो गणेश्वरः ॥ 34 ॥  
गजेन्द्रेण महेन्द्रश्च धर्मश्चन्द्रो रविस्तथा ।  
कुबेरो वरुणश्चैव पवनो वह्निरेव च ॥ 35 ॥  
यमः संयमिनीनाथो जयन्तो नलकूबरः ।  
सर्वे ग्रहाश्च वसवो रुद्राश्च सगणस्तथा ॥ 36 ॥  
आदित्याश्च तथा शेणो नानादेवाः समाययुः ।  
वसुदेवश्च भक्त्या च ववन्दे शिरसा भुवि ॥ 37 ॥  
तुष्टाव परया भक्त्या देवेन्द्रांश्च तथा सुरान् ।  
भक्तिन म्रात्ममूर्धा च पुलकाञ्चितविग्रहः ॥ 38 ॥  
वसुदेव उवाच  
परं ब्रह्म परं धाम परमेशः परात्परः ।  
स्वयं विधाता मद्‌गेहे जगतां परिपालकः ॥ 39 ॥  
वेदानां जनकः स्रष्टा सृष्टिहेतुः सनातनः ।  
सुराणां च मुनीन्द्राणां सिद्धेन्द्राणां गुरोर्गुरुः ॥ 40 ॥  
स्वप्ने यत्पादपद्मं च क्षणं द्रष्टुं सुदुर्लभम् ।  
शिवस्मरणमोत्रेण सर्वानिष्टाः पलायिताः ॥ 41 ॥  
सर्वसंकटमुत्तीर्य कल्याणं लभते नरः ।  
सर्वाग्रे पूजनं यस्य देवानामग्रणीः परः ॥ 42 ॥  
घटेषु मङ्गलं मन्त्रैर्भक्त्या चाऽऽवाहनेन च ।  
स्वयं गणेशो भगवान् साक्षाद्विघ्नविनाशकः ॥ 43 ॥  
कार्तिकेयश्च भगवान्देवादीनां च पूजितः ।  
देवानां प्रवरा पूज्या महालक्ष्मीः परात्परा ॥ 44 ॥  
मद्‌गेहे पार्वती माता जगतामादिरूपिणी ।  
सर्वशक्तिस्वरूपा च मूलप्रकृतिरीश्वरी ॥ 45 ॥  
परापराणां परमा परब्रह्मस्वरूपिणी ।  
यस्याः पादौ समाराध्य वाञ्छितं लभते नरः ॥ 46 ॥  
शरत्कारे च भक्त्या च सा साक्षान्मम मन्दिरे ।  
सर्वदेवैश्च सहिता सगणा भक्तवात्सला ॥ 47 ॥  
कृपामयी च कृपया चाऽऽविर्भूता च भारते ।  
धन्योऽहं कृतकृत्योऽहं सफलं जीवनं मम ॥ 48 ॥  
आगताऽसि यतो दुर्गे परमाद्या च मद्‌गृहे ।  
एवं सर्वांश्च तुष्टाव क्रमेण च परस्परम् ॥ 49 ॥  
सर्वान्मुनीन्द्रान्विप्रांश्च गले बद्‌ध्वांऽशुकं मुदा ।  
प्रत्येकं वासयामास रत्नसिहासने वरे ॥ 50 ॥  
पूजयामास विधिवत्क्रमेण च पृथक्पृथक्‌ ।  
प्रत्येकं वरयामास ब्रह्मादींश्च सुरानपि ॥ 51 ॥  
मुनिवर्गान्ब्राह्मणांश्च भक्त्या गर्गं पुरोहितम् ।  
रत्नैः प्रवालैर्मणिभिर्मुवतामाणिक्यहीरकैः ॥ 52 ॥  
भूषणैर्वसनैश्चैव माल्यैश्च गन्धचन्दनैः ।  
लत्नसिहासने रम्ये सर्वेषां मध्यदेशतः ॥ 53 ॥  
गणेशं वासयामास पूजार्थं शुभकर्मणि ।  
सप्ततीर्थोदकेनैव सुवर्णकलशेन च ॥ 54 ॥  
पुष्पजन्द्रनयुक्तेन शीतेन वासितेन च ।  
स्वर्गगङ्गाजलेनैव पुष्करोदकुण्यतः ॥ 55 ॥  
पञ्चामृतेन शुद्धेन पञ्चगव्येन भक्तितः ।  
हेरम्बं स्नापयामास समुद्रोदेन मन्त्रतः ॥ 56 ॥  
वरयामास माल्येन पारिजातस्य नारद ।  
रत्नेन्द्रभूषणेनैव वह्निशुद्धेन वाससा ॥ 57 ॥  
गन्धयन्दनपुष्पैश्च रत्नमाल्याङ्गुलीयकम् ।  
तुष्टाव पार्वतीपुत्रं सर्वदेवाधिपं शुभम्  
विघ्ननिघ्नकरं शान्तं भगवन्तं सनातनम् ॥ 58 ॥  
इति श्रीब्रह्मo श्रीकृष्णजन्मखo उत्तo नारदनाo भगवदुपनयने  
गणेशाभिषेको नाम नवनवतितमोऽध्यायः ॥ 99 ॥

अथ शाततमेऽध्यायः  
नारायण उवाच  
अथादितिर्दितिश्चैव देवकी रोहिणी रतिः ।  
सरस्वती च सावित्री यशोदा च पतिव्रता ॥ 1 ॥  
लोबामुद्राऽरुन्धती च अहल्या तारका तथा ।  
ययुस्ताः पार्वतीं दृष्टवा वेगेन मन्दिरादपि ॥ 2 ॥  
परस्परं च संभाष्य समाश्लिष्य पुनः पुनः ।  
प्रणम्य वेशयामासुर्मन्दिरं रत्ननिर्मितम् ॥ 3 ॥  
रत्नसिहासने रम्ये वासयामासुरीश्वरीम् ।  
वरयामासुर्माल्येन वाससा रत्नभूषणैः ॥ 4 ॥  
पारिजातस्य पुष्पं च शक्रानीतं मनोहरम् ।  
ददौ तत्पादपद्मे च देवकी भक्तिपूर्वकम् ॥ 5 ॥  
सिन्दूरबिन्दुं सीमन्ते भाले चन्दनबिन्दुकम् ।  
कस्तूरीकुङ्कुमादींश्च प्रददौ परितस्तयोः ॥ 6 ॥  
मिष्टान्नं भोजयामास शीततोयं सुवासितं ।  
ताम्बूलं च वरं रम्यं कर्पूरादिसुवासितम् ॥ 7 ॥  
अलक्तकं च प्रददौ नखेषु पादपद्मयोः ।  
कुङ्कुमस्यापि रागं च सिषेवे श्वेतचामरैः ॥ 8 ॥  
मंपुज्य पार्वतीं देवीं मुनिपत्नीः क्रमेण च ।  
पूजयामास विधिवत्पतिपुत्रवतीः सतीः ॥ 9 ॥  
राजकन्या देवकन्या नागकन्या मनोहराः ।  
मुनिकन्या बन्धुकन्याः पूजयामास सुव्रता ॥ 10 ॥  
वाद्य नानाविधं रम्यं वादयामास कौतुकात् ।  
मङ्गलं कारयामास भोजयामास ब्रह्मणान् ॥ 11 ॥  
भैरवीं पूजयामास मथुराग्रामदेवताम् ।  
उपचारैः षोडशभिः षष्ठीं मङ्गलचण्डिकाम् ॥ 12 ॥  
पुण्यं स्वस्त्ययनं शुद्धं वारयामास मङ्गलम् ।  
वेदांश्च पाठयामास वसुदेवास्य वल्लभा ॥ 13 ॥  
स्वर्गङ्गासुजलेनैव सुवर्मकलशेन च ।  
स्नापयामास सबलं श्रीकृष्णं पुत्रवत्सला ॥ 14 ॥  
वस्त्रचन्दनमाल्यैश्च तयोर्वेषं चकार सा ।  
रत्नेन्द्रसारनिर्माणभूषणैश्च मनोहरैः ॥ 15 ॥  
मातृभूषणभूषाढ्यः सबलः कृष्ण एव च ।  
आययौ च सभां देवमुनीन्द्राणां च नारद ॥ 16 ॥  
दृष्ट्वा तं जगतां राथमुत्तस्थौ प्रजवेन च ।  
स्वयं विधाता शंभुश्च शेषो धर्मश्च भास्करः ॥ 17 ॥  
देवाश्च मुनयश्चैव कार्तिकेयो गणेश्वरः ।  
पृथक्पृथक्‌ क्रमेणैव तुष्टाव परमेश्वरम् ॥ 18 ॥  
ब्रह्मोवाच  
नाथानिर्वचनोयोऽसि भक्तानुग्रहविग्रहः ।  
वेदानिर्वचनीयं च कस्त्वां स्तोतुमिहेश्वरः ॥ 19 ॥  
महादेव उवाच  
देहेषु देहिनां शश्वत्स्थितं निर्लिप्तमेव च ।  
कर्मिणां कर्मणां शुद्धं साक्षिणां साक्षतं विभुम् ॥  
किं स्तौमि रूपशून्यं च गुणशून्यं च निर्गुणम् ॥ 20 ॥  
अनन्त उवाच  
किंवा जानाम्यहं नाथ त्वामज्ञोऽनन्तमीश्वरम् ।  
अनन्तकोटिब्रह्माण्डकारणं दुःखतारणम् ॥ 21 ॥  
महाविष्णोश्च लोम्नां च विवरेषु जलेषु च ।  
सन्ति विश्वान्यसंख्यानि चित्राणि कृत्रिमाणि च ॥ 22 ॥  
सन्ति सन्तश्च देवाश्च ब्रह्मविष्णुशिवात्मकाः ।  
त्वदंशाः प्रतिबिम्बेषु तीर्थानि भारतं तथा ॥ 23 ॥  
ब्रह्माण्डैकस्थितोऽहं च सूक्ष्मनागस्वरूपकः ।  
स्थापितश्च त्वया कूर्मे गजेन्द्रे मशको यथा ॥ 24 ॥  
परमाणुपरं सूक्ष्मं विश्वेषु नास्ति कुत्रचित्‌ ।  
महाविष्णोः परं स्थूलं समो नास्ति च कुत्रचित्‌ ॥ 25 ॥  
महाविष्णोः परस्त्वं च त्वत्परो नास्ति कश्चन ।  
स्थूलात्स्थूलतरो देवः मूक्ष्मात्सूक्ष्मतमो महान्‌ ॥ 26 ॥  
आधारश्च महाविष्णो जलरूपो भवान्स्वयम् ।  
जलाधारो हि गोलोकस्त्वं च स्थावररूपधृक्‌ ॥ 27 ॥  
मर्वाधारो महान्वायुः श्वासनिः श्वासरूपकः ।  
भक्तानुग्रहदेहस्य नित्यस्य भवतो दिभो ॥ 28 ॥  
वक्त्रैर्बहुतरैर्वांऽथ त्वया दत्तैः पुरैव च ।  
स्तोतुमिच्छामि त्वद्योगं न दत्तं ज्ञानमैश्वरम् ॥ 29 ॥  
देवा ऊचुः  
त्वामनन्तं यदि स्तोतुं देवोऽनन्तो न हीश्वरः ।  
न हि स्वयं विधाता च न हि ज्ञानात्मकः शिवः ॥  
सरस्वती जडीभूता किं कुर्मः स्तवनं वयम् ॥ 30 ॥  
मुनीन्द्रा ऊचुः  
वेदा न शक्ताः स्तोतुं चेत्त्वां चैव ज्ञातुमीश्वरम् ।  
वयं वेदविदः सन्तः किं कुर्मः स्तवनं तव ॥ 31 ॥  
इदं स्तोत्रं महापुण्यं देवैश्च मुनिमिः कृतम् ।  
यः पठेत्संयतः शुद्धः पूजाकाले च भक्तितः ॥ 32 ॥  
इह लोके सुखं भुक्त्वा लब्ध्वा ज्ञानं निरञ्जनम् ।  
रत्नायानं समारुह्य गोलोकं स च गच्छति ॥ 33 ॥  
इति श्रीब्रह्मo महाo श्रीकृष्णजन्मखo उत्तo नारदनाo भगवदुपनयने  
शाततमोऽयायः ॥ 100 ॥

अथैकाधिकशततमोध्यायः  
नारायण उवाच  
संस्तूय देवा मुनयो विरेमुर्नहि मानसे ।  
ददृशुः प्राङ्गणे कृष्णं शोभितं पीतवाससा ॥ 1 ॥  
यथा सौदामिनीयुक्तं नवीनजलदं मुने ।  
बकपङ् क्तियुतं चैव मालतीमालया तथा ॥ 2 ॥  
कपाले मण्डलाकारकस्तूरीयुक्तचन्दनम् ।  
सकलङ्कं मृगाङ्कं च शोभितं जलदे तथा ॥ 3 ॥  
द्विभुजं श्यामलंकान्तं राधाकान्तं मनोहरम् ।  
ईषद्धास्यप्रसन्नास्यं भक्तानुग्रहविग्रहम् ॥ 4 ॥  
रत्नकेयूरवलयरत्नमञ्जीररञ्जितम् ।  
रुदन्तं पितुरुत्सङ्गे बलेन सहितं परम् ॥ 5 ॥  
अथ मङ्गलकाले च शुभलग्ने मनोरमे ।  
संपीक्षिते ग्रहैः सौम्यैर्जांग्रल्लग्नाधिपे स्थिते ॥ 6 ॥  
असद्ग्रहैरदृष्टे च सद्‌ग्रहेक्षित एव च ।  
शुभकर्मसमारम्भं स्वस्तिवाचनपूर्वकम् ॥ 7 ॥  
चकार वसुदेवश्चाप्याज्ञया सुरविप्रयोः ।  
दत्त्वा सुवर्णशतकं ब्राह्मणाय च सादरम् ॥ 8 ॥  
देवेन्द्रांश्च मुनीन्द्राश्च नमस्कृत्य पुरोहितम् ।  
गणेशं च दिनेशं च वह्निं च शंकरं शिवाम् ॥ 9 ॥  
संपूज्य देवषट्कं च साक्षतैर्देवसंसदि ।  
उपचारैः षोडशभिः संयतो भक्तिपूर्वकम् ॥ 10 ॥  
पुत्राधिवासनं चक्रै वेदमन्त्रेण संसदि ।  
संपूज्य नानादेवांश्च दिक्पालांश्च नवग्रहान् ॥ 11 ॥  
दत्त्वा पञ्चोपचारांश्च भक्त्या षोडशमातृकाः ।  
दत्त्वा च वसुधारां च सप्तवारान्घृतेन च ॥ 12 ॥  
चेदिराजं वसुं नत्वा संपूज्य प्रययौ पुनः ।  
वृद्धिश्राद्धं सुनिर्वाप्य यत्किंचिद्दैविकं तथा ॥ 13 ॥  
यज्ञं कृत्वा तु वेदोक्तं यज्ञसूत्रं ददौ मुदा ।  
वलदेवाग्रचायैव कृष्णाय परमात्मने ॥ 14 ॥  
गायत्री च ददौ ताभ्यां मुनिः सांदीपनिस्तथा ।  
भिक्षां ददौ च प्रथमं पार्वती परमादरात्‌ ॥ 15 ॥  
अमूल्यरत्नपात्रस्थं मुक्तामाणिक्यहीरकम् ।  
हीरसारविनिर्माणं पित्रा दत्तं च हारकम् ॥ 16 ॥  
शुभाशिषं च प्रददौ शुक्लपुष्पेणा दूर्वया ।  
ततोऽदितिर्दितिश्चैव मुनिपत्न्यश्च देवकी ॥ 17 ॥  
यशोदा रोहिणी हृष्टा सावित्री च सरस्वती ।  
प्रत्येकं प्रददौ भिक्षां मणिकाञ्चनभूषिताम् ॥ 18 ॥  
देवकन्या नागकन्या राजकन्याः पतिव्रताः ।  
कामिन्यो बान्धवानां च सस्मिताः स्निग्धलोचनाः ॥ 19 ॥  
इन्द्राणी वरुणानी च पवनानी च रोहिणी ।  
कुबेरपत्नीं स्वाहा च रतिः कामस्य कामिनी ॥ 20 ॥  
प्रत्येकं प्रददौ भिक्षां रत्नभूषणभूषिताम् ।  
भिक्षां गृहीत्वा भगवान्सबलो भक्तिपूर्वकम् ॥ 21 ॥  
किंचिद्ददौ च गर्गाय किचित्स्वगुरवे तथा ।  
वैदिकं कर्म निर्वाप्य गर्गाय दक्षिणां ददौ ॥ 22 ॥  
देवांश्च भोजयामास ब्राह्मणांश्चापि सादरम् ।  
ये ये समाययुर्यज्ञे तेच दत्त्वा शुभाशिषम् ॥ 23 ॥  
कृण्णाय बलदेवाय प्रहृष्टाः प्रययृर्गुहम् ।  
नन्दः सभार्यो निर्वाप्य शुभकर्म सुतस्य वै ॥ 24 ॥  
क्रोडे कृत्वा बलं कृष्णं चुचुम्ब वदनं तयोः ।  
उचचै रुरोद नन्दश्च यशोदा च पतिव्रता  
श्रीकृष्णस्तं समाश्वास्य बोधयामास यत्नतः ॥ 25 ॥  
श्रीकृष्ण उवाच  
सानन्दं गच्छ हे मातर्यशोदे तातमत्वरम् ।  
त्वमेव माता पोष्ट्री त्वं पिता च परमार्थतः ॥ 26 ॥  
अवन्तिनगरं तात यास्यामि सबलोऽधुना ।  
मुनेः सांदीपनेः स्थानं वेदपाठार्थमीप्सितम् ॥ 27 ॥  
तत आगत्य सुचिरं काले भवति दर्शनम् ।  
कामः करोति कलनं स च भेदं करोति च ॥ 28 ॥  
सर्वं कालकृतं मातर्भेदं संमीलनं नृणाम् ।  
सुखं दुःखं च हर्षं च शोकं च मङ्गलालयम् ॥ 29 ॥  
मया दत्तं च तत्त्वं च योगिनामपि दुर्लभम् ।  
सर्वं नन्दश्च सानन्दं त्वामेव कथयिष्यति ॥ 30 ॥  
इत्युक्त्वा जगतां नाथो वसुदेवसभां ययौ ।  
तदाज्ञया क्षणं प्राप्य ययौ संदीपनेर्गूहम् ॥ 31 ॥  
वसुदेवं देवकीं च संभाष्य विनयेन च ।  
नन्दः सभार्यः प्रययौ हृदयेन विदूयता ॥ 32 ॥  
मुक्तामणिं सुवर्ण च माणिक्यं हीरकं तथा ।  
वह्निशुद्धांशुकं रत्नं नन्दाय देवकी ददौ ॥ 33 ॥  
श्वेताश्वं च गजेन्द्रं च सुवर्णरथमुत्तमम् ।  
नन्दाय कृष्णः प्रददौ वसुदेवश्च सादरम् ॥ 34 ॥  
तयोरनुव्रजन्विप्रा देवकीप्रमुखाः स्त्रियः ।  
वसुदेवस्तथाऽक्रूरोऽप्युद्धवश्च ययौ मुदा ॥ 35 ॥  
कालिन्दीनिकटं गत्वा ते सर्वे रुरुदुः शुचा ।  
परस्परं च संभाष्य ते सर्वे स्वालयं ययुः ॥ 36 ॥  
कुन्ती सपुत्रा विधवा वसुदेवाज्ञया मुने ।  
नानारत्नमणिं प्राप्य प्रययौ स्वरलयं मुदा ॥ 37 ॥  
वसुतेवो देवकी च पुत्रकल्याणहेतवे ।  
नानारत्नमणिं वस्त्रं मुवर्णं रजतं तथा ॥ 38 ॥  
मुक्तामाणिक्यचहारं च मिष्टान्नं च सुधोपमम् ।  
भट्‌टेम्यो ब्राह्मणेभ्यश्च प्रददौ सादरं मुदा ॥ 39 ॥  
महोत्सवं वेदपाठं हरेर्नामैकमङ्गलम् ।  
विप्राणां भोजनं चैव कारयामास यत्नतः ॥ 40 ॥  
ज्ञातीनां बान्धवानां च पुरस्कारं यथोचितम् ।  
चकार मणिमाणिक्यमुक्तावस्त्रैर्मनोहरैः ॥ 41 ॥  
इति श्रीब्रह्मo महाo श्रीकृष्‌णजन्मखo नारादनाo उत्तo भगवदुपनयनं  
नामैकाधिकशततमोऽध्यायः ॥ 101 ॥

द्व्यधिकशततमोऽध्यायः  
नारायण उवाच  
कृण्णः सांदीपनेर्गेहं गत्वा च सबलो मुदा ।  
नमश्चकार स्वगुरुं गुरुपत्नीं पतिव्रताम् ॥ 1 ॥  
शुभाशिषं गृहीत्वा च दत्त्वा रत्नमणिं हरिः ।  
गुरवे तस्य भार्यायै तमुवाच यथोचितम् ॥ 2 ॥  
श्रीकृष्ण उवाच  
त्वत्तो विद्यां लभिष्यामि वाञ्छितां वाञ्छितं मम ।  
कृत्वा शुभक्षणं विप्र मां पाठय यथोचितम् ॥ 3 ॥  
ओमित्युक्त्वा मुनिश्रेष्ठः पूजयामास तं मुदा ।  
मधुपर्कप्राशनेन गवा वस्त्रेण चन्दनैः ॥ 4 ॥  
मिष्टान्नं भोजयामास ताम्बूलं च सुवासितं ।  
सुप्रियं कथयामास तुष्टाव परमेश्वरम् ॥ 5 ॥  
सांदीपनिरुवाच  
परं ब्रह्म परं धाम परमीश परात्पर ।  
स्वेच्छामयं स्वयंज्योतिर्निलिप्तैको निरङ्कुशः ॥ 6 ॥  
भक्तैकनाथ भक्तेष्ट भक्तानुग्रहविग्रह ।  
भक्तवाञ्छाकल्पतरो भक्तानां प्राणवल्लभ ॥ 7 ॥  
मायया बालरूपोऽसि ब्रह्मेशशेषवन्दितः ।  
मायया भुवि भूपाल भुवो भारक्षयाय च ॥ 8 ॥  
योगिनो यं विदन्त्येवं ब्रह्मज्योतिः सनातनम् ।  
ध्यायन्ते भक्तनिवहा ज्योतिरभ्यन्तरे मुदा ॥ 9 ॥  
द्विभुजं मुरलीहस्तं सुन्दरं श्यामहुपकम् ।  
चन्दनोक्षितसर्वाङ्गं सस्मितं भक्तवत्सलम् ॥ 10 ॥  
पीताम्बरधरं देवं वनमालविभूषितम् ।  
लीलापाङ्गतरङ्गैश्च निन्दितानङ्गमूर्च्छितम् ॥ 11 ॥  
अलक्तभवनं तद्वत्पादपद्मं सुशोभनम् ।  
कौस्तुभोद्‌भासिताङ्गं च दिव्यमूर्तिं मनोहरम् ॥ 12 ॥  
ईषद्धास्यप्रसन्नं च सुवेषं प्रस्तुतं सुरैः ।  
देवदेवं जगन्नाथं त्रेलोक्यमोहनं परम् ॥ 13 ॥  
कोटिकन्दर्पलीलाभं कमनीयमनीश्वरम् ।  
अमूल्यरत्ननिर्माणभूषणौघेन भूषितम् ॥ 14 ॥  
वरं वरण्यं वरदं वरदानामभीप्सितम् ।  
चतुर्णामपि वेदानां कारणानां च कारणम् ॥ 15 ॥  
पाठार्थ मत्प्रियस्थानमागतोऽसि च मायया ।  
पाठं ते लोकशिक्षार्थं रमणं गमनं रणम् ॥  
स्वात्मारामस्य च विभोः परिपूर्णतमस्य च ॥ 16 ॥  
गुरुपत्न्युवाच  
अद्य मे सफलं जन्म सफलं जीवनं मम ।  
पातिव्रत्यं च सफलं सफलं च तपोवनम् ॥ 17 ॥  
मद्दक्षहस्तः सफलो दत्तं येनान्नमीप्सितम् ।  
तदाश्रमं तीर्थपरं तीर्थपादपदाङ्कितम् ॥ 18 ॥  
त्वत्पादरजसा पूता गृहाः प्राङ्गणमुत्तमम् ।  
त्वत्पादपद्मं दृष्ट्वा चैवाऽऽवयोर्जन्मखण्डनम् ॥ 19 ॥  
तावद्‌दुःखं च शोकश्च तावद्‌भोगश्च रोगकः ।  
तावज्जन्मानि कर्माणि क्षुत्पिपासादिकानि च ॥ 20 ॥  
यावत्त्वत्पादपद्मस्य भजनं नास्ति दर्शनम् ।  
हे कालकाल भगवन्स्रष्टुः संहर्तुरीश्वर ॥ 21 ॥  
कृपां कुरु कृपानाथ मायामोहनिकृन्तन ।  
इत्युक्त्वा साश्रुनेत्रा सा क्रोडे कृत्वा हरिं पुनः  
स्वस्तनं पाययामास प्रेम्णा च देवकी यथा ॥ 22 ॥  
श्रीकृष्ण उवाच  
मातस्त्वं मां कथं स्तौषि बालं दुग्धमुखं सुतम् ।  
गच्छ गोलोकमिष्टं च स्वामिना सहसाप्रतम् ॥ 23 ॥  
त्यक्त्वा प्राकृतिकं मिथ्या नश्वरं च कलेवरम् ।  
विधाय निर्मलं देहं जन्ममृत्युजराहरम् ॥ 24 ॥  
इत्युक्तवा चतुरो वेदान्पठित्वा मुनिपुंगवात् ।  
मासेन परया भक्त्या दत्त्वा पुत्रं मृतं पुरा ॥ 25 ॥  
रत्नानां च त्रिलक्षं च मणीनां पञ्चलक्षणम् ।  
हीरकाणां चतुर्लक्षं मुक्तानां पञ्चलक्षकम् ॥ 26 ॥  
माणिक्यानां द्विलक्षं च वस्त्रं त्रैलोक्यदुर्लभम् ।  
हारं च दुर्गया दतं हस्तरत्नाङ्गुलीयकम् ॥ 27 ॥  
दशकोटिं सुवर्णानां गुरवे दक्षिणां ददौ ।  
अमूल्यरत्ननिर्माणं नारीसर्वाङ्गभूषणमा ॥ 28 ॥  
गुरुप्रियायै प्रददौ वह्निशुद्धांशुकं वरम् ।  
मुनिर्दत्त्वा च पुत्राय तःसर्वं प्रियया सह ॥ 29 ॥  
सद्रत्नरथमारुह्य ययौ गोलोकमुत्तमम् ।  
तमद्‌भूतं हरिं दृष्ट्‌वा प्रययौ स्वालयं मुदा ॥ 30 ॥  
एवं ब्रह्मण्यदेवस्य चरित्रं शृणु नारद ।  
इदं स्तोत्रं महापुण्यं यः पठेद्‌भक्तिपूर्वकम् ॥ 31 ॥  
श्रीकृष्णे निश्चलां भक्तिं लभते नात्र संशयः ।  
अस्पष्टकीर्तिः सुयशा मूर्खो भवति पण्‍डितः ॥ 32 ॥  
इह लोके सुखं प्राप्य यात्यन्ते श्रीहरेः पदम् ।  
तत्र नित्यं हरेर्दास्यं लभते नात्र संशयः ॥ 33 ॥  
इतिo श्रीब्रह्मo महाo श्रीकृष्णजन्मखo उत्तo नारदनाo मुनिपत्नीस्तोत्रं नाम  
द्व्यधिकशततमोऽध्यायः ॥ 102 ॥

अथ त्र्यधिकशततमोऽध्यायः  
नारायण उवाच  
अथाऽऽगत्य मधुपुरीं प्रणम्य पितरं विभुः ।  
सबलो वटमूले च सस्मार गरुडं हरिः ॥ 1 ॥  
सादरं लवणोदं च विश्वकर्मणमीप्सितम् ।  
तत्याज गोपवेषं च नृपवेषं दधार सः ॥ 2 ॥  
एतस्मिन्नन्तरे चक्रमाजगाम् हरिं स्वयम् ।  
परं सुदर्शनं नाम सूर्यकोटिसमप्रभम् ॥ 3 ॥  
तेजसा हरिणा तुल्यं परं वैरिविमर्दनम् ।  
अव्यर्थमस्त्रमस्त्राणां प्रवरं परमं परम् ॥ 4 ॥  
रत्नयानं पुरः कृत्वा गरुडो हरिसंनिधिम् ।  
विश्वकर्मा सशिष्यश्च जलधिः कम्पितस्तथा ॥ 5 ॥  
हरिं प्रणेमुस्ते सर्वे मुर्ध्ना च भक्तिपूर्वकम् ।  
सस्मितः सादरं यत्नात्तानुवाच क्रमाद्विभुः ॥ 6 ॥  
श्रीकृष्ण उवाच  
हे समुद्र महाभाग स्थलं च शातयोजनम् ।  
देहि मे नगरार्थ च पश्चाद्दास्यामि निश्चितम् ॥ 7 ॥  
नगरं कुरु हे कारो त्रिषु लोकेषु दुर्लभम् ।  
रमणीयं च सर्वेषां कमनीयं च योषिताम् ॥ 8 ॥  
वाञ्चितं चापि भक्तानां वैकुण्ठसदृशं परम् ।  
सर्वेषामपि स्वर्गाणां परं पारमभीप्सितम् ॥ 9 ॥  
दिवानिशं खगश्रेष्ठ संनिधौ विश्वकर्मणः ।  
स्थितिं कुरु महाभाग यावन्निर्माति द्वारकाम् ॥ 10 ॥  
दिवानिशं च मत्पार्श्वे चक्रश्रेष्ठ स्थितिं कुरु ।  
ओमित्युकत्वा तु प्रययुः सर्वे चकं विना मुने ॥ 11 ॥  
कंसस्य पितरं भद्रमुग्रसेनं महाबलम् ।  
नृपं चकार नगरे क्षत्रियाणां सतामपि ॥ 12 ॥  
विजित्य च जरासंधं निहत्य यवनं तथा ।  
उपायेन महाभाग निर्माणक्रममीश्वरः ॥ 13 ॥  
श्रीभगवानुवाच  
शतयोजनपर्यन्तं नगरं सुमनोहरम् ।  
पद्मरागैर्मरकतैरिन्द्रनीलैरनुत्तमैः ॥ 14 ॥  
रुचकैः पारिभद्रैश्च पलङ्कैश्च स्यमन्तकैः ।  
गन्धकैर्गालिमैश्चैव चन्द्रकान्तादिभिस्तथा ॥ 15 ॥  
सूर्यकान्तादिभिश्चैव पुत्रैश्च स्फटिकाकृतैः ।  
हरिद्वर्णैश्च मणिभिः श्यामैर्गोरमुखैश्चषैः ॥ 16 ॥  
गोरोचनाभिः पीतैश्च दाडिमीबीजरूपकैः ।  
पद्मबीजनिभैश्चैव नीलैः कमलवर्णकैः ॥ 17 ॥  
मणिभिः कज्जलाकारैरुज्ज्वलैश्च परिष्कृतैः ।  
श्वेतचम्पकवर्णाभैस्तप्तकाञ्चनसंनिभैः ॥ 18 ॥  
स्वर्णमूल्यशतगुणैरीषद्रक्तैः सुशोभनैः ।  
गरिष्ठैश्च वरिष्ठैश्चम णिश्रेष्ठैश्च पूजितैः ॥ 19 ॥  
यथाविधानं यद्योगं यत्र यन्मुक्तमीप्सितम् ।  
मणीनां हरणं चैव यक्षसंघा हिमालयात् ॥ 20 ॥  
दिवानिशं करिष्यन्ति यावन्निर्माणपूर्वकम् ।  
यक्षैश्च सप्तभिर्लक्षैः कुबेरप्रेरितैरपि ॥ 21 ॥  
वेताललक्षैः कूष्माण्डलक्षैः शंकरयोजितैः ।  
दानवैर्ब्रह्मरक्षोभिः शैलकन्यानियोजितैः ॥ 22 ॥  
कुरु दिव्यं च पत्नीनां सहस्राणां च षोडश ।  
अन्यपत्नीजनस्यापि चाष्टाधिकशतस्य च ॥ 23 ॥  
शिबिरं परिखयुक्तमुच्चै प्राकारवेष्टितम् ।  
युक्तद्वादशशालं च सिंहद्वारपरिष्कृतम् ॥ 24 ॥  
युक्तं चित्रैर्विचित्रैश्च कृत्रिमैश्च कपाटकैः ।  
निषिद्धवृक्षरहितं प्रसिद्धैश्च परिष्कृतम् ॥ 25 ॥  
सुलक्षणं चन्द्रवेधं प्राङ्गणं च तथैव च ।  
यदूनामाश्रमं दिव्यं किंकराणां तथैव च ॥ 26 ॥  
सर्वत्र सिद्धं निलयमुग्रसेनस्य भूभृतः ।  
आश्रमं सर्वतोभद्रं वसुदेवस्य मत्पितुः ॥ 27 ॥  
विश्वकर्मोवाच  
के ते वृक्षाः प्रशस्ताश्च निषिद्धाश्चापि केचन ।  
भद्राभद्रप्रदाश्चापि तान्वदस्व जगद्‌गुरो ॥ 28 ॥  
केषामस्थिनियुक्तं च शिबिरं च शुभाशुभम् ।  
दिशि कुत्र जलं भद्रमभद्रं च वद प्रभो ॥ 29 ॥  
भद्रप्रदश्च को वृक्षो दिशि कृत्र प्रवर्तते ।  
किं प्रमाणं गृहाणां च प्राङ्गणानां सुरेश्वर ॥ 30 ॥  
मङ्गलं कुसुमोद्यानं दिशि कुत्र तरोस्तथा ।  
प्राकाराणां किं प्रमाणं परिखाणां सुरेश्वर ॥ 31 ॥  
द्वाराणां च गृहाणां च प्राकाराणां प्रमाणकम् ।  
कस्य कस्य तरोः काष्ठं प्रशस्तं शिबिरे प्रभो ॥ 32 ॥  
अमङ्गलं वा केषां च सर्व मां वक्तुमर्हसि ॥ 33 ॥  
श्रीभगवानुवाच  
आश्रमे लारिकेलश्च गृहिणां च धनप्रदः ।  
शिबिरस्य यदीशाने पूर्वे पुत्रप्रदस्तरुः ॥ 34 ॥  
सर्वत्र मङ्गलार्हश्च तरुराजो मनोहरः ।  
रसालवृक्षः पूर्वस्मिन्नृणां संपत्प्रदस्तथा ॥ 35 ॥  
शुभप्रदश्च सर्वत्र सुरकारो निशामय ।  
बिल्वश्च पनसश्चैवजम्बीरो बदरी तथा ॥ 36 ॥  
प्रजाप्रदश्च पूर्वस्मिन्दक्षिणे धनदस्तथा ।  
संपत्प्रदश्च सर्वत्र यतो हि बर्धते गृही ॥ 37 ॥  
जम्बूवृक्षश्च दाडिम्बः कदल्याम्रातकस्तथा ।  
बन्धुप्रदश्च पूर्वस्मिन्दक्षिणे मित्रदस्तथा ॥ 38 ॥  
सर्वत्र शुभदश्चैव धनपुत्रशुभप्रदः ।  
हर्षप्रदो गुवाकश्च दक्षिणे पश्चिमे तथा ॥ 39 ॥  
ईशाने सुखदश्चैव सर्वत्रैव निशामय ।  
सर्वत्र चम्पकः शुद्धो भुवि भद्रप्रदस्तथा ॥ 40 ॥  
अलाबुश्चापि कूष्माण्डमायाम्बुश्च सकिंशुकः ।  
खर्जूरी कर्कटी चापि शिबिरे मङ्गलप्रदा ॥ 41 ॥  
वास्तूककारबिल्वश्च वार्ताकश्च शुभप्रदः ।  
लताफलं च शुभदं सर्वं सर्वत्र निश्चितम् ॥ 42 ॥  
प्रशस्तं कथितं कारो निषिद्धं च निशामय ।  
वन्यवृक्षो निषिद्धश्च शिबिरे नगरेऽपि च ॥ 43 ॥  
वटो निषिद्धः शिबिरे नित्यं चोरभयं यतः ।  
नगरेषु प्रसिद्धश्च दर्शनात्पुण्यदस्तथा ॥ 44 ॥  
निषिद्धः शाल्मरिश्चैव शिबिरे नगरे पुरे ।  
दुःखप्रदश्च सततं भूमिपानां सदाऽपि च ॥ 45 ॥  
न निषिद्धः प्रसिद्धश्च ग्रामेषु नगरेषु च ।  
विद्यामतिनिषिद्धस्तु सततं दुःखदस्तदा ॥ 46 ॥  
हे कारो तिन्तिडीवृक्षो यत्नात्तं परिवर्जयेत्‌ ।  
शतेन धनहानिः स्यात्प्रजाहानिर्भवेद्‌ध्रुवम् ॥ 47 ॥  
शिबिरेऽतिनिषिद्धश्च नगरे किंचिदेव च ।  
न निषिद्धः प्रसिद्धश्च ग्रामेषु नगरेषु च ॥ 48 ॥  
विद्यामतिनिषिद्धश्च प्राज्ञस्तं परिवर्जयेत् ।  
खर्जूरश्च गहश्चैव निषिद्धः शिबिरे तथा ॥ 49 ॥  
न निषिद्धः प्रसिद्धश्च ग्रामेषु नगलेषु च ।  
वृक्षश्च चणकादीनां धान्यं च मङ्गलप्रदम् ॥ 50 ॥  
ग्रामेषु नगरे चापि शिबिरे च तथैव च ।  
इक्षुवृक्षश्च शुभदः संततं शुभदस्तथा ॥ 51 ॥  
अशोकश्च शिरीषश्च कदम्बश्च शुभप्रदः ।  
कच्चिद्धरिद्रा शुभदा शुभदश्चाऽऽर्द्रकस्तथा ॥ 52 ॥  
हरीतकी च शुभदा ग्रामेषु नगरेषु च ।  
न वाद्या भद्रदा नित्यं चाऽऽमलकी घ्रुवम् ॥ 53 ॥  
गजानामस्थि शुभदमश्वानां च तथैव च ।  
कल्याणमुच्चैःश्रवसां वास्तौ स्थापनकारिणाम् ॥ 54 ॥  
न शुभप्रदमन्येषामुच्छिन्नकारणं परम् ।  
वानराणां नराणां च गर्दभानां गवामपि ॥ 55 ॥  
कुक्कुराणां शृगालानां मार्जाराणामभद्रकम् ।  
भेटकानां सूकराणां कर्वेषां च शुभपदम् ॥ 56 ॥  
ईशाने चापि पूर्वस्मिन्पश्चिमे च तथोत्तरे ।  
शिबिरस्य जलं भद्रमन्यत्राशुभमेव च ॥ 57 ॥  
दीर्घे प्रस्थे समानं च न कुर्यान्मन्दिरे बुधः ।  
चतुरस्रे गृहे कारो गृहिणां धननाशनम् ॥ 58 ॥  
दीर्घप्रस्थः परिमितो नेत्राङ्केनापि संहृतम् ।  
शून्येन रहितं भद्रं शून्यं शून्यप्रदं नृणाम् ॥ 59 ॥  
प्रस्थे हस्तद्वयात्पूर्वं दीर्घे हस्तत्रयं तथा ।  
गृहाणां शुभदं द्वारं प्राकारस्य गृहस्य च ॥ 60 ॥  
न मध्यदेशे कर्तव्यं किंचिन्न्यूनाधिके शुभम् ।  
चतुरस्रं चन्द्रवेधं शिबिरं मङ्गलप्रदम् ॥ 61 ॥  
अभद्रदं सूर्यवेधं शिबिरं मङ्गलप्रदम् ।  
अभद्रदं सूर्यवेधं प्राङ्गणं च तथैव च ॥ 62 ॥  
शिबिराम्यन्तरे भद्रा स्थापिता तुलसी नृणाम् ।  
धनपुत्रप्रदात्री च पुण्यदा हरिभक्तिदा ॥ 63 ॥  
प्रभाते तुलसीं दृष्ट्वा स्वर्णदानफलं लभेत् ।  
मालती यूथिका कुन्दं माधवी केतकी तथा ॥ 64 ॥  
नागेश्वरं मल्लिकां च काञ्चनं बकुलं शुभम् ।  
अपराजिता च शुभदा तेषामुद्यानमीप्सितम् ॥ 65 ॥  
पूर्वे च दक्षिणे चैव शुभदं नात्र संशयः ।  
ऊर्ध्वं षोडशहस्तेभ्यो नैव कुर्याद्‌गृहं गृही ॥ 66 ॥  
उर्ध्वं विंशतिहस्तेभ्यः प्राकारं न शुभप्रदम् ।  
सूत्रधारं तैलकारं स्वर्णकारं च हीरकम् ॥ 67 ॥  
वाटीमूले ग्राममध्ये न कुर्यात्स्थापनं बुध ।  
ब्राह्मणं क्षभियं वैश्यं सच्छूद्रं गणकं शुभम् ॥ 68 ॥  
भट्‌टं वैद्यं पुष्पकारं स्थापयेच्छिबिरान्तिके ।  
प्रस्थे च परिखामानं शतहस्तं प्रशस्तकम् ॥ 69 ॥  
पारतः शिबिराणां च गम्भीरं दशहस्तकम् ।  
सेकेतपूर्वकं चैव परिखाद्वारमीप्सितम् ॥ 70 ॥  
शत्रोरगम्यं मित्रस्य गम्यमेव सुखेन च ।  
शाल्मलीनां तिन्तिडीनां हिन्तालानां तथैव च ॥ 71 ॥  
निम्बाणां सिन्धुवाराणां बदरीणामभद्रकम् ।  
धत्तूराणां वटानां चाप्येरण्डानामवाञ्छितम् ॥ 72 ॥  
एतेषामतिरिक्तानां शिबिरे काष्ठमीप्सितम् ।  
वृक्षं च वज्रहस्तं च भूधरो वर्जयेदधः ॥ 73 ॥  
पुत्रदारधनं हन्यादित्याह कमलोद्भवः ।  
कथितं लोकशिक्षार्थं कुरुकाष्ठं विना पुरीम् ॥ 74 ॥  
शुभक्षणं चाप्यधुना गच्छ वत्स यथासुखम् ।  
विश्वकर्मा हरिं नत्वा जगाम् पक्षिणा सह ॥ 75 ॥  
समुद्रस्य समीपं च वटमूलं मनोहरम् ।  
सुष्वाप तत्र नक्तं च कारुश्च पक्षिणा सह ॥ 76 ॥  
स्वप्ने द्वारवतीं रम्यां ददर्श गरुडस्तथा ।  
यत्किंचित्कथितं कारुं कृष्णेन परमात्मना ॥ 77 ॥  
तदेव लक्षणं सर्वं ददर्श नगरे मुने ।  
कारुं हमन्ति स्वप्ने च सर्वे ते शिल्पकारिणः ॥ 78 ॥  
गरुडं गरुडाश्चान्ये बरवन्तश्च पक्षिणः ।  
बुद्धो ददर्श गरुडो विश्वकर्मा च लज्जितः ॥ 79 ॥  
अतीव द्वारकां रम्यां शतयोजनविस्तृताम् ।  
ब्रह्मादीनां च नगरं विजित्य च विराजिताम् ॥  
तेजसाऽऽच्छादितां सूर्यं रत्नानां च परिष्कृताम् ॥ 80 ॥  
इति श्रीब्रह्मo महाo श्रीकृष्णजन्मखo उत्तo नारदनाo द्वारकानि-  
र्माणारम्भे त्र्यधिकशततमोऽध्यायः ॥ 103 ॥

अथ चतुरधिकशततमोऽध्यायः  
नारायण उवाच  
एतस्मिन्नन्तरे ब्रह्मा भवान्या च भवः स्वयम् ।  
अनन्तश्चापि धर्मश्च भास्करश्च हुताशनः ॥ 1 ॥  
कुबेरो वरुणश्चैव पवनश्च यमस्तथा ।  
महेन्द्रश्चपि चन्द्रश्च रुद्राश्चैकादशैव ते ॥ 2 ॥  
अन्ये देवाश्च मुनयो वसवः सप्त एव च ।  
आदित्याश्चापि दैत्याश्च गन्धर्वाः किन्नरास्तथा ॥ 3 ॥  
आययुर्द्वारकां द्रष्टुं श्रीकृष्णं च बलं तथा ।  
आगच्छन्तं च सहसा वटमूलं मनोहरम् ॥ 4 ॥  
दृष्ट्वा च देवताः सर्वास्तुष्टुवुः पुरुषोत्तमम् ।  
आकाशाच्च विमानैश्च संप्राप्य वटमूलकम् ॥ 5 ॥  
ददृशुर्द्वारकां रम्यामतीव सुमनोहरम् ।  
मुक्तामाणिक्यहीरेणा रत्नराजिविराजिताम् ॥ 6 ॥  
परितश्चतुरस्रां च शतयोजनसंमिताम् ।  
सप्तभिः परिखाभिश्च गम्भीराभिश्च वेष्टिताम् ॥ 7 ॥  
प्राकारैर्नवभिर्युक्तां लक्षैः क्रीडासरोवरैः ।  
मनोहरैः सपद्मैश्च सहितैश्च मधुव्रतैः ॥ 8 ॥  
शोभितां सर्वतोभद्रैः पुष्पोद्यानत्रिलक्षकैः ।  
प्रफुल्लपुष्पैः पवनैः सर्वत्र सुरभीकृताम् ॥ 9 ॥  
आमोदितां च शीतेन मन्दचन्दनवायुना ।  
तरुभिर्नारिकेलाणां शोभितां शतकोटिभिः ॥ 10 ॥  
गुवाकानां च वृक्षैश्च भूषितां तच्चतुर्गुणैः ।  
चतुर्गुणैर्गुवाकानां युक्तामाम्रमहीरुहैः ॥ 11 ॥  
परीतां पनसानां च वृक्षैराम्रसमैर्मुने ।  
सुशोभितां च तालानां द्रुमैराम्रसमैर्मुने ॥ 12 ॥  
अश्वत्थैर्बदरीभिश्च बिल्वैराम्रातकैर्वटैः ।  
शाल्मलीभिश्च जम्बूभिः कदम्बैश्चापि शोभिताम् ॥ 13 ॥  
वंशैश्च तिन्तिडीभिश्च चम्पकैर्बकुलैस्तथा ।  
नागेश्वरैर्नागरङ्गैर्जम्बीरैर्दाडिमैर्युताम् ॥ 14 ॥  
खर्जुरैरर्जुनैः पिष्टैरिक्षुभिः काञ्चनैरपि ।  
हरीतकीभिर्धात्रीभिरिन्दुभिः परितः प्लुताम् ॥ 15 ॥  
शालैः प्रियालैर्हिन्तालैः शिरीषैः सप्तपर्णकैः ।  
अन्यैर्नानाद्रुमैरिष्टैरिष्टां युक्तां परिप्लुताम् ॥ 16 ॥  
असंख्यैर्मन्दिरै रम्यैरत्युच्चैरपि संस्कृताम् ।  
रत्नेन्द्रसारनिर्माणैर्मुक्तामाणिक्यभूषितैः ॥ 17 ॥  
माणिक्यहीरकैश्चित्रैः सद्रत्नकलशान्वितैः ।  
मणिभिर्निर्मितैरिष्टैः सोपाननिकरैर्वरैः ॥ 18 ॥  
कपाटैः कठिनैर्दव्यैरर्गलाकीलकैर्युताम् ।  
हरिन्मणीनां स्तम्भानां कदम्बैरपि संयुतैः ॥ 19 ॥  
नानाचित्रैर्विचित्रैश्च सुचित्रैश्च परिष्कृतैः ।  
दर्पणैः सूक्ष्मवस्त्रैश्च शोभितैः श्वेतचामरैः ॥ 20 ॥  
प्राङ्गणैः पद्मरागाद्यरिन्द्रनीलपरिष्कृताम् ।  
वीथीभी रत्नखचितैराजमार्गैः समन्विताम् ॥ 21 ॥  
ग्रीष्मध्याह्नसूर्याभां ज्वलितां रत्नतेजसा ।  
गवाक्षलक्षैः संयुक्तां वाजिशालापरिष्कृताम् ॥ 22 ॥  
दृष्ट्वा च द्वारकां रम्यां ते देवा विस्मयं ययुः ।  
प्रसन्नवदनो देवो लाङ्गली भगवानजः ॥ 23 ॥  
सस्मार यदुवंशानां समूहमुग्रसेनकम् ।  
वसुदेवं देवकीं च पाण्डवांश्च समातृकान् ॥ 24 ॥  
नन्दं यशोदां गोपालान्राजेन्द्रमुनिपुंगवाम् ।  
गन्धर्वान्किन्नरांश्चैव सहितो यदुपुंगवैः ॥ 25 ॥  
नन्दो यशोदा गोपाश्च जनन्या सह पाण्डवाः ।  
गन्धर्वाः किन्नराश्चैव विद्याधर्यश्च नारद ॥ 26 ॥  
किन्नर्यश्चापि नर्तक्यो गायका वाद्यभाण्डकाः ।  
भिक्षुका भाण्डकाश्चैव भट्‌टाश्चगणकास्तथा ॥ 27 ॥  
नानादेशो द्भवा भूपा वैद्याश्चान्ये च मानवाः ।  
संन्यासिनश्च यतयोऽवधूता ब्रह्मचारिणः ॥ 28 ॥  
आययुर्मुनयः सर्वे सशिष्याः सिद्धपुंगवाः ।  
सनकश्च सनन्दश्च त्‌तीयश्च सनातनः ॥ 29 ॥  
सनत्कुमारो भगवाञ्ज्ञानिनां च गुरोर्गुरुः ।  
शिष्यैस्त्रिकोटिभिः सार्ध पञ्चवर्षा दिगम्बरः ॥ 30 ॥  
शिष्यैस्त्रिलक्षैः सहितो दुर्वासा भगवानजः ।  
लक्षशिष्यैः कश्यपश्च वाल्मीकिश्च त्रिलक्षकैः ॥ 31 ॥  
लक्षशिष्यैर्गौ तमश्च कौटिभिश्च बृहस्पतिः ।  
शुक्रस्त्रिकोटिभिः सार्ध भरद्वाजश्च लक्षकैः ॥ 32 ॥  
शिष्यैस्त्रिकोटिभिः सार्धमङ्गिरा भगवानजः ।  
वसिष्ठः कोटिभिः शिष्यैः प्रचेताः कोटिभिस्तथा ॥ 33 ॥  
त्रिलक्षैश्च पुलस्त्यश्चाप्यगस्त्यः कोटिभिः सह ।  
पुलहो लक्षशिष्यैश्च क्रतुर्लक्षैस्थैव च ॥ 34 ॥  
अत्रिस्त्रिकोटिभिः शिष्यैर्भृगुश्च पञ्चकोटिभिः ।  
त्रिकोटिभिर्मरीचिश्च शतानन्दः सहस्रकैः ॥ 35 ॥  
सार्ध त्रिकोटिभिः शिष्यैर्ऋष्यशृङ्गो विभाण्डकः ।  
पापिनिः कोटिभिः शिष्यैर्लक्षैः कात्यायनस्तथा ॥ 36 ॥  
याज्ञवल्क्यः सहस्रैश्च व्यासः शिष्यत्रिकोटिभिः ।  
शिष्यैर्लक्षैश्च सहितो गर्गः कुलपुलोहितः ॥ 37 ॥  
गालवश्च सहस्रैश्च सहसैः सौभरिस्तथा ।  
त्रिकोटिभिर्लोमशश्च मार्कण्डेयस्त्रिकोटिभिः ॥ 38 ॥  
कोटिभिर्वामदेवश्च जैगीषव्यस्त्रिकोटिभिः ।  
सांदीपनिर्देवलश्च सच्छिष्यैश्च त्रिकोटिभिः ॥ 39 ॥  
वोढुः शिष्यैः कोटिभिश्च लक्षैः पञ्चशिखस्तथा ।  
अहं नारायणश्चैव नरो मम सहोदरः ॥ 40 ॥  
शिष्यैस्त्रिकोटिभिः सार्धं विश्वामित्रश्च कोटिभिः ।  
त्रिकोटिभिर्जरत्कारुरास्तीकश्च त्रिकोटिभिः ॥ 41 ॥  
त्रिकोटिभिः पर्शुरामो वत्सो लक्षैश्च शिष्यकैः ।  
दक्षस्त्रिलक्षैः शिष्यैश्च कपिलः पञ्चकोटिभिः ॥ 42 ॥  
संवर्तश्च त्रिलक्षैश्चाप्युतथ्यश्च तथैव च ।  
सहस्रैर्जैमिनिश्चैव पैलो लक्षैस्तथैव च ॥ 43 ॥  
सुवणंश्च सहस्रैश्च वैशम्पायन एव च ।  
शिष्यैर्लक्षैः समेतश्च व्यासशिष्यः पुरोगमः ॥ 44 ॥  
लक्षैः शिष्यैस्तथा शृङ्गी चोपमन्युस्तथैव च ।  
सहस्रैश्च गौरमुखः कचो लक्षैर्गुरोः सुतः ॥ 45 ॥  
अश्वत्थामा तथा द्रोणः कृपाचार्यः सशिष्यकः ।  
भीष्मः कर्णश्च शकुनी राजा दुर्योधनस्तथा ॥  
नृपस्य भ्रातरः सर्वे चान्ये भूपा जगद्‌गुरुम् ॥ 46 ॥  
श्रीभगवानुवाच  
शुभकर्मणि निष्पन्ने यास्यन्ति ये समागताः ।  
शिवब्रह्मादयो देवा मुनयश्च तथाऽपरे ॥ 47 ॥  
भवाश्च यादवैः सार्धं प्रविश द्वारकां पुरीम् ।  
मत्पित्रा मातृभिः सार्ध माहेन्द्रे च क्षणे नृप ॥ 48 ॥  
अपरे यदवोऽन्ये च यास्यन्ति मथुरां पुरीम् ।  
श्रुत्वेति विरसो राजा तमुवाच भयाकुलः ॥ 49 ॥  
उग्रसेन उवाच  
वासुदेव न यास्यामि भूमिं तां पैतृकीं पुनः ।  
सर्वतीर्थपरां शुद्धां दैवे कर्मणि पैतृके ॥ 50 ॥  
पावके भूमिदेशे च पितॄणां निर्वपेत्तु यः ।  
तद्‌भूमिः स्वामिपितृभिः श्राद्धकर्मणि हन्यते ॥ 51 ॥  
पितॄणां निष्फलं श्राद्धं देवानामपि पूजनम् ।  
किंचित्फलप्रदं चैव संपूर्णे पैतृके स्थले ॥ 52 ॥  
पुत्रपौत्रकलत्रेभ्यः प्राणेभ्यः प्रेयसी सदा ।  
दुर्लभा पैदृकी भूमिः पितुर्मातुर्गरींयसी ॥ 53 ॥  
तत्सत्यं च पवित्रं च दैवे कर्मणि पैतृके ।  
क्रीडां च दत्ते दानं च परदत्तमशुद्धकम् ॥ 54 ॥  
म्रियते पैतृकीभूम्यं तीर्थतुल्यफलं लभेत्‌ ।  
गङ्गाजलसमं पूतं पतृखातोदकं हरे ॥ 55 ॥  
तत्र स्नात्वा जले पूते गङ्गास्नानफलं लभेत्‌ ।  
पितणां तर्पणां तत्र पवित्रं देवपूजनम् ॥ 56 ॥  
पैतृकी जन्मभूमिश्चेद्‌द्विगुणं तत्फलं लभेत् ।  
पैतृकीभूमितुल्याच दानभूमिः सतामपि ॥ 57 ॥  
वासुदेव उवाच  
भोगास्ते वचनं किं वा निषेकः केन वार्यंते ।  
पैतृकी तीर्थतुल्या सा किं तीर्थं द्वारकापरम् ॥ 58 ॥  
सर्वतीर्थपरा श्रेष्ठा द्वारका बहपुण्यदा ।  
यस्याः प्रवेशमात्रेण नराणां जन्मखण्डनम् ॥ 59 ॥  
दानं च द्वारकायां च श्राद्धं च देवपूजनम् ।  
चतुर्गुणं च तीर्थानां गङ्गादीनां च भूमिप ॥ 60 ॥  
गच्छ ब्रह्मदिभिः सार्ध मुनिभिर्यादवैः सह ।  
राजेन्द्रभवनं तत्र गृहाणां सादरं पुनः ॥ 61 ॥  
करोति शश्वन्न्यक्कारं महेन्द्रस्यामरावतीम् ।  
निवस त्वं सुधर्मायां माहेन्द्रे च क्षणे नृप ॥ 62 ॥  
जम्बुद्वीपस्थिता भूपा राजेन्द्रमण्डलेश्वराः ।  
करं दास्यन्ति तुभयं च महेन्द्राय सुरा यथा ॥ 63 ॥  
भूयाज्जितः कुबेरश्च धनेन धनसंपदा ।  
तेजसा भास्करश्चापि महेन्द्रः संपदः तथा ॥ 64 ॥  
देवा जिता रणेनैव पुण्येन मुनयो जिताः ।  
तपस्विनश्य तपसा व्रतीनश्च व्रतेन च ॥ 65 ॥  
उग्रसेनसमो राजा न भूतो न भविष्यति ।  
सभायां यस्य भगवान्बलदेवो महाबलः ॥ 66 ॥  
विश्वं च यस्य शिरसां सहस्राणं नरेश्वर ।  
एकस्मिञ्शिरसि न्यस्तं शूर्पे च सर्षपो यथा ॥ 67 ॥  
न ह्यनन्तसमो देवो बलेन बलवत्तरः ।  
यद्‌गुणानां च नास्त्यन्तस्तेनानन्तं जगुर्बुधाः ॥ 68 ॥  
वसवोऽष्टौ महाभागा रुद्राश्च शंकरं विना ।  
बलिनो द्वादशादित्या महेन्द्रश्च सुरैः समः ॥ 69 ॥  
न समर्था ध्रुवं जेतुमुग्रसेनं नृपेश्वरम् ।  
कृष्णस्य वचनं श्रुत्वा प्रसन्नवदनो नृपः ॥ 70 ॥  
प्रययौ यादवैः सार्ध महेन्द्रभवनात्परम् ।  
स्वालयं द्वारकामध्ये ज्वलन्तं मणितेजसा ॥ 71 ॥  
सहस्रैद्वरिपालैश्च शूलिभिर्दण्डहस्तकैः ।  
नियुक्तै रक्षितं द्वारं ददर्श मानवेश्वरः ॥ 72 ॥  
अभ्यन्तरे च शिबिरं द्वारेभ्यः षड्‌भ्य एव च ।  
मन्दिराणां च शतकै रत्नानां परिभूषणम् ॥ 73 ॥  
कोटिं मत्तगजेन्द्राणां ददर्श गजमन्दिरे ।  
चतुर्युगं गजौघं गजानां षड्‌गुणं तथा ॥ 74 ॥  
महाबलांश्च तुरगान्सूर्याश्वं च हसन्ति ये ।  
गजेन्द्रराजं सर्वेषां वाहनानामपीश्वरम् ॥ 75 ॥  
हसत्यैरावतं शश्वन्महेन्द्रस्य च नारद ।  
अत्युच्चैरुच्चैःश्रवमां ददर्श कोटिमीप्सितम् ॥ 76 ॥  
खराणां दशकोटिं च पादातं षड्गुणं तथा ।  
निर्माणं रत्नसाराणां तथानां पञ्चलक्षकम् ॥ 77 ॥  
पञ्चलक्षं सारथीनां तत्राश्वं षड्गुणं तथा ।  
अश्ववाटं तत्समं च सुधर्मां च सभामपि ॥ 78 ॥  
ददर्शाम्यन्तरे रम्ये देवौघमुनिसंयुताम् ।  
वह्निशुद्धाशुकै रम्यैर्भूषितां रक्तकम्बलैः ॥ 79 ॥  
रत्नसिंहासनै रम्यैर्भूषितां रक्तपिङ्गलैः ।  
अमूल्यरत्ननिर्माणवीथीनां तेजसोज्ज्वलाम् ॥ 80 ॥  
वेष्टितां च महाभीतैः किंकरैः शतकोटिभिः ।  
प्रविवेश सभां रम्यां श्रुत्वा शङ्खध्वनिं शुभम् ॥ 81 ॥  
वाद्यं च दुंदुभीनां च मुनीनां वेदमन्त्रकम् ।  
दृष्ट्‌वा नृपं समुत्तस्थौ वेगेन सबलो हरिः ॥ 82 ॥  
ब्रह्मा महेश्वरश्चैव शेषश्च देवपुंगवाः ।  
समुत्तस्थुः सुराः सर्वे मुनयश्च महाव्रताः ॥ 83 ॥  
राजेन्द्राश्चापि सिद्धेन्द्रा वसुदेवपुरोगमाः ।  
रत्नसिंहासने रम्ये चोग्रसेनो महाबलः ॥ 84 ॥  
समुवास महेन्द्रस्य मुनीनामाज्ञया हरेः ।  
देवानां च गुरूणां च गर्गस्यापि तथैव च ॥ 85 ॥  
सप्ततीर्थोदकेनैव पूर्णकुम्भेन नारद ।  
जकार वेदमन्त्रैश्च नृपस्याप्यभिषेचनम् ॥ 86 ॥  
तस्मै वस्त्रयुगं दत्तं वह्निशुद्धं मनोहरम् ।  
वरुणेन पुरा दत्तं कृष्णाय परमात्मने ॥ 87 ॥  
माल्यं च पारिजातानां चन्दनं रत्नभूषणम् ।  
रत्नच्छत्रं ददौ तस्मै बलदेवो महाबलः ॥ 88 ॥  
ब्रह्मा कमण्डलुं चैव शूलं चापि महेश्वरः ।  
पार्वती रत्नमाल्यं च हारं च मालती सती ॥ 89 ॥  
अन्ये देवाश्च मुनयो राजेन्द्राः सिद्धपुंगवाः ।  
यौतकं च ददौ तस्मै क्रमेण च पृथक्पृथक् ॥ 90 ॥  
वसुदेवो ददौ तस्मै शुभदं श्वेतचामरम् ।  
पवनेन पुरा दत्तं कृष्णाय परमात्मने ॥ 91 ॥  
नन्दो ददौ च सुरभिं कामधेनुं च पूजिताम् ।  
यशोदा देवकी तस्मै रत्नश्रेष्ठं ददौ मुदा ॥ 92 ॥  
सप्तभिः किंकरैश्चापि सैवितः श्वेतचामरैः ।  
दधार च्छत्रमक्रूरो भक्त्या चैवाऽऽज्ञया हरेः ॥ 93 ॥  
रत्नसिहासने रम्ये ददर्श रत्नदर्पणम् ।  
अतीव पुण्यावाप्यं च हरिणां च पुरस्कृतः ॥ 94 ॥  
चक्रुः स्तुतिं च भट्‌टाश्च भिङुका ब्राह्मणास्तथा ।  
ददुः शुभाशिषं तस्मै देवाश्च मुनयस्तथा ॥ 95 ॥  
ब्रह्मणेम्यो ददौ राजा रत्नकोटिं च भक्ततः ।  
भट्‌टभ्यो रत्नशतकं भिक्षुकेम्यस्तथैव च ॥ 96 ॥  
अभिषिच्य नृपेन्द्रं च देवांश्च मुनिपुंगवान् ।  
संपूज्य ब्राह्मणांश्चापि भट्‌टान्भिक्षुं द्विजं गुरुम् ॥ 97 ॥  
स्वालयं च ययुः सर्वे यादवाश्च मुदाऽन्विताः ।  
ये ये हरेः पार्षदाश्च ते सर्वे स्वालयं ययुः ॥ 98 ॥  
प्रभाते चाऽऽययुः सर्वे सुधर्मा च सभां हरेः ।  
नमस्कृत्य नृपेन्द्रं च चोषुः सर्वे च संसदि ॥ 99 ॥  
इति श्रीब्रह्मo महाo श्रीकृष्णजन्मखo उत्तo नारादनाo द्वारकाप्रवेश  
उग्रसेनाभिषेको नाम चतुरधिकशततमोऽध्यायः ॥ 104 ॥

अथ पञ्चाधिकशततमोऽध्यायः  
नारायण उवाच  
अथ वैदर्भराजेन्द्रो महाबलपराक्रम् ।  
विदर्भदेशे पुण्याश्च सत्यशीलश्च भीष्मकः ॥ 1 ॥  
राजा नारायणांशश्च दाता च सर्वसंपदाम् ।  
धर्मिष्ठस्च गरीयांश्च वरिष्ठश्टापि पूजितः ॥ 2 ॥  
तस्य कन्या महालक्ष्मी रुक्मिणी योषितां वरा ।  
अतीव सुन्दरी रम्या रमा रामासु पूजिता ॥ 3 ॥  
नवयौवनसंपन्ना रत्नाभरणभूषिता ।  
तप्तकाञ्चनवर्णाभा तेजसोज्ज्वलिता सती ॥ 4 ॥  
शुद्धसत्त्वस्वरूपा सा सत्यशीला पतिव्रता ।  
शान्ता दान्ता नितान्ता चाप्यनन्तगुणशालिनी ॥ 5 ॥  
इन्द्राणी वरुणानी च चन्द्रनारी च रोहिणी ।  
कुबेरपत्नी सूर्यस्त्री स्वाहा शान्ता कलावती ॥ 6 ॥  
अन्यासु रमणीयासु श्रेष्ठा च सुमनोहरा ।  
रुक्मिण्या भीष्मकन्यायाः कलां नार्हति षोडशीम् ॥ 7 ॥  
तां दृष्ट्वा राजराजेन्द्रो वालक्रीडारतां पराम् ।  
बालां सुशोभां कुर्वन्तीं यथाऽभ्रेषु विधोः कलाम् ॥ 8 ॥  
शरत्पूर्णेन्दुशोभाढ्यां शरत्कमललोचनाम् ।  
विवाहयोग्यां युवतीं लज्जानम्राननां शुभम् ॥ 9 ॥  
सहसा चिन्तितो धर्मो धर्मशीलश्च सुव्रतः ।  
सुतां पप्रच्छ पुत्रांश्च ब्राह्मणांश्च पुरोहितान् ॥ 10 ॥  
कं वृणोमि सुतार्ध च वराहं प्रवरं वरम् ।  
मुनिपुत्रं देवपुत्रं राजेन्द्रसुतमीप्सितम् ॥ 11 ॥  
विवाहयोग्या कन्या मे वर्धमाना मनोहरा ।  
शीघ्रं पश्य वरं याग्यं नवयौवनसंस्थितम् ॥ 12 ॥  
धर्मशीलं सत्यसंधं नारायणपरायणम् ।  
महाकुलप्रसूतं च सर्वत्रैव प्रतिष्ठितम् ॥ 14 ॥  
करोषि राजपुत्रं चेद्रणशास्त्रविशारदम् ।  
महारथं प्रतापार्हं रणमूर्ध्नि च सुस्थिरम् ॥ 15 ॥  
करोषि देवपुत्रं चेद्देवं गुणयुतं तथा ।  
करोषि मुनिपुत्रं चेच्चतुर्वेदविशारदम् ॥ 16 ॥  
वावदूकं विचारज्ञं सिद्धान्तेषु नितान्तकम् ।  
नृपेन्द्रवचनं श्रुत्वा तमुवाच मुनेः सुतः ॥ 17 ॥  
गोतमस्य शतानन्दो वेदवेदाङ्गपारगः ।  
आप्तः प्रवक्ता विज्ञश्च धर्मी कुलपुरोहितः ॥  
पृथिव्यां सर्वतत्त्वज्ञो निष्णातः सर्वकर्मसु ॥ 18 ॥  
शतानन्द उवाच  
राजेन्द्र त्वं च धर्मज्ञो धर्मशास्त्रविशारदः ।  
पृर्वाख्यानं च वेदोक्तं कथयामि निशामय ॥ 19 ॥  
भुवो भारावतरणे स्वयं नारायणो भुवि ।  
वसुदेवसुतः श्रीमान्परिबूर्णतमः प्रभुः ॥ 20 ॥  
विधातुश्च विधाता च ब्रह्मेशशेषवन्दितः ।  
ज्योतिःस्वरूपः परमो भक्तानुग्रहविग्रहः ॥ 21 ॥  
परमात्मा च सर्वेषां प्राणिनां प्रकृतेः परः ।  
निर्लिप्तश्च निरीहप्तश्च साक्षी च सर्वकर्मणाम् ॥ 22 ॥  
राजेन्द्र तस्मै कन्यां च परिपूर्णतमाय च ।  
दत्त्वा यास्यसि गोलोकं पितॄणां शतकैः सह ॥ 23 ॥  
लभ सारूप्यमुक्तिं च कन्या दत्त्वां परत्र च ।  
इहैव सर्वपूज्यश्च भव विश्वगुरोर्गुरुः ॥ 24 ॥  
सर्वस्वं दक्षिणां दत्त्वा महालक्ष्मीं च रुक्मिणीम् ।  
समर्पणं कुरुविभो कुरुष्व जन्मखण्डनम् ॥ 25 ॥  
विधाता निखितो राजन्संबन्धः सर्वसंमतः ।  
द्वारकानगरे कृष्णं शीघ्रं प्रस्थापय द्विजम् ॥ 26 ॥  
कृत्वा शुभक्षणं तूर्ण सर्वेषामपि संमतम् ।  
आनीय परमात्मानं भक्तानुग्रहविग्रहम् ॥ 27 ॥  
ध्यानानुरोधहेतुं च नित्यदेहमनुत्तमम् ।  
दृष्टिमात्रात्कुरु नृप स्वजन्मकर्मखण्डनम् ॥ 28 ॥  
यं न जानन्ति चत्वारो वेदाः संतश्च देवताः ।  
सिद्धेन्द्राश्च मुनीन्द्राश्च देवा ब्रह्मादयस्तथा ॥ 29 ॥  
ध्यायन्ते ध्यानपूताश्च योगिनो न विदन्ति यम् ।  
सरस्वती जडीभूता वेदाः शास्त्राणियानि च ॥ 30 ॥  
सहस्रवक्त्रः शेषश्च पञ्चवक्त्रः सदाशिवः ।  
चतुर्मुखो जगद्धाता कुमारः कार्तिकस्तथा ॥ 31 ॥  
ऋषयो मुनयश्चैव भक्ताः परमवैष्णवाः ।  
अक्षमाः स्तवने यस्य ध्यानासाध्यश्च योगिनाम् ॥ 32 ॥  
बालकोऽहं महाराज तद्‌गुणं कथयामि किम् ।  
शतानन्दवचः श्रुत्वा प्रफुल्लवदनो नृपः ॥ 33 ॥  
आनिङ्गनं ददौ तस्मै समुत्थाय जवेन च ।  
नानारत्नं मुवर्ण च वस्त्रं च रत्नभूषणम् ॥ 34 ॥  
ददौ तस्मै प्रदानं च प्रसादसुमुखो नृपः ।  
गजेन्द्र तुरगं श्रेष्ठं रथं च मणिनिर्मितम् ॥ 35 ॥  
रत्नसिहासनं रम्यं धनं च विपुलं तथा ।  
भूमिं च सर्वसस्याढ्यां शश्वद्‌वृष्टिकरीं शुभाम् ॥ 36 ॥  
अकृष्टसाध्यां पूज्यां च ग्रामं सर्वप्रशंसितम् ।  
एतस्मिन्नन्तरे रुक्मिश्चुकोप नृपनन्दनः ॥ 37 ॥  
कम्पितोऽधर्मयुक्तश्च रक्तास्यो रक्तलोचनः ।  
उवाच पितरं व्रिप्रं सभायामस्थिरस्तदा ॥ 38 ॥  
उत्याय तिष्ठन्पुरतः सर्वेषां च सभासदाम् ॥ 39 ॥  
रुक्मिरुवाच  
श्रृणु राजेन्द्र वचनं हितं तथयं प्रशंसितम् ।  
त्यज वाक्यं भिक्षुकाणां लोभिनां क्रोधिनामहो ॥ 40 ॥  
नर्तकानां च वैश्यानां भट्‌टानामर्थिनामपि ।  
कायस्थानां च भिक्षूणामसत्यं वचनं सदा ॥ 41 ॥  
घटकानां नाटकानां स्त्रीलुब्धाना च कामिनाम् ।  
दरिद्राणां च मूर्खाणां स्तुतिपूर्व वचः सदा ॥ 42 ॥  
निहत्य कालयवनं राजेन्द्रं दूरतो भिया ।  
उवायेन महाबाहो लब्धं कृष्णेन तद्धनम् ॥ 43 ॥  
द्वारकाया धनी कृष्णो यवनस्य धनेन च ।  
जरासंधभयेनैव समुद्राभ्यन्तरे गृही ॥ 44 ॥  
जरासंधशतं चैव क्षणेनैव च लीलया ।  
क्षमोऽहं हन्तुमेकाकी राज्ञश्चान्यस्य का कथा ॥ 45 ॥  
दुर्वाससश्च शिष्योऽहं रणशास्त्रविशारदः ।  
ध्रुवं भीष्मक तेनैव विश्वं संहर्तुमीश्वरः ॥ 46 ॥  
मत्समः पर्शुरामश्च शिशुपालश्च मत्समः ।  
सखा च बलवाञ्छूरः स्वर्गं जेतुं स च क्षमः ॥ 47 ॥  
महेन्द्रं सगणं जेतुमहमीशः क्षणेन च ।  
जित्वा युद्धे जरासंधं दुर्बलं योगिनं नृप ॥ 48 ॥  
अहंकारयुतः कृष्णो पीरं स्वं मन्यते धिया ।  
यद्यायास्यति मद्‌ग्रामं विवाहं कर्तुमीप्सितम् ॥ 49 ॥  
ध्रुवं प्रस्थापयिष्यामि क्षणेन यममन्दिरम् ।  
अहो नन्दस्य वैश्यस्य तस्मै गोरक्षकाय च ॥ 50 ॥  
साक्षाज्जाराय गोपीनां गोपालोच्छिष्टभोजिने ।  
करोषि कन्यास्वीकारं देवयोग्यां च रुक्मिणीम् ॥ 51 ॥  
दातुमिच्छसि वाक्येन भिङुकस्य द्विजस्य च ।  
राजेन्द्र बुद्धिहीनोऽसि वचनाद्वद्‌ग(दुर्ब) लस्य च ॥ 52 ॥  
मा राजपुत्रो माशूरो म कुलीनश्च मा शुचिः ।  
मा दाता मा धनाढ्यश्च मा योग्यो मा जितेन्द्रियः ॥ 53 ॥  
कन्यां देहि सुपुत्राय शिशुपालाय भूमिप ।  
बलेन रुद्रतुष्टाय राजेन्द्रतनयाय च ॥ 56 ॥  
निमन्त्रणं कुरु नृप नानादेशभवान्नृपान्‌ ।  
बान्धवांश्च मुनीन्द्रांश्च पत्रद्वारा त्वरान्वितः 55 ॥  
अङ्गं कलिङ्गं मगधं सौराष्ट्रं वल्कलं वरम् ।  
राटं वरेन्द्रं वङ्गं च गुर्जरटिं च पठेरम् ॥ 56 ॥  
महाराष्ट्रं विराटं च मुद्‌गलं च मुरङ्गकम् ।  
भल्लकं गल्लकं खर्व दुर्गं प्रस्थापय द्विजम् ॥ 57 ॥  
घृतकुल्यासहस्रं च मधुकुल्यासहस्रकम् ।  
दधिकुल्यासहस्रं च दुग्धकुल्यासहस्रकम् ॥ 58 ॥  
तैलकुल्यापञ्चशतं गुडकुल्याद्विलक्षकम् ।  
शर्कराणां राशिशतं मिष्टान्नानां चतुर्गुणम् ॥ 59 ॥  
यवगोधूमचूर्णानां पिष्टराशिशतं शतम् ।  
पृथुकानां राशिलक्षमन्नानां च चतुर्गुणम् ॥ 60 ॥  
गवां लक्षं छेदनं च हरिणानां द्विलक्षकम् ।  
चतुर्लक्षं शशानां च कूर्माणां च तथा कुरु ॥ 61 ॥  
दशलक्षं छागलानां भेटानां तच्चतुर्गुणम् ।  
पर्वणि ग्रामदेव्यै च बलिं देहि च भक्तितः ॥ 62 ॥  
एतेषां पक्वमांसं च भोजनार्थ च कारय ।  
परिपूर्ण व्यञ्जनानां सामग्रीं कुरु भूमिप ॥ 63 ॥  
अथ श्रुत्वा च तद्वाक्यं राजेन्द्रः सपुरोहितः ।  
चकार मन्त्रणां तूर्ण निर्जने मन्त्रिणा सह ॥ 64 ॥  
द्विजं प्रस्थापयामास द्वारकां योग्यमीप्सितम् ।  
कृत्वा च शुभलग्नं च सर्वेषामभिवाञ्छितम् ॥ 65 ॥  
राजा संभृतसंभारो बभूव सत्वरं मृदा ।  
निमन्त्रणं च सर्वत्र चकार च सुताज्ञया ॥ 66 ॥  
विप्रः सुधर्मां संप्राप्य नृपैर्देवैश्च वेष्टिताम् ।  
प्रददी पत्रिकां भद्रामुग्रसेनाय भूभृते ॥ 67 ॥  
प्रफुल्लवदनो राजा श्रुत्वा पत्रं सुमङ्गलम् ।  
सुवर्णानां सहस्रं च ब्राह्मणेभ्यो ददौ मुदा ॥ 68 ॥  
दुंदुभिं वादयामास द्वारकायां च सर्वतः ।  
देवान्मुनीन्नृपांश्चैव ज्ञातिवर्गाश्च बान्धवान् ॥ 69 ॥  
भट्‌टांश्च भिक्षुकांश्चैव भोजयामास सादरम् ।  
श्रीकृष्णस्य सृवेषं च कारयामास भूपतिः ॥ 70 ॥  
अतीव रम्यमतुलं त्रेषु लोकेषु दुल्रभम् ।  
यात्रां च कारयामास जगतां प्रवरं वरम् ॥ 71 ॥  
वेदमन्त्रेण रम्येण माहेन्द्रे सुमनोहरे ।  
आदौ ब्रह्मा रथस्थश्च सावित्र्या सहितो ययौ ॥ 72 ॥  
रथस्यश्च महाहृष्टो भवान्या च भवः स्वयम् ।  
शेषश्चापि दिनेशश्च गणेशश्चापि कार्तिकः ॥ 73 ॥  
महेन्द्रश्चतथा चन्द्रो वरुणः पवनस्तथा ।  
कुबेरश्च यमो वह्निरीशानोऽपि ययौ मुदा ॥ 74 ॥  
देवानां च त्रिकोट्यश्च मुनीनां षष्टिकोटयः ।  
राजेन्द्राणां त्रिलक्षं च श्वेतच्छत्रं त्रिलक्षकम् ॥ 75 ॥  
उग्रसेनो बभौ राजा नक्षत्रेषु यथा शशी ।  
ययौ प्रसन्नवदनः कुण्डिनाभिमुखो बली ॥ 76 ॥  
रत्ननिर्माणयानेन बलदेवो महाबलः ।  
वसुदेवश्चोद्धवश्च नन्दोऽक्रूरश्च सात्यकिः ॥ 77 ॥  
गोपाला यादवेन्द्राश्च चन्द्रवंश्याश्च ते ययुः ।  
धृतराष्ट्रसुताः सर्वे दुर्योधनपुलोगमाः ॥ 78 ॥  
युधिष्ठिरस्तथा भीमः फाल्गुनो नकुलस्तथा ।  
सहदेवश्च यानैश्च प्रययुः पञ्च पाण्डवाः ॥ 79 ॥  
भीष्मो द्रोणश्च कर्णश्चाप्यश्वत्थामा महाबलः ।  
कृपाचार्यश्च शकुनिः शल्यश्चप्रययौ मुदा ॥ 80 ॥  
भटानां च त्रिकोट्यश्च विप्राणां शतकोटयः ।  
संन्यासिनां सहस्रं च यतीनां ब्रह्मचारिणाम् ॥ 81 ॥  
द्विसहस्रं जितक्रोधाश्चावधूतास्तथैव च ।  
उत्पलानां सहस्रं च सहस्रं पुष्पकारिणाम् ॥ 82 ॥  
नानाशिर्पकराश्चैव विचित्रं चित्रमेव च ।  
लक्षं च वाद्यभाण्डानां नर्तकानां च लक्षकम् ॥ 83 ॥  
गन्धर्वाणां गायकानां लक्षमेव तु नारद ।  
तत्र कल्पे भक्त्येव गन्धर्वश्चोपबर्हणः ॥ 84 ॥  
पञ्चाशत्कामिनीभिश्च त्वमेव तेषु मध्यगः ।  
विद्याधरीणां लक्षं च लक्षमप्सरसां तथा ॥ 85 ॥  
किन्नराणां त्रिलक्षं चगन्धर्वाणां त्रिलक्षकम् ॥ 86 ॥  
इति श्रीब्रह्मo महाo श्रीकृष्णजन्मखo उत्तo नारदनाo रुक्मिण्युद्वाहे  
पञ्चाधिकशततमोऽध्यायः ॥ 105 ॥

अथ पडधिकशततमोऽध्यायः  
नारायण उवाच  
एतस्मिन्नन्तरे नाजा ककुद्मी च महाबलः ।  
वरार्थं कन्यकायाश्च ब्रह्मलोकात्समागतः ॥ 1 ॥  
प्रददौ रेवतीं कन्यां शश्वत्सुस्थिरयौवनाम् ।  
अमूल्यरत्नभूषाढ्या त्रिषु लोकेषु दुर्लभाम् ॥ 2 ॥  
बलाय बलदेवाय संप्रदानेन कौतुकात् ।  
वयो यस्या गतं सत्ये युगानां सप्तविंशतिः ॥ 3 ॥  
दत्त्वा कन्यां विधानेन मुनिदेवेन्द्रसंसदि ।  
गजेन्द्राणां त्रिलक्षं च जामात्रे यौतुकं ददौ ॥ 4 ॥  
दशलक्षं तुरङ्गाणां रथानां लक्षमेव च ।  
रत्नालंकारयुक्तानां दासीनां चापि लक्षकम् ॥ 5 ॥  
मणिलक्षं रत्नलक्षं स्वर्णकोटिं च सादरम् ।  
वह्निशुद्धांशुकं रम्यं मुक्तामाणिक्यहीरकम् ॥ 6 ॥  
दत्तवा कन्यां च राजेन्दो बलाय बलशालिने ।  
रत्नेन्द्रसारयानेन तैः सार्ध कुण्डिनं ययौ ॥ 7 ॥  
अथान्तरे च निर्बन्धे साङ्गे मङ्गलकर्मणि ।  
रेवतीं वेशयामास योषितां कमलाकलाम् ॥ 8 ॥  
देवकी रोहिणी चैव यशोदा नन्दगेहिनी ।  
अदितिश्च दितिः शान्तिर्जयं कृत्वा च मन्दिरम् ॥ 9 ॥  
ब्राह्मणान्भोजयामास ददौ तेभ्यो धनं मुदा ।  
मङ्गलं कारयामास वसुदेवस्य वल्लभा ॥ 10 ॥  
अथ देवाश्च मुनयो राजेन्द्रः कटकैः सह ।  
संप्रापुर्लीलामात्रेण कुण्डिनं नगरं मुदा ॥ 11 ॥  
ददृशुर्नगरं सर्वे ह्यतीव सुमनोहरम् ।  
सप्तभिःपरिशाभिश्च गभीराभिश्च वेष्टितम् ॥ 12 ॥  
प्राकारैः सप्तभिर्युक्तं द्वाराणां शतकैस्तथा ।  
नानारत्नैश्च मणिभिर्निर्मितं विश्वकर्मणा ॥ 13 ॥  
नगरस्य बहिर्द्वारं ददृशुर्वरयात्रिणः ।  
रक्षितं रक्षकैः सार्ध चतुर्भिश्च महारथैः ॥ 14 ॥  
रुक्मिश्च शिशुपालश्च दन्तवक्त्रो महाबली ।  
शाल्वो मायाविनां श्रेष्ठो युद्धशास्त्रविशारदः ॥ 15 ॥  
नानाशास्रत्रैस्तथाऽश्त्रैश्च रथस्थश्च रणोन्मुखः ।  
विलोक्य कृष्णसैन्यं च चुकोप नृपनन्दनः ॥ 16 ॥  
उवाच निष्ठुरं वाक्यं श्रुतितीक्ष्मं सुदुष्करम् ।  
उपहास्य मुनीन्द्रांश्च देवांश्च मुनिपुंगवान् ॥ 17 ॥  
रुक्मिरुवाच  
अहो कालकृतं कर्म दैवं च केन वार्यते ।  
किंवाऽहं कथयिष्यामि देवेन्द्राणां च संसदि ॥ 18 ॥  
ग्रहीतुं रुक्मिणीं कन्यां देवयोग्यां मनोहराम् ।  
आयाति देवैर्मुनिभिर्नन्दस्य पशुरक्षकः ॥ 19 ॥  
साक्षाज्जारश्च गोपीनां गोपोच्छिष्टान्नभोजनः ।  
जातेश्च निर्मयो नास्ति भक्ष्यमैथुनयोस्तथा ॥ 20 ॥  
किं नु राजेन्द्रपुत्रश्च किं नु वा मुनिपुत्रकः ।  
वसुदेवः क्षत्रियश्च भक्षणं वैश्यमन्दिरे ॥ 21 ॥  
शिशुकाले च स्त्रीहत्या कृताऽनेन दुरात्मना ।  
कुब्जा मृता च संभोगाद्वाससा रजको मृतः ॥ 22 ॥  
राजेन्द्रस्य वधे दुष्टो ब्रह्महत्यां लभेद्‌ध्रुवम् ।  
मथुरायां च धर्मिष्ठः सद्यः कंसो निपातितः ॥ 23 ॥  
शाल्व उवाच  
यदुक्तं रुक्मिणा देवाः किमसत्यं च तत्र वै ।  
को वाऽयं रुक्मिणीभर्ता नन्दस्य पशुरक्षकः ॥ 24 ॥  
शिशुपाल उवाच  
अहो भुवि किमाश्चर्य देवा ब्रह्मादयस्तथा ।  
मुनीन्द्रा ब्रह्मणः पुत्राश्चाऽऽययुर्मानवाज्ञया ॥ 25 ॥  
दन्तवक्त्र उवाच  
संततं ब्राह्मणा लुब्धा देवाश्च भक्तवत्सलाः ।  
आययुर्ब्रह्मपुत्राश्च नन्दपुत्राज्ञया कथम् ॥ 26 ॥  
तेषां च वचनं श्रुत्वा चुकोप देवसंधकः ।  
मुनिराजेन्द्रसंघश्च लाङ्गलीत्यादयस्तथा ॥ 27 ॥  
इति श्रीब्रह्मo महाo शीकृष्णजन्मखo उत्तo नारदनाo रुक्मिण्युद्वाहे  
षडधिकशततमोऽध्यायः ॥ 106 ॥

अथ सप्ताधिकशततमोऽध्यायः  
नारायण उवाच  
अथ कोपपीतश्च बलदेवो महाबलः ।  
हलेन रुक्मियानं च बभञ्ज मुनिपुंगव ॥ 1 ॥  
घोटकान्सारथिं चैव निहत्य जगतीपतिः ।  
भुमिष्ठं चापि पापिष्ठं रुक्मिं हन्तुं जगाम सः ॥ 2 ॥  
रुक्मी च शरजालेन वारयामास लीलया ।  
नागास्त्रं योजयामास बद्धुं हलिनमीश्वरम् ॥ 3 ॥  
नागास्त्रं गारुडेनैव संजहार हली स्वयम् ।  
जग्राह कोपाद्रुक्मी च परं पाशुपतं मुने ॥ 4 ॥  
अव्यर्थं वैरिमर्द च शतसूर्यसमप्रभम् ।  
अभितो हलिना रुक्मी जृम्भणास्त्रेण जृम्भितः ॥ 5 ॥  
भूमिष्ठः स्थाणुमद्रुक्मी निद्रास्त्रेणैव निद्रितः ।  
शाल्वस्तं निद्रितं दृष्ट्वा शतबाणान्मुमोच तम् ॥ 6 ॥  
शैलवृष्टिं शिलावृष्टिं जलवृष्टिं चकार सः ।  
ज्वलदङ्गारवृष्टिं च शरवृष्टिं चकार ह ॥ 7 ॥  
बलाच्चास्त्रेण सर्वाणि वारयामास लाङ्गली ।  
हलेन तद्रथं चूर्ण चकार रणमध्यतः ॥ 8 ॥  
घोटकान्सारथिं चैव जघान चैव लीलया ।  
कोपाद्‌बलेन तं हन्तुं वाग्बभूवाशरीरिणी ॥ 9 ॥  
त्यज शाल्वं कृष्णवध्यं तव किं पौरुषं रणे ।  
यस्य मूर्ध्नि च ब्रह्माण्डं शूर्पे च सर्षपे यथा ॥ 10 ॥  
तच्छ्रुत्वा बलदेवश्च हलेन तस्य मस्तकम् ।  
चकार चूर्ण व्यथितः पपात रणमूर्धनि ॥ 11 ॥  
शाल्वस्य पतनं दृष्ट्वा शिशुपालो महाबली ।  
चकार शरवृष्टिं च जलवृष्टिं यथा भुवि ॥ 12 ॥  
हली तस्य रथं चूर्ण चकार लाङ्गलेन च ।  
अर्धचन्द्रेण तद्‌वाणान्वारयामास लीलया ॥ 13 ॥  
तं हन्तुं शंकरः साक्षान्निषेधं च चकार तम् ।  
कृष्णवध्यं त्यज बल पार्षदप्रवरं हरः ॥ 14 ॥  
दन्तवक्त्रस्य दन्तं च बभञ्ज स हलेन च ।  
सुप्रवृत्तस्य युद्धेन ते सर्वे जहसुश्च तम् ॥ 15 ॥  
बलस्य विक्रमं दृष्ट्वा सर्वे वीराः पलायिताः ।  
चक्रुः प्रवेशनं सर्वे कुण्डिनं वरयात्रिकाः ॥ 16 ॥  
एतस्मिन्नन्तरे तत्र शतानन्दो महामुनिः ।  
कोटिभिर्मुनिभिः सार्धमाजगाम हरेः पुरः ॥ 17 ॥  
पुरं प्रवेशयामास शतद्वारं च दुर्गमम् ।  
अगम्यं चापि शत्रूणां मित्राणा च सुखप्रदम् ॥ 18 ॥  
देवकन्या नागकन्या राजकन्यास्तथैव च ।  
मुनिकन्या वरं द्रष्टुं सस्मिताश्च समाययुः ॥ 19 ॥  
ददृशुर्योषितः सर्वा निमेषरहितेन च ।  
प्रसन्नं कारयामास सस्मितश्चन्द्रशेखरः ॥ 20 ॥  
रत्नेन्द्रसारनिर्माणरथस्थं परमेश्वरम् ।  
सर्वेषां परमात्मानं भक्तानुग्रहविग्रहम् ॥ 21 ॥  
नवीनजलदश्यामं शोभितं पीतवाससा ।  
यन्दनोक्षितसर्वाङ्गं वनमालाविभूषितम् ॥ 22 ॥  
रत्नकेयूरवलयरत्नमालाकुलोज्ज्वलम् ।  
रत्नकुण्डलयुग्मेन गण्डस्थलविराचितम् ॥ 23 ॥  
रत्नेन्द्रसारनिर्माणक्वणन्मञ्जीररञ्जितम् ।  
सस्मितं मुरलीहस्तं पश्यन्तं रत्नदर्पणम् ॥ 24 ॥  
सप्तभिः पार्षदैर्गोपैः सेवितं श्वेतचामरैः ।  
नवयौवनसंपन्नं शरत्कमललोचनम् ॥ 25 ॥  
शरत्पूर्णेन्दुतुल्यास्यं भक्तानुग्रहकारकम् ।  
कोटिकन्दर्पसौन्दर्यं सत्यं नित्यं सनातनम् ॥ 26 ॥  
तीर्थपूतं कीर्तिपूतं ब्रह्मेशशेषवन्दितम् ।  
परम्ह्नादकं रूपं कौटिचन्द्रसमप्रभम् ॥ 27 ॥  
ध्यानासाध्यं दुराराध्यं परमं प्रकृतेः परम् ।  
दूर्वया पट्टसूत्रं च रत्नेन्द्रसारदर्पणम् ॥ 28 ॥  
दधानं कर्तृकासार्ध कदल्याः स्फुटमञ्जरीम् ।  
चूडां त्रिविक्रमाकारां मालतीमाल्यभूषितम् ॥ 29 ॥  
पुष्पं नारीप्रदत्तं च मुकुटं मस्तकोजज्ववलम् ।  
दृष्ट्वा वरं युवत्यश्च मूर्च्छा संप्रापुरीश्वरम् ॥ 30 ॥  
रुक्मिणीजीवनं धन्यं श्लाध्यमित्यूचुरीप्सितम् ।  
जामातरं सा ददर्श राज्ञी भीष्मककामिनी ॥ 31 ॥  
निमेषरहिता तुष्टा प्रसन्नवदनेक्षणा ।  
राजा प्रसन्नवदनः सामात्यः सपुरोहितः ॥ 32 ॥  
समागत्य सुरान्विप्रान्भूपांश्च प्रणनाम सः ।  
ददौ योग्याश्रमं तेभ्यो भक्ष्यपूर्ण सुधोपमम् ॥ 33 ॥  
दिवानिशं चाप्युवाच दीयतां दीयतामिति ।  
सुखं निनाय रजनीं देवैश्च बान्धवैः सह ॥ 34 ॥  
वसुदेवः प्रभाते च प्रातःकृत्यं चकार सः ।  
स्नात्वा संध्यादिकं कृत्वा धृत्वा धौते च वाससी ॥ 35 ॥  
चकार वेदमन्त्रेण शुभाधिवासनं हरेः ।  
संपूज्य मातृकाः सर्वाः साक्षाच्च सर्वदेवताः ॥ 36 ॥  
प्रदाय वसुधारां च वृद्धिश्राद्धादिकं तथा ।  
प्राह्मणान्भोजयामास देवांश्च बान्धवांस्तथा ॥ 37 ॥  
वाद्यं च वादयामास कारयामास मङ्गलम् ।  
सुवेषं कारयामास वरस्यापि प्रशंसितम् ॥ 38 ॥  
सज्जं च कारयामास नरयानं सुशोभनम् ।  
एवं राजा भीष्मकश्च विवाहार्हं च मङ्गलम् ॥ 39 ॥  
पुरोहितैर्वेदमन्त्रैः सर्व कर्म चकार सः ।  
मणिरत्नं धनं चापि मुक्तामाणिक्यहीरकम् ॥ 40 ॥  
भक्ष्यद्रव्यं च वस्त्रं चाप्युपहारमनुत्तमम् ।  
भट्टेम्यो ब्राह्मणेभ्योऽपि भिक्षुकेभ्यो ददौ मुदा ॥ 41 ॥  
वाद्यं च वादयामास कारयामास मङ्गलम् ।  
सुवेषं कारयामास रुक्मिण्याश्च मनोहरम् ॥ 42 ॥  
राज्ञीभिर्मुनिपत्नीभिर्विधानं च यथोचितम् ।  
ततः शुभे क्षणे प्राप्ते माहेन्द्रे परमोदये ॥ 43 ॥  
विवाहोचितलग्ने च लग्नाधिपतिसंयुते ।  
सद्‌ग्रहेक्षणशुद्धे चाप्यसतां दृष्टिवर्जिते ॥ 44 ॥  
शुभक्षणे सुभर्क्षे च विशुद्धे चन्द्रतारयोः ।  
वेधदोषादिरहिते शलाकादिविवर्जिते ॥ 45 ॥  
दंपत्योः शर्मयोग्ये च परिणामसुखप्रदे ।  
एवंभूते च समये भीष्मकप्राङ्गणं हरिः ॥ 46 ॥  
आजगाम सुरैः सार्ध सुनिविप्रपुरोहितैः ।  
ज्ञातिभिर्बान्धवैः सार्धं पित्रा मात्रानृपैस्तथा ॥ 47 ॥  
गोपालकैः पार्षदैश्च वयस्यैश्च मनोहरैः ।  
भट्टैश्च गणकैर्ज्योतिः शास्त्रज्ञानविशारदैः ॥ 48 ॥  
वाद्यैर्नानाविधैश्चैव नर्तकैर्गायनैस्तथा ।  
नानाशिल्पकरैश्चैव मालाकारैस्तथाऽपरैः ॥ 49 ॥  
विद्याधर्यप्सरोभिश्च किन्नरीभिश्च सत्वरम् ।  
स्थलं च ददुशुर्देवा मुनयश्च नृपेश्वराः ॥ 50 ॥  
सर्वे समागता ये च विवाहदर्शनोत्सुकाः ।  
रम्भास्तम्भसहस्रैश्च पट्‌टसूत्रपरिष्कृतैः ॥ 51 ॥  
चम्बकानां चन्दनानां रसालानां च पल्लवैः ।  
माल्यैर्नानाविधैश्चैव पीतरक्तसितान्वितैः ॥ 52 ॥  
परितो मङ्गलघटैः फलपल्लवसंयुतैः ।  
कस्तूरीचन्दनाक्तैश्च कुङ्कुमेन विराजितैः ॥ 53 ॥  
पर्णैर्लाजैः फलैः पुष्पैर्दूर्वाभिरुपशोभितैः ।  
मुनिभिर्ब्राह्मणैश्चैव राजेन्द्रैरपि वेष्टितम् ॥ 54 ॥  
रत्नेन्द्रसारनिर्माणवेदीयुक्तं मनोहरम् ।  
चर्चितं चन्दनस्निग्धैः कस्तूरीकुङ्कुमान्वितैः ॥ 55 ॥  
सुगन्धिशीतमन्दैश्च पवनैः सुरभीकृतम् ।  
रत्नानां च सहस्रैश्च ज्वलितं ज्वलदीप्तकैः ॥ 56 ॥  
नानाप्रकारधूपैश्च गन्धद्रव्यैः सुवासतम् ।  
चित्रैर्विचित्रैर्विविधैः शिल्पिनांपुण्यकारिणाम् ॥ 57 ॥  
परितः परितश्चैव शोभनार्हैः सुशोभनैः ।  
गन्धर्वाणां च संगीतैमधुरंर्मधुरीकृतम् ॥ 58 ॥  
विद्याधरीणांनृत्यैश्च नर्तकीनां च शिल्पिनाम् ।  
तत्र निश्चेष्टचित्रैश्च जनराजिविराजितम् ॥ 59 ॥  
गुप्तद्वारैर्गवाक्षैश्च युवतीभिश्च वीक्षितम् ।  
मङ्गलेन घटेनैव विधुषा च पुरोधसा ॥ 60 ॥  
कुशहस्तेन भूपेन दानेन दानवस्तुना ।  
दृष्ट्वा च प्राङ्गणं राज्ञो देवा ब्रह्मादयस्तथा ॥ 61 ॥  
अवरुह्य रथात्तूणं तिष्टन्ति प्राङ्गणे मुदा ।  
राजेन्द्रा दानवेन्द्राश्च सुनयः सनकादयः ॥ 62 ॥  
श्रीकृष्णश्चापि भगवान्पार्षदप्रवरैः सह ।  
तान्दृष्ट्वा सहसोत्थाय जवेन भीष्मकस्तथा ॥ 63 ॥  
मूर्घ्ना ववन्दे देवाश्च मुनोन्द्रांश्च नृपांस्तथा ।  
रत्नसिहासनेष्वेव सुरम्येषु पृथवपृथक् ॥ 64 ॥  
क्रमतो वासयामास संपूज्य सादरेण च ।  
राजा तुष्टाव भक्त्या च तान्सर्वान्भक्तिपूर्वकम्  
वसुदेवं वासुदेवं साश्रुनेत्रः पुटाञ्जलिः ॥ 65 ॥  
भीष्मक उवाच  
अद्य मे सफलं जन्म जीवितं च सुजीवितम् ।  
बभूव जन्मकोटीनां कर्ममूलनिकृन्तनम् ॥ 66 ॥  
स्वयं विधाता जगतां प्रदाता सर्वसंपदाम् ।  
स्वप्रे यत्पादपद्मं च द्रष्टुं नैव क्षमः प्रभो ॥ 67 ॥  
तपसां फरदाता च संस्रष्टा प्राङ्गणे मम ।  
स्वात्मारामेषु पूर्णेषु शुभप्रश्नमनीप्सितम् ॥ 68 ॥  
योगीन्द्रैरपि सिद्धेन्द्रैः सुरेन्द्रैश्च मुनीन्द्रकैः ।  
ध्यानादृष्टश्च यो देवः स शिवः प्राङ्गणे मम ॥ 69 ॥  
कालस्य कालो भगवान्मृत्योर्मृत्युश्च यः प्रभुः ।  
मृत्युंजयश्च सर्वेशोनराणां दृष्टिगोचरः ॥ 70 ॥  
यस्यमूर्ध्नां सहस्रेषु मूर्ध्नि विश्वं चराचरम् ।  
नास्त्यन्तः सर्ववेदेषु सोऽयं च मम प्राङ्गणे ॥ 71 ॥  
सर्वकामप्रणेयो हि सर्वाग्रे यस्य पूजनम् ।  
श्रेष्ठो देवगणानां च स गणेशो ममाङ्गणे ॥ 72 ॥  
मुनीनां वैष्णवानां च प्रवनो ज्ञानिनां गुरुः ।  
सनत्कुमारो भगवान्प्रत्यक्षः प्राङ्गणे मम ॥ 73 ॥  
ब्रह्मपुत्राश्च पौत्राश्च प्रपौत्राश्चापि वंशजाः ।  
ते सर्वे मदगृहेऽद्यैव ज्वलन्तो ब्रह्मतेजसा ॥ 74 ॥  
अहो कल्पान्तपर्यन्तं तीर्थीभूतो ममाऽऽश्रमः ।  
येषां पादोदकैस्तीर्थ विशुद्धं तद्‌गृहे मम ॥ 75 ॥  
पृथिव्यां यानि तीर्थानि तानि तीर्थानि सागरे ।  
सागरे यानि तीर्थानि विप्रपादेषु तानि च ॥ 76 ॥  
विप्रपादोदकक्लिन्ना यावत्तिष्ठति मेदिनी ।  
तावत्पुष्करपत्रेषु पिबन्ति पितरो जलम् ॥ 77 ॥  
विप्रपादोदकं भुक्त्वा दत्त्वा विप्राय दक्षिणाम् ।  
स्रानानां सर्वतीर्थानां फलमाप्नोति निश्चितम् ॥ 78 ॥  
निकृन्तनं च विपदां व्याधिनिर्मुलकारणम् ।  
सुखदं शुभदं सारं विप्रपादोदकं नृणाम् ॥ 79 ॥  
न गङ्गासदृशं तीर्थ न देवो माधवात्परः ।  
सनत्कुमारा द्भक्तो न न हि कल्पतरोस्तरुः ॥ 80 ॥  
न पुष्पं पारिजाताच्च न व्रतं हरिवासरात् ।  
पूजने न हि पूज्यं च न पत्रं तुलसीपरम् ॥ 81 ॥  
न देवी प्रकृतेश्चापि नाऽऽधारः पवनात्परः ।  
न हि स्थूलो महाविष्णोर्न सूक्ष्मं परमाणुतः ॥ 82 ॥  
न ब्राह्मणात्परः पूतो नाऽऽश्रमश्च न तीर्यकम् ।  
न देवो न परः कोऽपि चेत्याह कमलोद्भवः ॥ 83 ॥  
ब्रह्मविष्णुशिवादीनां प्रकृतेश्च परः प्रभुः ।  
ध्यानासाध्यो दुराराध्यो योगिनामपि निश्चितम् ॥ 84 ॥  
निर्गुणश्च निराकारो भक्तानुग्रहविग्रहः ।  
स एव चक्षुषो नॄणां साक्षाद्देवश्च मद्‌गृहे ॥ 85 ॥  
देवैर्ब्रह्मेशशेषैश्च ध्यातं यत्पादपङ्कजम् ।  
धनेशेन गणेशेन दिनेशेनापि दुर्लभम् ॥ 86 ॥  
इत्युक्त्वा भीष्मकः कृष्णं समानीय स्वयं पुरः ।  
तुष्टाव सामवेदोक्तस्तोत्रेण परमेश्वरम् ॥ 87 ॥  
भीष्मक उवाच  
सर्वान्तरात्मा सर्वेषां साक्षी निर्लिप्त एव च ।  
कर्मिणां कर्मणामेव कारणानां च कारणम् ॥ 88 ॥  
केचिद्वदन्ति त्वामेकं ज्योतीरूपं सनातनम् ।  
केचिच्च परमात्मानं जीवो यत्प्रतिबिम्बकः ॥ 89 ॥  
केचित्प्राकृतिकं जीवं सगृणं भ्रान्तबुद्धयः ।  
केचिन्नित्यशरीरं च बुद्धा (धा) श्च सूक्ष्मबुद्धयः ॥ 90 ॥  
ज्योतिरभ्यन्तरे नित्यं देहरूपं सनातनम् ।  
कस्मात्तेजः प्रभवति साकारमीश्वरं विना ॥ 91 ॥  
एवं स्तुत्वा स चाऽऽचान्तः स्मरन्विष्णुं च नारद ।  
पाद्यं पद्मार्चिते पादपद्मे चायं ददौ मुदा ॥ 92 ॥  
अर्ध्यं च प्रददौ तत्र दूर्वापुष्पजलान्वितम् ।  
मधुपर्कं च सुरभिं सर्वाङ्गे गन्धयन्दनम् ॥ 93 ॥  
यत्प्रदत्तं महेन्द्रेण शुभकर्मणि यौतुकम् ।  
पारिजातस्य माल्यं च जामातुश्च गले ददौ ॥ 94 ॥  
कुबेरेण च यदत्तममूल्यरत्नभूषणम् ।  
चकार वरणं तस्य स राजा भक्तिपूर्वकम् ॥ 95 ॥  
कह्निशुद्धांशुकयुगं यद्दत्तं वाह्निना पुरा ।  
ददौ तदेव कृष्णाय परिपूर्णतमाय च ॥ 96 ॥  
ज्वलितं रत्नमुकुटं यद्दत्तं विश्वकर्मणा ।  
ददौ तन्मस्तके राजा कृष्णस्य परमात्मनः ॥ 97 ॥  
धूपं रत्नप्रदीपं च नैवेद्यं सुमनोहरम् ।  
नानाप्रकारपुष्पं च रत्नसिहासनं ददौ ॥ 98 ॥  
सप्ततीर्थोदकं चैव पुनराचमनीयकम् ।  
ताम्बूलं च वरं रम्यं कर्पूरादिसुवासितम् ॥ 99 ॥  
शय्यां रतिकरी रम्यां पानार्थं वासितं जलम् ।  
कृत्वा च वरणं राजा परिहारं चकारतम् ॥ 100 ॥  
कृताञ्जलिपुटो राजा तस्मै पुष्पाञ्जलीं ददौ ॥ 101 ॥  
इति श्रीब्रह्मo महाo श्रीकृष्णजन्मखo उत्तo नारदनाo रुक्मिण्युद्वाहे  
सप्ताधिकशततमोऽध्यायः ॥ 107 ॥

अथाष्टाधिकशततमोऽध्यायः  
नारायाण उवाच  
एतस्मिन्नन्तरे देवी महालक्ष्मीश्च रुक्मिणी ।  
आजगाम सभामध्ये मुनिदेवादिभिर्युते ॥ 1 ॥  
रत्नसिंहासनस्था च रत्नालंकारभूषिता ।  
वह्निशुद्धाशुकाधाना कबरीभारभूषिता ॥ 2 ॥  
पश्यन्ती सस्मिता साध्वीह्यमूल्यरत्नदर्पणम् ।  
कस्तूरीबिन्दुभिर्युक्ता स्निग्धचन्दनचर्चिता ॥ 3 ॥  
सिधूरबिदुना शश्वद्भालमध्यस्थलोज्ज्वला ।  
तप्तकाञ्चनवर्णभा शतचन्द्रसमप्रभा ॥ 4 ॥  
चन्दनोक्षितमर्वाङ्गा मालतीमाल्यशोभिता ।  
सप्तभिर्नृपपुत्रैश्चसमानीता च बालकैः ॥ 5 ॥  
देवेन्द्राश्च मुनीन्द्राश्च सिद्धेन्द्रा नृपपुंगवाः ।  
ददृशू रुक्मिणीं देवीं महालक्ष्मीं पतिव्रताम् ॥ 6 ॥  
सप्तप्रदक्षिणाःकृत्वा प्रणम्य स्वपतिंसती ।  
सिषेच शीततोयेन स्निग्धचन्दनपल्लवैः ॥ 7 ॥  
तां सिषेच जगत्कान्तः कान्ता शान्तां च सस्मिताम् ।  
ददर्श कान्तः कान्तां च कान्तं कान्ता शुभे क्षणे ॥ 8 ॥  
अथ देवी पितुः क्रोडे समुवास शुभानना ।  
लज्जया नम्रवदना ज्वलन्ती च स्वतेजसा ॥ 9 ॥  
राजा देवेश्वरीं तस्मै परिबूर्णतमाय च ।  
प्रददौ संप्रदानेन वेदमन्त्रेण नारद ॥ 10 ॥  
वसुदेवाज्ञया कृष्णः स्वस्तीत्युक्त्वा स्थितो मुदा ।  
जग्राह देवीं देवश्च भवानीं च भवो यथा ॥ 11 ॥  
सुवर्णानां पञ्चलक्षं कृष्णाय परमात्मने ।  
दक्षिणां तां ददौ राजा परिपूर्णतमाय च ॥ 12 ॥  
शुभकर्मणि निष्पन्ने कृत्वा कन्यां च वक्षसि ।  
रुरोद राजा मोहेन मुनिदेवेन्द्रसंसदि ॥ 13 ॥  
परिहारेण वचसा कुत्वा तस्मै समर्पणम् ।  
सिषेच कन्यां धन्यां च नेत्रयुग्मजलेन च ॥ 14 ॥  
इति श्रीब्रह्मo महाo श्रीकृष्णजन्मखo उत्तo नारदनाo रुक्मिण्यु-  
द्वाहेऽष्टाधिकशाततमोऽध्यायः ॥ 108 ॥

अथ नवाधिकशततमोऽध्यायः  
नारायण उवाच  
एतस्मिन्नन्तरे राज्ञी रुक्मिणीजननी शभा ।  
पतिपुत्रवतीभिश्च साध्वीभिः सहिता मुदा ॥ 1 ॥  
आगत्य मङ्गलं कृत्वा तत्र निर्मञ्छनादिकम् ।  
दंपती वेशयामास रत्ननिर्माणमन्दिरम् ॥ 2 ॥  
नानाचित्रविचित्राढ्यं हीरहारेण भूषितम् ।  
मुक्तामाणिक्यरत्नेन मुदीप्तं दर्पणेन च ॥ 3 ॥  
ददर्श कृष्णस्तत्रैव दुर्गां दुर्गतिनाशिनीम् ।  
सरस्वतीं च सावित्रीं रतिं च रोहिणीं सतीम् ॥ 4 ॥  
देवपत्नीं राजपत्नीं मुनिपत्नीं पतिव्रताम् ।  
रत्नमिहानस्थां च रत्नभूषणभूषिताम् ॥ 5 ॥  
उत्तस्थुराराद्‌दृष्ट्‌वा च श्रीकृष्णं जगतीपतिम् ।  
रत्नसिहासने रम्ये वारयामास तां मुदा ॥ 6 ॥  
स्तुतिं चक्रुश्च देवाश्च मुनिपत्न्यश्च माधवम् ।  
पुटाञ्जलियुतास्तत्र त्रमेण च पृधक्पृथक् ॥ 7 ॥  
भोजयामास राज्ञी च वरेण सह कन्यकाम् ।  
सकर्पूरं सताम्बूलं प्रददौ वासितं जलम् ॥ 8 ॥  
दुर्गा कृष्णाय प्रददौ तत्र मङ्गलपत्रिकाम् ।  
सर्वासामाज्ञया देवी पठेति तमुवाच सा ॥ 9 ॥  
पपाठ पत्रिकां कृष्णो देवीसंसदि सस्मितः ।  
लक्ष्मी सरस्वती दुर्गा सावित्री राधिका सती ॥ 10 ॥  
तुलसी पृथिवी गङ्गाऽरुन्धति यमुनाऽदितिः ।  
शतरूपा च सीता च देवहूतिश्च मेनका ॥ 11 ॥  
दैव्यश्चैताश्च दंपत्योः कुर्वन्तु परम् ।  
पपाठ चेति कृष्णश्च शुश्रुवुर्जहसुश्च ताः ॥ 12 ॥  
पार्वत्युवाच  
रुक्मिणीं रुक्मिणीकान्त त्वां पश्यन्तीं च सस्मिताम् ।  
पश्य प्रौढां रुपवतीं सुन्दरीं नवयौवनाम् ॥ 13 ॥  
शच्युवाच  
तव योग्या च युवती रत्नभूषणभूषिता ।  
त्वां प्रार्थयन्ती सुचिरमवमन्यान्यमीश्वरम् ॥ 14 ॥  
सावित्र्युवाच  
यथा वरस्तथा कन्या विधिना योजिता पुरा ।  
विदग्धाया विदग्धेन सर्वत्र संगमः शुभः ॥ 15 ॥  
रत्युवाच  
ईश्वरेण परीहासं का वा कर्तुं क्षमा भुवि ।  
ध्यानासाध्यो दुराराध्यश्चावमन्यान्यमीश्वरम् ॥ 16 ॥  
गायत्र्युवाच  
यथा वरस्तथा कन्या च क्षुब्धे भैष्मके गृहे ॥ 17 ॥  
रोहिण्युवाच  
सत्यं ब्रूहि जगन्नाथ कामिनीनां च संसदि ।  
कीदृशी राधिका रम्या रुक्मिणी चापि कीदृशी ॥ 18 ॥  
सरस्वत्युवाच  
राधायां यादृशी प्रीती रुक्मिण्यां नैव तादृशी ।  
सा सङ्गिनी पूर्वकाले सर्वक्रीडासु वर्धिनी ॥ 19 ॥  
प्राणाधिष्ठातुदेवी सा पञ्चप्राणाधिका सती ।  
रुक्मिणी कमला साक्षात्संपदामधिदेवता ॥ 20 ॥  
सर्वशक्तिस्वरूपा च कृष्णस्य परमात्मनः ।  
बुद्धेरप्यधिदेवी च दुर्गा नारायणी परा ॥ 21 ॥  
देवाधिष्ठातृदेवी त्वं सावित्री वेदमातृका ।  
विद्याधिदेवताऽहं च ततोऽन्याश्च कलाकलाः ॥ 22 ॥  
न ब्रह्मणि शिवे शेषे गणेशे च दिनेश्वरे ।  
न भक्तेषु च पद्मायां न शिवायां च मय्यपि ॥ 23 ॥  
प्रसादो यादृशस्तस्यामन्येषु च न तादृशः ।  
त्रैलोक्ये पृथिवी धन्या सुपुण्यं भारतं यतः ॥ 24 ॥  
तत्र वृन्दावनं धन्यं राधापादाब्जचिह्नितम् ।  
सर्वासामपि देवीनां राधा पुण्यवती सती ॥ 25 ॥  
राधापादाब्जनखरे ददौ स्निग्धमलक्तकम् ।  
अयमेवमिति श्रुत्वा जहसुः सर्वयोषितः ॥ 26 ॥  
ध्यायन्ते दूर्तः सर्वा राधा वक्षःस्थलस्थिता ।  
तस्माद्राधां नमस्कृत्य तुलनां मन्यते किल ॥ 27 ॥  
सरस्वतीवचः श्रुत्वा सावित्री पार्वती सती ।  
अन्याश्च योषितः सर्वाः साध्वित्यूचुश्च संसदि ॥ 28 ॥  
लोपामुद्राऽनसूया चाप्यहल्याऽरुन्धती तथा ।  
सर्वास्ता मुनिपत्न्यश्च रभसं चक्रुरीश्वरम् ॥ 29 ॥  
अथ देवांश्च भूपांश्च मुनीद्रांश्चापि भीष्मकः ।  
पूजयामास विधिना भोजयामास सादरम् ॥ 30 ॥  
खाद्यतां लोका दीयतां दीयतामिति ।  
शब्दो बभूव नगरे वाद्यसंगीतमङ्गलैः ॥ 31 ॥  
अथ प्रभाते ब्रह्मेशसेषास्त्रिदशास्तथा ।  
यानमारोहणं भूपाश्चक्रिरे च त्वरान्विताः ॥ 32 ॥  
राजा महोग्रसेनश्च वसुदेवस्त्वरान्वितः ।  
कारयामास यात्रां च श्रीकृष्णं रुक्मिणीं सतीम् ॥ 33 ॥  
सुभद्रा रुक्मिणीमाता कन्यां कृत्वा स्ववक्षसि ।  
रुरोदोच्चैस्तत्सखीभिर्बान्धवैरित्युवाच सा ॥ 34 ॥  
सुभद्रोवाच  
क्व यासि मां परित्यज्य वत्से मातरमीश्वरीम् ।  
कथं जीवामि त्वां त्यक्त्वा कथं त्वं वाऽपि जीवसि ॥ 35 ॥  
महालक्ष्मीर्मम गृहात्कन्यारूपा च मायया ।  
वसुदेवालयं यासि वासुदेवप्रिया सतीः ॥ 36 ॥  
इत्युक्त्वा कन्यकां शोकात्सिषेव नेत्रजैर्जलैः ।  
भीष्मकः साश्रुनेत्रश्च कन्यां कृष्णे समर्प्य च ॥ 37 ॥  
तं च कृत्वा परीहारं रुरोदोच्चैरतीव सः ।  
रुरोद रुक्मिणी देवी श्रीकृष्णश्चापि मायया ॥ 38 ॥  
रथमारोपयामास वसुदेवः सुतं वधूम् ।  
एतस्मिन्नन्तरे राजा जामात्रे यौतुकं ददौ ॥ 39 ॥  
गचेन्द्राणां सहस्रं च षङ्गुणं च तुरंगमम् ।  
दासीनां च सहस्रं च किंकराणां शतं शतम् ॥ 40 ॥  
रत्नानां च सहस्रं चैवामुल्यरत्नभूषणम् ।  
स्वर्णानां परिशुद्धानां पञ्चलक्षं च सादरम ॥ 41 ॥  
तोयभोजनपात्राणि कुतानि विश्वकर्मणा ।  
सौवर्णानि च रम्याणि सुरभीः प्रददौ मुदा ॥ 42 ॥  
दुग्धवतीनां धेनुनां सवत्सानां सहस्रकम् ।  
अमूल्यानि च रम्याणि वह्निशुद्धांशुकानि च ॥ 43 ॥  
वसुदेवश्चोग्रसेनो देवैश्च मुनीभिः सह ।  
प्रहृष्टवदनः शीघ्रं द्वारकाभिसुखं ययौ ॥ 44 ॥  
प्रविश्य स्वपुरीं रम्या कारयामास मङ्गलम् ।  
वाद्यं च वादयामास सुन्दरं सुमनोहरम् ॥ 45 ॥  
देवकी रोहिणी रम्या यशोदा नन्दगेहिनी ।  
अदितिश्च दितिश्चैव तथा च वरकामिनी ॥ 46 ॥  
श्रीकृष्णं रुक्मिणीं रम्यां विलोक्य च पुनः पुनः ।  
गृहं प्रवेशयामास कारयामास मङ्गलम् ॥ 47 ॥  
चतुर्विधं भोजयित्वा देवांश्च मुनिपुंगवान् ।  
नृपांश्च बान्धवांश्चैव परीहारं चकार च ॥ 48 ॥  
भट्‌टेभ्यो ब्राह्मणेभ्योऽपि ददौ रत्नादिकं मुदा ।  
तांश्चपि भोजयामास परितुष्टांश्च सस्मितान् ॥ 49 ॥  
एवं भुक्त्वा धनं लब्ध्वा ययुः सर्वे गृहं मुदा ।  
मङ्गलं कारयामास वसुदेवस्य वल्लभा ॥ 50 ॥  
इति श्रीब्रह्मo महाo श्रीकृष्णजन्मखo उत्तo नारादनाo रुक्मिण्यु-  
द्वाहो नाम नवाधिकशततमोऽध्यायः ॥ 109 ॥

अथ दशाधिकशततमोऽध्यायः  
नारायण उवाच  
आगतेषु गतेष्वेवं साङ्गे मङ्गलकर्मणि ।  
नन्दो यशोदया सार्ध पुत्राभ्याशं समाययौ ॥ 110.1 ॥  
यशोदोवाच  
ज्ञानं च भवता दत्तं पित्रे नन्दाय माधव ।  
मां चापि मातरं वत्स कृपां कुरु कृपानिधे ॥ 110.2 ॥  
मामुद्धर महाभाग धरोद्धारणकारण ।  
भवाब्धितरणे भीमौ भीतां च पतितामपि ॥ 110.3 ॥  
मायामयी सा प्रकृतिर्भवाब्धितरणे तरिः ।  
त्वमेव कर्णधारश्च भक्तोत्तीर्णे कृपामय ॥ 110.4 ॥  
यशोदावचनं श्रुत्वा जहास पुरुषोत्तमः ।  
उवाच मातरं भक्त्या ज्ञानिनां च गुरोर्गुरुः ॥ 110.5 ॥  
श्रीभगवानुवाच  
ज्ञानं योगात्मकं मातर्ज्ञानं च विषयात्मकम् ।  
ज्ञानं भक्त्यात्मकं श्रेष्ठं मद्दास्यकारणं शुभम् ॥ 110.6 ॥  
ज्ञानं पञ्चविधं प्रोक्तं सर्ववेदेषु संमतम् ।  
भक्त्यात्मकं सर्वपरं तेषां च लक्षणं शृणु ॥ 110.7 ॥  
क्षुत्पिपासादिकानां च खण्डनं स्वान्तशोधनम् ।  
नाडीनां शोधनं चैव चक्राणामपि भेदनम् ॥ 110.8 ॥  
शक्तिकुण्डलिनीयुक्तमीश्वरं चिन्तयेत्ततः ।  
इन्द्रियाणां च दमनं लौभादीनां च वर्जनम् ॥ 110.9 ॥  
मूलाधारं स्वधिष्ठानं मणिपूरमनाहतम् ।  
विशुद्धं च तथा ज्ञाख्यं चक्रषट्‌कं प्रकीर्तितम् ॥ 110.10 ॥  
नारीणामपि दुर्बोधं मुर्खाणां च विशेषतः ।  
ज्ञानं योगात्मकं साध्वि सिद्धानां साध्यमीप्सितम् ॥ 110.11 ॥  
जन्तूनामपि सर्वेषां ज्ञानं स्वविषये तथा ।  
सन्तः सर्वे विजानन्ति स्वेच्छया च मदीयया ॥ 110.12 ॥  
सिद्ध्यात्मकं च सिद्धानां नियुक्तं सर्वकर्मसु ।  
चतुस्त्रिंशत्सु सिद्धानां साधनं बोधनं तथा ॥ 110.13 ॥  
ज्ञानं मौक्षात्मकं सिद्धं परं निर्वाणकारणम् ।  
निवृत्तिमार्गमारूढं भक्तस्तत्रैव वाञ्छति ॥ 110.14 ॥  
भक्त्यात्मकं च यज्ज्ञानं तुभ्यं राधा प्रदास्यति ।  
तस्यां च मानवं भावं त्यक्त्वा ज्ञानं करिष्यति ॥ 110.15 ॥  
नन्दाय दत्तं यज्ज्ञानं तच्च तुभ्यं प्रदास्यति ।  
गच्छ नन्दव्रजं मातर्नन्देन सह सादरम् ॥ 110.16 ॥  
इत्युक्त्वा विनयं कृत्वा जगामाभ्यन्तरं हरिः ।  
नन्दो यशोदया सार्धं प्रययौ कदलीवनम् ॥ 110.17 ॥  
ददर्श राधां तत्रैव निद्रितां त्यक्तभूषणम् ।  
दधानां शुक्लवस्त्रं च निराहारां कृशोदरीम् ॥ 110.18 ॥  
पङ्कस्थे पङ्कजदले सजले चन्दनार्चिते ।  
शयानां शुष्कितौष्ठीं च साश्रुनेत्रां च मूर्च्छिताम् ॥ 110.19 ॥  
ध्यायमानां पदाम्भोजं कृष्णस्य परमात्मनः ।  
बाह्यज्ञानपरित्यक्तां तन्नि विष्टैकमानसाम् ॥ 110.20 ॥  
पश्यन्तीं सस्मितं कान्तं पश्यन्तीं तन्मुखाम्बुजम् ।  
हसन्तीं च रुदन्तीं च स्वप्ने कान्तसमीपतः ॥ 110.21 ॥  
सखीभिः परितः शश्वत्सेवितां श्चेतचामरैः ।  
दिवानिशं रक्षितां च गोपीभिः शतकोटिभिः ॥ 110.22 ॥  
सावधानपराभिश्च वेत्रहस्ताभिरीश्वरीम् ।  
सप्तद्वारेषु युक्ताभिः परितः प्राङ्गणेषु च ॥ 110.23 ॥  
तां दृष्ट्वा विस्मयं प्राप्य सभार्यो नन्द एव च ।  
ननाम परया भक्त्या दण्डवत्प्रणिपत्य च ॥ 110.24 ॥  
निद्रां त्याक्त्वा च सहसा बुबुधे सेश्वरेच्छया ।  
क्षणेन चेतनां प्राप विषयज्ञानवर्चिताम् ॥ 110.25 ॥  
पुरतो दंपती दृष्ट्वा पप्रच्छ सादरं सती ।  
उवाच मधुरं चैवं तत्रैव सखिसंसदि ॥ 110.26 ॥  
राधिकोवाच  
कस्त्वं चात्र समायातो ब्रूहि वा किं प्रयोजनम् ।  
न च मे विषयज्ञानं न जानामि नरं पशुम् ॥ 110.27 ॥  
किं जलं वा स्थलं किंवा नक्तं तिनं श्रुणु ।  
स्त्रियं पुमांसं क्लीबं वा नाहं जानामि भेदाकम् ॥ 110.28 ॥  
राधिकावचनं श्रुत्वा नन्दश्च विस्मयं ययौ ।  
भीता यशोदा निकटं गोपीसंभाषिता ययौ ॥ 110.29 ॥  
उवास निकटे तस्याः समुवाच प्रियं वचः ।  
उवास तत्र नन्दश्च गोपीदत्तासनेन च ॥ 110.30 ॥  
यशोदोवाच  
चेतनं कुरु राधे त्वमात्मानं रक्ष यत्नतः ।  
द्रक्ष्यसि प्राणनाथं च संप्राप्ते मङ्गले दिने ॥ 110.31 ॥  
त्वत्तो विश्वं पवित्रं च स्वकुलं च सुरेश्वरि ।  
गोप्यश्च पुण्यवत्यश्च त्वत्पादाम्बुजसेवया ॥ 110.32 ॥  
लोका गास्यन्ति त्वत्कीर्तितीर्थपूतां सुमङ्गलाम् ।  
सन्तो वेदाश्च चत्वारः पुराणानि पुरातनीम् ॥ 110.33 ॥  
अहं यशोदा नन्दोऽयं बुद्धिरूपे निबोध माम् ।  
वृषभानसुता त्वं च मां निशामय सुव्रते ॥ 110.34 ॥  
द्वारकानगराद्भद्रे श्रीकृष्णसंनिधानतः ।  
तवान्तिकमागताऽहं प्रेरिता हरिणा सति ॥ 110.35 ॥  
शृणु मङ्गलवार्तां च मङ्गलं च गदाभृतः ।  
आराद्‌द्रक्ष्यसि कृष्णं तं हे देवि चेतनं कुरु ॥ 110.36 ॥  
भक्त्या त्मकं परिज्ञानं देहि मह्यं च सांप्रतम् ।  
त्वद्भर्तुरुपदेशेन त्वत्समीपं समागतौ ॥ 110.37 ॥  
पश्चदायास्यति हरिस्त्वां मुहूर्तं वरानने ।  
भविष्यत्यचिरेणैव श्रीदाम्नः शापमोचनम् ॥ 110.38 ॥  
यशोदावचनं श्रुत्वा वार्तां प्राप्य गदाभृतः ।  
श्रीकृष्णनामस्मरणाद्‌दूरिभूतममङ्गलम् ॥ 110.39 ॥  
संप्राप चेतनं राधा संभाव्य कृष्णमातरम् ।  
उवाच मधुरं शान्ता लौकिकीं भक्तिमुत्तमाम् ॥ 110.40 ॥  
इति श्रीब्रह्मo महाo श्रीकृष्णजन्मखo उत्तo नारदनाo राधायशोदासंo  
दशाधिकशततमोऽध्यायः ॥ 110 ॥

अथैकादशाधिकशततमोऽध्यायः  
राधिकोवाच  
ज्ञानात्मकश्च परमो ब्रह्मेशशेषपूजितः ।  
ज्ञानं च न ददौ तुभ्यं मन्मुलं प्रेषिता सति ॥ 111.1 ॥  
तेनैव च्छद्मना तुभ्यं भावार्थं बोधयामि किम् ।  
वेदाः सन्तश्च भावार्थं नैव जानन्ति तस्य च ॥ 111.2 ॥  
स्त्रीजातिरबला मूढा वक्तुतोऽज्ञानतत्परा ।  
ततस्तद्विरहेणैव संततं हतचेतना ॥ 111.3॥  
किं वाऽहं कथयिष्यामि ज्ञानं पञ्चविधेषु च ।  
भक्त्यात्मकं सर्वपरं निबोध कथयामि ते ॥ 111.4 ॥  
श्रीकृष्णस्य वरेणापि न साधो निर्भयो भव ।  
गोलोके चापि पतनं संभवेच्च कुयोगिनः ॥ 111.5 ॥  
तस्मात्सर्वं परित्यज्य भजस्व परमेश्वरम् ।  
पुत्रबुद्धिं परित्यज्य ब्रह्मरूपं निशामय ॥ 111.6 ॥  
यशोदे भवती सर्वे परित्यज्य च नश्वरम् ।  
गत्वा वृन्दावनं रम्यं पुण्यक्षेत्रं च भारतम् ॥ 111.7 ॥  
कृत्वा त्रिकालस्नानं च निर्मले यमुनाजले ।  
कृत्वाऽष्टदलपद्मं च स्निग्धेन चन्दनेन च ॥ 111.8 ॥  
ध्यानेन गर्गदत्तेन शुद्धेन मनसा सति ।  
संपूज्य परमानन्दं सानन्दं व्रज तत्पदम् ॥ 111.9 ॥  
कृत्वा निकृन्तनं कर्म पिदृभिः शतकैः सह ।  
वैष्णवेन सहाऽऽलापं कुरुष्व सततं सति ॥ 111.10 ॥  
वरं हुतवहज्वालां भक्तो वाञ्छति पञ्जरम् ।  
वरं च कण्टके वासं वरं च विष्भक्षणम् ॥ 111.11 ॥  
हरिभक्तिविहीनानां न सङ्गं नाशकारणम् ।  
स्वयं नष्टो भक्तिहीनो बृद्धिणेदं करोति च ॥ 111.12 ॥  
अङ्कुरो भक्तिवृक्षस्य भक्तसङ्गेन वर्धते ।  
परं हरिकथालापपीयूषासेचनेन च ॥ 111.13 ॥  
अभक्तालापदीपाग्निज्वालायाः कलयापि च ।  
अङ्कुरः शुष्कतां याति पुनः सेकेन वर्धते ॥ 111.14 ॥  
तस्मादभक्तसङ्गं च सावधानः परित्यज ।  
यथा दृष्ट्वा कालसर्पं नरो भीत्वा पलायते ॥ 111.15 ॥  
यशोदे च प्रयत्नेन स्वात्मनः पुत्रमीश्वरम् ।  
राम नारायणनन्त मुकुन्द मधुसूदन ॥ 111.16 ॥  
कृष्ण केशव कंसारे हरे वैकुण्ठ वामन ।  
इत्येकादश नामानि पठेद्वा पाठयेदिति ॥ 111.17 ॥  
जन्मकोटिसहस्राणां पातकादेव मुच्यते ।  
राशब्दो विश्ववचनो मश्चापीश्वरवाचकः ॥ 111.18 ॥  
विश्वानामीश्वरो यो हि तेन रामः प्रकीर्तितः ।  
रमते रमया सार्वं तेन रामं विदुर्बुधा ॥ 111.19 ॥  
रमाया रमणस्थानं रामं रामविदो विदुः ।  
राश्चेति लक्ष्मीवचनो मश्चापीश्वरवाचकः ॥ 111.20 ॥  
लक्ष्मीपतिं गतिं रामं प्रवदन्ति मनीषिणः ।  
नाम्नां सहस्रं दिव्यानां स्मरणे यत्फलं लभेत्‌ ॥ 111.21 ॥  
तत्फलं लभते नूनं रामोच्चारणमात्रतः ।  
सारूप्यमुक्तिवचनो सारेति च विदुर्बुधाः ॥ 111.22 ॥  
यो देवोऽप्ययनं तस्य स च नारायणः स्मृतः ।  
नाराश्च कृतपापाश्चाप्ययनं गमनं स्मृतम् ॥ 111.23 ॥  
यतो हि गमनं तेषां सोऽयं नारायणः स्मृतः ।  
सकृन्नारायणेत्युक्त्वा पुमान्कल्मशतत्रयम् ॥ 111.24 ॥  
गङ्गादिसर्वतीर्थेषु स्नातो भवति निश्चितम् ।  
नारं च मोक्षणं पुण्यमयनं ज्ञानमीप्सितम् ॥ 111.25 ॥  
तयोर्ज्ञानं भवेद्यस्मात्सोऽयं नारायणः प्रभुः ।  
नास्त्यन्तो यस्य वेदेषु पुराणेषु चतुर्षु च ॥ 111.26 ॥  
शास्त्रेष्वन्येषु योगेषु तेनानन्तं विदुर्बुधाः ।  
मुकुमध्ययमानं च निर्वाणं मोक्षवाचकम् ॥ 111.27 ॥  
तद्ददाति च यो देवो मृकुंदस्तेन कीर्तितः ।  
मुकुं भक्तिरसप्रेमवचनं वेदसंमतम् ॥ 111.28 ॥  
यस्तं ददाति भक्तेभ्यो मुकंदस्तेन कीर्तितः ।  
सूदनं मधुदैत्यस्य यस्मात्स मधुसूदनः ॥ 111.29 ॥  
इति सन्तो वदन्तीशं वेदे भिन्नार्थमीप्सितम् ।  
मधु क्लीबं च माध्वीके कृतकर्मशुभाशुभे ॥ 111.30 ॥  
भक्तानां कर्मणां चैव सूदनं मधुसूदनः ।  
परिणामाशुभं कर्मं भ्रान्तानां मधुरं मधु ॥ 111.31 ॥  
करोति सूदनं यो हि स एव मधुसूदनः ।  
कृषिरुत्कृष्टवचनो णश्च सद्भक्तिवाचकः ॥ 111.32 ॥  
अश्चापि दातृवचनः कृष्णं तेन विदुर्बुधाः ।  
कृषिश्च परमानन्दे णश्च तद्दास्यकर्मणि ॥ 111.33 ॥  
तयोर्दाता च यो देवस्तेन कृष्णः प्रकीर्तितः ।  
कोटिजन्मार्जिते पापे कृषिःक्लेशे च वर्तते ॥ 111.34 ॥  
भक्तानां णश्च निर्वाणे तेन कृष्णः प्रकीर्तितः ।  
नाम्नां सहस्रं दिव्यानां त्रिरावृत्त्या चयत्फलम् ॥ 111.35 ॥  
एकावृत्त्या तु कृष्णस्य तत्फलं लभते नरः ।  
कृष्णनाम्नः परं नाम न भूतं न भविष्यति ॥ 111.36 ॥  
सर्वेभ्यश्च परं नाम कृष्णेति वैदिका विदुः ।  
कृष्ण कृष्णोति हे गोपि यस्तं स्मरति नित्यशः ॥ 111.37 ॥  
जलं भित्त्वा यथा पद्मं नरकादुद्धरेच्च सः ।  
कृष्णेति मङ्गलं नाम यस्य वाचि प्रवर्तते ॥ 111.38 ॥  
भस्मीभवन्ति सद्यस्तु महापातककोटयः ।  
अश्वमेधसहस्रेभ्यः फलं कृष्णजपस्य च ॥ 111.39 ॥  
वरं तेभ्यः पुनर्जन्म नातो भक्तपुनर्भवः ।  
सर्वेषामपि यज्ञानां लक्षाणि च व्रतानि च ॥ 111.40 ॥  
तीर्थस्नानानि सर्वाणि तपांस्यनशनानि च ।  
वेदपाठसहस्राणि प्रादक्षिण्यं भुवः शतम् ॥ 111.41 ॥  
कृष्णनामजपस्यास्य कलां नार्हन्ति षोडशीम् ।  
तेषां लोभा द्भवेत्स्वर्गफलं च सुचिरं नृणाम् ॥ 111.42 ॥  
स्वर्कादवश्यं पुंसश्च जपकर्तुर्हरेः पदम् ।  
के जले सर्वदेहेऽपि शयनं यस्य चाऽऽत्मनः ॥ 111.43 ॥  
वदन्ति वैदिकाः सर्वे तं देवं केशवं परम् ।  
कंसश्च पातके विघ्ने रोगे शोके च दानवे ॥ 111.44 ॥  
तेषामरिर्निहन्ता च स कंसारिः प्रकीर्तितः ।  
रुद्ररूपेण संहर्ता विश्वानामपि नित्यशः ॥ 111.45 ॥  
भक्तानां पातकानां च हरिस्तेन प्रकीर्तितः ।  
मा च ब्रह्मस्वरूपा या मूलप्रकृतिरीश्वरी ॥ 111.46 ॥  
नारायणीति विख्याता विष्णुमाया सनातनी ।  
महालक्ष्मीस्वरूपा च वेदमाता सरस्वती  
राधा वसुंधरा गङ्गा तासां स्वामी च माधवः ॥ 111.47 ॥  
ब्रह्मेशशेषादिभवैश्च वन्द्यं ध्यानैर्न किंचित्सनकादिभिश्च ।  
वेदैः पुराणैर्न निरूपितं च भजस्व भक्त्या नवनीतचोरम् ॥ 111.48 ॥  
क्व चापि दुग्धं क्व दघि घृतं वा नवोद्धृतं वा क्व च तक्रमीप्सितम् ।  
तेषां क्व चोरोभवतिं क्व चापि क्व बन्धनं ते भवमूलमध्ये ॥ 111. 49 ॥  
न योगिभिः सिद्धगणैर्मुनीन्द्रैर्न भक्तसंघैर्भवपद्मशेषैः ।  
योगैर्न बद्धो न हि रक्षितुं क्षमैः कथं स वद्धस्तव मूलमध्यतः ॥ 111.50 ॥  
प्रम्णानु भक्त्या स्तवनेन पूजया भजस्व पुत्रं तरसा च भारते ।  
हृत्पद्ममध्ये स्थितमीश्वरं परं ध्यानेन यत्नेन च संततं सति ॥ 111.51 ॥  
वरं वृणुष्व भद्रं ते यत्ते मनसि वाञ्छितम् ।  
सर्वं दास्यामि जगति देवानामपि दुर्लभम् ॥ 111.52 ॥  
यशोदोवाच  
हरौ च निश्चला भक्तिस्तद्दास्यं वाञ्छितं मम ।  
तव नाम्नश्च व्युत्पत्तिः का वा तद्वक्तुमर्हसि ॥ 111.53 ॥  
राधिकोवाच  
भवेद्भक्तिर्निश्चला ते हरेर्दास्यं च दुर्लभम् ।  
लभस्व मद्वरेणापि कथयामि सुनिर्णयम् ॥ 111.54 ॥  
पुरा नन्देन दृष्टाऽहं भाण्डीरे वटमूलके ।  
मया च कथितो नन्दो निषिद्धश्च प्रजेश्वरः ॥ 111.55 ॥  
अहमेव स्वयं राधा छाया रायणकामिनी ।  
रायणः श्रीहरेरंशः पार्षदप्रवरो महान् ॥ 111.56 ॥  
राशब्दश्च महाविष्णुर्विश्वानि यस्य लोमसु ।  
विश्वप्राणिषु विश्वेषु धा धात्री मातृवाचकः ॥ 111.57 ॥  
धात्री माताऽहमेतेषां मूलप्रकृतिरीश्वरी ।  
तेन राधा समाख्याता हरिणा च पुरा बुधैः ॥ 111.58 ॥  
अहं सुदामशापेन वृषभानसुताऽधुना ।  
शतवर्षं च विच्छेदो हरिणा सह सांप्रतम् ॥ 111.59 ॥  
वृषभानश्च कृष्णस्य पार्षदप्रवरो महान्‌ ।  
पितॄणां मानसी कन्या मम माता कलावती ॥ 111.60 ॥  
अयोनिसंभवाऽहं च मम माता च भारते ।  
पुनः सार्थं च युष्माभिर्यास्यामि श्रीहरेः पदम् ॥ 111.61 ॥  
इति ते कथितं सर्वं व्रजं व्रज व्रजेश्वरि ।  
व्रजेश्वरेण सहिता स्वामिना ज्ञानिना सति ॥ 111.62 ॥  
ममाधुना च भवती ध्यानस्य व्यवधानिका ।  
ध्यानभङ्गे महादोषो नराणामपि सुन्दरि ॥ 111.63 ॥  
इति श्रीब्रह्मo महाo श्रीकृष्णजन्मखo उत्तo नारादनाo राधायशोदासंo  
एकादशाधिकशततमोऽध्यायः ॥ 111 ॥

अथ द्वादशाधिकशततमोऽध्यायः  
नारायण उवाच  
वासुदेवो द्वारकायां वसुदेवाज्ञया मुने ।  
प्रययौ रत्नरुचिरं रुक्मिणीमन्दिरं वरम् ॥ 112.1 ॥  
शुद्धस्फटिकसंकाशममूल्यरत्ननिर्मितम् ।  
पुरतः परितो रम्यं नानाचित्रेण चित्रितम् ॥ 112.2 ॥  
अमूल्यरत्नकलशं श्वेतचामरदर्पणैः ।  
वहनिशुद्धाशुकैः शुद्धैः परितः परिशोभितम् ॥ 112.3 ॥  
ददर्श रुक्मिणीं देवीमतीव नवयौवनाम् ।  
रत्नपर्यङ्कमारुह्य शयानां सस्मितां मुदा ॥ 112.4 ॥  
अप्रौढां च नवोढां तां नवसंगमलज्जिताम् ।  
अमूल्यरत्ननिर्माणभूषणेन विभूषिताम् ॥ 112.5 ॥  
सुचारुकबरीभारां मालतीमल्यभूषिताम् ।  
दृष्टवा कृष्णां भीष्मकन्या सहसा प्रणनाम सा ॥ 112.6 ॥  
तां संप्राप्य जगन्नाथो रत्नतल्पे उवास सः ।  
शुभक्षणे च शुभया स रेमे रामया सह ॥ 112.7 ॥  
सुखसंभोगमात्रेण मूर्च्छामाप मुदा सती ।  
तस्यां जज्ञे कामदेवो भस्मीभूतदश्च शंभुना ॥ 112.8 ॥  
स शम्बरं निहत्यैव तत्र प्राप रतिं सतीम् ।  
रतिर्मायावतीनाम्ना संकेतेन सुरस्य च ॥  
छायां दत्त्वा च शयने गृहिणी शम्बरालये ॥ 112.9 ॥  
नरद उवाच  
जहार शम्बरं कामो दैत्यं केन प्रकारतः ।  
कथयस्व माहाभाग विस्तरेण शुभां कथाम् ॥ 112.10 ॥  
नारायण उवाच  
समतीते च सप्ताहे रुक्मिणीसूतिकागृहात् ।  
गृहीत्वा बालकं दैत्यो जगाम् स्वालयं जवात्‌ ॥ 112.11 ॥  
अपुत्रकश्च दैत्येशः पुत्रं प्राप्य प्रहर्षितः ।  
मायावत्यै ददौ हृष्टो हृष्टा मायावती सती ॥ 112.12 ॥  
अतीव पालनेनैव वर्धयामास बारकम् ।  
सरस्वती तां रहसि कथयामास निर्जने ॥ 112.13 ॥  
सरस्वत्युवाच  
शिवकोपानले पूर्व भस्मीभूतः पतिस्तव ।  
स चायं रुक्मिणीपुत्रो दैत्येनैव समाहृतः ॥ 112.14 ॥  
माययाऽपि च मायेशो रुक्मिणीसूतिकागृहात् ।  
समानीय ददौ तुभ्यं पतिस्तेऽयं न चाऽऽत्मजः ॥ 112.15 ॥  
कामं च कथयामास जगन्माता च सा सती ।  
तव पत्नी रतिश्चेयं रमस्व रामया सह ॥ 112.16 ॥  
त्वमेव रुक्मिणीपुत्रो नान्यदैत्यस्य मन्मथः ।  
कुररीव सती नित्यं रोदिति स्म त्वया विना ॥ 112.17 ॥  
इत्युक्त्वा च ययौ वाणी ब्रह्माणी ब्रह्मणः पदम् ।  
स रेमे निर्जने नित्यं रामया सह सुन्दरः ॥ 112.18 ॥  
एकदा मन्मथं दैत्यौ ददर्श रहसि श्थितम् ।  
शृङ्गारं रामया सार्धं कुर्वन्तं कौतुकेन च ॥ 112.19 ॥  
सस्मितं सस्मितायाश्च मध्यवक्षःस्थलस्थितम् ।  
रतिं ददर्श कामेन मूर्च्छितां सुरतोत्सुकाम् ॥ 112.20 ॥  
दृष्ट्वा चुकोप दैत्यश्च जग्राह खड्‌गमुत्तमम् ।  
उवाच खड्‌गहस्तश्च कामदेवं रतिं सतीम् ॥ 112.21 ॥  
शम्वर उवाच  
धिक्त्वां महाकामुकं च मूर्खं पण्डितमानिनम् ।  
महापातकिनां श्रेष्ठं प्रमत्तं मातृगामिनम् ॥ 112.22 ॥  
धिक्‌त्वां च पुंश्चलीं मत्तां कामुकीं हतचेतनाम् ।  
पुत्रं गृहीत्वा रहसि कलोषि सुरतिं सति ॥ 112.23 ॥  
इत्येवमुक्त्वा खड्‌गं च तामेव हन्तुमृद्यतः ।  
जिघांसन्तं रतिं देत्यं प्रेरयामास मन्मथः ॥ 112.24 ॥  
पपात दूरतो ब्रह्मन्मूर्च्छितः स्वाङ्गपीडितः ।  
पुनश्च चेतनां प्राप्य कोपेन प्रज्वलन्निव ॥ 112.25 ॥  
शिवदत्तं च शूलं च जग्राह निर्भरेण च ।  
शतसूर्यप्रभं शूलं प्रलयाग्निसमं मुने ॥ 112.26 ॥  
दृष्ट्वाऽऽजग्मुश्च देवाश्च ब्रह्मेशशेषसंज्ञकाः ।  
पवनः कथयामास कर्णे कामस्य यत्नतः ॥ 112.27 ॥  
स्मर स्मर महामायां दुर्गां तुर्गतिनाशिनीम् ।  
पवनस्य वचः श्रुत्वा दुर्गां सस्मार मन्मथः ॥ 112.28 ॥  
शूलं बभूव तस्याङ्गे रम्यं माल्यं मनोहरम् ।  
ब्रह्मास्त्रेण च तं दैत्यं जघान मन्मथो मुदा ॥ 112.29 ॥  
रतिं गृहीत्वा यानेन जगाम द्वारकां पुरीम् ।  
प्रययुर्देवताः सर्वा स्तुत्वा च पार्वतीं स्वयम् ॥ 112.30 ॥  
रुक्मिणी मङ्गलं कृत्वा प्रजग्राह रतिं सुतम् ।  
उत्सवं कारयामास परं स्वस्त्ययनं हरिः ॥ 112.31 ॥  
ब्राह्मणान्भोजयामास पूजयामास पार्वतीम्र ।  
अथ कृष्णः क्रमेणैव वेदोक्ते मङ्गले दिने ॥ 112.32 ॥  
सप्तानां रमणीनां च पाणिग्राहं चकार ह ।  
कालिन्दीं सत्यभामां च सत्या राग्निजितीं सतीम् ॥ 112.33 ॥  
जाम्बवतीं लक्ष्मणां च समुद्वाहं चकार सः ।  
ताभिः सार्ध क्रमेणैव पुत्रत्पत्तिं चकार ह ॥ 112.34 ॥  
एकस्यां दशपुत्राश्च कन्यकैका क्रमेण च ।  
निहत्य नरकं दैत्यं सपुत्रं च नृपेश्वरम् ॥ 112.35 ॥  
बलवन्तं मुरं दैत्यं जघान रणमूर्धनि ।  
ददर्श कन्यास्तत्रस्थाः सहस्राणां च षोडश ॥ 112.36 ॥  
शताधिका वयस्याश्च शश्वत्सुस्थिरयौवनाः ।  
प्रफुल्लवदनाः सर्वा रत्नभूषणभूषिताः ॥ 112.37 ॥  
शुभक्षणे च तासां च पाणिं जग्राह माधवः ।  
ताभिः सार्धं स रेमे च क्रमेण च शुभक्षणे ॥ 112.38 ॥  
एकस्यां दशपुत्राश्च कन्यकैका क्रमेणा च ।  
हरेरेतान्यपत्यानि बभूवुश्च पृथक्‌पृथक्‌ ॥ 112.39 ॥  
एकदा द्वारकां रम्यां दुर्वासा मुनिपुंगवः ।  
शिष्यैस्त्रिकोटिभिः सार्धमाजगामावलीलया ॥ 112.40 ॥  
राजा महोग्रसेनश्च सपुत्रः सपुरोहितः ।  
वसुदेवो वासुदेवोऽप्यक्रूरश्चोद्धवस्तथा ॥ 112.41 ॥  
नीत्वा षोडशोपचारं प्रणेमुर्मुनिपुंगवम् ।  
शुभार्शिषं च प्रददौ तेभ्यो ब्रह्मन्पृथक्‌पृथक्‌ ॥ 112.42 ॥  
एकानंशां च कन्यां तां ददौ तस्मै शुभक्षणे ।  
मुक्तामाणिक्यङीरांश्च रत्नं च यौतकं ददौ ॥ 112.43 ॥  
स रेमे रामया सार्ध माहेन्द्रे रत्नमन्दिरे ।  
रत्नेन्द्रसारनिर्माणं ददौ तस्मै शुभाश्रमम् ॥ 112.44 ॥  
एकदा स मुनिश्रेष्ठः समालोच्य स्वचेतसा ।  
शयानं कृत्रचिद्रम्यपर्यङ्के रत्ननिर्मिते ॥ 112.45 ॥  
श्रुतवन्तं पुराणं च श्रद्धया कुत्रचिद्धिभुम् ।  
महोत्सवे नियुक्तं च कुत्रचित्प्राङ्गणे शुभे ॥ 112.46 ॥  
तामबूलं भुक्तवन्तं च भक्त्या दत्तं च सत्यया ।  
कुत्रचित्सेवितं तल्पे रुक्मिण्या श्चेतचामरैः ॥ 112.47 ॥  
कालिन्दीसेपितपदं शयानं कुत्रचिन्मुदा ।  
सर्वत्र समसंभाषां चकार भगवान्मुनिम् ॥ 112.48 ॥  
विस्मयं प्रययौ विप्रौ दृष्ट्वा तत्परमाद्भुतम् ।  
तुष्टाव जगतीनाथं रुक्मिणीमन्दिरे पुनः  
वसन्तं च सुधर्मायां सतां संसदि सुन्दरम् ॥ 112.49 ॥  
दुर्वासा उवाच  
जय जय जगतां नाथ जितसर्व जनार्दन सर्वात्मक  
सर्वेश सर्वबीज पुरातन निर्गुण निरीह ॥ 112.50 ॥  
निर्लिप्त निरञ्जन निराकार भक्तानुग्रहविग्रह सत्यम्वरूपसनातन निःस्वरूप नित्यनूतन ॥ 112.51 ॥  
ब्रह्मेशशेषधनेशवन्दित पद्मया सेवितपादपद्म ब्रह्मज्योतिरनिर्वचनीय वेदाविदितगुणरूप महाकाशसंमाननीय परमात्मन्नमोऽस्तु ते ॥ 112.52 ॥  
इत्येवमुक्त्वा मनसा हरेरनुमतेन च ।  
प्रणम्य तस्थौ विप्रेन्द्रस्तत्रैव पुरतो हरेः ॥ 112.53 ॥  
तमुवाच जगन्नाथो हितं सत्यं पुरातनम् ।  
ज्ञानं च वेदविहितं सर्वेषां च सतां मतम् ॥ 112.54 ॥  
श्रीभगवानुवाच  
मा भेर्विप्र शिवांशस्त्वं किं न जानासि ज्ञानतः ।  
अहं सर्वस्य प्रभवो मत्तः सर्वं प्रवर्तते ॥ 112.55 ॥  
अहमात्मा च सर्वेषां शावाः सर्वे मया विना ।  
प्राणिदेहान्मयि गते यान्त्येव सर्वशक्तयः ॥ 112.56 ॥  
जातावप्येक एवाहं व्यक्तावेव पृथक्‌पृथक्‌ ।  
यो भुङ्क्ते तस्य तृप्तिः स्यान्नान्येषां च कदाचन ॥ 112.57 ॥  
पृथग्जीवादिसर्वेषां प्रतिमानं च प्राणिनाम् ।  
परिपूर्णतमोऽहं च गोलोके रासमण्डले ॥ 112.58 ॥  
श्रीदामशापाद्राधा सा मां द्रष्टुमक्षमाऽधुना ।  
सर्वे चैवांशरूपेणा कलया च तदंशतः ॥ 112.59 ॥  
रुक्मिणीमन्दिरे चांशोऽप्यन्यासां मन्दिरे कलाः ।  
ममापि कुत्रचिच्चांशं कुत्र चिच्च कलाकलाः ॥ 112.60 ॥  
कलाकलांशाः कुत्रापि प्रतिमासु च देहिषु ।  
इत्युक्त्वा जगतां नाथो गृहस्याभ्यन्तरं ययौ  
दुर्वासाश्च प्रियां त्यक्त्वा श्रीहरेस्तपसे गतः ॥ 112.61 ॥  
इति श्रीब्रह्मo महाo श्रीकृष्णजन्मखo उत्तo नारदनाo मुनिकृष्णसंo  
द्वादशाधिकाशततमोऽध्यायः ॥ 112 ॥

अथ त्रयोदशाधिकशततमोऽध्यायः  
नारायण उवाच  
सशिष्यश्चापि दुर्वासास्त्यक्त्वा च द्वारकां पुरीम् ।  
कैलासं प्रययौ भक्त्या शंकरं द्रष्टुमीश्वरम् ॥ 113.1 ॥  
गत्वा मुनिश्च कैलासं प्रणनाम शिवं शिवाम् ।  
तुष्टाव परया भक्त्या सशिष्यः प्रणतः शुचिः ॥ 113.2 ॥  
तत्सर्वं कथयामास वृत्तान्तं श्रीहरेरपि ।  
आत्मनस्तपसस्तत्त्वं स्ववैराग्यं च चेतमः ॥ 113.3 ॥  
मुनेश्च वचनं श्रुत्वा प्रहस्य पार्वती सती।  
तमुवाच हितं सत्यं साक्षाच्छंकरमंनिधौ ॥ 113.4 ॥  
पार्वत्युवाच  
धर्मतत्त्वं न जानासि धर्मिष्ठं मन्यसे स्वयम् ।  
अनपत्यां परित्यज्य वव यासि तपसे मुने ॥ 113.5 ॥  
अनपत्यां च युवतीं कुलजां च पतिव्रताम् ।  
त्यक्त्वा भवेयुः संन्यासी ब्रह्मचारी यतीति वा ॥ 113.6 ॥  
वाणिज्ये वा प्रवासे वा चिरं दूरं प्रयाति यः ।  
तीर्थे वा तपसे वाऽपि मोक्षार्थं जन्म खण्डितुम् ॥ 113.7 ॥  
न मोक्षस्तस्य भवति धर्मस्य स्खलनं ध्रुवम् ।  
अभिशापेन भार्याया नरकं च परत्र य ॥ 113.8 ॥  
इहैव च यशोनाश इत्याह कमलोद्भवः ।  
द्वारकां गच्छ हे विप्र स्वधर्म रक्ष सांप्रतम् ॥ 113.9 ॥  
एकानंशां मदंशां च धर्मतः परिपालय ।  
पादपद्मार्जितं पादपद्मं सर्वसुदुर्लभम् ॥ 113.10 ॥  
संततं शंभुना गीतं मुनीन्द्रैः सनकादिभिः ।  
परित्यज सुरतरोः कृष्णस्य परमात्मनः ॥ 113.11 ॥  
क्व यासि तपसे वत्स सुधां त्यक्त्वा मनोहराम् ।  
श्रीकृष्णपादपद्मं च स्वप्ने जपति यो मुने ॥ 113.12 ॥  
शतजन्मकृतात्पापान्मुच्यते नात्र संशयः ।  
यद्बाल्ये यच्च कौमारे वार्धके यच्च यौवने ॥ 113.13 ॥  
कामतोऽकामतो वाऽपि भस्मीभूतं च पातकम् ।  
साक्षाद्यो भारते वर्षे श्रीकृष्णचरणाम्बुजम् ॥ 113.14 ॥  
दृष्ट्वा सद्यो भवेत्पूज्यो जीवन्मुक्तो भवेद्‌ध्रुवम् ।  
कोटिजन्मार्जितात्सद्यः कृतपापाद्विमुच्यते ॥ 113.15 ॥  
सर्वाण्येव हि तीर्थानि यतःपूतानि नित्यशः ।  
तद्‌व्रतं तत्तपः सत्यं तत्पुण्यं तच्च पूजनम् ॥ 113.16 ॥  
सफलं कृष्णसंबन्धि स्वजन्मखण्डनं यतः ।  
कृष्णभक्तिविहीनश्च ब्राह्मणो वेदपारगः ॥ 113.17 ॥  
तत्सङ्गाच्च तदालापा द्भक्तभक्तिः प्रणश्यति ।  
कृष्णस्योच्छिष्टभोजी यः कुष्णभक्तश्च ब्राह्मणः ॥ 113.18 ॥  
आवह्निपवनात्पूतः पूतं कर्तुं जगत्क्षमः ।  
श्रीकृष्णं च परित्यज्य क्वयासि तपसे द्विज ॥ 113.19 ॥  
तपसां फलमाप्नोति श्रीकृष्णस्मरणेन च ।  
यतो भक्तिर्न च भवेच्छ्रीकृष्णे परमात्मनि ॥ 113.20 ॥  
स गुरुः परमो वैरी करोति जन्म निष्फलम् ।  
पार्वतीवचनं श्रुत्वा शंकरः प्रेमविह्वलः ॥ 113.21 ॥  
पुलकाञ्चितसर्वाङ्गस्तुष्टाव परमेश्वरीम् ।  
दुर्वासाः प्रणतिं कृत्वा शिवदुर्गापदाम्बुजे ॥ 113.22 ॥  
स्मारं स्मारं कृष्णपदं पुनष्च द्वारकां ययौ ।  
तत्र गत्वा हरिं दृष्ट्वा तुष्टाव परमेश्वरम् ॥ 113.23 ॥  
एकानंशालयं गत्वा स च रेमे तया सह ।  
कृष्णो युधिष्ठिरध्यानात्प्रययौ हस्तिनापुरम् ॥ 113.24 ॥  
कुन्तीं सभाष्य भूपं च भ्रातॄं श्चप्रमुदाऽन्वितः ।  
उपायेन जरासंधं निहत्य शाल्वमेव च ॥ 113.25 ॥  
कालयामास यज्ञं च विधिबोधितदक्षिणम् ।  
मुनीन्द्रैश्च नृपेन्द्रैश्च राजसूयमभीप्सितम् ॥ 113.26 ॥  
शिशुपालं दन्तवक्त्रं तत्र यज्ञे जघान सः ।  
अतीव निन्दां कुर्वन्तं सभायां सुरभूपयोः ॥ 113.27 ॥  
पपात तच्छरीरं च जीवो गत्वा हरेः पद्म् ।  
न दृष्ट्वा तत्र मर्वेशं तुष्टावाऽऽगात्य माधवम् ॥ 113.28 ॥  
शिशुपाल उवाच  
वेदानां जनकोऽसि त्वं वेदाङ्गानां च माधव ।  
सुराणामसुराणां च प्राकृतानां च देहिनाम् ॥ 113.29 ॥  
सूक्ष्मां विधाय सृष्टिं च कल्पभेदं करोपि च ।  
मायया च स्वयं ब्रह्मा शंकरः शषे एव च ॥ 113.30 ॥  
मनवो मुनयश्चैव देवाश्च मृष्टिपालकाः ।  
कलांशेनापि कलया दिक्पालाश्च ग्रहादयः ॥ 113.31 ॥  
स्वयं पुमान्स्वयं स्त्री च स्वयमेव नपुंसकः ।  
कारणं च स्वयं कार्यं जन्यश्च जरकः स्वयम् ॥ 113.32 ॥  
यन्त्रस्य च गुणो देषो यन्त्रिणश्च श्रुतौश्रुतम् ।  
सर्वे यन्त्रा भवान्यन्त्री त्वयि सर्वं प्रतिष्ठितम् ॥ 113.33 ॥  
मम क्षमस्वापराधं मूढस्य द्वारिणस्तव ।  
ब्रह्मशापात्कुबुद्धेश्च रक्ष रक्ष जगद्‌गुरो ॥ 113.34 ॥  
इत्येवमुक्त्वा क्रमतो जयो विजय एव च ।  
मुदा तौ ययतुः शीघ्रं वैकुण्ठद्वारमीप्सितम् ॥ 113.35 ॥  
शिशुपालस्य स्तोत्रेण सर्वे ते विस्मयं ययुः ।  
परिबूर्णतमं कृत्वा मेनिरे कृष्णमीश्वरम् ॥ 113.36 ॥  
कारयित्वा राजसूयं भोजयामास ब्राह्मणान्‌ ।  
कुरुपाण्डवयुद्धं च कारयामास भेदतः ॥ 113.37 ॥  
भुवो भारावतरणं चकार स कृपानिधिः ।  
पुनर्ययौ द्वारकां च चिरं स्थित्वा नृपाज्ञया ॥ 113.38 ॥  
विप्राया मृतवत्साया जीवयामास पुत्रकान् ।  
मृतस्थानात्समानीय तन्मात्रे प्रददौ सुतान्‌ ॥ 113.39 ॥  
तद्‌दृष्ट्‌वा देवकी तुष्टा ययाचे मृतपुत्रकान्‌ ।  
मृतस्थानात्समानीय ददौ मात्रे सहोदरान् ॥ 113.40 ॥  
सद्यो जहार दारिद्र्यं सुदाम्नो ब्राह्मणस्य च ।  
समागतस्य स्वगृहाद्‌द्वारकां शरणार्थिनः ॥ 113.41 ॥  
तस्मै ददौ राजलक्ष्मीं निश्चलां साप्तपौरुषीम् ।  
पृथुकानां कणं भुक्त्वा भक्तस्य फक्तवत्सलः ॥ 113.42 ॥  
बभूव तस्य राज्यं च यथोन्द्रस्यामरावती ।  
यथा धनेश्वरो देवो धनाढ्यः स बभुव ह ॥ 113.43 ॥  
निश्चलां हरिभक्तिं च ददौ दास्यं सृदुर्लभम् ।  
अविनाशिनि गोलोके यथेष्टं वदमुत्तमम् ॥ 113.44 ॥  
जहार पारिजातं च शक्राहंकारमेव च ।  
सत्यां च कारयामास पुण्यकं व्रतमीप्सितम् ॥ 133.45 ॥  
वर्धयामास सर्वत्र नित्यं नैमित्तिकं मुने ।  
तत्र व्रते कुमाराय स्वात्मानं दक्षिणां ददौ ॥ 133.46 ॥  
ब्रह्माणान्भोजयामास तेभ्यो रत्नं ददौ मुदा ।  
सत्यभामातिमानं च वर्धयामास सर्वतः ॥ 133.47 ॥  
रुक्मिण्या अतिसौभाग्यमन्यासां च नवं नवम् ।  
वैष्णवानां सुराणां च विप्रणामपि पूजनम् ॥ 133.48 ॥  
वर्धयामास सर्वत्र नित्यं नैमित्तिकं मुने ।  
परमाध्यात्मिकं ज्ञानमुद्धवाय ददौ प्रभुः ॥ 133.49 ॥  
अर्जुनं कथयामास गीतां च रणमूर्धनि ।  
कृत्वा निष्कण्टकं चैव कृपया च कृपानिधिः ॥ 133.50 ॥  
युधिष्ठिराय पृथिवीराज्यलक्ष्मीं ददौ प्रभुः ।  
दुर्गां च पूजयामास वैष्मवीं ग्रामदेवताम् ॥ 113.51 ॥  
यज्ञं च कारयामास कोटिहोमान्वितं शुफम् ।  
नानाप्रकारनैवेद्यैर्द्यूपदीपैर्मनोहरैः ॥ 113.52 ॥  
ब्राह्मणान्भोजयामास पार्वतीप्रीतये तथा ।  
रैवते पर्वते रम्ये चामूल्यरत्नमन्दिरे ॥ 113.53 ॥  
गणेशं पूजयामास देवानामीश्वरं परम् ।  
लड्‌डुकानां तिलानां च सुस्वदुसुमनोहरम् ॥ 113.54 ॥  
परिपूष्टं पञ्चलक्षं नैवेद्यं च ददौ मुदा ।  
लड्‌डुकं स्वस्तिकानां च सप्तलक्षं सुधोपमम् ॥ 113.55 ॥  
गणेश्वराय प्रददौ शर्कराशतराशिकम् ।  
पक्वरम्भाफलानां च दशलक्षमपूपकम् ॥ 113.56 ॥  
मिष्टान्नं पायसं रम्यं स्वादु स्वस्तिकपिष्टकम् ।  
घृतं च नवनीतं च दधि दुग्धं सुधोपमम् ॥ 113.57 ॥  
धूपं दीपं पारिजातपुष्पमाल्यमभीप्सितम् ।  
सुगन्धि चन्दनं गन्धं वह्निशुद्धाशुके ददौ ॥ 113.58 ॥  
यज्ञं च कारयामास कोटिहोमान्वितं शुभम् ।  
ब्राह्मणान्भोजयामास तुष्टाव स गणेश्वरम् ॥ 113.59 ॥  
वाद्यं दशविधं चैव वादयामास तत्र वै ।  
सूर्यं च पूजयामास साम्बः कुष्ठक्षयाय च ॥ 113.60 ॥  
हविष्यं कारयामास तं च साम्बंसमातरम् ।  
परिबूर्ण वत्सरं चाप्युपहारैरनुत्त्मैः  
वरं ददौ च साम्बाय स्तोत्रं च भास्करः स्वयम् ॥ 113.61 ॥  
इति श्रीब्रह्मo महाo श्रीकृष्णजन्मखo उत्तं नारदनाo गणेशपूजा  
नाम त्रयोदशाधिकशततमोऽध्यायः ॥ 113 ॥

अथ चतुर्दशाधिकशततमोऽध्यायः  
नारायण उवाच  
कृष्णपुत्रश्च प्रद्युम्नो महाबलपराक्रमः ।  
तत्पुत्रोऽप्यनिरुद्धश्च विधातुरंश एव च ॥ 114.1 ॥  
एकदाऽसावनिरुद्धो नवयौवनसंयुतः ।  
सुप्तो रहसि पर्यङ्के पुष्पचन्दनचर्चिते ॥ 114.2 ॥  
स्वप्ने ददर्श युवतीं पुष्णोद्याने सुपुष्पिते ।  
सुगन्धिपुष्पतल्पे च स्निग्धचन्दनचर्चिते ॥ 114.3 ॥  
शयानां सुस्मितां रम्यां नवयौवनसंयुताम् ।  
अमूल्यरत्ननिर्माणभूषणेन विभूषिताम् ॥ 114.4 ॥  
चारुकेयूरवलयशङ्खकङ्कणशोभिताम् ।  
मणिकुण्डलयुग्मेन गण्डस्थलविराजिताम् ॥ 114.5 ॥  
अतीव सूक्ष्मवसनां क्वणन्मञजीररञ्जिताम् ।  
पक्वबिम्बाधरोष्ठीं च शरत्कमललोचनाम् ॥ 114.6 ॥  
शरत्पद्मप्रभामुष्टकोटीन्दुनिन्दिताननाम् ।  
मुक्तापङ्क्तिसमासाद्यदन्तपङ्क्तिमनोहराम् ॥ 114.7 ॥  
त्रिवक्रकबरीभारां मालतीमाल्यभूषिताम् ।  
कस्तूरीकुङ्कुमालक्तस्निग्धचन्दनकज्जलैः ॥ 114.8 ॥  
पत्रावलीविरचितसुकपोलस्थलोज्ज्वलाम् ।  
दाडिमीकुसुमाकारसिन्दूरबिन्दुभूषिताम् ॥ 114.9 ॥  
श्रीरामकदलीस्तम्भनिन्दितोरुस्थलोज्ज्वलाम् ।  
अत्युच्चैर्वर्तुलाकारस्तनयुग्मविभूषिताम् ॥ 114.10 ॥  
नितम्बभारन म्रां च कामबाणप्रपीडिताम् ।  
कामुकीं कमनीयां च पश्यन्तीं वक्रचक्षुषा ॥ 114.11 ॥  
कुङ्कुमालक्तरक्ताक्तपादपद्मविराजिताम् ।  
वायुप्रेरणवस्त्रेण व्यक्तगुव्तस्थलोज्ज्वलाम् ॥ 114.12 ॥  
तां दृष्ट्वा कामपुत्रश्च कामोन्मथितमानसः ।  
उवाच मधुरं रम्यं काममत्तां सुकोमलाम् ॥ 114.13 ॥  
चारुचम्पकवर्णाभां कामेन पुलकान्विताम् ।  
अतिप्रौढां नवोढां च शृङ्गानेच्छासुचञ्चलाम् ॥ 114.14 ॥  
अनिरुद्ध उवाच  
किं देवी किं च गान्धर्वोका त्वं कामिनिकानने ।  
कस्य सत्री कस्य कन्या वा कं वा वाञ्छसि सुन्दरि ॥ 114.15 ॥  
त्रैलोक्यातुलसौन्दर्या मुनिमानसमोहिनी ।  
न बिभेषि कथं ब्रूहि स्वयमेकाकिनी च माम् ॥ 114.16 ॥  
अहं त्रैलोक्यनाथस्य पौत्रः कामात्मजोऽधुना ।  
कान्तेऽहमनिरुद्धश्च नवीनयौवनाहतः ॥ 114.17 ॥  
कमनीयश्च कामी च कामशास्त्रविशारदः ।  
कामुकीकामनां पूर्णां कर्तुमेवेश्वरः स्वयम् ॥ 114.18 ॥  
मां भजस्व सुशीरे त्वं सुवेषं च सुशीलकम् ।  
रतिशूरं रतिरसप्राज्ञं रतिरसप्रियम् ॥ 114.19 ॥  
रतिपुत्रं रतिरसं प्रमत्तं रसिकं प्रिये ।  
युवानं व्याधिहीनं च कामुकं कामुकीच्छति ॥ 114.20 ॥  
विदग्धामु विदग्धं च कान्तमायाति कामतः ।  
विदग्धाया विदग्धेन संगमो गुणवान्भवेत्‌ ॥ 114.21 ॥  
प्रच्छाद्य लोजनास्यं च नवसंगमलज्जिता ।  
विलोकयन्ती वक्राक्षिकोणेन तमुवाच सा ॥ 114.22 ॥  
कामिन्युवाच  
कामुकः कामपुत्रोऽसि कामेन व्याकुलोऽधुना ।  
भवांश्चेत्कामुकीयोग्यो न कामश्चिन्तितः कथम् ॥ 114.23 ॥  
पौत्रस्त्रैलोक्यनाथस्य स्वतः संभावितस्य च ।  
स्वयं योग्यो योग्यपुत्रो विवाहं न कथं (व्यधाः) चन ॥ 114.24 ॥  
विवाहीता यज्ञपत्नी सा च पुण्यव्रता सती ।  
निश्चला सततं साध्या वर्धिनी सङ्गिनी सदा ॥ 114.25 ॥  
भयप्रीतिदानसाध्या गुप्तपत्नी त्वनिश्चला ।  
नैमित्तिका न नीत्या सा सा च वेदविवर्जिता ॥ 114.26 ॥  
परं नरकसोपाना परत्रेहायशस्करा ।  
साधुस्तत्र न हि रतो वंशजो वैष्णवो यदि ॥ 114.27 ॥  
यदि पूर्व भवेद्‌भ्रान्तो निवृत्तः साधुसङ्गतः ।  
प्रवृत्तिरेषा भूतानां निवृत्तिस्तु महाफला ॥ 114.28 ॥  
प्रायश्चित्ती पुनर्लिप्तो निवृत्तः पातकी यदि ।  
उवहास्यो भुवि भवेत्सर्वं कुञ्जरशौचवत् ॥ 114.29 ॥  
सुशीला सुन्दरी शान्ता धर्मपत्नी प्रशंसिता ।  
पतिव्रता सुसाध्या सा शश्वत्सुप्रियवादिनी ॥ 114.30 ॥  
कोमलाङ्गी विदग्धा च श्यामा रतिसुखप्रदा ।  
एवंभूतां परित्यज्य वैष्णवस्तपसे व्रजेत्‌ ॥ 114.31 ॥  
सा जेत्परिणता साध्वी शान्ता पुत्रवती यदा ।  
अन्यथा च वृथा सर्वं तपसः स्खलनं भवेत् ॥ 114.32 ॥  
असाधुश्च कुवंशश्चेत्परनारीं प्रयाति चेत्‌ ।  
स याति नरकं घोरं पितुशिः सप्तभिःसह ॥ 114.33 ॥  
अहमूषा बाणकन्या बाणः शंकरकिंकरः ।  
बाणस्त्रैलोक्यविजयी शंकरो जगतां पतिः ॥ 114.34 ॥  
न स्वतन्त्रा पराधीना त्रिषु कालेषु कामिनी ।  
पुंश्चली या स्वतन्त्रा साऽप्यसद्वंशप्रसूतिका ॥ 114.35 ॥  
पिता ददाति कन्यां तां सुयोग्याय वराय च ।  
कन्या वरं न याचेत धर्म एष सनातनः ॥ 114.36 ॥  
त्वं च योग्योऽसि योग्याऽहं मामिच्छसि यदि प्रभो ।  
बाणं प्रार्थय शंभुं वाऽऽप्यथवा पार्वतीं सतीम् ॥ 114.37 ॥  
इत्युक्त्वा सुन्दरी साध्वी सान्तर्धाना बभूव ह ।  
निद्रां तत्याज सहसा कामी कामात्मजो मुने ॥ 114.38 ॥  
बुद्धवा स्वप्नं स विज्ञाय कामेन व्यथितान्तरः ।  
बभूव व्याकुलोऽशान्तो न दृष्ट्वा प्राणवल्लभाम् ॥ 114.39 ॥  
त्यक्त्वाऽऽहारमनिद्रश्च प्रमत्तश्च कृशोदरः ।  
क्षणं तिष्ठति शेते च क्षणं रहसि रोदिति ॥ 114.40 ॥  
पुत्रं दृष्ट्वा तु क्रन्दन्तं देवकी रुक्मिणी रतिः ।  
अन्याश्च योषितः सर्वाः कथयामासुरीश्वरम् ॥ 114.41 ॥  
तासां च वचनं श्रुत्वा प्रहस्य मवुसूदनः ।  
उवाच सर्वतत्त्वज्ञः कृष्णश्च पूर्णमानसः ॥ 114.42 ॥  
श्रीभगवानुवाच  
कामातुरा बाणकन्या रतिं दृष्ट्वा शिवेशयोः ।  
वरं संप्राप दुर्गाया व्याकुला मदनास्त्रतः ॥ 114.43 ॥  
स्वप्नं च दर्शयामास साऽनिरुद्धं च पार्वती ।  
मम पौत्रं प्रमत्तं च चकार कौतुकेन च ॥ 114.44 ॥  
तत्पुत्रीं च प्रमतां ता करोमि स्वप्नताऽधुना ।  
स्वच्छन्दं तिष्ठ न चिरं नास्ति चिन्ता मनोव्यथा ॥ 114.45 ॥  
इति कृष्णः समाश्वास्यसर्वातमासर्वसिद्धिवित्‌ ।  
स्वप्नं च दर्शयामास बाणपुत्रीं च कामुकीम् ॥ 114.46 ॥  
सुप्ता सुतल्पे बाला सा पुष्पचन्दनचर्चिते ।  
नवयौवनसंयुक्ता रत्नभूषणभूषिता ॥ 114.47 ॥  
शयाना रत्नपर्यङ्के ददर्श स्वप्नमीप्सितम् ।  
अतीव निर्जने देशे रत्ननिर्माणमन्दिरे ॥ 114.48 ॥  
नवीननीरदश्याममतीव नवयौवनम् ।  
कोटिकन्दर्पलीलाभं सस्मितं सुमनोहरम् ॥ 114.49 ॥  
रत्नकेयुरवलयरत्नमञ्जीररञ्जितम् ।  
रत्नकुण्डलयुग्मेन गण्डस्थलविराजितम् ॥ 114.50 ॥  
चन्दनोक्षितसर्वाङ्गं भूषितं पीतवाससा ।  
सुचारुमालतीमाल्यवक्षः स्थलसमुज्ज्वलम् ॥ 114.51 ॥  
शयानं रत्नपर्यङ्के पुष्पचन्दनचर्चिते ।  
तं दृष्ट्वा सहसा साध्वी तन्मूलं प्रययौ मुदा ॥ 114.52 ॥  
उवाच मधुरं साध्वी हृदयेन विदूयता ।  
कामात्मजप्रिया कान्ता कामबाणप्रपीडिता ॥ 114.53 ॥  
ऊषोवाच  
कस्त्वं कामुक भद्रं ते मां भजस्व स्मरातुराम् ।  
अतिप्रौढां नवोढां च नवसंगमलालसाम् ॥ 114.54 ॥  
तवानुरक्तां भक्तां च गान्धर्वेण समुद्वह ।  
विवाहाष्टप्रकारेषु गान्धर्वः सुलभो नृणाम् ॥ 114.55 ॥  
अनुरक्तां प्रियां प्राप्य त्यजेद्यः कपटी पुमान् ।  
तस्माद्याति महालक्ष्मीः शापं दत्त्वा सुदारुणम् ॥ 114.56 ॥  
पुमानुवाच  
अहं कृष्णस्य पौत्रश्च कामदेवात्मजः स्वयम् ।  
कथं गृह्णामि त्वां कान्ते तयोरनुमतिं विना ॥ 114.57 ॥  
इत्येवमुक्त्वा स पुमानन्तर्धानं चकार सः ।  
कामेन व्याकुला कान्ता न दृष्ट्वा कान्तमीप्सितम् ॥ 114.58 ॥  
निद्रां त्यक्त्वा समुत्थाय तल्पादेव मनोहरात् ।  
विषसाद सखीमध्ये प्रमत्ता रुदती भृशम् ॥ 114.59 ॥  
पप्रच्छ तां वराऽऽलीनां किं किमित्येव निश्चितम् ।  
उवाच बौधयामास चित्रलेखा सुयोगिनी ॥ 114.60 ॥  
चेतनं कुरु कल्याणि कस्माते भीतिरुल्बणा ।  
स्वयं शंभुः शिवा साक्षाद्‌दुर्लङ्ध्ये नगरे सति ॥ 114.61 ॥  
शिवस्मरणमात्रेण सर्वारिष्टं पलायते ।  
शिवं भवति सर्वत्र शिव एव शिवालयः ॥ 114.62 ॥  
ध्यानाद्‌दुर्गतिनाशिन्याः सर्वं दुर्गं विनश्यति ।  
ददाति मङ्गलं तस्मै सर्वमङ्गलमह्गला ॥ 114.63 ॥  
चित्रलेखावचः श्रुत्वा किंचिन्नोवाच सुन्दरी ।  
त्यक्त्वाऽऽहारं च निद्रां च पुरुषं चिन्तयेत्सदा ॥ 114.64 ॥  
चित्रलेखा सखी गत्वा बाणमाह च तत्प्रियाम् ।  
दुर्गां च शंकरं स्कन्दं गणेशं योगिनां गुरुम् ॥ 114.65 ॥  
चित्रलेखावचः श्रुत्वा रुरोदोच्चैर्भृशं सती ।  
बाणश्य शंकराभ्याशे विषसाद प्रमूर्च्छितः  
जहास शंकरो दुर्गा कार्तिकेयो गणेश्वरः ॥ 114.66 ॥  
गणेश्वर उवाच  
यो ददाति ध्रुवं दुःखमन्यस्मै दमभमोहितः ।  
सक्ष्मधर्मविचारेण स विन्दति चतुर्गुणम् ॥ 114.67 ॥  
शिवेशयोश्च क्रीडां च दृष्ट्वा या काममोहिता ।  
वरं तस्यै ददौ दुर्गा वरमेव सुदुर्लभम् ॥ 114.68 ॥  
स्वप्ने गत्वा स्वयं देवी मत्तं कृत्वा समरात्मजम् ।  
अधुना वामपार्श्चे च शंभोस्तिष्ठति मूक्वत्‌ ॥ 114.69 ॥  
सर्वं ज्ञात्वा च सर्वज्ञो भगवान्हरिरीश्वरः ।  
स्वप्ने सुवेषं पुरुषं दर्शयामास कन्याकाम् ॥ 114.70 ॥  
सुवेषं पुरुषं दृष्ट्वा युवानं युवाती सती ।  
परमेच्छा भवेत्तस्या धर्मभीत्या निवर्तते ॥ 114.71 ॥  
सुवेषं पुरुषं दृष्ट्वा पुंश्चली पापवंशजा ।  
त्येजेन्निद्रां च स्वाहारं पतिं पुत्रं धनं गृहम् ॥ 114.72 ॥  
चेतनं गृहकार्य च कुललज्जां कुलद्वयम् ।  
युवानं रतिशूरं चाप्यतिनीच न हि त्यजेत्‌ ॥ 114.73 ॥  
त्यजेज्जातिं च धर्मं च प्राणांश्च परिणामतः ।  
तस्मात्प्राज्ञः प्रयत्नेन प्राणेभ्यो युवतीं सदा ॥ 114.74 ॥  
परिरक्षेच्च सततं मायायुक्तां न विश्वसेत् ।  
हृदयं क्षुरधाराभं नारीणां मधुरं वचः ॥ 114.75 ॥  
तासां मनो न जानन्ति सन्तो वेदाश्च वैदिका ।  
प्रयातु द्वारकां सद्याश्चित्रलेखा सुयोगिनीं ॥ 114.76 ॥  
अनिरुद्धं समाहर्तुं प्रमात्तमवलीलया ।  
इति श्रुत्वा महादेवो गणेशं तमुवाच ह ॥ 114.77 ॥  
न श्रुणोति यथा बाणः शुभकार्यं तथा कुरु ।  
चित्रलेखा ययौ तुर्णं द्वारकाभवनं हरेः ॥ 114.78 ॥  
सर्वेषामपि दुर्लङ्ध्यं लीलया प्रविवेश सा ।  
निद्रितं चानिरुद्धं च समाहृत्य च योगतः ॥ 114.79 ॥  
रथमारोहयामास निद्वितं बालकं मुदा ।  
सा मनोयायिनी भद्रा गृहीत्वा बालकं मुने ॥ 114.80 ॥  
मुहूर्ताच्छोणितपुरं कृत्वा शङ्खध्वनिं ययौ ।  
अथाऽऽश्रमाभ्यन्तरे च रुरुदुः सर्वयोषितः ॥ 114.81 ॥  
अहो बाणहरो वत्सः क्वगतः प्राणवल्लभः ।  
कृष्णस्ताश्च समाश्वास्य सर्वज्ञः सर्वतत्त्ववित् ॥ 114.82 ॥  
साम्बकामबलैः सार्ध कृष्णाः सात्यकिना तथा ।  
गृहीत्वा गानुडं वीरं रथमारुह्य सत्वरः ॥ 114.83 ॥  
सुदर्शनं पाञ्चजन्यं पद्मं कौमोदकीं गदाम् ।  
पश्चाद्यास्यतिदेवेशो नगरं शोणितं तथा ॥ 114.84 ॥  
सगणैःशंकेरणैव पार्वत्या परिरक्षितम् ।  
अथ सा योगिनी धन्या पुण्या मान्या च योषिताम् ॥ 114.85 ॥  
शिष्या दुर्वाससः शान्ता सिद्धयोगेन सिद्धिदा ।  
बारकं बोधयामास रुदन्तं मातरं स्मरन्‌ ॥ 114.86 ॥  
स्नापयित्वा ददौ तस्मै माल्यचन्दनभूषणम् ।  
कृत्वा सुवेषं बालस्य कन्यान्तः पुरमीप्सितम् ॥ 114.87 ॥  
चक्रे प्रवेशं योगेन रक्षकैश्चापि रक्षितम् ।  
तामूषां निद्रितां दृष्ट्वा निराहारां कृशोदरीम् ॥ 114.88 ॥  
शीघ्रं च बोधयामास सखीभिः परिरक्षिताम् ।  
ऊषां कृत्वा च सुस्नातां वस्त्रभूषणभूषिताम् ॥ 114.89 ॥  
वस्त्रैर्माल्यैश्चन्दनैश्च सिन्दूरपत्रकैः शुभैः ।  
द्वयोः संभाषणं तत्र माहेन्द्रे च शुभक्षणे ॥ 114.90 ॥  
कारयामास गुप्त्या च सखीनां संमतेन च ।  
पतिव्रता पतिं दृष्ट्वा सा रेमे विगतज्वरा ॥ 114.91 ॥  
गान्धर्वेण विवाहेन तामुवाह स्मरात्मजः ।  
रतिर्बभूव सुचिरमुभयोः सुखकारणम् ॥ 114.92 ॥  
दिवानिशं न बुबुधे स्मरपुत्रः स्मरातुरः ।  
ऊषा कामातुरा प्रौढा नवोढा नवसंगमात् ॥ 114.93 ॥  
मूर्च्छां संप्राप पुंसश्च स्पर्शमात्रेण कामुकी ।  
एवं नित्यं च रहसि संगमः सुमनोहरः  
बभूव सुचिरं विप्र राजा शुश्राव रक्षकात् ॥ 114.94 ॥  
इति श्रीब्रह्मo महाo श्रीकृष्णजन्मखo उत्तo नारदानाo ऊषानिरुद्धयोः  
संगमे चतुर्दशाधिकशततमोऽध्यायः ॥ 114 ॥

अथ पञ्चदशाधिकशततमोऽध्यायः  
नारायण उवाच  
अथ भीता रक्षकास्ते समूतुर्बाणमीश्वरम् ।  
स्कन्दं गणेशं दुर्गां च दण्डवत्प्रणिपत्य च ॥ 115.1 ॥  
रक्षका ऊचुः  
अहो दुष्टश्च कालोऽयमतीव दुरतिक्रमः ।  
स्वतन्त्रा बालिका प्रौढा पतिमिच्छति सांप्रतम् ॥ 115.2 ॥  
असङ्गसंगमं नाथ साधूनां दुःखकारणम् ।  
संसर्गजा गुणा दोषा भवन्ति सततं नृणाम् ॥ 115.3 ॥  
चित्रलेखा स्वयं दूती समानीय परं वरम् ।  
रणशूरं महावीरं नृपेन्द्रं च महारथम् ॥ 115.4 ॥  
युवानं व्याधिहीनं च कन्दर्पादपि सुन्दरम् ।  
संभोगं कारयामास बुबुधे न दिवानिशम् ॥ 115.5 ॥  
सांप्रतं तव कन्या साऽप्यूषागर्भवती सती ।  
कुलजा कुलयोश्चैव तप्ताङ्गारस्वरूपिणी ॥ 115.6 ॥  
दौहित्रो वाऽपि दौहित्री बभुव सांप्रतं तव।  
कन्यां पश्य महाप्रौढां नगरीं नागरान्विताम् ॥ 115.7 ॥  
नखविक्षतसर्वाङ्गीं वराधीनां च चञ्चलाम् ।  
पुंसश्च सङ्गिरीं शश्वद्रहस्ये रतिसङ्गिनीम् ॥ 115.8 ॥  
सस्मितां सकटाक्षां च च़ञ्चलेक्षणवीक्षताम् ।  
एवं श्रुत्वा लज्जितश्च बाणस्तत्र चुकोप ह ॥ 115.9 ॥  
युद्धाय च मतिं चक्रे वारितः शभुना भृशम् ।  
वारितश्च गणेशेन स्कन्देन शिवया तथा ॥ 115.10 ॥  
भैरव्या भद्रकाल्या च योगिनीभिश्च संततम् ।  
अष्टभिर्भैरवैश्चैव रुद्रैरेकादशात्मकैः ॥ 115.11 ॥  
भूतैः प्रेतैश्च कूष्माण्डैर्वेतालैर्ब्रह्मराक्षसैः ।  
योसीन्द्रैरपि सिद्धेन्द्रै रुद्रैश्चण्डादिभिस्तथा ॥ 115.12 ॥  
कोटर्या प्रामदेव्या च यथा मात्रा हिताय च ।  
उवाच शंकरो बाणं मूढं पण्डितमानिनम्  
हितं सत्यं नीतिशास्त्रं परिणामसुखावहम् ॥ 115.13 ॥  
महादेव उवाच  
शृणु बाण प्रवक्ष्यामि कथामेतां पुरातनीम् ।  
भुवो भारावतरणे भारते स्वयमीश्वरः ॥ 115.14 ॥  
निहत्य सर्वान्राजेन्द्रान्द्वारकायां विराजते ।  
यस्य लोमसु विश्वानि तस्य वासः सदीश्वरः ॥ 115.15 ॥  
वासुदेव इति ख्यातः कथ्यते तेन कोविदैः ।  
धातुर्विधाता भगवांश्चक्रपाणिः स्वयं भुवि ॥ 115.16 ॥  
ब्रह्मविष्णुशिवादीनामीश्वरः प्रकृतेः परः ।  
निर्गुणश्च निरीहश्च भक्तानुग्रहविग्रहः ॥ 115.17 ॥  
परं ब्रह्म परं धाम परमात्मा च देहिनः ।  
यस्मिन्गते शवो जीवो संग्रामस्तेन संभवेत् ॥ 115.18 ॥  
शस्त्रविद्धो महाकाशो यथा मूढ दिशस्तथा ।  
तथाऽऽत्मा च निराकारो देही च ध्यानहेतुना ॥ 115.19 ॥  
तस्य पुत्रोऽनिरुद्धश्च महाबलपराक्रमः ।  
त्रैलोक्यमपि संहर्तुं क्षणेन च क्षमः स्वयम् ॥ 115.20 ॥  
सर्वे वेवाश्च दैत्याश्च बलवन्तो महारथाः ।  
ते सर्वे चानिरुद्धस्य कलां नार्हन्ति षोडशीम् ॥ 115.21 ॥  
ययोरेव समं वित्तं ययोरेव समं बलम् ।  
तयोर्विवाहो मैत्री च न तु पुष्टविपुष्टयोः ॥ 115.22 ॥  
बलिः पिता ते दैत्यानां सारभूतो महारथः ।  
क्षणेन येन नीतश्च सुतलं स हरेः कला ॥ 115.23 ॥  
सर्वे चांशकलाः पुंसः परिपूर्णतमस्य च ।  
वृन्दावनेश्वरस्यापि कृष्णस्य परमात्मनः ॥ 115.24 ॥  
पार्वत्युवाच  
ध्यायते ध्याननिष्ठश्च हृत्पद्मे च दिवानिश्म् ।  
ब्रह्मा महेशः मेषश्च भगवन्तं सनातनम् ॥ 115.25 ॥  
दिनेशश्च गणेशश्च योगीन्द्राणां गुरोर्गुरुः ।  
ध्यायते परमात्मानं भगवन्तं सनातनम् ॥ 115.26 ॥  
सनत्कुमारः कपिलो नरो नारायणस्तथा ।  
ध्यायते हृदयाम्भोजे भगवन्तं सo ॥ 115.27 ॥  
मनवश्च मुनीन्द्राश्च सिद्धेन्द्रा योगिनां वराः ।  
ध्यानासाध्यं च ध्यायन्ते भगवन्तं सo ॥ 115.28 ॥  
सर्वादिं सर्वबीजं च सर्वेशं च परात्परम् ।  
ध्यायन्ते ज्ञानिनः सर्वे भगवन्तं सo ॥ 115.29 ॥  
गणेश उवाच  
अभाग्यं च बलेश्चापि वैष्णवस्य महात्मनः ।  
मूढोऽयमीदृशः पुत्रः प्रह्लादस्य च धीमतः ॥ 115.30 ॥  
स्कन्द उवाच  
अये भ्रातर्न श्रुता च हिरण्यकशिपोः कथा ।  
हिरण्याक्षस्य च मधोः कैटभस्य महात्मनः ॥ 115.31 ॥  
पूर्वजास्तेऽपि ते दैत्या महाबलपराक्रमाः ।  
क्रमेण विष्णुना नीता लीलया यमसादनम् ॥ 115.32 ॥  
भगवान्यस्य संहर्ता स्वयं नारायणः प्रभुः ।  
तस्य को रक्षिता भ्रातर्निवर्तस्व शुभायच ॥ 115.33 ॥  
तेषां च वचनं श्रुत्वा तानुवाचासुरेश्वरः ।  
कोपरक्तास्यनयनो धनुष्पाणिर्यथाऽन्तकः ॥ 115.34 ॥  
बाण उवाच  
शृणु मातः प्रवक्ष्यामि शृणु तात महेश्वर ।  
शृणु भ्रातर्गणपते शृणु भ्रातश्च कार्तिक ॥ 115.35 ॥  
शुभशुभं प्राक्तनेन प्राणिनां कर्मिणां तथा ।  
कृतकर्मातिरिक्तं च कार्य केषां च वर्तते ॥ 115.36 ॥  
नाप्राप्तकालो म्रियते विद्धः शरशतैरपि ।  
तृणाग्रेणापि संस्पृष्टः प्राप्तकालो न जीवति ॥ 115.37 ॥  
यस्माच्च यस्य निर्वाणं विधात्रा लिखितं पुरा ।  
तदेव नित्यं सत्यं च निषेकः केन वार्यते ॥ 115.38 ॥  
संग्रामे कातरो यो हि निष्फलं तस्य जीवनम् ।  
जयी यशस्च लभते मृतः स्वर्गं च गच्छति ॥ 115.39 ॥  
प्रविश्य कन्यां गृह्णाति नगरं शिवरक्षितम् ।  
पार्वत्या च गणेशेन युद्धेन बलिना तथा ॥ 115.40 ॥  
को वा गृह्णाति कन्यां च कस्य वा जीवितस्य च ।  
सगर्भा तव कन्येति सभायां रक्षको वदेत् ॥ 115.41 ॥  
इति मे वज्रतुल्यं च श्रुतिकौटं परं वचः ।  
अतोऽनिरुद्वं हत्वा च घातयिष्यामि कन्यकाम्  
अन्यथा ज्वलदग्नौ च त्यक्ष्यामि च कलेवरम् ॥ 115.42 ॥  
कोटर्युवाच  
शृणु वत्स प्रवक्ष्यामि माताऽहं तेऽपि धर्मतः ।  
तुरन्तेनापि पृत्रेण पित्रोर्दुःर्ख पदे पदे ॥ 115.43 ॥  
कन्या परगृहीता साऽप्यन्यस्मै दातुमक्षमा ।  
श्रीकृष्णस्यापि पौत्राय प्रद्युम्नस्य सुताय च ॥ 115.44 ॥  
अनिरुद्धाय महते स्वेच्छया देहि कन्यकाम् ।  
पूतोऽसि भारते वर्षे सप्तभिः पितृभिः सह ॥ 115.45 ॥  
यौतुकं देहि सर्वस्वं यशसे महसे भुवि ।  
अन्यथा रणमध्ये च त्वां हनिष्यति माधवः ॥ 115.46 ॥  
सुदशंनेन चकेण को वा त्वां रक्षितुं क्षमः ।  
कोटरीवचनं श्रुत्वा चुकोप दैत्यपुंगवः ॥ 115.47 ॥  
प्रययौ रथमारुह्य यत्र पौत्रो हरेर्मुने ।  
स्कन्दः सेनापतिर्भूत्वा प्रययौ शंकराज्ञया ॥ 115.48 ॥  
बाणः स्वस्त्ययनं चक्रे गणेशश्च शिवः स्वयम् ।  
बाणं शुभाशिषं चक्रे पार्वती कोटरी तथा ॥ 115.49 ॥  
अष्टौ च भैरवाश्चैव रुद्राश्चैकादशैव ते ।  
सर्वे युद्धाय हन्तारो बभूवुः शस्त्रपाणयः ॥ 115.50 ॥  
एतस्मिन्नन्तरे दूतोऽप्यनिरुद्धमुवाच ह ।  
पार्वत्या प्रेरितश्चैव बाणपत्न्या च सत्वरम् ॥ 115.51 ॥  
दूत उवाच  
अनिरुद्धोत्तिष्ठ भद्रं पार्वतीवचनं शृणु ।  
भव सांनाहिको वत्स कुरु युद्धं बहिर्भव ॥ 115.52 ॥  
भीतोषा रुदती त्रस्ता सस्मार पार्वतीं सतीम् ।  
रक्ष रक्ष महामाये मत्प्रणेश्वरमीप्सितम् ॥ 115.53 ॥  
अभेयेऽप्यभयं देहि संग्रामे घोरदारुणे ।  
त्वमेव जगतां माता स्नेहस्ते सर्वतः समः ॥ 115.54 ॥  
अथानिरुद्धः संनाही शस्त्रपाणिर्बभूव ह ।  
ऊषादत्तं रथं प्राप्य चकाराऽऽरोहणं मुदा ॥ 115.55 ॥  
बहिः संभूय शिबिराद्ददर्श बाणमीश्वरः ।  
सांनाहिकं शस्त्रपाणिं रक्तास्यलोचनं परम् ॥ 115.56 ॥  
दृष्ट्वाऽनिरुद्धं बाणश्च तमुवाच रुषाऽन्वितः ।  
घोरसंग्राममध्ये च विषोक्तिं प्रज्वलन्निव ॥ 115.57 ॥  
बाण उवाच  
अये वीर महादुष्ट नीतिशास्त्रविवर्जित ।  
चन्द्र वंशकुलाङ्गार पुण्यक्षेत्रेऽयशस्कर ॥ 115.58 ॥  
पिता ते शम्बरं हत्वा जग्राह तस्य कामिनीम् ।  
ततो जातो भवनेव निरोधं स्वकुलक्षमम् ॥ 115.59 ॥  
पितामहो वासुदेवो मथुरायां च क्षत्रियः ।  
गोकुले वैश्यपुत्रश्च नाम्ना च नन्दनन्दनः ॥ 115.60 ॥  
वृन्दावने च गोपस्य नन्दस्य पशुरक्षकः ।  
साक्षाज्जारश्च गोपीनां दुष्टः परमलम्पटः ॥ 115.61 ॥  
जघान पूतनां सद्यो नारीघाती ह्यधार्मिकः ।  
आगत्य मथुरां कुब्जां जघान मैथुनेन च ॥ 115.62 ॥  
दुर्बलं नरकं हत्वा स्त्रीसमूहं मनोहरम् ।  
जग्राह योनिलुब्धश्च स्वपुत्रमतिनिष्ठुरः ॥ 115.63 ॥  
भीष्मकं मानवं जित्वा तत्पुत्रं चापि दुर्बलम् ।  
जग्राह कन्यकां तस्य देवयोग्यां च रुक्मिणीम् ॥ 115.64 ॥  
सत्राजितः सूर्यभृत्यो देवात्प्राप मणीश्वरम् ।  
घातयित्वा ह्युपायेन जग्राह मणिकन्यकाम् ॥ 115.65 ॥  
कुरुपाण्डवयुद्धं च कारयित्वा च दारुणम् ।  
युधिष्ठिरस्य यज्ञे च शिशुपालं जघान सः ॥ 115.66 ॥  
दन्तवक्त्रं च शाल्बं च जरासंधं च दारुणः ।  
संजहार भुवो भूपसमूहमतिदारुणम् ॥ 115.67 ॥  
उपायान्नरकं हत्वा सर्वस्वं तज्जहार सः ।  
दुर्बलो राजभीतश्चसमुद्रं शरणं गतः ॥ 115.68 ॥  
जित्वा च भ्रातरं शक्रं भार्याया वचनेन च ।  
जग्राह पारिजातं च पुष्पं च स्वर्गदुर्लभम् ॥ 115.69 ॥  
कंसं निहत्याधर्मिष्ठो भ्रातरं मातुरेव च ।  
जग्राह तस्य सर्वस्वं परं किं कथयामि ते ॥ 115.70 ॥  
जत्वा च भल्लुकं युद्धे जग्राह तस्य कन्यकाम् ।  
तत्पितुर्भगिनी कुन्ती चतुर्णां कामिनी भुवि ॥ 115.71 ॥  
द्रौपदी भ्रातृपत्नी च प़ञ्चानां कामिनी तथा ।  
गोष्ठीनो योनिलुब्धश्च शश्वत्परमलम्पटः ॥ 115.72 ॥  
तज्ज्येष्ठो बरदेवश्च शश्वत्पिबति वारुणीम् ।  
यमुनां भ्रातृपत्नीं च करोत्याह्वानमीप्सितम् ॥ 115.73 ॥  
जहार भगिनीं तस्य कौःतेयः शक्रनन्दनः ।  
सुभद्रां मातुलसुतां संनिबोध कुलक्रमम् ॥ 115.74 ॥  
बाणस्य वचनं श्रुत्वा चुकोप कामनन्दनः ।  
उवाच परमार्थं च योग्यं प्रत्युत्तरं मुने ॥ 115.75 ॥  
अनिरुद्ध उवाच  
पिता मे कामदेवश्च ब्रह्मपुत्रः पुरा शुचिः ।  
यस्यास्त्रेण वशीभूतं त्रैलोक्यं सततं शृणु ॥ 115.76 ॥  
शिवकोपानलेनैव भस्मीभूतः स्वकर्मतः ।  
कृष्णस्य पुत्रोऽप्यधुना सर्वेषां परमात्मनः ॥ 115.77 ॥  
पतिव्रता रतिर्माता पतिशोकेन सांप्रतम् ।  
शम्बरस्य गृहे तस्थौ हृता तेन बलेन च ॥ 115.78 ॥  
छायां मायावतीं दत्त्वा मायया शयनेन च ।  
रतिं स्वधर्म संरक्ष्य धर्मसाक्षी च तद्‌गृहे ॥ 115.79 ॥  
निहत्य शम्बरं शत्रुं गृहीत्वा स्वप्रियां सतीम् ।  
आजगाम द्वारकां च चन्द्रसुर्यौ च साक्षिणौ ॥ 115.80 ॥  
पितामहं वासुदेवं त्वं किं जानामि मूढवत्‌ ।  
यं च सन्तोन जानन्ति वेदाश्चत्वार एव च ॥ 115.81 ॥  
वासुः सर्वनिवासश्च विश्वानि यस्य लोमसु ।  
तस्य देवः परं ब्रह्म वासुदेव इति स्मृतः ॥ 115.82 ॥  
शंकरं पृच्छ साक्षाच्च यस्य भृत्योऽधुना भवान्‌ ।  
कृष्णभृत्यस्य च बलेः पुत्रोऽसि किंकरात्मजः ॥ 115.83 ॥  
गोकुले वैश्यपुत्रत्वं ब्रूहि त्वं ज्ञानदुर्बल ।  
भोजनं वेदविहितं शश्वत्क्षत्त्रियवैश्ययोः ॥ 115.84 ॥  
द्रोणः प्रजापतिः श्रेष्ठा धरा तस्य प्रिया सती ।  
पुत्रं च तपसा लेभे परमात्मानमीश्वरम् ॥ 115.85 ॥  
द्रोणो नन्दो वैश्यराजो यशोदा सा धरा सती ।  
वृषभानसुता राधा सुदाम्नः शापकारणात्‌ ॥ 115.86 ॥  
त्रिंशत्कोटिं च गोपीनां गृहीत्वा भर्तुराज्ञया ।  
पुण्यं च भारतं क्षेत्रं गोलोकादाजगामसा ॥ 115.87 ॥  
ताभिः सार्ध स रेमे च स्वपत्नीभिर्मुदाऽन्वितः ।  
पाणिं जग्राह राधायाः स्वयं ब्रह्मा पुरोहितः ॥ 115.88 ॥  
गोपकोटिश्च गोलोकादाजगाम् मृदाऽन्विता ।  
तेजसा हरितुल्यास्ते पार्षदप्रवरा हरेः ॥ 115.89 ॥  
गोरक्षणं हरेरेव गोपवेषस्य चाऽऽत्मनः ।  
गोपानां शिशुरक्षार्थं मायेशस्यापि मायया ॥ 115.90 ॥  
पूतना बलिकन्या च भगिनी च तवासुर ।  
दृष्ट्वा च वामनं विन्ध्या चकार पुत्रमानसम् ॥ 115.91 ॥  
एवंभूतो यदि मम पुत्रो भवति सांप्रतम् ।  
स्तनं ददामि तनयं कृत्वा वक्षसि सुन्दरम् ॥ 115.92 ॥  
तस्याःपूर्णं मानसं च चकार भगवान्प्रभुः ।  
स्तनं दत्त्वा च गोलोकं ययौ सा रत्नयानतः ॥ 115.93 ॥  
कुब्जा सा भगिनी पूर्वं रावणस्य दुरात्मनः ।  
श्रीरामं चकमे कामान्नाम्ना शूर्पणखा सती ॥ 115.94 ॥  
नासां चिच्छेद तस्याश्च लक्ष्मणो धार्मिकेश्वरः ।  
तपसा च वरं लेभे ब्रह्मणः प्रियमीश्वरम् ॥ 115.95 ॥  
तेन पुण्येन तंलब्ध्वा गोलोकं सा जगाम ह ।  
गोपी बभूव गोलोके कृष्णस्याऽऽलिङ्गनेन च ॥ 115.96 ॥  
नरको हरिवध्यश्च स्वपूर्वप्राक्तनेन च ।  
पाणिं जग्राह कन्यानां साक्षिणौ शशिभास्करौ ॥ 115.97 ॥  
भीष्मकन्या महालक्ष्मीः शीकृष्णस्य प्रिया सती ।  
वैकुण्ठादागता साध्वी ब्रह्मणोऽनृमतेन च ॥ 115.98 ॥  
सत्राजितस्य कन्या सा सत्यभामा वसुंधर ।  
ददौ कृष्णाय राजा स तं मणिं यौतुकेन च ॥ 115.99 ॥  
भुवो भारावतरणहेतुना गमनं हरेः ।  
संजहार भुवो भारं कुरुपाण्डवयुद्धतः ॥ 115.100 ॥  
शिशुपालो दन्तवक्त्रो जयो विजय एव च ।  
द्वारिणौ द्वारषट्के च वैकुण्ठे श्रीहरेरपि ॥ 115.101 ॥  
कुमारशापात्पतितौ प्राप्य जन्मत्रयं ध्रुवम् ।  
हिरण्यकशिपुश्चैव तवैव पूर्वपूरुषः ॥ 115.102 ॥  
तस्य भ्राता हिरण्याक्षस्तेनैव वरुणो जितः ।  
हरिर्नृसिंहरूपेण तं जघानावलीलया ॥ 115.103 ॥  
सूकरेण हतोऽन्यश्च पूर्वजन्मकथां शृणु ।  
द्वितीये जन्मनि पुरा रावणः कुम्भकर्णकः ॥ 115.104 ॥  
श्रीरामेण हतौ तौ द्वौ शेषजन्म कलौ तयोः ।  
श्रीकृष्णेन हतौ तौ द्वौ धर्मपुत्रावुभौ तथा ॥ 115.105 ॥  
जरासंधश्च शाल्वश्च दुरात्मा कंस एव च ।  
प्राक्तनात्तस्य वध्यास्ते भुवो भारजिहीर्षया ॥ 115.106 ॥  
मांधातुः सुतमध्ये च यवनश्चापि प्राक्तनात् ।  
लक्ष्मीश्वरस्य कृष्णस्य धनेन किं प्रयोजनमा ॥ 115.107 ॥  
प्रतिज्ञया च सत्यायाः पुण्यकव्रतकारणात् ।  
पारिजातं समनीय चकार स्वात्मनो व्रतम् ॥ 115.108 ॥  
स्वयं जाम्बवती देवी दुर्गांशा भल्लुकात्मजा ।  
पाणिं जग्राह तस्याश्च तपसा भारते हरिः ॥ 115.109 ॥  
कुन्त्याश्च क्षेत्रजाः पुत्राः केवलं भर्तुराज्ञया ।  
कलौ निषिद्धं त्रियुगे प्रसिद्धं पलपैतृकम् ॥ 115.110 ॥  
युधिष्ठिरो धर्मपुत्रो भीमश्च पवनात्मजः ।  
महेन्द्रपुत्रो धर्मिष्ठः फाल्गुनो विजयी भुवि ॥ 115.111 ॥  
यस्मै पाशुपतं शंभुः प्रददौ च स्वयं पुरा ।  
अश्वमेधं गवालम्भं संन्यासं परपैतृकम् ॥ 115.112 ॥  
देवरेण सुतोत्पतिं कलौ पञ्च नित्यशः ।  
द्रौपद्याः पञ्च भर्तारः शंकरस्य वरेण च ॥ 115.113 ॥  
बलदेवः पुष्पमधु पूतं पिबति नित्यशः ।  
चकार यमुनाह्वानं स्नानार्थं धार्मिकः शुचिः ॥ 115.114 ॥  
सुभद्रां च ददौ कृष्णः फाल्गुनाय महात्मने ।  
कन्यकां मातुलानां च दाक्षिणात्यः परिग्रहः ॥ 115.115 ॥  
देशेष्वन्येषु दोषोऽयमित्याह कमलोद्भवः ॥ 115.116 ॥  
इति श्रीब्रह्मo महाo श्रीकृष्णजन्मखo उत्तo नारदनाo वाणानिरुद्धसंo  
पञ्चदशाधिकशततमोऽध्यायः ॥ 115 ॥

अथ षोडशाधिकशततमोऽध्यायः  
बाण उवाच  
अनिरुद्ध बुधोऽसि त्वं त्वयोक्तं सत्यमेव च ।  
शंभुना चैवमुक्तं च सर्वं बुद्धं स्वचेतसा ॥ 116.1 ॥  
त्वयोक्तं शंकरवरात्पञ्चानां स्वामिनां प्रिया ।  
द्रौपदी च महाभागा तन्मे व्याख्यातुमर्हसि ॥ 116.2 ॥  
शम्बरेण हृता पूर्व तव माता कथं रतिः ।  
देवैरपि कथं दत्ता देवास्तेन जिता कथम् ॥ 116.3 ॥  
अनिरुद्ध उवाच  
एकदा रघुनाथश्च सीतया लक्ष्मणो च ।  
स्नातः सरसि तत्रस्थो रम्ये पञ्चवटीतटे ॥ 116.4 ॥  
उवाच सीता हेमन्ते जलं सुस्वादु निर्मलम् ।  
तथाऽन्नं व्यञ्जनं रम्यं सर्वं वस्तु सुशीतलम् ॥ 116.5 ॥  
फलावबचयनं चक्रे सीतायै प्रददौ मुदा ।  
ततो ददौ लक्ष्मणाय पश्चाद्भङ्क्ते स्वयं प्रभुः ॥ 116.6 ॥  
लक्ष्मणस्तद्‌गृहीत्वा च नैव भुङ्क्ते फलं जलम् ।  
मेघनादवधार्थं च सीतोद्धारणकारणात् ॥ 116.7 ॥  
निद्रां न याति नो भुङ्क्ते वर्षाणां च चतुर्दश ।  
य एवं पुरुषो योगी तद्वध्यो रावणत्मजः ॥ 116.8 ॥  
एतस्मिन्नन्तरे रामं द्रष्टुं कमललोचनम् ।  
वहनिस्तत्र समायातो द्विजरूपी कृपानिधिः  
भविष्यत्कथयामाम श्रुतिकौटपरं वचः ॥ 116.9 ॥  
वह्निरुवाच  
शृणु राम महाभाग सीतासंगोपनं कुरु ।  
सप्ताहाभ्यन्तरे चैव रावणो दुष्टराक्षसः ॥ 116.10 ॥  
दुर्निवार्यः प्राक्तनेन जानकीं च हरिष्यति ।  
विधात्रा लिखितं कर्म प्राक्तंनं केन वार्यते ॥ 116.11 ॥  
वेदैश्चतुर्भिः कथितं न च दैवात्परं वरम् ॥ 116.12 ॥  
राम उवाच  
सीतां गृहीत्वा त्वं गच्छ च्छायाऽत्रैव तु तिष्ठतु ।  
कलत्रवर्जनं कर्म सर्वेषां च जुगुप्सितम् ॥ 116.13 ॥  
सीतां गृहीत्वा प्रययौ रुदतीं च हुताशनः ।  
सीतया सदृशी छाया तस्थौ श्रीरामसंनिधौ ॥ 116.14 ॥  
सा च च्छाया हृता पूर्व रावणेनावलीलया ।  
समुद्दधार तां रामो निहत्य तं सबान्धवम् ॥ 116.15 ॥  
वह्नौ परीक्षाकाले च च्छाया वह्नौ विवेश सा ।  
अग्निश्छायां च संरक्ष्य ददौ रामाय जानकीम् ॥ 116.16 ॥  
रामस्तां च गृहीत्वा च प्रययौ स्वाश्रमं मुदा ।  
छाया तस्थौ वह्निपार्श्वे हृदयेन विदूयता ॥ 116.17 ॥  
सा च च्छाया तपश्चक्रे नारायणसरोवरे ।  
तपश्चकार दिव्यं च शातवर्षं च शूलिनः ॥ 116.18 ॥  
वरं वृणुष्व भद्रे त्वमुवाच शंकरश्च ताम् ।  
उवाच शिवं व्यग्रा भर्तुर्दुःखेन दुःखिता ॥ 116.19 ॥  
पतिं देहि पञ्चधा सा वरं वव्रे त्रिलोचनम् ।  
सर्वसंपत्प्रदस्तुष्टस्तस्यै शर्वो वरं ददौ ॥ 116.20 ॥  
महादेव उवाच  
साध्वि त्वं पञ्चधा ब्रूहि पतिं देहीति व्याकुला ।  
पञ्चेन्द्राश्च हरेरंशा भविष्यन्ति प्रियास्तव ॥ 116.21 ॥  
ते च सर्वे च पञ्चेन्द्राश्चाधुना पञ्च पाण्डवाः ।  
सा च च्छाया द्रौपदी च यज्ञकुण्डसमुद्भवा ॥ 116.22 ॥  
कृतयुगे वेदवती त्रेतायां जनकात्मजा ।  
द्वापरे द्रौपदी छाया तेन कृष्णा त्रिहायणी ॥ 116.23 ॥  
वैष्णपी कृष्णभक्ता च तेन कृष्णा प्रकीर्तिता ।  
स्वर्गलक्ष्मीर्महेन्द्राणां सा च पश्चाद्भविष्यति ॥ 116.24 ॥  
राजा ददौ फाल्गुनाय कन्यायाश्च स्वयंवरे ।  
पप्रच्छ मातरं वीरो वस्तु प्राप्तं मयाऽधुना ॥ 116.25 ॥  
तमुवाच स्वयं माता गृहाण भ्रातृभिः सह ।  
शंभोर्वरेण पूर्व च परत्र मातुराज्ञया ॥ 116.26 ॥  
द्रौपद्याः स्वामिनस्तेन हेतुना पञ्च पाण्डवाः ।  
चतुर्दशानामिन्द्राणां पञ्चेन्द्राः पञ्च पाण्डवाः ॥ 116.27 ॥  
शंकरेणाभिसंशप्ता सा मात्रा भर्त्सितेन च ।  
भर्ताते भस्मसाद्भूतो हरकोपानलेन च ॥ 116.28 ॥  
हे रति त्वं मया शप्ता दैत्यग्रस्ता भवाधुना ।  
विजित्यदेवान्सेन्द्राश्च शम्बरस्त्वा हरिष्यति ॥ 116.29 ॥  
पुनरुवतं वरं प्रादात्सतीत्वां ते न यास्यति ।  
छायां दत्त्वा तिष्ठ गेहे यावज्जीवति ते पतिः ॥ 116.30 ॥  
इति ते कथितं सर्वमितिहासं पुरातनम् ।  
देवानां गुप्तचरितं श्रृणु दैत्येन्द्र सांप्रतम् ॥ 116.31 ॥  
एतस्मिन्नन्तरे तत्र सुभद्रश्च महाबलः ।  
कुम्भाण्डभ्राता बलवान्बाणसेनापतीश्वरः ॥ 116.32 ॥  
निर्भत्सर्य बाणं समरे शस्त्रपाणिर्महारथः ।  
श्रीकृष्णपौत्रं शूलं च चिक्षेप प्रलयाग्निवत्‌ ॥ 116.33 ॥  
अर्धयन्द्रेण तच्छूलं चिच्छेद कामपुत्रकः ।  
शक्तिं चिक्षेप भद्रश्च शतसूर्यसमप्रभाम् ॥ 116.34 ॥  
वैष्णवास्त्रेण चिच्छेद तां शक्तिं कामपुत्रकः ।  
नारायणास्त्रं चिक्षेप सुभद्रो रणमूर्धनि ॥ 116.35 ॥  
प्रणम्य शेते निर्भीतो मदनस्य सुतो बली ।  
ऊर्ध्वमस्त्रं च बभ्राम शतसूर्यसमप्रभम् ॥ 116.36 ॥  
प्रलीनमस्त्रमाकाशे विश्वसंहारकारणम् ।  
अस्त्रे गते सोऽनिरुद्धो गृहीत्वा च महानसिम् ॥ 116.37 ॥  
प्रबभञ्जभद्ररथं जघानाश्वांश्च सारथिम् ।  
जघान तं सुभद्रं च लीलया रणमूर्धनि ॥ 116.38 ॥  
हते सुभद्रे बाणश्च महाबलपराक्रमः ।  
वाणानां शतकं चापि चक्षेप रणमूर्धनि ॥ 116.39 ॥  
कामात्मजोऽग्निबाणेन बाणोधं प्रददाह सः ।  
बाणश्चिक्षेप ब्रह्मास्त्रं सृष्टिसंहारकारणम् ॥ 116.40 ॥  
दृष्ट्वा कामात्मजः शीघ्रं सबीजं मन्त्रपूर्वकम् ।  
ब्रह्मस्त्रेणैव सहसा संजहारावलीलया ॥ 116.41 ॥  
बाणः पाशुपतं क्षेप्तुं समारेभे च कोपतः ।  
निषिद्धश्च गणेशेन स्कन्देन शंभुना तथा ॥ 116.42 ॥  
तद्‌दृष्ट्वा सोऽनिरुद्धस्तं धनुर्बाणौघ संयुतम् ।  
मुमोच जृम्भणे युद्धे शीघ्रं तं च महारथम् ॥ 116.43 ॥  
जडो बभूव बाणश्च निश्चेष्टो रणमूर्धनि ।  
पुनश्चिक्षेप निद्रास्यं निद्रितं तं चकार सः ॥ 116.44 ॥  
बाणं तं निद्रितं दृष्ट्वा गृहीत्वा खड्गमुत्तमम् ।  
बाणं हन्तुं समुद्यन्तं वारयामास कार्तिकः ॥ 116.45 ॥  
स्कन्दश्च शतबाणौश्च वारयामास लीलया ।  
अनिरुद्धं महाभागं बलवान्तं धनुर्धरम् ॥ 116.46 ॥  
अनिरुद्धश्च सहसा तथा शक्त्या दुरत्यया ।  
बभञ्ज कार्तिकरथं रत्नेन्द्रसारनिर्मितम् ॥ 116.47 ॥  
गदया कार्तिकः क्रुद्धोऽप्यनिरुद्धरयं मुदा ।  
बभञ्ज लीलया तत्र क्षणेन रणमूर्धनि ॥ 116.48 ॥  
अनिरुद्धोऽर्धचन्द्रेण क्षुरधारेण लीलया ।  
चिच्छेद कार्तिकधनुर्भल्लास्त्रेण नियोजितम् ॥ 116.49 ॥  
जधान कार्तिकस्तं च गदया च दुरन्तया ।  
गदां जग्राह तद्धस्ताज्जवेन मदनात्मजः ॥ 116.50 ॥  
शूलं गृहीत्वा स्कन्दं च तमेव हन्तुमु द्यतम् ।  
अनिरुद्धश्च कोपेन प्रेरयामास दूरतः ॥ 116.51 ॥  
कार्तिकः पुनरागत्य गृहीत्वा कामपुत्रकम् ।  
गृहीत्वा च करेणैव पातयामास भूतले ॥ 116.52 ॥  
अनिरुद्धो गृहीत्वाऽसिं प्रभुस्तस्थौ महाबलः ।  
तयोर्विरोधं दूरं च प्रचकार गणेश्वरः ॥ 116.53 ॥  
कार्तिकः प्रययौ गेहमूषागेहं स्मरात्मजः ।  
सर्व निवेदितुं शंभुं प्रययौ स गणेश्वरः ॥ 116.54 ॥  
इति श्रीब्रह्मo महाo श्रीकृष्णजन्मखo उत्तo नारादनाo बाणयुo  
षोडशाधिकशततमोऽध्यायः ॥ 116 ॥

अथ सप्तदशाधिकशततमोऽध्यायः  
नारायण उवाच  
गणेशस्तु शिवस्थानं गत्वा नत्वा महेश्वरम् ।  
सर्व विज्ञापयामास क्रमेण च पृथक्पृथक्‌ ॥ 117.1 ॥  
बाणानिरुद्धयोर्युद्धं सुभद्रनिधनं तथा ।  
स्कन्दानिरुद्धयोर्युद्धमनिरुद्धस्य विक्रमम् ॥ 117.2 ॥  
गणेशवचनं श्रुत्वा प्रहस्य भगवान्भवः ।  
उवाच श्लक्ष्णया वाचा सुगुप्तं वेदसंमतम् ॥ 117.3 ॥  
महादेव उवाच  
गणेश्वर महाभाग श्रूयतां वचनं मम ।  
हितं तथ्यं नीतिसारं परिणामसुखावहम् ॥ 117.4 ॥  
असंख्यविश्वसंघं च सर्व कृष्णात्मजं सुतम् ।  
कृष्णं जानीहि यत्कार्यं कारणानां च कारणम् ॥ 117.5 ॥  
ब्रह्मादितृणपर्यन्तं जगत्मर्व गणेश्वर ।  
निबोध सत्यं कृष्णं च भगवन्तं सनातनम् ॥ 117.6 ॥  
गोलोके द्विभुजं शान्तं राधाकान्तं मनोहरम् ।  
शिशुरूपं गोपवेषं गोपवेषं परिपूर्णतमं प्रभुम् ॥ 117.7 ॥  
गोपीभिर्गोपनिकरैः सहितं कामधेनुभिः ।  
पुण्ये वृन्दावने रम्ये सुन्दरे रासमण्डले ॥ 117.8 ॥  
चरन्तं मुरलीहस्तं ब्रह्मेशशेषवन्दितम् ।  
शतशृङ्गै च शैलेशे वटमूले निराकुले ॥ 117.9 ॥  
गोष्ठे भाण्डीरनिकटे निर्मले विरजातटे ।  
नवीननीरदश्यामं शोभितं पीतवाससा ॥ 117.10 ॥  
यथा नवं घनौघं च सौदामिन्था विराजितम् ।  
आविर्भावश्च तेषां वै गोलोके रासमण्डले ॥ 117.11 ॥  
तावन्तो गोकुले रम्ये पुण्ये वृन्दावने वने ।  
सर्वे चांशकलाः पुंसःकृष्णस्तु भगवान्स्वयम् ॥ 117.12 ॥  
परिपूर्णतमः कामो ब्रह्मशापात्स्वविस्मृतः ।  
तस्य पुत्रोऽनिरुद्धश्च महाबलपराक्रमः ॥ 117.13 ॥  
मया प्रस्थापितः स्कन्दो महायुद्धे सुदारुणे ।  
मृतो बाणश्च संग्रामे तेन स्कन्देन रक्षितः ॥ 117.14 ॥  
स्कन्दानिरुद्धयोर्युद्धे समत्वं तु गणेश्वर ।  
अष्टौ च भैरवाः सर्वे रुद्राश्चैकादशैव ते ॥ 117.15 ॥  
अष्टौ च वसवश्चैते देवाः शक्रादयस्तथा ।  
तथैव द्वादशादित्याः सर्वे दैत्येश्वरास्तथा ॥ 117.16 ॥  
देवानामग्रणीः स्कन्दो बाणश्च सगणस्तथा ।  
सर्वे ते चानिरुद्धं च संग्रामे जेतुमक्षमाः ॥ 117.17 ॥  
अनिरुद्धः स्वयं ब्रह्मा प्रद्युम्नः काम एव च ।  
बलदेवः स्वयं शेषः कृष्णश्च प्रकृतेः परः ॥ 117.18 ॥  
एतत्ते कथितं सर्वं बाणं रक्ष गणेश्वर ।  
भवाञ्शुभस्वरूपश्च विघ्नखण्डनकारकः ॥ 117.19 ॥  
आरादायास्यति हरिर्गृहीत्वा च सुदर्शनम् ।  
अव्यर्थमस्त्रप्रवरं सूर्यकोटिसमप्रभम् ॥ 117.20 ॥  
इति श्रीब्रह्मo महाo श्रीकृष्णजन्मखo उत्तo नारदनाo बाणयुद्धे  
शिवलम्बोदरसंo सप्तदशाधिकशाततमोऽध्यायः ॥ 117 ॥

अथाष्टादशाधिकशततमोऽध्यायः  
नारायण उवाच  
गणेशं बोधयित्वा तु शंभुरम्यन्तरं ययौ ।  
तत्र सिंहासने रम्ये दुर्गा दुर्गतिनाशिनी ॥ 118.1 ॥  
भैरवी भद्रकाली च उग्रचण्डा च कोटरी ।  
ताः समुत्थाय सहसा प्रणेमुर्जगदीश्वम् ॥ 118.2 ॥  
तत्राऽऽययौ गणेशश्च कार्तिकेयश्च वीर्यवान् ।  
बाणश्च वीरभद्रश्च स्वयं नन्दी सुनन्दकः ॥ 118.3 ॥  
महाकालो महामन्त्री ह्यथाष्टौं भैरवास्तथा ।  
सिद्धेन्द्राश्चापि योगीन्द्रा रुद्राश्चैकादशैव ते ॥ 118.4 ॥  
एतस्मिन्नन्तरे तत्र मणिभद्रः समाययौ ।  
सिहद्वारे स्वयं द्वारी तभीश्वरमुवाच सः ॥ 118.5 ॥  
मणिभद्र उवाच  
असंख्यानि च सैन्यानि यादवानां महेश्वर ।  
बलदेवश्च प्रद्युम्नः साम्बश्च सात्यकिस्तथा ॥ 118.6 ॥  
राजा महोग्रसेनश्च भीमश्च स्वयमर्जुनः ।  
अक्रूनश्चोद्यवश्चैव जयन्तः शक्रनन्दनः ॥ 118.7 ॥  
रत्नेनद्रसारनिर्माणरथेन्द्रे सुमनोहरे ।  
विधेर्विधाता भगवाञ्छ्रीकृष्णः परमेश्वरः ॥ 118.8 ॥  
सप्तभिः पार्षदैगोंपैः सेवितः श्वेतयामरैः ।  
कन्दर्पकोटिलीलाभो वनमालाविभूषितः ॥ 118.9 ॥  
दधार चक्रमतुलं कोटिसूर्यसमप्रभम् ।  
गदां कौमोदकीं शूलमव्यर्थं संनिधाय च ॥ 118.10 ॥  
रथमध्ये महाशङ्खं विश्वसंहारकारणम् ।  
महारथानां लक्षैश्च रथानां च त्रिकोटिभिः ॥ 118.11 ॥  
त्रिकोटिभिर्गजेन्द्राणां मल्लानां च त्रिकोटिमिः ।  
शतकोटिभिरश्वानां चर्मिणां तच्चतुर्गुणैः ॥ 118.12 ॥  
खड्‌गिनां तत्सप्तगुणैर्द्विगुणैस्तद्धनुष्मताम् ।  
एभिः सार्ध च त्वरितमाययौ शोणितं पुरम् ॥ 118.13 ॥  
परितो वेष्टयामास लङ्कां दाशरथिर्यथा ।  
सहस्रतालमानां च ज्वलदग्निशिखोज्ज्वलाम् ॥ 118.14 ॥  
ऊर्ध्वे च परिखायुक्तां दुर्लङ्ध्यामसुरैः सुरैः ।  
स्वर्गगङ्गाम्बुराशीनां समूहैर्वृष्टिभिस्तथा ॥ 118.15 ॥  
पक्षीन्द्रो गरुडः साक्षान्निर्वाणं च चकार सः ।  
मणीन्द्रसारनिर्माणं प्राकाराभ्रंलिहं पुरम् ॥ 118.16 ॥  
बभञ्ज लक्षं मल्लानां बलदेवश्च लाङ्गलैः ।  
उद्यानानां त्रिलक्षं च चकारोत्पाटनं प्रभो ॥ 118.17 ॥  
प्रविवेश महाद्वारं द्वारपालान्निपत्य च ।  
एवं श्रुत्वा महादेवश्चोवाच सुरसंसदि ॥ 118.18 ॥  
पार्वती भद्रकाली च स्कन्दं गणपतिं तथा ।  
अष्टौ च भैरवांश्चैव रुद्राश्च वीरभद्रकम्  
महाकालं नन्दिनं च सर्वान्सेनापतीन्नव ॥ 118.19 ॥  
महादेव उवाच  
गोलोकनाथो भगवांश्चक्रपाणिः समागतः ।  
विश्वौघं भङ्क्तुमीशो यः क्षणेन नगरं च किम् ॥ 118.20 ॥  
सर्वोपायैश्च सर्वे ते बाणं रक्षन्तु यत्नतः ।  
बाणो गच्छतु संग्रामं स्मृत्वा लम्बोदरं परम् ॥ 118.21 ॥  
बाणस्य दक्षिणो स्कन्दः पुरतश्च गणेश्वरः ।  
वामे च भैरवा रुद्राः स्वयं नन्दी सहारथः ॥ 118.22 ॥  
महाकालो वीरभद्रो ये चान्यो सैनिकास्तथा ।  
ऊर्ध्वे दुर्गा भद्रकाली ह्यग्रण्डा च कोटरी ॥ 118.23 ॥  
बाणं रक्ष महाभागे दुर्गे दुर्गतिनाशिनि ।  
कृष्णस्य भवती शक्तिस्तेन नारायणी स्मृता ॥ 118.24 ॥  
विष्णुमाये जगन्मातः सर्वमङ्गलमङ्गले ।  
अव्यर्थाच्चक्रसारच्च रक्ष बाणं सुदर्शनात् ॥ 118.25 ॥  
बाणः प्रियो मे सर्वेम्यो गणेशात्कार्तिकादपि ।  
बाणमूर्ध्नि करं धेहि पादाब्जरजसा सह ॥ 118.26 ॥  
शिवस्य वचनं श्रुत्वा दुर्गा दुर्गतिनाशिनी ।  
प्रहस्योवाच मधुरं याथार्थ्यं समयोचितम् ॥ 118.27 ॥  
पार्वत्युवाच  
मणिरत्नादिकं यद्यन्मुक्तामाणिक्यहीरकम् ।  
सर्वस्वं कन्यकामूषां रत्नभूषणभूषिताम् ॥ 118.28 ॥  
रत्नभूषणभूषाढ्यमनिरुद्धं परं वरम् ।  
पुरस्कृत्य देहि बाण कृष्णाय परमात्मने ॥ 118.29 ॥  
राज्यं कुरुष्व निर्विघ्नं किं युद्धमात्मना सह ।  
यस्मिन्गते गताः प्राणाः क जीवश्चैन्द्रियैः सह ।  
शक्तिश्चाहं मनो ब्रह्मा स्वयं ज्ञानात्मकं शिवः ॥ 118.30 ॥  
सद्यः पतति देहश्च शिवं त्यक्त्वा शवो भवेत्‌ ।  
को वा तिष्ठति संग्रामे चक्रस्य तेजसा शिव ॥ 118.31 ॥  
नाऽऽत्माऽऽकाशो बाणविद्धो युद्धं किं स्वात्मना सह ।  
परमात्मा च सर्वेषां भक्तानुग्रहविग्रहः ॥ 118.32 ॥  
नित्यः सत्यो हि कृष्णश्च परिबूर्णतमः प्रभुः ।  
गणेशः कार्तिकेयश्च भवानपि तयोः परः ॥ 118.33 ॥  
किंकरेषु प्रियो बाणो न हि कृष्णात्परः प्रियः ।  
वैकुण्ठेऽहं महालक्ष्मीर्गोलोके राधिका स्वयम् ॥ 118.34 ॥  
शिवाऽहं शिवलोकेऽपि ब्रह्मलोके सरस्वती ।  
अहं निहत्य दैत्यांश्च दक्षकन्या सती पुरा ॥ 118.35 ॥  
त्वन्निन्दया त्यक्तदेहा सा चाहं शैलकन्यका ।  
रक्तबीजस्य युद्धे च कानी च मूर्तिभेदतः ॥ 118.36 ॥  
सावित्री वेदमाताऽहं सीता जनककन्यका ।  
रुक्मिणी द्वारवत्यां च भारते भीष्मकन्यका ॥ 118.37 ॥  
सुदाम्नः शापतो दैवाद्‌वृषभानसुताऽधुना ।  
धर्मपत्नी च कृष्णस्य पुण्ये वृन्दावने वने ॥ 118.38 ॥  
भगवन्तं च सर्वज्ञं त्वां शिवं च सनातम् ।  
किं वाऽहं कथयामीति कर्तव्यं समयोचितम् ॥ 118.39 ॥  
इति श्रीब्रह्मo महाo श्रीकृष्णजन्मखo उत्तo नारदनाo बाणयुद्धेऽष्टाद-  
शाधिकशततमोऽध्यायः ॥ 118 ॥

अथैकोनविंशत्यधिकशततमोऽध्यायः  
नारायण उवाच  
पार्वतीवचनं श्रुत्वा गमेशश्च शिवः स्वयम् ।  
कार्तिकेयश्च काली च तां प्रशंसां चकार ह ॥ 119.1 ॥  
उवाच भगवाञ्शंभुर्जगतां मातरं पराम् ।  
ज्योतिः स्वरूपां परमां मूलप्रकृतिमीश्वरीम् ॥ 119.2 ॥  
महादेव उवाच  
त्वया यधक्तं देवेशि सर्व वेदोक्तमीप्सितम् ।  
अयुक्तमुपहास्यं व समरं परमात्मना ॥ 119.3 ॥  
बाणो ददातु कन्यां दां स्वर्णभूषणभूषिताम् ।  
सामञ्जस्यं यशस्यं च शुभदं सर्वकर्मसु ॥ 119.4 ॥  
न ददाति यदा बाणो हिरण्यकशिपोः प्रजा ।  
युद्धे पराङ्मुखो भीतो भगवत्ययशस्करः ॥ 119.5 ॥  
बाणो गच्छतु संनाही रणशास्रविशारदः ।  
पश्चाच्चा ऽऽगमनं कुर्मो वयं सांनाहिकाः शिवे ॥ 119.6 ॥  
उवाच बाणं तां दातुं स च न स्वीचकार ह ।  
दुर्गा तं बोधयामास न बुबोध च सद्वचः ॥ 119.7 ॥  
एतस्मिन्नन्तरे तां च सभामेव महोरमाम् ।  
आजगाम महाधर्मो बलिश्च वैष्णवाग्रणीः ॥ 119.8 ॥  
रथं लत्नेन्द्रनिर्माणं समारुह्य महाबलः ।  
प्रतप्तैः सप्तभिर्दैत्यैः सेवितः श्वेतचामरैः ॥ 119.9 ॥  
दैत्येन्द्राणां सप्तलक्षैरावृतः परमास्त्रवित् ।  
अवरुह्य रथात्तूर्णं गणेशं च शिवां शिवाम् ॥ 119.10 ॥  
प्रणम्य कार्तिकेयं च स उवास च संसदि ।  
उत्तस्थुरारात्तं दृष्ट्वा ते सर्वे शंकरं विना ॥ 119.11 ॥  
तमुवाच महादेवः संभाष्य प्रियभाषणम् ॥ 119.11 ॥  
महादेव उवाच  
भगवंश्चतुरस्त्वं च प्रदाता सर्वसंपदाम् ।  
अयं हि परमो लाभो वैष्णवानां समागमः ॥ 119.12 ॥  
तीर्थान्यपि च पूतानि वैष्णवस्पर्शमात्रतः ।  
सर्वेषामाश्रमाणां च पूजितो ब्राह्मणः शुचिः ॥ 119.13 ॥  
ततोऽधिकः पूजितोऽपि ब्राह्मणो यदि वैष्णवः ।  
न हि पूतं च पश्यमि वैष्णवब्राह्मणात्परम् ॥ 119.14 ॥  
स पूतः पवनादेव स पूतश्च हुताशानात् ।  
तीर्थेम्योऽपि च सर्वेभ्यो बिभेति च ततः सुरः ॥ 119.15 ॥  
न हि पापानि तद्देहे वह्नौ शुष्कतृणादिवत् ॥ 119.16 ॥  
बलिरुवाच  
कथं स्तौषि जगन्नाथ भृत्यमस्तव्यमीश्वरः ।  
प्रदत्तं परमेश्वर्य त्वया नाथ सुदुल्रभम् ॥ 119.17 ॥  
अधुना स्थापितो दैवात्सर्वाधः सुतलेऽपि च ।  
इन्द्राय दत्तमैश्वर्य मत्तो भक्तात्सुरेश्वर ॥ 119.18 ॥  
त्वया वामनरूपेण सर्वरूपोऽसि सर्वतः ।  
बाणं बोधय भद्रं च मम प्राणात्मजं परम् ॥ 119.19 ॥  
आत्मना सह युद्धं च देवेष्वपि विगर्हितम् ।  
इत्युक्त्वा च शिवं नत्वा शिरसा प्रणनाम तम् ॥ 119.20 ॥  
सामवेदोक्तस्तोत्रेण तुष्टाव परमेश्वरम् ।  
पुलकाञ्चितसर्वाङ्गः साश्रुनेत्रोऽतिविह्वलः ॥ 119.21 ॥  
ध्यायमानश्च नित्यं यो हृत्पद्मे सुमनोहरे ।  
शुक्रेण दत्तं मन्त्रं च जप्त्वा चैकादशाक्षरम् ॥ 119.22 ॥  
बलिरुवाच  
अदित्याः प्रार्थनेनैव मातुर्देव्या व्रतेन च ।  
पुरा वामनरूपेण त्वयाऽहं वञ्चितः प्रभो ॥ 119.23 ॥  
संपद्रूपा महालक्ष्मीर्दत्ता भक्ताय भक्तितः ।  
शक्राय मत्तो भक्ताय भ्रात्रे पुण्यवते ध्रुवम् ॥ 119.24 ॥  
अधुना मम पुत्रोऽयं बाणः शंकरकिंकरः ।  
आराच्च रक्षितः सोऽपि तेनैव भक्तबन्धुना ॥ 119.25 ॥  
परिपुष्टश्च पार्वत्या यथा मात्रा सुतस्तथा ।  
गृहीतवांश्च तत्कन्यां बलेन युवतीं सतीम् ॥ 119.26 ॥  
समुद्यतश्च तं हन्तुं कार्तिकेनापि वारितः ।  
आगतोऽसि पुनर्हन्तुं पौत्रस्य दमने क्षमः ॥ 119.27 ॥  
सर्वात्मनश्च सर्वत्र समभावः श्रुतौ श्रुतः ।  
करोषि जगतां नाथ कथमेवं व्यतिक्रमः ॥ 119.28 ॥  
त्वया च निहतो यो हि तस्य को रक्षिता भुवि ।  
सुदर्शनस्य तेजो हि सूर्यकोटिनिभं परम् ॥ 119.29 ॥  
केषां सुराणामस्त्रेण तदेव च निवारितम् ।  
यथा सुदर्शनं चैवमस्त्राणां प्रवरं वरम् ॥ 119.30 ॥  
तथा भवांश्च देवानां सर्वेषामीश्वरः परः ।  
यथा भवांस्तथा कृष्णो विधाता वेधसामपि ॥ 119.31 ॥  
विष्णुः सत्त्वगुणाधारः शिवः सत्त्वाश्रयस्तथा ।  
स्वयं विधाता रजसः सृष्टिकर्ता पितामहः ॥ 119.32 ॥  
कालाग्निरुद्रो भगवान्विश्वचसंहारकारकः ।  
तमसश्चाऽऽश्रयः सोऽपि रुद्राणां प्रवरो महान् ॥ 119.33 ॥  
स एव शंकरांशश्चाप्यन्ये रुद्राश्च तत्कलाः ।  
भवांश्च निर्गुणस्तेषां प्रकृतेश्च परस्तथा ॥ 119.34 ॥  
सर्वेषां परमात्मा वै प्रणा विष्णुस्वरूपिणः ।  
मानसं च स्वयं ब्रह्मा स्वयं ज्ञानात्मकः शिवः ॥ 119.35 ॥  
प्रवरा सर्वशक्तीनां बुद्धिः प्रकृतिरीश्वरी ।  
स्वात्मनः प्रतिबिभ्बस्ते जीवः सर्वेषु देहिषु ॥ 119.36 ॥  
जीवः स्वकर्मणां भोगी स्वयं साक्षी भवांस्तथा ।  
सर्वे यान्ति त्वयि गते नरदेवे यथाऽनुगाः ॥ 119.37 ॥  
सद्यः पतति देहश्च शवोऽस्पृश्यस्त्वया विना ।  
बुद्धाः सन्तो न जानन्ति वञ्चितास्तव मायया ॥ 119.38 ॥  
त्वां भजन्त्येव ये सन्तो मायामेतां तरन्ति ते ।  
त्रिगुणा प्रकृतिर्दुर्गा वैष्णवी च सनातनी ॥ 119.39 ॥  
परा नारायणीशानी तव माया दुरत्यया ।  
त्वदंशाः प्रतिविश्वेषु ब्रह्मविष्णुशिवात्मकाः ॥ 119.40 ॥  
सर्वेषामपि विश्वेषामाश्रयो यो महान्विराट् ।  
स सेते च जले योगाद्विश्वेशो गोकुले यथा ॥ 119.41 ॥  
स एव वासुर्भगवांस्तस्य देवो भवान्परः ।  
वासुदेव इति ख्यातः पुराविद्भिः प्रकीर्तितः ॥ 119.42 ॥  
त्वमेव कलया सूर्यस्त्वमेव कलया शशी ।  
कलया च हुताशश्च कलया पवनः स्वयम् ॥ 119.43 ॥  
कलया वरुणश्चैव कुबेरश्च यमस्तथा ।  
कलया त्वं महेन्द्रश्च कलया धर्म एव च ॥ 119.44 ॥  
त्वमेव कलया शेष ईशानो नैऋंतिस्तथा ।  
मुनयो मनवश्चैव ग्रहाश्च फलदायकः ॥ 119.45 ॥  
कलाकलायाश्चांशेन सर्वे जीवाश्चराचराः ।  
त्वं ब्रह्म परमं ज्योतिर्ध्यायन्ते योगिनः सदा ॥ 119.46 ॥  
तं त्चाऽऽद्रियन्ते भक्तास्ते ध्यायन्ते य तदन्तरे ।  
नवीननीरदश्यामं पीतकौशेयवाससम् ॥ 119.47 ॥  
ईषद्धास्यप्रसन्नास्यं भक्तेशं भक्तवत्सलम् ।  
चन्दनोक्षितसर्वाङ्गं द्विभुजं मुरलीधरम् ॥ 119.48 ॥  
मयूरपिच्छचूडं च मालतीमाल्यभूषितम् ।  
अमूल्यरत्ननिर्माणकेयूरवलयाविन्तम् ॥ 119.49 ॥  
मणिकुण्डलयुग्मेन गण्डस्थलविराजितम् ।  
रत्नसाराङ्गलीयं च क्वणन्मञ्जीररञ्जितम् ॥ 119.50 ॥  
कोटिकन्दर्पलीलाभं शरत्कमललोचनम् ।  
शरत्पूर्णैन्दुनिन्दास्यं चन्द्रकोटिसमप्रभम् ॥ 119.51 ॥  
वीक्षितं सस्मिताभिश्च गोपीनां कोटिकोटिभिः ।  
वयस्यैः पार्षदैर्गोपैः सेवितं श्वेतचामरैः ॥ 119.52 ॥  
गोपबालकवेषं च राधावक्षः स्थलस्थितम् ।  
ध्यानासाध्यं दुराराध्यं ब्रह्मेशशेषवन्दितम् ॥ 119.53 ॥  
सिन्द्धेन्द्रैश्च मुनीन्द्रैश्च योगीन्द्रैः प्रणतं स्तुतम् ।  
वेदानिर्वचनीयं च परं स्वेच्छामयं विभुम् ॥ 119.54 ॥  
स्थूलस्थूलतमं रूपं सूक्ष्मात्सूक्ष्मतमं परम् ।  
सत्यं नित्यं प्रशस्तं च प्रकृतेः परमीश्वरम् ॥ 119.55 ॥  
निर्लिप्तं च निरीहं च भगवन्तं सनातनम् ।  
एवं ध्यात्वा च ते पूताः स्निग्धदूर्वाक्षता जलम् ॥ 119.56 ॥  
पद्मापद्मार्चिते पादपद्मे च दातुमुत्सुकाः ।  
वेदाःस्तोतुमशक्तास्त्वामशक्ता सा सरस्वती ॥ 119.57 ॥  
शेषः स्तोतुमशक्तश्च स्वयंभूः शंभुरीश्वरः ।  
गणेशश्च दिनेशश्च महेन्द्रश्चन्द्र एव च ॥ 119.58 ॥  
स्तोतुं नालं धनेशश्च किमन्ये जड्बुद्धयः ।  
गुणातीतमनीहं च किं स्तौमि निर्गुणं परम् ॥ 119.59 ॥  
अपण्डितोऽयमसुरो न सुरः क्षन्तुमर्हसि ।  
बलेस्तद्वचनं श्रुत्वा तमुवाच जगत्पतिः ॥  
परिपूर्णतमः श्रीमान्भक्तं च भक्तवत्सलः ॥ 119.60 ॥  
श्रीभगवानुवाच  
मा भैर्वत्स गृहं गच्छ सुतलं रक्षितं मया ।  
मद्वरेण प्रसादेन त्वत्पुत्रोऽप्यजरामरः ॥ 119.61 ॥  
दर्पहानिं करिष्यामि तस्य मूर्खस्य दर्पिणः ।  
प्रह्लादाय वरो दत्तो भक्ताय च तपस्विने ॥ 119.62 ॥  
ममावध्यश्च त्वद्वंशश्चेति प्रीतेन चेतसा ।  
तव पुत्राय दास्यामि ज्ञानं मृत्युंजयं परम् ॥ 119.63 ॥  
त्वया कृतिमिदं स्तोत्रं सामवेदोक्तमीप्सितम् ।  
पुरा सनत्कुमाराराय प्रदत्तं ब्रह्मणा तथा ॥ 119.64 ॥  
सिद्धाश्रमे पुण्यतमे प्रशस्ते सूर्यपर्वणि ।  
गौतमाय प्रदत्तं च गौर्या मन्दाकिनीतटे ॥ 119.65 ॥  
शंकरेण च शिष्याय भक्ताय च दयालुना ।  
ब्रह्मणे च मया दत्तं शिवाय विरजातटे ॥ 119.66 ॥  
भृगवे च पुरा दत्तं कुमारेण च धीमता ।  
त्वं च दास्यसि बाणाय बाणः स्तोष्यत्यनेन माम् ॥ 119.67 ॥  
इदं स्तोत्रं महापुण्यमुबदिश्य गुरोर्मुखात् ।  
वृतस्य पूजितस्यापि वस्त्रभूषणचन्दनैः ॥ 119.68 ॥  
सुस्नातो यः पठेन्नित्यं पूजाकाले च भक्तितः ।  
कोटिजन्मार्जितात्पापान्मुच्यते नात्र संशयः ॥ 119.69 ॥  
विपदां खण्डनं स्तोत्रं कारणं सर्वसंपदाम् ।  
वारणं दुःखशोकानां भवाब्धिधोरतारणम् ॥ 119.70 ॥  
खण्डनं गर्भवासानां जरामृत्युहरं परम् ।  
बन्धनानां च रोगाणां खण्डनं भक्तमण्डनम् ॥ 119.71 ॥  
स स्नातः सर्वतीर्थेषु सर्वयज्ञेषु दीक्षितः ।  
व्रती व्रतेषु सर्वेषु तपस्वी च तपःसु च ॥ 119.72 ॥  
स स्तयं सर्वदानानां फलं च लभते ध्रुवम् ।  
लक्षधा स्तोत्रपाठेन स्तोत्रसिद्धिर्भवेन्नृणाम् ॥ 119.73 ॥  
सर्वसिद्धिं च लभते सिद्धिस्तोत्रो भवेद्यदि ।  
इहलोके देवतुल्योऽप्यन्ते याति हरेः पदम् ॥ 119.74 ॥  
इति श्रीब्रह्मo महाo श्रीकृष्णजन्मखo उत्तo नारदनाo बाणयुद्धे  
बलिकृतश्रीकृष्णम्तोत्रं नामैकोनविंशत्यधिकशततमोऽध्यायः ॥ 119 ॥

विंशत्यधिकशततमोऽध्यायः  
नारायण उवाच  
अथ कृष्णश्च भगवानुद्धवेत बलेन च ।  
दूतं प्रश्थापयामास विधाय मन्त्रणं शुभम् ॥ 120.1 ॥  
शिवो गणपतिर्यत्र दुर्गां दुर्गतिनाशिनी ।  
कार्तिकेयो भद्रकाली चोग्रचण्डा च कोटरी ॥ 120.2 ॥  
आगत्य नत्वा दूतश्च गणेशं च शिवं शिवाम् ।  
मानवांश्चापि पूच्यांश्च समुवाच यथोचितम् ॥ 120.3 ॥  
दूत उवाच  
बाणमाह्वयते कृष्णः संग्रामार्थ महेश्वर ।  
किं वाऽनिरुद्धमूषां च गृहीत्वा शरणं व्रज ॥ 120.4 ॥  
रणे निमन्त्रितो यो हि न याति भयकातरः ।  
परत्र नरकं याति सप्तभिः पितृभिः सह ॥ 120.5 ॥  
दूतस्य वचनं श्रुत्वा सभामध्ये यथोचितम् ।  
उवाच पार्वती देवी स्वयं शंकरसंनिधौ ॥ 120.6 ॥  
पार्वत्युवाच  
गच्छ बाण महाभाग गृहीत्वा तव कन्यकाम् ।  
सर्वस्वं यौतकं दत्त्वा श्रीकृष्णं शरणं व्रज ॥ 120.7 ॥  
सर्वेषामीश्वरं बीजं दातारं सर्वसंपदम् ।  
वरं वरेप्यं शरणं कृपालुं भक्तवत्सलम् ॥ 120.8 ॥  
पार्वतीवचनं श्रुत्वा तमूचुस्ते सुरेश्वराः ।  
प्रशसंसुःसभामध्ये धन्यधन्येति सर्वदा ॥ 120.9 ॥  
कोपाविष्टश्च बाणोऽयमुत्तस्थौ सहसाऽसुरः ।  
सांनाहिको धनुष्पाणिः प्रणम्य शंकरं ययौ ॥ 120.10 ॥  
सर्वैर्निषिध्यमानश्च कम्पितो रक्तलोचनः ।  
सांनाहिकश्च दैत्यानां त्रिकोट्या च महाबलः ॥ 120.11 ॥  
कुम्भाण्डः कूपकर्णश्च निकुम्भः कुम्भ एव च ।  
सेनापतीश्वरश्चैते ययुः सांनाहिकास्तथा ॥ 120.12 ॥  
उन्मत्तभैरवश्चैव संहारभैरवस्तथा ।  
असिताङ्गो भैरवश्च रुरुभैरव एव च ॥ 120.13 ॥  
महाभैरवसंज्ञश्च कालभैरव एव च ।  
प्रचण्डभैरवश्चैव क्रोधभैरव एव च ॥ 120.14 ॥  
प्रययुः शक्तिभिः सार्ध सर्वे सांनाहिकाश्च ते ।  
कालाग्गिरुद्रो भगवान्रुद्रैः सांनाहिको ययौ ॥ 120.15 ॥  
उग्रचण्डा प्रचण्डा च चण्डिका चण्डिनायिका ।  
चण्डेश्वरी च चामुण्डा चण्डी चण्डकपालिका ॥ 120.16 ॥  
अष्टौ च नायिकाः सर्वाः प्रययुः खर्पराविन्ताः ।  
कोटरी रत्नयानस्था शोणितग्रामदेवता ॥ 120.17 ॥  
प्रययौ सा प्रफुल्लास्या खड्‌गखर्परधारिणी ।  
इन्द्राणी वैष्णवी शान्ता ब्रह्माणी ब्रह्मवादिनी ॥ 120.18 ॥  
कौमारी नारसिंही च वाराही विकटाकृतिः ।  
माहेश्वरी महामाया भैरवी भीमरूपिणी ॥ 120.19 ॥  
अष्टौ च शक्तयः सर्वा रथस्थाः प्रययुर्मुदा ।  
रत्नेन्द्रसारयानस्था प्रययौ भद्रकालिका ॥ 120.20 ॥  
रक्तवर्णा त्रिनयना जिह्वाललनभीषणा ।  
शूलशक्तिगदाहस्ता खड्‌गखर्परधारिणी ॥ 120.21 ॥  
प्रययौ शूलहस्तश्च वृषभस्थो महेश्वरः ।  
स्कन्दश्च शिखियानस्थः शस्त्रपाणिर्धनुर्धरः ॥ 120.22 ॥  
एवं च प्रययुः सर्वे गणेशं पार्वतीं विना ।  
एभिर्युक्तं महादेवं दृष्ट्वा च भद्रकालिकाम् ॥ 120.23 ॥  
प्रचक्रे चक्रपाणिश्च संभाषां च यथोचिताम् ।  
बाणः शङ्कध्वनिं कृत्वा प्रणम्य पार्वतीश्वरम् ॥ 120.24 ॥  
धनुर्दथार सगुणं दिव्यास्त्रेण नियोजितम् ।  
बाणं समुद्यतं दृष्ट्वा सात्यकिः परवीरहा ॥ 120.25 ॥  
निषिध्यमानस्तैः सर्वैः संनाही प्रययौ मुदा ।  
बाणश्चिक्षेप दिव्यास्त्रमञ्जनं नाम नारद ॥ 120.26 ॥  
अव्यर्थं ग्रीष्ममध्याहनमार्तण्डाभं सुतीक्ष्णकम् ।  
दृष्टावाऽस्त्रं सात्यकिः साक्षात्किंचिन्नम्रो बभूव सः ॥ 120.27 ॥  
किं वा न दग्धः प्रययौ नभोमध्यं सुदारुणम् ।  
वह्निं चिक्षेप बाणश्च सात्यकिर्वारुणेन च ॥ 120.28 ॥  
प्रज्वलन्तं तालमानं निर्वाणं च चकार सः ।  
चिच्छेद वारुणं घोरं प्रजण्डं भीममुल्बणम् ॥ 120.29 ॥  
चिच्छेद सात्यकिश्चैव पार्जन्येनावलीलया ।  
चिक्षेप पवनं बाणः प्रचण्डं भीममुल्बणम् ॥ 120.30 ॥  
चिच्छेद सात्यकिश्चैव पर्वताश्त्रेण लीलया ।  
नारायणस्त्रं चिक्षेप बाणश्च रणमूर्धनि ॥ 120.31 ॥  
सात्यकिर्दण्डवद्‌भूमौ पपातार्जुनशिक्षया ।  
माहेश्वरं प्रचिक्षेप बाणः शस्त्रविदां वरः ॥ 120.32 ॥  
सात्यकिर्वैष्णवास्त्रेण प्रविच्छेदावलीलया ।  
ब्रह्मास्त्रं चापि चिक्षेप बाणश्च रणमूर्धनि ॥ 120.33 ॥  
क्षणं चकार निर्वाणं ब्रह्मास्त्रेण च सात्यकिः ।  
नागास्त्रं चापि चिक्षेप बाणो रणविशारदः ॥ 120.34 ॥  
सात्यकिर्गारुडेनैव संजहार क्षणेन च ।  
जग्राह शूलमव्यर्थं शंकरस्य सुदारुणम् ॥ 120.35 ॥  
तुष्टाव सात्यकिर्दुर्गा गले माल्यं बभूव ह ।  
जग्राह धनुषा बाणो बाणं पाशुपतं तथा ॥ 120.36 ॥  
बाणं सबाणं जृम्भं च सात्यकिश्च चकार ह ।  
बाणं तं जृम्भितं दृष्ट्वा कार्तिकेयो महाबलः ॥ 120.37 ॥  
अर्धचन्द्रं च चिक्षेप कामश्चिच्छेद लीलया ।  
गदां चक्षेप च स्कन्दः प्रातः सूर्यसमप्रभाम् ॥ 120.38 ॥  
वैष्णवास्त्रेण कामश्च निर्वाणं च चकार सः ।  
नारायणस्त्रं स्कन्दश्च प्राक्षिपच्च त्वरान्वितः ॥ 120.39 ॥  
पपात दण्डवद्‌भूमौ प्रद्युम्नः कृष्णशिक्षया ।  
स्कन्दः शक्तिं च चिक्षेप प्रलयग्निसमप्रभाम् ॥ 120.40 ॥  
कामो नारायणास्त्रेण निर्वाणं च चकार ताम् ।  
ब्रह्मास्त्रं च प्रचिक्षेप कार्तिको रणमूर्धनि ॥ 120.41 ॥  
ब्रह्मास्त्रेणापि कामश्च निर्वाणं च चकार सः ।  
जग्राह कार्तिकं कोपाद्दिव्यं पाशुपतं तदा ॥ 120.42 ॥  
निद्रास्त्रेणापि मदनो निद्रितं च चकार तम् ।  
कार्तिकं निद्रितं दृष्ट्वा बाणं च जृम्भितं तथा ॥ 120.43 ॥  
कोपात्कामं च सरथं जग्राह भद्रकालिका ।  
क्रोडे कृत्वा च बाणं च स्कन्दं च जगतां प्रसूः ॥ 120.44 ॥  
रणस्थलाच्च प्रययौ यत्रैव पार्वती सती ।  
कार्तिकं बोधयामास बाणं सुस्थं चकार सा ॥ 120.45 ॥  
सहसासरथः कामो नासारन्ध्रेण वर्त्मना ।  
बहिर्बभूव संत्रस्तः प्रययौ च रणस्थलम् ॥ 120.46 ॥  
दृष्ट्‌का कामं च सरथं जहसुर्यादवास्तदा ।  
सर्वे शैवाश्च तत्रस्थाः शुष्ककण्ठा भयकुलाः ॥ 120.47 ॥  
अथ बाणः पुनः क्रुद्धो रथमारुह्य कोपतः ।  
कार्तिकेयश्च भगवान्युद्धाय पुनरागतः ॥ 120.48 ॥  
बाणः पञ्च शरांश्चैव चिक्षेप रणमूर्धनि ।  
अर्धचन्द्रेण चिच्छेद बलदेवो महाबलः ॥ 120.49 ॥  
रथं बभञ्ज बाणस्य लाङ्गलेन च लाङ्गली ।  
जघन सूतमश्वांश्च मुसलेनावलीलया ॥ 120.50 ॥  
कुर्वन्तमुद्यमं छेत्तुं हलिनं च महाबलः ।  
कालाग्निरुद्रो भगवान्वारयामास लीलया ॥ 120.51 ॥  
रथं कालाग्निरुद्रस्य बभञ्ज लाङ्गली रुषा ।  
हलेन सूतमश्वाश्च जधान रणमूर्धनि ॥ 120.52 ॥  
कालाग्निरुद्रः कोपेन चिक्षेप जवरमुल्वणम् ।  
बभूवुर्यादवाः सर्वे ज्वराक्रान्ता हरिं विना ॥ 120.53 ॥  
तं दृष्ट्वा भगवान्कृष्णः ससर्ज वैष्णवं ज्वरम् ।  
तं चिक्षेप ज्वरं हन्तुं माहेशं रणमूर्धनि ॥ 120.54 ॥  
बभूव ज्वरयोर्युद्धं मुहूर्तमतिदारुणम् ।  
वैष्णवज्वरनिष्कान्तो रणमीर्ध्नि पपात सः ॥  
परं बभूव निश्चेष्टस्तुष्टाव माधवं पुनः ॥ 120.55 ॥  
ज्वर उवाच  
प्रणान्रक्ष जगन्नाथ भक्तानुग्रहविग्रह ।  
त्वमात्मा पुरुषः पुर्णः सर्वत्र समता तव ॥ 120.56 ॥  
ज्वरस्य वचनं श्रुत्वा संजहार स्वकं ज्वरम् ।  
माहेश्वरो ज्वरो भीतो रणादेव हि निर्ययौ ॥ 120.57 ॥  
बाणश्च पुनरागत्य बाणानां च सहस्रकम् ।  
चिक्षेप मन्त्रपूतं च प्रलयाग्निशिखोपमम् ॥ 120.58 ॥  
फाल्गुनः शरजालेन वारयामास लीलया ।  
चिक्षेप शक्तिं बाणश्च ग्रीष्मसूर्यसमप्रभाम् ॥ 120.59 ॥  
चिच्छेद लीलया तां च सव्यसाची महाबलः ।  
स जग्राह पाशुपतं शतसूर्यसमप्रभम् ॥ 120.60 ॥  
अत्यर्थमतिघोरं च विश्वसंहारकारकम् ।  
तद्‌दृष्टा चक्रपाणिश्च चक्रं चिक्षेप दारुणम् ॥ 120.61 ॥  
हस्तानां च सहस्रं च सपाशुपतमुल्बणम् ।  
चिच्छेद रणमध्ये च पपाताचलसिंहवत् ॥ 120.62 ॥  
शस्त्रं पाशुपतं चैव ययौ पशुपतेः करम् ।  
अव्यर्थ दारुणं लोके प्रलयाग्निशिखोपमम् ॥ 120.63 ॥  
बाणरक्तसमूहेन बभूव च महानदः ।  
बाणः पपात निश्चेष्टी व्यथितो हतचेतनः ॥ 120.64 ॥  
तत्राऽऽजगाम भगवान्महदेवो जगद्‌गुरुः ।  
रुरोदाऽऽगत्य मोहेन बाणं कृत्वा स्ववक्षसि ॥ 120.65 ॥  
शिवाश्रुपतनेनैव संबभूव सरोवरम् ।  
चेतनं कारयामास करुमासागरः प्रभुः ॥ 120.66 ॥  
बाणां गृहीत्वा प्रययौ यत्र देवो जनार्दनः ।  
चक्रे पद्मार्चिते पादपद्मे बाणसमर्पणम् ॥ 120.67 ॥  
तुष्टाव जगतां नाथं भक्तेशं चन्द्रशेखलः ।  
बलिना च स्ततं येन वेदोक्तेन च तेन च ॥ 120.68 ॥  
हरिर्मृत्युंजयं ज्ञानं ददौ बाणाय धीमते ।  
करपद्मं ददौ गात्रे तं चकाराजरामरम् ॥ 120.69 ॥  
बाणः स्तोत्रेण तुष्टाव भक्त्या बलिकृतेन च ।  
वरां कन्यां समानीय रत्नभूषणभूषिताम् ॥ 120.70 ॥  
ब्रददौ हरये भक्त्या तत्रैव देवसंसदि ।  
गजेन्द्राणां पञ्चलक्ष्मश्वानां तच्चतुर्गुणम् ॥ 120.71 ॥  
दासीनां च सहस्रं च रत्नभूषणभूषितम् ।  
सहस्रं कामधेनूनां वत्सयुक्तं च सर्वदम् ॥ 120.72 ॥  
माणिक्यानां च मुक्तानां रत्नानां शतलक्षकम् ।  
मणीन्द्राणां हीरकाणां शतलक्षं मनोहरम् ॥ 120.73 ॥  
जलभाजनपात्राणि सुवर्णनिर्मितानि च ।  
महस्राणि ददौ तस्मै भक्तिनम्रात्मकंधरः ॥ 120.74 ॥  
वराणि सूक्ष्मवस्त्राणि वह्निशुद्धांशुकानि च ।  
ददौ बाणश्च मर्वाणि स्वभक्त्या शंकराज्ञया ॥ 120.75 ॥  
ताम्बूलानां मधनां च पूर्णपात्राणि नारद ।  
सहस्राणि ददौ भक्त्या वराणि विविधानि च ॥ 120.76 ॥  
कन्यां समर्पयामास पादपद्‌मे हरेरपि ।  
रुरोदोच्चैः स्वभक्त्या च परिहारं चकार सः ॥ 120.77 ॥  
कृष्णस्तस्मै वरं दत्त्वा वेदोक्तं च शुभाशिष्म् ।  
शंकरानुमतेनैव प्रययौ द्वारकां पुरीम् ॥ 120.78 ॥  
गत्वा कन्यां नवोढां तां बाणस्यापि महात्मनः ।  
रुक्मिण्यै प्रददौ शीघ्रं देवक्यै च हरिः स्वयम् ॥ 120.79 ॥  
महोत्सवं मङ्गलं च कारयामास यत्नतः ।  
ब्राह्मणान्भोजयामास ब्राह्मणेभ्यो धनं ददौ ॥ 120.80 ॥  
इति श्रीब्रह्मo महाo श्रीकृष्णजन्मखo उत्तo नारदनाo बाणयुद्धं नाम  
विंशत्यधिकशततमोऽध्यायः ॥ 120 ॥

अथैकविंशत्यधिकशततमोऽध्यायः  
नारायण उवाच  
अथ कृष्णः सुधर्मायां निवसन्सगणस्तथा ।  
तत्राऽऽजगाम् विप्रश्च प्रज्वलन्ब्रह्मतेजसा ॥ 121.1 ॥  
आगत्य दृष्टाव तुष्टाव भक्त्या च पुरुषोत्तमम् ।  
उवाच मधुरं शान्तो भीतो विनयपूर्वकम् ॥ 121.2 ॥  
ब्राह्मण उवाच  
श्रृगालो वासुदेवश्च राजेशो मण्डलेश्वरः ।  
त्वामुवाच स यद्वाक्यं सावधानं निशामय ॥ 121.3 ॥  
श्रृगाल उवाच  
वैकुण्ठे वासुदेवोऽहं देवेशश्च चतुर्भुजः ।  
लक्ष्मीपतिश्च जगतां धाता धातुश्च पालकः ॥ 121.4 ॥  
ब्रह्मणा प्रार्थितोऽहं च भारावतरणाय च ।  
भुवो भारतवर्ष च तदर्थ गमनं मम ॥ 121.5 ॥  
वसुदेवसुतो वैश्यः क्षत्रियश्चाप्यहंकृतः ।  
आत्मानं भक्तविष्णुश्च मायावी च प्रतारकः ॥ 121.6 ॥  
जनं जनेन निर्जित्य दुर्बलं बलिना सह ।  
जोधयित्वा महाधूर्तो घातयामास भूपतीन् ॥ 121.7 ॥  
दुर्योधनं जरासंधं भूपमन्यं च दुर्बलम् ।  
भीमेन घातयामास बलिनाऽल्पेन भूतले ॥ 121.8 ॥  
द्रोणं भीष्मं च कर्ण च यं यमन्यं च भूतले ।  
बलीयसाऽर्जुनेनैव घातयामास मायया ॥ 121.9 ॥  
यं यमन्यं दुर्बलं च प्रसिद्धमप्रसिद्धकम् ।  
प्रसिद्धेन बलवता घातयामास मायया ॥ 121.10 ॥  
शिशुपालं दन्तवक्त्रं कंसं च चिररोगिणम् ।  
मत्पुत्रं नरकं चैव दुर्बलं केशिनं मुरम् ॥ 121.11 ॥  
स्वयं जघान संकेताच्छलेन सहसा बत ।  
न धर्मयुद्धे कपटी स च बालो ह्यधार्मिकः ॥ 121.12 ॥  
जघान पूतनां कुब्जां स्त्रीघाती वस्त्रहेतुना ।  
जघान रजकं शिष्टमशिष्टश्च प्रतारकः ॥ 121.13 ॥  
हिरण्यकशिपुं दैत्यं हिरण्याक्षं महाबलम् ।  
मधुं च कैटभं चैव हत्वाऽहं सुष्टिरक्षकः ॥ 121.14 ॥  
अहमेव स्वयं ब्रह्मा ह्यहमेव स्वयं शिवः ।  
अहं विष्णुश्च जगतां पाता दुष्टापहारकः ॥ 121.15 ॥  
अंशेन कलया सर्वे मनवो मुनयस्तथा ।  
स्वयं नारायणोऽहं च मिर्गुणः प्रकृतेः परः ॥ 121.16 ॥  
लज्जया कृपया चैव मित्रबुद्ध्या ङमा कृता ।  
यद्‌गतं तद्‌गतं भद्र युद्धं कुरु मया सह ॥ 121.17 ॥  
श्रृणोमि दूतद्वारेण ह्यतीवोच्चैरहंकृतम् ।  
उचितं दमनं तस्याप्युन्नतानां निपातनम् ॥ 121.18 ॥  
राज्ञश्च परमो धर्मोऽप्यहं शास्ता भुवोऽधुना ।  
शङ्खं चक्रं गदां पद्‌मं गृहीत्वाऽहं चतुर्भुजः ॥ 121.19 ॥  
द्वारकां ता गमिष्यामि युद्धाय सगणः स्वयं ।  
युद्धं कुरु यदीच्छाऽस्ति मा मां च शरणं व्रज ॥ 121.20 ॥  
यदि मा यास्यति मम शरणं शरणागतः ।  
भस्मीभूतां करिष्यामि द्वारकां च क्षणेन च ॥ 121.21 ॥  
सबलं च सपुत्रं त्वां सगणं च सबान्धवम् ।  
क्षणेन दग्धुं शक्तोऽहमसहायेन लीलया ॥ 121.22 ॥  
तपस्विनं च वृद्धं च जित्वा युद्धे च शंकरम् ।  
शक्रं भगाङ्गं जित्वा च रोगिणं ब्रह्मशापतः ॥ 121.23 ॥  
मत्तोऽसि वीरमात्मानं मन्यमानस्त्वमेव च ।  
स्त्रीजितो हि वृथार्थ च पारिजातस्य हेतुना ॥ 121.24 ॥  
लमपटो योनिलुब्धश्च राधादीनश्च गोकुले ।  
अधुना किंकरसमः सत्यादीनां च योषिताम् ॥ 121.25 ॥  
इत्येवमुक्त्वा विप्रश्च तूष्णींभूय स्थितो मुने ।  
शीकुष्णः सगणः श्रुत्वा भृशसुच्छैर्जहास सः ॥ 121.26 ॥  
भोजयित्वा च संपूज्य ब्राह्मणं च चतुर्विधम् ।  
निनाय रजनीं दुःखाद्वाक्शल्यमान ज्वरात् ॥ 121.27 ॥  
प्रभाते रथमारुह्य सगणः सत्वरं मुदा ।  
लीलामात्रेण प्रययौ श्रृगालो नृपतिर्यतः ॥ 121.28 ॥  
श्रुत्वा श्रृगालो वार्तां तां कृत्रिमश्च चतुर्भुजः ।  
आजगाम हरेः स्थानं युद्धाय सगणः स्वयम् ॥ 121.29 ॥  
कृष्णश्चक्रे च संभाषां मित्रबुद्ध्या च लौकिकीम् ।  
आश्लेषं मधुरालापं स्निग्धनेत्रश्च सस्मितः ॥ 121.30 ॥  
राजा निमन्त्रणं चक्रे कृष्णो न स्वीचकार तत् ।  
उवाच कृष्णभीतश्चत्यक्त्वा दम्भं च दर्शनात् ॥ 121.31 ॥  
श्रृगाल उवाच  
चक्रेण मच्छिरश्छित्त्वा सुशीघ्रं द्वारकां व्रज ।  
पापः पततु देहोऽयमनित्यो नश्वरस्तथा ॥ 121.32 ॥  
अहं सुभद्रस्ते द्वारि जयश्च विजयो यथा ।  
सर्व जानासि सर्वज्ञ मा विलम्बं कुरु प्रभो ॥ 121.33 ॥  
लक्ष्मीशापेन भ्रष्टोऽहं कालः पूर्णो बभूव मे ।  
शतवर्षेण शापान्ते यास्यमि भवनं तव ॥ 121.34 ॥  
श्रीकृष्ण उवाच  
पूर्व मां मित्र प्रहर पश्चाद्युद्धं करोभ्यहम् ।  
सर्व जानामि वैकुण्ठं गच्छ वत्स यथासुखम् ॥ 121.35 ॥  
श्रृगालो दशबाणांश्च चिक्षेप माधवं प्रति ।  
ते प्रणभ्य ययुः शीघ्रमाकाशं कालरूपिमः ॥ 121.36 ॥  
गदां चिक्षेप राजा स प्रलयाग्निशिखोपमाम् ।  
कृष्णाङ्गस्पर्शमात्रेण बभञ्ज च क्षणेन च ॥ 121.37 ॥  
शूलं चिक्षेप मुसलं च परशुं तथा ।  
कृष्णाङ्गस्पर्शमात्रेण बभञ्ज च क्षणेन च ॥ 121.38 ॥  
धनुश्चिक्षेप खङ्गं च कालरूपं सुदारुपाम् ।  
कृष्णाङ्गस्पर्शमात्रेण बभञ्ज च क्षणेन च ॥ 121.39 ॥  
दृप्ट्वा निरस्त्रं राजनमित्युवाच कृपानिधिः ।  
गृहं गत्वा सुतीक्ष्णं च मित्रास्त्रमानयेति च ॥ 121.40 ॥  
श्रृगाल उवाच  
नाऽऽत्माऽऽकाशोऽस्त्रविद्धश्च किं युद्धमात्मना सह ।  
मामुद्धर भवाब्धेश्च धरोद्धारणकारण ॥ 121.41 ॥  
भवार्ब्धि विषमं नाथ विषयं च विषाधिकम् ।  
छिन्धि मे निगडं मायां मोहजालं स्वकर्मणः ॥ 121.42 ॥  
कर्मणामीश्वरस्त्वं च विधाता घातुरेव च ।  
दाता शुभफलानां च प्रदाता सर्वसंपदाम् ॥ 121.43 ॥  
कारणं प्राक्तनानां च तेषां च खण्डने क्षमः ।  
यामि गेहं च वैकुण्ठं तवैव द्वारसप्तमम् ॥ 121.44 ॥  
त्यक्त्वा च नशवरं देहं प्राकृतं पाञ्चभौतिकम् ।  
मित्रस्य स्तवनं श्रुत्वा वचनं च सुधोपमम् ॥ 121.45 ॥  
रुरोद समरे तत्र कृपया च कृपानिधिः ।  
बभूव तत्र सहसा कृष्णनेत्राश्रुबिन्दुना ॥ 121.46 ॥  
दिव्यं बिन्दुसरो नाम् तीर्थानां प्रवरं परम् ।  
तत्तोयस्पर्शमात्रेण जीवन्मुक्तो भवेन्नरः ॥  
सप्तजन्मर्जितात्पापान्मुच्यते नात्र संशयः ॥ 121.47 ॥  
श्रीभगवानुवाच  
कथमेतादृशी बुद्धिर्मित्र ते निर्मलं मनः ।  
दूतद्वारा कथं चौक्तं निष्ठुरं दारुणं वचः ॥ 121.48 ॥  
शृगाल उवाच  
एवमुक्तो मया त्वं च तेन क्रोधादिहाऽऽगतः ।  
अन्यथा दुर्लभं नाथ स्वप्नेऽपि तव दर्शनम् ॥ 121.49 ॥  
एतस्मिन्नन्तरे योगाद्देहं त्यक्त्वा च प्राकृतम् ।  
दृष्ट्वा कृष्णं च यानेन वैकुष्ठं प्रययौ मुदा ॥ 121.50 ॥  
सप्ततालप्रमाणं च ज्योतिस्तत्र महोल्बणम् ।  
पद्मैः पद्मार्चितं पादपद्मं नत्वा जगाम ह ॥ 121.51 ॥  
गत्वा च द्वारकां कृष्णो नत्वा च पितरं प्रसूम् ।  
श्रीकृष्णः सगणः शीघ्रं दृष्ट्वा च परमाद्‌भुतम् ॥ 121.52 ॥  
प्रफुल्लवदनः श्रीमान्द्वारकाभिमुखं ययौ ।  
जगाम रुक्मणीगेहं पुष्पजन्दनवासितम् ॥ 121.53 ॥  
पुष्पचन्दनतल्पे च नक्तं रेमे तया सह ।  
मूर्च्छं संप्राप स भैष्मी कृष्णं कृत्वा स्ववक्षसि ॥ 121.54 ॥  
इति श्रीब्रह्मo महाo श्रीकृष्णजन्मखo उत्तo नारदनाo शृगालवासुदेव-  
मोक्षणं नामैकविंशत्यधिकशततमोऽध्यायः ॥ 121 ॥

अथ द्वाविंशत्यधिकशततमोऽध्यायः  
नारद उवाच  
सर्वासां रमणीनां च कृष्णेन परमात्मना ।  
समुद्वाहश्च कथितस्त्वया भगवता मुदा ॥ 122.1 ॥  
स्यमन्तकस्य च मणेरुपाख्यानमभीप्सितम् ।  
तन्न श्रुतं महाभाग तन्मां व्याख्यातुमर्हसि ॥ 122.2 ॥  
नारायण उवाच  
भाद्रशुक्लचतुर्थ्यां च तारकां हृत्वाञ्छशी ।  
तां तत्याज स कृष्णायां गुरुस्तां च गृहीतवान् ॥ 122.3 ॥  
गुरुणा भर्त्सिता तारा मगर्भा लज्जिता सती ।  
शशाप लज्जया कोपाच्चन्द्रं कामातुरं पुरा ॥ 122.4 ॥  
तारोवाच  
भव शापकलंकी त्वं यस्त्वां पश्यति देहभृत् ।  
पापं दृष्ट्वा स पापी च कलंकी च भविष्यति ॥ 122.5 ॥  
इति श्रुत्वा स चन्द्रश्च नारायणसरोवरे ।  
नारायणतपस्तप्त्वा मुमोच कृतपातकात् ॥ 122.6 ॥  
तपःक्लिष्टं च तं दृष्ट्वा भगवान्पुरुषोत्तमः ।  
तमुवाच महाभीतं कृपया च कृपानिधिः ॥ 122.7 ॥  
श्रीभगवानुवाच  
मुक्तो भव कलंकी त्वं सर्वकालं कलानिधे ।  
शापस्थानं तारकाया भाद्रे मासि सितासिते ॥ 122.8 ॥  
चतुर्थ्यामुदितं चन्द्रं यस्तु पश्यति कामतः ।  
तं याति तत्कलङ्कश्च स कलंकी भविष्यति ॥ 122.9 ॥  
हरिणा दीयते ताले भाद्रे मासि सितासिते ।  
चतुर्थ्यामुदितश्चन्द्रो नेक्षितव्यः कदाचन ॥ 122.10 ॥  
स्वयं दृष्ट्वा स्ववाक्यं च पालनं कर्तुमर्हति ।  
भाद्रे चन्द्रं चतुर्थ्यां तु स कलंकी बभूव ह ॥ 122.11 ॥  
कलंकी येन रूपेण तद्वक्ष्यामि निशामय ।  
स मुमोच कलंकाच्च लोकशिक्षार्थमीश्वरः ॥ 122.12 ॥  
सत्राजितः सूर्यभक्तस्तपस्तब्त्वा च पुष्करे ।  
स्यमन्तकं मणिश्रेष्ठं संप्राप भास्करादपि ॥ 122.13 ॥  
अष्टौ भारान्सुवर्णानां प्रसूते नित्यमेव च ।  
विष्गोर्मणावधिष्ठानं महापूते च पुण्यदे ॥ 122.14 ॥  
सत्राजितः सत्यभामां दत्त्वा कृष्णाय भक्तितः ।  
यौतुकार्थे मणिं दातुमुद्यतो महते महान् ॥ 122.15 ॥  
तं निषिध्य प्रसेनश्च दुर्मतिः कालपीडितः ।  
मणिं गृहीत्वा प्रययौ पुण्यां वाराणसीं पुरीम् ॥ 122.16 ॥  
निहत्य तं पथि बलात्सिंहः सबल एव च ।  
मणिं जग्राह रुचिरं सूत्रबद्धं गले दधौ ॥ 122.17 ॥  
कलिङ्गराजपुत्रश्च ब्रह्मशापात्सुदारुणात् ।  
विप्रेणाम्युदितस्तेन पशुयोनिं जगाम् सः ॥ 122.18 ॥  
निहत्य सिंहं गहने भल्लूको जाम्बवान्बली ।  
मणिं गृहीत्वा प्रययौ स्वपुरं रत्ननिर्मितम् ॥ 122.19 ॥  
ऊचुः सर्वे द्वारकायां मणिं जगाह माधवः ।  
तस्य बुद्धिं न जानीमः केनोपायेन वेति च ॥ 122.20 ॥  
इति श्रुत्वा तु भगवान्कलंककृन्तनाय च ।  
प्रययौ काननं घोरं चौरचिह्नेन वर्त्मना ॥ 122.21 ॥  
मृतं प्रसेनं दृष्ट्वा च दुःखी सिहं ददर्श सः ।  
मणिशून्यं च तं दृष्ट्वा विषसाद च माधवः ॥ 122.22 ॥  
सर्वंज्ञात्वा च सर्वज्ञो भल्लूकभवनं ययौ ।  
रुदन्तं बालकं तत्र धात्रीक्रोडे ददर्श सः ॥ 122.23 ॥  
बालकं बोधयामास सा धात्री करुणान्विता ।  
मणिं गृहाण बालेति तव ह्येष स्यमन्तकः ॥ 122.24 ॥  
सिंहः प्रसेनमवधीत्सिंहो जाम्बवता हतः ।  
सुकुमारक मा रोदीस्तव ह्येष स्यमन्तकः ॥ 122.25 ॥  
इति धात्र्युक्तसुश्लोकं यश्च स्मृत्वा जलं पिबेत् ।  
दैवदृष्टनष्टचन्द्रद्रोषादेव प्रमृच्यते ॥ 122.26 ॥  
कामतो यदि पश्यन्ति दाम्भिका वेदनिन्दकाः ।  
कलङ्किनो भवन्त्येवमित्याह कमलोद्‌भवः ॥ 122.27 ॥  
कृष्णो धात्रीवचः श्रुत्वा मणिं जग्राह बालकात् ।  
धात्री गत्वा च भल्लूकं कथयामास कोपतः ॥ 122.28 ॥  
जाम्बवांश्च समागत्य तुष्टाव प्रणिपत्य सः ।  
कन्यां जाम्बवतीं तस्मै यौतुकार्थं मणिं ददौ ॥ 122.29 ॥  
द्वारकां मणिमानीय दर्शयामास यादवान् ।  
प्रभुश्च सर्वतः शुद्धो निष्कलङ्को बभूव सः ॥ 122.30 ॥  
एतत्ते कथितं वत्स मणेराख्यानमुत्तमम् ।  
अध्यायश्रवणादेव निष्कलंको भवेन्नरः ॥ 122.31 ॥  
यच्छ्रु तं धर्मवक्त्रेण तदुक्तं च यथागमम् ।  
सुदुर्लभमुपाख्यानं किं भूयः श्रोतुमिच्छसि ॥ 122.32 ॥  
इति श्रीब्रह्मo महाo श्रीकृष्णजन्मखo उत्तo नारदानाo स्यमन्तकमणिः  
हरणं नाम द्वाविंशत्यधिकशततमोऽध्यायः ॥ 122 ॥

अथ त्रयोविंशत्यधिकशततमोऽध्यायः  
नारद उवाच  
गणेशपूजनाख्यानं पुराणेषु च दुर्लभम् ।  
श्रुतं तद्‌ब्रह्मणो वक्त्रात्सामान्यं च समासतः ॥ 123.1 ॥  
महिमानं गणपतेः सर्वबूज्येश्वरस्य च ।  
व्यासेन श्रोतुमिच्छामि योगीन्द्राणां गुरोर्गुरोः ॥ 123.2 ॥  
सिद्धाश्रमे महापूज त्रैलोक्यस्थैः कृता पुरा ।  
राधामाधवयोस्तत्र पुनः संमीलरं पुरा ॥ 123.3 ॥  
अतीते वर्षशतके श्रीदाम्नः शापमोक्षणे ।  
आदौ चकार पूजां च सा च राधा कथं मुने ॥ 123.4 ॥  
स्थितेषु च सुरेन्द्रेषु ब्रह्मविष्णुशिवादिषु ।  
नागेन्द्रे च स्थिते शेषे नागेषु च महत्सु च ॥ 123.5 ॥  
राजेन्द्रेषु च भूमौ च बलिष्ठेष्वसुरेषु च ।  
गन्धर्वेषु च रक्षःसु चान्येषु बलवत्सु च ॥ 123.6 ॥  
विस्तरेण महाभाग तन्मे व्याख्यातुमर्हसि ॥ 123.7 ॥  
नारायण उवाच  
त्रेलोक्ये पृथिवी धन्या मान्या पुण्यवती सती ।  
तत्र भारतवर्षं च कर्मणां फलदं शुभम् ॥ 123.8 ॥  
धन्यं यशस्यं पूज्यं च पुण्यक्षेत्रे च भारते ।  
सिद्धाश्रमं महापुण्यक्षेत्रं मोक्षप्रदं शुभम् ॥ 123.9 ॥  
सनत्कुमारो भगवांस्तत्र सिद्धो बभूव ह ।  
स्वयं विधाता तत्रैव तप्त्वा सिद्धो बभूव ह ॥ 123.10 ॥  
योगीन्द्राश्च मुनीन्द्राश्च सिद्धेन्द्राः कपिलादयः ।  
शतक्रन्तून्महेन्द्रश्च तत्र कृत्वा बभूव ह ॥ 123.11 ॥  
तेन सिद्‌धाश्रमं नाम सर्वेषामपि दुर्लभम् ।  
अधिष्ठानं गणेशस्य तत्रेव सततं मुने ॥ 123.12 ॥  
अमूल्यरत्ननिर्माणगणेशप्रतिमां शुभाम् ।  
वैशाख्यां पूर्णिमायां च पूजां कुर्वन्ति देवताः ॥ 123.13 ॥  
नागाश्च मानवाश्चैव दैत्या गन्धर्वराक्षसाः ।  
सिद्‌धेन्द्राश्च मुनीन्द्राश्च योगीन्द्राः सनकादयाः ॥ 123.14 ॥  
तत्राऽऽजगाम शंभुश्च पार्वत्वा सह शंकरः ।  
सगणः कार्तिकेयश्च स्वयं ब्रह्मा प्रजापतिः ॥ 123.15 ॥  
तत्राऽऽजगाम शेषश्च नागेन्द्रैः सह सत्वरम् ।  
तज्ञाऽऽजग्मुः सुराः सर्वे मनवो मृनयस्तथा ॥ 123.16 ॥  
आजग्मुस्ते नृपाः सर्वे पूजार्थं हृष्टमानसाः ।  
आययौ भगवान्कृष्णो द्वारकावासिभिः सह ॥ 123.17 ॥  
आजगाम तथा नन्दः सार्धं गोकुलवासिभिः ।  
गोपीत्रिशतकोटीभिर्गोलोकवासिभिः सह ॥ 123.18 ॥  
गचेन्द्रकोटितुल्याभिर्बलिष्ठाभिः सहाऽऽलिभिः ।  
आययौ सुन्दरी राधा कृष्णप्राणाधिदेवता ॥ 123.19 ॥  
रासेश्वरी सुरसिका शतवर्षे गते सति ।  
सुस्नाता मुदती शुद्धा धृत्वा धौते च वाससी ॥ 123.20 ॥  
संयता सा निराहारा गत्वा च मणिमण्डपम् ।  
सुप्रक्षालितपादाब्जा कान्ता भुवनपावनी ॥ 123.21 ॥  
श्रीकृष्णप्रीतिकामाऽथ सुसंकल्पं विधाय च ।  
गङ्गोदकेन हेरम्बं स्नापयामास भक्तितः ॥ 123.22 ॥  
ध्यार्न च सामवेदोक्तं चकार शुक्लपुष्पतः ।  
माता चतुर्णां वेदानां वसोश्च जगतामपि ॥ 123.23 ॥  
बुद्धिरूपा भगवती ज्ञानिनां जननी परा ।  
ध्यानात्मकं स्वपुस्रं तं परं ध्यानं चकार सा ॥ 123.24 ॥  
शर्वं लम्बोदरं स्थूलं ज्वलन्तं ब्रह्मतेजसा ।  
गजवक्त्रं वह्निवर्णमेकदन्तमनन्तकम् ॥ 123.25 ॥  
सिद्धानां योगिनामेव ज्ञानिनां च गुरोर्गुरुम् ।  
ध्यातं मुनीन्द्रैर्देवेन्द्रैर्ब्रह्मेशशेषसंज्ञकैः ॥ 123.26 ॥  
सिद्‌धेन्द्रैर्मुनिभिः सद्भिर्भगवन्तं सनातनम् ।  
ब्रह्मस्वरूपं परमं मङ्गलं मङ्गलालयम् ॥ 123.27 ॥  
सर्वविघ्नहरं शान्तं दातारं सर्वसंपदाम् ।  
भवाब्धिमायापोतेन कर्णधारं च कर्मिणाम् ॥ 123.28 ॥  
शरणागतदीनार्तपरित्राणपरायणम् ।  
ध्यायेद्‌ध्यानात्मकं साध्यं भक्तेशं भक्तवत्सलम् ॥ 123.29 ॥  
इति ध्यात्वा स्वशिरसि दत्त्वा पुष्पं पुनः सती ।  
सर्वाङ्गशोधनं न्यासं वेदोक्तं च चकार सा ॥ 123.30 ॥  
पुनश्च ध्यात्वा ध्यानेन तेनैव शुभदायिना ।  
ददौ पुष्पं पादपद्मे राधा लम्बोदरस्य च ॥ 123.31 ॥  
सप्ततीर्थोदकेनैव शीतेन वासितेन च ।  
ददौ पाद्यं पादपद्मे तैः पद्मादिभिरर्चिते ॥ 123.32 ॥  
दूर्वाक्षतैः शुक्लपुष्पैः सुगन्धिचन्दनोदकैः ।  
अर्घ्यं ददौ तच्छिरसि स्वयं गोलोकवासिनी ॥ 123.33 ॥  
सचन्दनं स्ग्धिमाल्यं पारिजातस्य सुन्दरम् ।  
ददौ गले गणेशस्य स्वयं रासंश्वरी मुदा ॥ 123.34 ॥  
कस्तूरीकुङ्कुमाक्तं च सुगन्धि स्निग्धचन्दनम् ।  
सर्वाङ्गे प्रददौ तस्य वृन्दावनविनोदिनी ॥ 123.35 ॥  
सुगन्धि शुक्लं पुष्पं च सुगन्ध चन्दनार्चितम् ।  
ददौ तस्य पदाम्भोजे महापद्मलया सती ॥ 123.36 ॥  
सुगन्धियुक्तं धूपं च पूतैर्वस्तुभिरन्वितम् ।  
ददौ कृष्णप्रिया तस्मै जगतामीश्वराय च ॥ 123.37 ॥  
दीपं घृतप्रदीप्तं च ध्वान्तविध्वंसकारणम् ।  
ददौ तस्मै सुरेशाय परमाद्या सनातनी ॥ 123.38 ॥  
नैवेद्य विविधं रम्यं सुस्वादु सुमनोहरम् ।  
चोष्यं चर्व्यं लेह्यपेये सुधातुल्यं चतुर्विधम् ॥ 123.39 ॥  
फलानि च सुपक्वानि त्रैलोक्ये दुर्लभानि च ।  
मधुराणि च मूलानि ग्राम्यारण्यानि नारद ॥ 123.40 ॥  
तानि त्वन्यान्यसंख्यानि तिलानां लड्‌डुकानि च ।  
लड्‌डुकानि सुपक्वानि स्वादूनि सुरसानि च ॥ 123.41 ॥  
यवगोधूमचूर्णानां पक्वानि पिष्टकानि च ।  
घृताक्तानि च रम्याणि शर्करासहितानि च ॥ 123.42 ॥  
स्वास्तिकानां लड्‌डुकानि स्थूलानि सुन्दराणि च ।  
भृष्टद्रव्यं च विविधमक्षतं शर्करान्वितम् ॥ 123.43 ॥  
घृतकुल्यां दुग्धकुलयां मधुकुल्यं मनोहराम् ।  
गुडस्य दध्नः कुल्यां च पायसानां तथैव च ॥ 123.44 ॥  
पिष्टकानां स्वस्तिकानां रम्भाणां राशिरेव च ।  
मिष्टव्यञ्जनयुक्तानि शाल्यन्नानि शुभानि च ॥ 123.45 ॥  
ददौ तस्मै सुरेशाय कृष्णप्राणाधिदेवता ।  
अमूल्यरत्ननिर्माणं रम्यं सिंहासनं वरम् ॥ 123.46 ॥  
ददौ विघ्नपिनाशाय विराजतटवासिनी ।  
सूक्ष्मवस्त्रयुगं रम्यममूल्यं वह्निशुद्‌धकम् ॥ 123.47 ॥  
ददौ शैलात्मजायैव शतशृङ्गनिवासिनी ।  
विशुद्‌धसर्पिषा युक्तं निर्मलं मधुरं मधु ॥ 123.48 ॥  
मधुपर्कं ददौ तस्मै वृन्दावननिवासिनी ।  
ताम्बूलं च वरं रम्यं कर्पूरादिसुवासितम् ॥ 123.49 ॥  
सर्वसंपत्प्रदात्रे च वृषभानसुता ददौ ।  
सप्ततीर्थोदकं शुद्‌धं सुसितं सुवासितम् ॥ 123.50 ॥  
पानार्थ च जलं तस्मै ददौ गौपोश्वरी मुदा ।  
अमूल्यं दुर्लभं चैव विशुद्धं श्वेतचामरम् ॥ 123.51 ॥  
ददौ तस्मै परेशाय मूलप्रकृतिरीश्वरी ।  
अमूल्यरत्ननिर्माणं मुक्तामाणिक्यहीरकैः ॥ 123.52 ॥  
परिष्कृतं सुतल्पं च पुष्पचन्दनचर्चितम् ।  
सितसूक्ष्माशुकेनैव परितश्च परिष्कृतम् ॥ 123.53 ॥  
ददौ शिवात्मजायैव कृष्णवक्षःस्थलस्थिता ।  
दत्त्वा च कामधेनुं च सवत्सां वाञ्छितप्रदाम् ॥ 123.54 ॥  
कृत्वाऽतीव परीहारं वृन्दा पुष्पाञ्जलिं ददौ ।  
दिव्येन मूल्मनुना सबीजेनोज्ज्वलेन च ॥ 123.55 ॥  
ददौ षोडशोपचारं कालिन्दीकुलवासिनी ।  
ॐ गं गौं गणपतये विघ्नविनाशिने स्वाहा ॥ 123.56 ॥  
इत्येवमेव मन्त्रं च गाणेशं षोडशाक्षरम् ।  
सा जजाप सहस्रं च परं सल्पतरुं वरम् ॥ 123.57 ॥  
तुष्टाव परया भक्त्या भक्तिनम्रात्मकंधरा ।  
साश्रुनेत्रा पुलकिता स्तोत्रेण कौथुमेन च ॥ 123.58 ॥  
राधिकोवाच  
परं धाम परं ब्रह्म परेशं परमेश्वरम् ।  
विघ्ननिघ्नकरं शान्तं पुष्टं कान्तमनन्तकम् ॥ 123.59 ॥  
सुरासुरेन्द्रैः सिद्धेन्द्रैः स्तुतं स्तौमि परात्परम् ।  
सुरपद्मदिनेशं च गणेशं मङ्गलायनम् ॥ 123.60 ॥  
इदं स्तोत्रं महापुण्यं विघ्नशोकहरं परम् ।  
यः पठेत्प्रातरुत्थाय सर्वविघ्नात्प्रमुच्यते ॥ 123.61 ॥  
इति श्रीब्रह्मo महाo श्रीकृष्णजन्मखo उत्तo नारदनाo त्रयोविंशत्य-  
धिकशततमोऽध्योयः ॥ 123 ॥

अथ चतुर्विंशत्यधिकशततमोऽध्योयः  
नालायण उवाच  
राधा संपूज्य विधिना स्तुत्वा लम्बोदरं सती ।  
अमूल्यरत्ननिर्माणं सर्वाङ्गभूषणं ददौ ॥ 124.1 ॥  
राधायाः स्तवनं श्रुत्वा पूजां दृष्ट्वा च वस्तु च ।  
उवाच मधुरं शान्तः शान्तां त्रैलोक्यमातरम् ॥ 124.2 ॥  
गणेश उवाच  
तव पूजा जगन्मातर्लोकशिक्षाकरी शुभे ।  
ब्रह्मस्वरूपा भवती कृष्णवक्षः स्थलस्थिता ॥ 124.3 ॥  
यत्पादपद्मतुलं ध्यायन्ते ते सुदुर्लभम् ।  
सुरा ब्रह्मेशशेषाद्या मुनीन्द्राः सनकादयः ॥ 124.4 ॥  
जीवन्मुक्ताश्च भक्ताश्च सिद्धेन्द्राः कपिलादयः ।  
तस्य प्राणाधिदेवी त्वं प्रिया प्राणाधिका परा ॥ 124.5 ॥  
वामाङ्गनिर्मिता राधा दक्षिणाङ्गश्च माधवः ।  
महालक्ष्मीर्जगन्माता तव वामाङ्गनिर्मिता ॥ 124.6 ॥  
वसोः सर्वनिवासस्य प्रसूस्त्वं परमेश्वरी ।  
वेदानां जगतामेव मूल्प्रकृतिरीश्वरी ॥ 124.7 ॥  
सर्वाः प्राकृतिका मातः सृष्ट्यां च त्वद्विभूतयः ।  
विश्वानि कार्यरूपाणि त्वं च कारणरूपिणी ॥ 124.8 ॥  
प्रलये ब्रह्मणः पाते तन्निमेषो हरेरपि ।  
आदौ राधां समुच्चार्य पश्चात्कृष्णं परात्परम् ॥ 124.9 ॥  
स एव पण्डितो योगी गोलोकं याति लीलया ।  
आदौ राधां समुच्चार्य पश्चात्कृष्णं परात्परम् ॥ 124.10 ॥  
जगतां भवती माता परमात्मा पिता हरिः ।  
पितुरेव गुरुर्माता पूज्या वन्द्या परात्परा ॥ 124.11 ॥  
भजते देवमन्यं वा कृष्णं वा सर्वकारणम् ।  
पुण्यक्षेत्रे महामूढो यदि निन्दति राधिकाम् ॥ 124.12 ॥  
वंशहानिर्भवेत्तस्य दुःखशोकमिहैव च ।  
पच्यते निरये घोरे यावच्चन्द्रदिवाकरौ ॥ 124.13 ॥  
गुरुश्चज्ञानोद्गिरणाज्ज्ञानं स्यान्मन्त्रतन्त्रयोः ।  
स च मन्त्रश्च तत्तन्त्रं भक्तिः स्याद्‌ध्रुवयोर्यतः ॥ 124.14 ॥  
निषेव्य मन्त्रं देवानां जीवा जन्मनि जन्मनि ।  
भक्ता भवन्ति दुर्गायाः पादपद्मे सुदुर्लभे ॥ 124.15 ॥  
निषेव्य मन्त्रे शंभोश्च जगतां कारणस्य च ।  
तदा प्राप्नोति युवयोः पादपद्मं सुदुर्लभम् ॥ 124.16 ॥  
युक्योः पादपद्मं च दुर्लभं प्राप्य पुण्यवान् ।  
क्षणार्धं षोडशांशं च नहि मुञ्चति दैवतः ॥ 124.17 ॥  
भक्त्या च युवचोर्मन्त्रं गृहीत्वा वैष्मपादपि ।  
स्तवं वा कवचं वाऽपि कर्ममूलनिकृन्तनम् ॥ 124.18 ॥  
योजयेत्परया भक्त्या पुण्यक्षेत्रे च भारते ।  
पुरुषाणां सहस्रं च त्वात्मना सार्धमुद्धरेत्‌ ॥ 124.19 ॥  
गुरुमभ्यर्च्य विधिवद्वस्त्रालंकारचन्दनैः ।  
कवचं धारयेद्यो हि विष्णुतुल्यो भवेद्‌ध्रुवम् ॥ 124.20 ॥  
यद्दत्तं वस्तु मे मातस्तत्सर्वं सार्थकं कुरु ।  
देहि विप्राय मत्प्रीत्या तदा भोक्ष्यामि सांप्रतम् ॥ 124.21 ॥  
देवे देयानि दानानि देवे देया च दक्षिणा ।  
तत्सर्वं ब्राह्मणे दद्यात्तदानन्त्याय कल्पते ॥ 124.22 ॥  
ब्राह्मणानां मुखं राधे देवानां मुखमुख्यकम् ।  
विप्रभुक्तं च यद्‌द्रव्यं प्राप्नुवन्त्येव देवताः ॥ 124.23 ॥  
विप्रांश्च भोजयामास तत्सर्व राधिका सती ।  
बभूव तत्क्षणादेव प्रीतो लम्बोदरो मुने ॥ 124.24 ॥  
एतस्मिन्नन्तरे देवा ब्रह्मेशशेषसंज्ञकाः ।  
आययुर्वटमूलं च देवपूजार्थमेव च ॥ 124.25 ॥  
तत्र गत्वा शिवचरो देवान्देवीरुवाच सः ।  
श्रीकृष्णं शुष्ककण्ठश्च भयभीतश्च रक्षकः ॥ 124.26 ॥  
रक्षक उवाच  
गणेशं पूजयामास सर्वादौ च शुभक्षणे ।  
वृषभानसुता राधा प्रकृत्य स्वस्तिवाचनम् ॥ 124.27 ॥  
सहिता सा बलवती गोपीत्रिशतकोटिभिः ।  
वारितोऽहं वलिष्ठाभिर्युष्मांश्च कथयामि तत् ॥ 124.28 ॥  
मर्वादौ पूजयेद्यो हि सोऽनन्तं फलमालभेत् ।  
मध्ये मध्यविधं पुण्यं शेषे स्वल्पमिति स्मृतम् ॥ 124.29 ॥  
देवेन्द्रेषु मुनीन्द्रेषु देवस्त्रीषु स्थितासु च ।  
गोपीभिश्च सह तया राधया पूजितः परः ॥ 124.30 ॥  
दूतवाक्यं समाकर्ण्य जहसुः सर्वदेवताः ।  
मुनयो मनवश्चैव राजानो देवयोषितः ॥ 124.31 ॥  
रुक्मिण्याद्या रमण्यश्च या देव्यो विस्मयं ययुः ।  
सरस्वती च सावित्री पार्वती परमेश्वरी ॥ 124.32 ॥  
रोहिणी च सती संज्ञा स्वाहाद्या देवयोषितः ।  
मुदिताः प्रययुः सर्वा मुनिपत्न्यः पतिव्रताः ॥ 124.33 ॥  
मुनयो मनवः सर्वे देवाश्चापि नरास्तथा ।  
श्रीकृष्णः स गणैः सार्धं ये चान्ये प्रययुर्मुदा ॥ 124.34 ॥  
ते सर्वे विविधैर्द्रव्यैः पूजां चक्रुः शुभक्षणे ।  
बलिष्ठा दुर्बलाश्चैव क्रमेण च पृथक्पृथक् ॥ 124.35 ॥  
लड्‌डुकानां च राशीनां शतकोटिर्बभूव ह ।  
शर्कराणां तदर्धं च स्वस्तिकानां तथैव च ॥ 124.36 ॥  
अन्नानां भव्यवस्तूनां शतकोटिर्बभूव ह ।  
असंख्यानि फलान्येव स्वादूनि मधुराणि च ॥ 124.37 ॥  
मधुकुल्या दुग्धकुल्या दधिकुल्या घृतस्य च ।  
बभूवुः शतसंख्याश्च त्रैलोक्यानां च पूजने ॥ 124.38 ॥  
पूजां कृत्वा तु ते सर्वे समूषुश्च सुखासने ।  
पार्वती परमप्रीत्या राधास्थानं समाययौ ॥ 124.39 ॥  
सा राधा पार्वतीं दृष्ट्‌वा समुत्थाय जवेन च ।  
यथायोग्यां च संभाषां चकार सादरं मुदा ॥ 124.40 ॥  
आश्लेषणं चुम्बनं च बभूव च परस्परम् ।  
उवाच मधुरं दुर्गा राधां कृत्वा स्ववक्षसि ॥ 124.41 ॥  
पार्वत्युवाच  
किंवा प्रश्नं करिष्यामि त्वां राधा मङ्गलालयाम् ।  
गता ते विरहज्वाला श्रीदाम्नः शापमोक्षणे ॥ 124.42 ॥  
सततं मन्मनः प्राणास्त्वय्येव मयि ते तथा ।  
न ह्येवमावयोर्भेदः शक्तिपूरुषयोस्तथा ॥ 124.43 ॥  
येत्वां निन्दन्ति मद्भक्तास्त्वद्भक्ताश्चापि मामपि ।  
कुम्भीपाके च पज्यन्ते यावच्चन्द्र दिवाकरौ ॥ 124.44 ॥  
राधामाधवयोर्भेदं ये कुर्वन्ति नराधमाः ।  
वंशहानिर्भवेत्तेषां पच्यन्ते नरके चिरम् ॥ 124.45 ॥  
यान्ति सूकरयोनिं च पितृभिः शतकैः सह ।  
षष्टिवर्षसहस्राणि विष्ठायां कृमयस्तथा ॥ 124.46 ॥  
त्वयैव पूजितः पुत्रो न मया च गणेश्वरः ।  
सर्वादौ सर्वपूज्योऽयं यथा तव तथा मम ॥ 124.47 ॥  
यावज्जीवनपर्यन्तं न विच्छेदो भविष्यति ।  
राधामाधवयोर्देवि दुग्धधावल्ययोर्यथा ॥ 124.48 ॥  
सिद्धाश्रमे महातीर्थे पुण्यक्षेत्रे च भारते ।  
निर्वघ्नं लभगोविन्दं संपूज्य विघ्नखण्डनम् ॥ 124.49 ॥  
रासेश्वरी त्वं रसिका श्रीकृष्णो रसिकेश्वरः ।  
विदग्धाया विदग्धेन संगमो गुणवान्भदेत् ॥ 124.50 ॥  
श्रीदाम्नः शापनिर्मुक्ता शतवर्षान्तरे सति ।  
कुरुष्व मद्‌रेणाद्य कृष्णेन सह संगमम् ॥ 124.51 ॥  
ममाऽऽज्ञया दुर्लभया सुवेषं कुरु सुन्दरि ।  
सुदुर्लभः कामिनीनां सत्पुंसा सह संगमः ॥ 124.52 ॥  
चक्रुः सुवेषं राधायाः प्रियाल्यश्च शिवाज्ञया ।  
रत्नसिंहासने रम्ये वासयामासुरीश्वरीम् ॥ 124.53 ॥  
पुरतो रत्नमाला सा रत्नमालां गले ददौ ।  
राधाया दक्षिणे हस्ते क्रीडापद्मं मनोहरम् ॥ 124.54 ॥  
ददौ पद्‌ममुखी पादपद्‌मयुग्मेऽप्यलक्तकम् ।  
प्रददौ सुन्दरी गोपी सिन्दूरं सुन्दरं वरम् ॥ 124.55 ॥  
चन्दनेन समयुतं सीमन्ताधः स्थलोज्ज्वलम् ।  
सुचारुकबरीं रम्यां चकार मालती सती ॥ 124.56 ॥  
मनोहरां मुनीनां च मालतीमाल्यभूषिताम् ।  
कस्तूरीकुङ्कुमाक्तं च चारुचन्दनपत्रकम् ॥ 124.57 ॥  
स्तनयुग्मे सुकठिने चकार चन्दना सती ।  
चारुचम्पकपुप्पाणां मालां गन्धमनोहराम् ॥ 124.58 ॥  
मालावती ददौ तस्यौ प्रफुल्लां नवमल्लिकाम् ।  
रतीषु रसिका गोपी रत्नभूषणभूषिताम् ॥ 124.59 ॥  
तां चकारातिरसिकां वरां रतिरसोत्सुकाम् ।  
शरत्पद्‌मदलाभं च लोजनं कज्जलोज्ज्वलम् ॥ 124.60 ॥  
कृत्वा ददौ सुललितं वस्त्रं च ललिता सती ।  
महेन्द्रेण प्रदत्तं च पारिजातप्रसूनकम् ॥ 124.61 ॥  
सुगन्धियुक्तं तस्याश्च पारिजातं करे ददौ ।  
सुशीलं मधुरोक्तं च भर्तुः पार्श्वे यथोचितम् ॥ 124.62 ॥  
शिक्षां चकार नीतिं च सुशीला गोपिका सती ।  
स्त्रीणां च षोडशकलां विपत्तौ विस्मृतांतयोः ॥ 124.63 ॥  
स्मरणं कारयामास राधामाता कलावती ।  
श्रृङ्गारविषयोक्तं च वचनं च सुधोपमम् ॥ 124.64 ॥  
स्मरणं कारयामास भगिनी च सुधामुखी ।  
कमलानां चम्पकानां दले चन्दनचर्चिते ॥ 124.65 ॥  
चकार रतितल्पं च कमला चाऽऽशु कोमलम् ।  
चारुचम्पकपुष्पं च कृष्णार्थं पुटकस्थितम् ॥ 124.66 ॥  
चकार चन्दनाक्तं च स्वयं च पार्वती सती ।  
पुष्पं केलिकदम्बानां स्तबकं च मनोहरम् ॥ 124.67 ॥  
कदम्बमालां कृष्णार्थ विद्यमानां चकार सा ।  
ताम्बूलं च वरं सम्यं कर्पूरादिसुवासितम् ॥ 124.68 ॥  
कृष्णप्रिया च कृष्णार्थं चकार वासितं जलम् ।  
एतस्मिन्नन्तरे सर्वमाश्रमं सजलस्थलम् ॥ 124.69 ॥  
साक्षाद्‌गोरोचनाभं च ददृशुर्मुनयः सुराः ।  
ते सर्वे विस्मयं गत्वा पप्रच्छुः कृष्णमीश्वरम् ॥ 124.70 ॥  
उवाच भगवांस्ताश्च सर्वज्ञः सर्वकाराणा ॥ 124.71 ॥  
श्रीभगवानुवाच  
अभिशप्ता च श्रीदाम्ना भ्रष्टशोभा राधिका ।  
सर्वं ज्ञानं विसस्मार मद्विच्छेदज्वरातुरा ॥ 124.72 ॥  
विमुक्ते वर्षशतके ज्ञानं सस्मार सा सती ।  
सिद्धाश्रमं च पीताभं रासेश्वर्याश्च तेजसा ॥ 124.73 ॥  
परमाह्लादकं तेजश्चन्द्रकोटिसमप्रभम् ।  
सुखदृश्यं च सुखदं चक्षुधां प्राणिनामपि ॥ 124.74 ॥  
तच्छ्रुत्वा परमाश्चर्यं मुनयो मनवस्तथा ।  
देव्यश्च सर्वदेवास्ते ब्रह्मेशानादयस्तथा ॥ 124.75 ॥  
जवेन गत्वा तत्स्थानं भक्तिनम्रात्मकंधरा ।  
सर्वे जनास्ते ददृशुस्त्रैलोक्यस्थाश्च राधिकाम् ॥ 124.76 ॥  
श्वेतचम्पकवर्णाभामतुलां सुमनोहराम् ।  
मोहिनीं मानसानां च मुनीनामूर्ध्वरेतसाम् ॥ 124.77 ॥  
सुकेशीं सुन्दरीं श्यामां न्यग्रोधपरिमण्डलाम् ।  
नितम्बकठिनश्रोणीं स्तनयुग्मोन्नताननाम् ॥ 124.78 ॥  
कोटीन्दुनिन्दितास्यां तां सस्मितां सुदतीं सतीम् ।  
कज्जलोज्ज्वलरूपां च शरत्कमललोजनाम् ॥ 124.79 ॥  
महालक्ष्मीं बीजरूपां परामाद्यां सनातीम् ।  
परमात्मस्वरूपस्य प्राणाधिष्ठातृदेवताम् ॥ 124.80 ॥  
स्तुतां च पूजितां चैव परां च परमात्मने ।  
ब्रह्मस्वरूपां निर्लिप्तां नित्यरूपां च निर्गुणाम् ॥ 124.81 ॥  
विश्वानुरोधात्प्रकृतिं भक्तानुग्रहविग्रहाम् ।  
मत्यस्वरूपां शुद्धां च पूतां पतितपावनीम् ॥ 124.82 ॥  
सुतीर्थपूतां सत्कीर्तिं विधात्रीं वेदसामपि ।  
महत्प्रियां च महतीं महाविष्णोश्च मातरम् ॥ 124.83 ॥  
रासेश्वरेश्वरीं रम्यां रसिकां रसिकेश्वरीम् ।  
वह्निशुद्धांशुकाधामां स्वेच्छारूपां शुभालयाम् ॥ 124.84 ॥  
गोपीभिः सप्तभिः शश्वत्सेवितां श्वेतचामरैः ।  
चतसृभिः प्रियालीभिः पादपद्‌मोपसेविताम् ॥ 124.85 ॥  
अमूल्यरत्ननिर्माणभूषणोच्चैर्विभूषिताम् ।  
चारुकुण्डलयुग्मेन श्रुतिगण्डस्थलोज्ज्वलाम् ॥ 124.86 ॥  
सुनासां गजमुक्तार्हां खगेन्द्रचञ्चुनिन्दिताम् ।  
कुङ्कुमालक्तकस्तूरीस्निग्धचन्दनचर्चिताम् ॥ 124.87 ॥  
दधानां सुकपोलं च कोमलाङ्गीं सुकामुकीम् ।  
गचेन्द्रगामिनीं रामां कामनीयां सुकामिनीम् ॥ 124.88 ॥  
कामास्त्रजयरूपां च कामकाम्यालयां वराम् ।  
क्रीडाकमलमम्लानं पारिजातप्रसूनकम् ॥ 124.89 ॥  
अमूल्यरत्ननिर्माणं दधानां दर्पणोज्ज्वलम् ।  
नानारत्नविचित्राढ्यरतनसिंहासनस्थिताम् ॥ 124.90 ॥  
पद्‌मैः पद्‌मार्चितं पादपद्मं च मङ्गलालयम् ।  
हृत्पद्मे ध्यायमानं च कृणस्य परमात्मनः ॥ 124.91 ॥  
कर्मणा मनसा वाचा स्वप्ने जागरणेऽपि च ।  
तत्प्रीतिं प्रेम सौभाग्यं स्मरन्तीं नित्यनूतनम् ॥ 124.92 ॥  
भावानुरक्तसंसक्तां शुद्धभक्तां पतिव्रताम् ।  
धन्यां मान्यां गौरवर्णां शश्वद्वक्षः स्थलस्थिताम् ॥ 124.93 ॥  
प्रियासु प्रियभक्तेषु सुप्रियां प्रियवादिनीम् ।  
कृष्णवामाङ्गसंभूतामभेदां गुणरूपयोः ॥ 124.94 ॥  
गोलोकवासिनीं देवदेवीं सर्वोपरिस्थितम् ।  
वृषभानसुताख्यां तां पुण्यक्षेत्रे च भारते ॥ 124.95 ॥  
गोपीश्वरीं गुप्तरूपां सिद्धिदां सिद्धिरूपिणीम् ।  
ध्यानासाध्यां दुराराध्यां वन्दे सद्‌भक्तवन्दिताम् ॥ 124.96 ॥  
ध्याने ध्यानेन राधाया व्यायन्ते ध्यानतत्पराः ।  
इहैव जीवन्मुक्तास्ते परत्र कृष्णपार्षदाः ॥ 124.97 ॥  
दृष्ट्वा ब्रह्मा च सर्वादौ तुष्टाव परमेश्वरीम् ।  
स्वयं विधाता जगतां मातरं वेधसामपि ॥ 124.98 ॥  
ब्राह्मोवाच  
षष्टिवर्षसहस्रणि दिव्यानि परमेश्वरि ।  
पुष्करे च तपस्तप्तं पुण्यक्षेत्रे च भारते ॥ 124.99 ॥  
त्वत्पादपद्मधुरमधुलुब्धेन चेतसा ।  
मधुव्रतेन लोलेन प्रेरितेन मया सति ॥ 124.100 ॥  
तथाऽपि न मया लब्धं त्वत्पादपद्ममीप्सितम् ।  
न दृष्टमपि स्वप्नेऽयि जाता वागशरीरिणी ॥ 124.101 ॥  
वाराहे भारते वर्षे पुण्ये वृन्दावने वने ।  
सिद्धाश्रमे गणेशस्य पादपद्मं च द्रक्ष्यसि ॥ 124.102 ॥  
राधामाधवयोर्दास्यं कुतो विषयिणस्तव ।  
निवर्तस्व महाभाग परमेतत्मुदुर्लभम् ॥ 124.103 ॥  
इति श्रुत्वा निवृत्तोऽहं तपसे भग्नमानसः ।  
परिपुर्ण तदधुना वाञ्छितं तपसः फलम् ॥ 124.104 ॥  
महादेव उवाच  
पद्मैः पद्‌मार्चितं पादपदमं यस्य सुदुर्लभम् ।  
ध्यायन्ते ध्याननिष्ठाश्च शाश्वद्रब्रह्मादयः सुराः ॥ 124.105 ॥  
मुनयो मनवश्चैव सिद्धाः सन्तश्च योगिनः ।  
द्रष्टुं नैव क्षमाः स्वप्ने भवती तस्य वक्षसि ॥ 124.106 ॥  
अनन्त उवाच  
वेदाश्च वेदमाता च पुराणानि च सुव्रते ।  
अहं सरस्वती सन्त स्तोतुं नालं च संततम् ॥ 124.107 ॥  
अस्माकं स्तवने यस्य भ्रूभङ्गं च सुदुर्लभम् ।  
तवैव भत्सेने भीताश्चावयोरन्तरं हरेः ॥ 124.108 ॥  
एवं देवाश्च देव्यश्चाप्यन्ये ये च समागताः ।  
प्रणतास्तुष्टुवुः सर्वे मुनिमन्वादयस्तथा ॥ 124.109 ॥  
लज्जया नम्रवक्त्राश्च रुक्मिण्यद्याश्च योषितः ।  
मलीमसं च चक्रुस्ताः श्वासेन रत्नदर्पणम् ॥ 124.110 ॥  
मृततुल्या सत्यभामा निराहारा कृशोदरी ।  
मनसोऽप्यभिमानं च सर्व तत्याच नारद ॥ 124.111 ॥  
इति श्रीब्रह्मo महाo श्रीकृष्णजन्मखo उत्तo नारदनाo  
सिद्धाश्रमतीर्थयात्राप्रसङ्गेगणेशपूजनं ब्रह्मेशशेषादिकृतराधिकास्तोत्रं नाम  
चतुर्विंशत्यधिकशततमोऽध्यायः ॥ 124 ॥

अथ पञ्चविंशत्यधिकशततमोऽध्यायः  
नारद उवाच  
गणेशपूजनादेव राधास्तोत्रात्परं विभो ।  
बभूव किं रहस्यं वा तन्मे व्याख्यातुमर्हसि ॥ 125.1 ॥  
नारायण उवाच  
गशेशपूजने तीर्थे ये देवाश्च समाययुः ।  
मुनयश्चापि योगीन्द्रा वसन्तो वटमूलके ॥ 125.2 ॥  
वसुदेवो देवकी च परमादरबूर्वकम् ।  
पप्रच्छ शंभुं ब्राह्मणमनन्तं मुनिपुंगवान् ॥ 125.3 ॥  
भवेद्‌भवाब्धितरणमावयोरुत्तमा गतिः ।  
शीघ्रं ब्रूत महाभागा दीनयोर्दीनबान्धवाः ॥ 125.4 ॥  
भवाब्धितरणे तर्यां तत्र यूयं च नाविकाः ।  
न ह्यम्मयानि तीर्थानि न देवा मृच्छिलामयाः ॥ 125.5 ॥  
यज्ञरूपाणि पुण्यानि व्रतान्यनशनानि च ।  
तपांसि नानादानानि विप्रदेवार्चनानि च ॥ 125.6 ॥  
चिरं पुनन्ति सर्वाणि दर्शनादेव वैष्णवाः ।  
सतां च विष्णुभक्तानां रजसां स्पर्शमात्रतः ॥ 125.7 ॥  
पूतानां पादपद्मानां सद्यः पूता वसुंधरा ।  
तीर्थानि च पवित्राणि समुद्राः पर्वतास्तथा ॥ 125.8 ॥  
सुरा दर्शनमिच्छन्ति पातकेन्धनपापकम् ।  
सोऽज्ञानि नैव बुबुधे ज्ञानं च ज्ञानिना सह ॥ 125.9 ॥  
परमं स्वादुरूपं च दधिदुग्धरसं यथा ।  
यथा कृणस्य तातोऽहं सङ्गी सुचिरमेव च ॥ 125.10 ॥  
तथैव देवकी माता ज्ञानिनां च गुरोर्गुरोः ।  
वसुदेववचः श्रुत्वा प्रहस्य शंकरः स्वयम्  
चतुर्णामपि वेदानामुवाच जनको गुरुः ॥ 125.11 ॥  
महादेव उवाच  
संनिकर्षो ज्ञानिनां चाप्यनादरणकारणम् ।  
यान्ति गङ्गाम्भसा पूतास्तीर्थान्यन्यानि सिद्धये ॥ 125.12 ॥  
वासुदेवास्य तातोऽयं वसुदेवश्च पण्डितः ।  
ज्ञानिनः कश्यपस्याशो वसोस्तातस्य चाऽऽत्मनः ॥ 125.13 ॥  
पृच्छति ज्ञानमस्मांश्च कृष्णाज्ञान्पुत्रबुद्धितः ।  
अहो दुर्गा महामाया ज्ञानिनामपि मोहिनी ॥ 125.14 ॥  
विष्णुमाया दुराराध्या न साध्या जागतामपि ।  
वयं च मोहिताः शश्वद्वेदानां जनकस्तथा ॥ 125.15 ॥  
ब्रह्मा कृष्णं परीक्षेत मोहितस्तस्य मायया ।  
ध्यायते यत्पदाम्भोजं तपसा जीवनावधि ॥ 125.16 ॥  
इन्द्रेषु दशलक्षेष्वप्यधिकाष्टशतेषु च ।  
पातेषु ब्रह्मणः पाते निमेषो माधवस्य च ॥ 125.17 ॥  
सह तेनेन्द्रयुद्धं च पारिजातस्य हेतुना ।  
पारिजाततरुं दत्त्वा मया शक्रश्च रक्षितः ॥ 125.18 ॥  
यज्ज्ञानं न गिरामेव तत्वं वा विषयात्मकम् ।  
नहि किं चित्तदज्ञानां तस्माद्ध्यानं सदैव हि ॥ 125.19 ॥  
प्राणिनामात्मनो ज्ञानमस्माकं ज्ञानमस्ति च ।  
तदूधर्वं तत्समं नैव कृष्णं पृच्छ शुभाशुमम् ॥ 125.20 ॥  
ब्रह्मणश्च चतुर्यामं कल्पं कल्पविदो विदुः ।  
सप्तकल्पान्तजीवी च मार्कण्डेयो महामुनिः ॥ 125.21 ॥  
अष्टानवतिशक्रेषु पातेषु पतनं मुनेः ।  
ततः प्राप्तं हरेर्दास्यं मुनिना तपसः फलात् ॥ 125.22 ॥  
प्रलये ब्रह्मणः पाते पतनं लोमशस्य च ।  
दिक्पालानां ग्रहाणां च तदायुश्चिरजीविनाम् ॥ 125.23 ॥  
अन्येषामपि देवानां मुनीनामूर्ध्वरेतसाम् ।  
तदेवाऽऽयुश्च रुद्राणां मां च मृत्युंजयं विना ॥ 125.24 ॥  
प्रलये च विधेः पाते शिवलोकेऽप्यहं शिवः ।  
ब्रह्मभालोद्‌भवः शंभूः सर्वादिः सर्गभाषणः ॥ 125.25 ॥  
कृष्णवामाङ्गसंभूता यथा राधा तथैव च ।  
तथैव दुर्गा लक्ष्मीश्च सावित्री च सरस्वती ॥ 125.26 ॥  
आदित्योऽऽयदितेः पुत्रः कायव्यूहेन द्वादश ।  
तथैव च महेन्द्रश्च कायव्यूहाच्चर्तुदश ॥ 125.27 ॥  
तथैव वसवश्चाष्टौ रुद्राश्चैकावशैव ते ।  
मनुपाते चेन्द्रपातो विषयात्पतनं भवेत्‌ ॥ 125.28 ॥  
समाययौ च सर्वेषां निधनं प्रलयेऽपि च ।  
प्रलयो दर्शयामास ब्रह्माण्डं च जलप्लुतम् ॥ 125.29 ॥  
ब्रह्माणं च स्वलोकं च स्वात्मानं शक्तिभिश्च माम् ।  
सर्वेषां मूलरूपश्च सर्वेशः कृष्ण एव च ॥ 125.30 ॥  
भज पुत्रं राजसूये यज्ञेशं यज्ञकारणम् ।  
विधिवद्दक्षिणां दत्त्वां भवाब्धिं तर यादव ॥ 125.31 ॥  
मुक्तिस्ते नास्ति निर्वाणा विषयी कश्यपो भवान ।  
न ते दास्यं क्तधनमदितिर्देवकी तथा ॥ 125.32 ॥  
व्रज स्वर्गं भोगबीजं स्वस्थानममरालयम् ।  
शिवस्य वचनं श्रुत्वा संयत श्चशुभक्षणे ॥ 125.33 ॥  
तत्र संभृतसंभारो राजसूयं चकार सः ।  
वसुदेवस्य हव्यं च साक्षाच्च जगृहः सुराः ॥ 125.34 ॥  
यत्र साक्षाच्च यज्ञेशो यज्ञोऽयं दक्षिणा सह ।  
बूर्णाहुतिं दत्तवन्तं वसुदेवमुवाच सः ॥  
सनत्कुमारो भगवान्वासुदेवाज्ञया मुने ॥ 125.35 ॥  
सनत्कुमार उवाच  
सर्वस्वं दक्षिणां देहि तुर्णं लक्ष्मीपतेः पितः ।  
सार्थकं कुरु कर्मेदं वेदोक्तं वचनं श्रुणु ॥ 125.36 ॥  
दक्षिणां विप्रमुद्दिश्य तत्कालं चेन्न दीयते ।  
मुहूर्ते तु व्यतीते सा दक्षिणा द्विगुणा भवेत् ॥ 125.37 ॥  
वासरे च बहिर्भूते भवेत्साऽपि चतुर्गुणा ।  
त्रिरात्रे समतीते षड्‌गुणा दक्षिणा भवेत् ॥ 125.38 ॥  
पक्षान्ते तु शतगुणा मासान्ते तु चतुर्गुणा ।  
षण्मासेऽप्यधिके न्यूने च साहस्त्रगुणा तथा ॥ 125.39 ॥  
वर्षान्ते सा लक्षगुणा ब्रह्मणोक्तं च याटव ।  
उभौ च नरकं यांतः कर्मकर्तृपुरोहितौ ॥ 125.40 ॥  
वासुदैवश्च तच्छुत्वा सर्वस्वमुत्ससर्जं सः ।  
अधिकारांश्च साह् लादो वासुदेवाज्ञया तथा ॥ 125.41 ॥  
अमूल्यानां च रत्नानां दशकोटिमनुत्तममा ।  
ददौ गर्गाय सर्वादौ स्वयं लक्ष्मौपतेः पिता ॥ 125.42 ॥  
शतकोटिं मणीन्द्राणां स्वर्णानां तच्चर्तुगुणम् ।  
माणिक्यानां च मुक्तानां हीरकाणां तथैव च ॥ 125.43 ॥  
रौप्यं प्रवालं परमं स्वर्णपात्राणि यानि च ।  
स्वस्त्रीणां स्ववधूनां चाप्यमूल्यरत्नभूषणम् ॥ 125.44 ॥  
श्वेतचामरलक्षं च लक्षं च रत्नदर्पणम् ।  
कामधेनुगणं सर्वं शतकोटिं गजानपि ॥ 125.45 ॥  
शतकौटिं गजेन्द्राणामश्वानां तच्चतुर्गुणम् ।  
यद्धनं यादवानां च राज्ञो राजनुमोदनात् ॥ 125.46 ॥  
ग्रामाणां शतलक्षं च ससस्यं फलितं तरुम् ।  
धान्याचलानां लक्षं च शाल्यन्नानां तथैव च ॥ 125.47 ॥  
पायसं पिष्टकं चैव मिष्टान्नं च सुधोपमम् ।  
स्वस्तिकानां तिलानां च रम्यणि ल़ड्‌डुकानि च ॥ 125.48 ॥  
दध्नां मधूनां दुग्धानां गुडानां हविषामपि ।  
कुल्यानां शतकं दत्त्वा परिहारं चकार सः ॥ 125.49 ॥  
सकर्पूरं च ताम्दूलं सुशीतं वासितं जलम् ।  
सुगन्धि चन्दनं चैव पारिजातस्य मालिकाम् ॥ 125.50 ॥  
आसनानि च रम्याणिवह्निशुद्धाशुकानि च ।  
रत्ननिर्माणतल्पानि पुष्णाणि च फलानि च ॥ 125.51 ॥  
प्रददौ ब्राह्मणेभ्यश्च प्रफुल्लवदनेक्षणः ।  
देवांश्च भोजयामास ब्राह्मणानां मुखैः सुभैः ॥ 125.52 ॥  
देवाश्च मुनयो रात्रौ स्वरामाभिश्चरेमिरे ।  
प्रभाते प्रययुः सर्वे श्रीकृष्णानुमतेन च ॥ 125.53 ॥  
वादवाः प्रययुः सर्वेद्वारकां कृष्णपालिताम् ।  
अमूल्यरात्नबूर्णां च रुक्मिणीदर्शनेन च ॥ 125.54 ॥  
इति श्री ब्रह्मo महाo श्रीकृष्णजन्मखo उत्तo नारादनाo  
पञ्चविंशत्यधिकशततमोऽऽध्यायः ॥ 125 ॥

अथ षड्‌विंशत्यधिकशततमोऽध्यायः  
नारायण उवाच  
गणेशपूजनं कृत्वा माधवो यादवैः सह ।  
देवैर्मुनिभिरन्यैश्च देवीभिः सह नारद ॥ 126.1 ॥  
अंशेन देवो देवीभी रुक्मिण्याद्याभिरेव च ।  
प्रययौ द्वारकां रम्यां तस्थौ सिद्धाश्रमे स्वयम् ॥ 126.2 ॥  
कृत्वा सुप्रीतिसंभाषां सार्धगोलोकवासिभिः ।  
गोपैः सुहृद्भिर्नन्देन मात्रा गोप्या यशोदया ॥ 126.3 ॥  
उवाच मातरं तातं सुनीतं च चथोचितम् ।  
गोपांश्च गोकुलस्थांश्च बन्धुवर्गाश्च सांप्रतम् ॥ 126.4 ॥  
श्रीभगवानुवाच  
गच्छ नन्दव्रजं नन्द हे तात प्राणवल्ल्भ ।  
मातर्यशोदे त्वमपि परमार्थे यशस्विनि ॥ 126.5 ॥  
भुक्त्वा कालावशेषं च गच्छ गोलोकमुत्तमम् ।  
सालोक्यमुक्तिं दास्यामि सार्थ गोकुलवासिभिः ॥ 126.6 ॥  
इत्युक्त्वा भगवान्कृष्णः पित्रोरनुमतेन च ।  
जगाम राधिकास्थानं नन्दश्च गोकुलं तथा ॥ 126.7 ॥  
ददर्श राधा रुचिरां मुक्ताहारां च सस्मिताम् ।  
यथा द्वादशवर्षीयां शश्वत्सुस्थिरयौवनाम् ॥ 126.8 ॥  
रत्नोच्चैरासनस्था च गोपीत्रिशतकोटिभिः ।  
आवृता वेत्रहस्ताभिः सस्मिताभिश्च सांप्रतम् ॥ 126.9 ॥  
दृष्ट्वा च दूरतो राधा श्रीकृष्णं प्राणवल्लभम् ।  
शिशुवेषं सुवेषं च सुन्दरेशं च सस्मितम् ॥ 126.10 ॥  
नवींनजलदश्यामं पींतकौशेयवाससम् ।  
चन्दनोक्षितसर्वाङ्गं रत्नभूषणभूषितम् ॥ 126.11 ॥  
मयूरपिच्छचूडं च मालतीमाल्यशोभितम् ।  
ईषद्धास्यप्रसन्नास्यं भक्तानुप्रहविग्रहम् ॥ 126.12 ॥  
क्रीडाकमलमम्लानं धृतवन्तं मनोहरम् ।  
मुरलीहस्तविन्यस्तं सुप्रशस्तं च दर्पणम् ॥ 126.13 ॥  
जवेन च समुत्थाय गोपीभिः सह सादरम् ।  
प्रणम्य परया भक्त्या तुष्टाव परमेश्वरम् ॥ 126.14 ॥  
राधिकोवाच  
अद्य मे सफलं जन्मजीवितं च सुजीवितम् ।  
यद्‌दृष्ट्वा मुखचन्द्रं ते सुस्निग्धं लोचनं मनः ॥ 126.15 ॥  
पञ्च प्राणाश्च स्निग्धाश्च परमात्मा च सुप्रियः ।  
उभयोर्हर्षबीजं च दुर्लभं बन्धुदर्शनम् ॥ 126.16 ॥  
शोकार्णवे निमग्नाऽहं प्रदग्धा विरहानलैः ।  
त्वद्‌दृष्ट्‌याऽमृतवृष्ट्या च सुसिक्ताऽद्य सुशीतला ॥ 126.17 ॥  
शिवा शिवप्रदाऽहं च शिवबीजा त्वया सह ।  
शि (श) व स्वरूपा निश्चेष्टाऽप्यदृश्या च त्वया विना ॥ 126.18 ॥  
त्वयि तिष्ठति देहे च देही श्रीमाञ्छुचिः स्वयम् ।  
सर्वशक्तिस्वरूपा च शिवरूपा गते त्वयि ॥ 126.19 ॥  
स्त्रीपुंसो विंरहो नाथसामान्यश्च सुदारुणः ।  
यान्त्येव शक्तिभिः प्राणा विच्छेदात्परमात्मनः ॥ 126.20 ॥  
इत्युक्त्वा राधिका वेवी परमात्मानमीश्वरम् ।  
स्वासने वासयासास कृत्वा पादार्चनं मुदा ॥ 126.21 ॥  
रत्नसिंहासने श्रीमानुवास राधया सह ।  
गोपीभिः सप्तभिः शश्वत्सेवितः श्वेतचामरैः ॥ 126.22 ॥  
चन्दना सा ददौ गात्रे सुगन्धि चन्दनं हरेः ।  
सस्मिता रत्नमाला सा रत्नमालां गले ददौ ॥ 126.23 ॥  
पद्मैः पद्‌मार्चिते पादपद्मे पद्मावती सती ।  
अर्ध्या ददौ सा सजलं दूर्वा पुष्पं च चन्दनम् ॥ 126.24 ॥  
मालतो मालतीमाल्यं चूडायां च हरेर्ददौ ।  
चम्पापुष्पस्य पुटकं ददौ चम्पावती सती ॥ 126.25 ॥  
पारिजाता च हरये पारिजातं ददौ मुदा ।  
सकर्पूरं च ताम्बूलं वासितं शीतलं जलम् ॥ 126.26 ॥  
ददौ कदम्बमाला सा कदम्बमालिकां शुभाम् ।  
क्रीडाकमलमम्लानममूल्यं र्तनदर्पणम् ॥ 126.27 ॥  
ददौ हस्ते हरेरेव कमला सा सुकोमला ।  
वरुणेन पुरा दत्तं वस्त्रयुग्मं च सुन्दरम् ॥ 126.28 ॥  
साक्षाद्‌गोरोचनाभं च सुन्दरी हरये ददौ ।  
मधुपात्रं मधुस्तस्मै मधुरं मधुपूर्णकम् ॥ 126.29 ॥  
सुधापूर्गं सुधापात्रं ददौ भक्त्या सुधामुखी ।  
चकार पुष्पशय्यां च गोपी चन्दनचर्चिताम् ॥ 126.30 ॥  
अम्लानमालतीपुष्पमालाजालविभूषिताम् ।  
रत्नेन्द्रसारनिर्माणमन्दिरे सुमनोहरे ॥ 126.31 ॥  
मणीन्द्रमुक्तामाणिक्यहीरहारविभूषिते ।  
कस्तूरीकुङ्कुमाक्तेन वायुना सुरभीकृते ॥ 126.32 ॥  
रत्नप्रदीपशतकैर्ज्वलद्भिश्च सुदीपिते ।  
धूपिते सततं धूपैर्नानावस्तुसमन्वितैः ॥ 126.33 ॥  
कृत्वा शय्यां रतिकरीं ययुर्गोप्यश्च सस्मिताः ।  
दृष्ट्वा रहसि तल्पं च सुरम्यं सुमनोहरम् ॥ 126.34 ॥  
माधवो राघया सार्ध विवेश रतिमन्दिरम् ।  
नानाप्रकारहास्यं च परिहासं स्मरोचितम् ॥ 126.35 ॥  
द्वयोर्बभूव तल्पे च मदनातुरयोस्तथा ।  
माल्यं ददौ च कृष्णाय ताम्बूलं च सुवासितम् ॥ 126.36 ॥  
कस्तूरीकुङ्कुमाक्तं च चन्दनं श्यामवक्षसि ।  
चारुचम्पकपुष्पं च चूडायां प्रददौ सती ॥ 126.37 ॥  
सहस्रदलससंक्तक्रीडापद्मं करे ददौ ।  
प्रक्षिप्य मुरलीं हस्तात्प्रददौ रत्नदर्पणम् ॥ 126.38 ॥  
पारिजातस्य कुसुममम्लानं पुरतो ददौ ।  
उवाच मधुरं राधा रहस्ये मधुरं वचः  
सस्मिता सस्मितं शान्तं कान्तं कान्ता मनोहरम् ॥ 126.39 ॥  
राधिकोवाच  
निष्फलं मङ्गलप्रश्तं मङ्गले मङ्गलालये ।  
सर्वमङ्गलबीजे च माङ्गल्ये मङ्गलप्रदे ॥ 126.40 ॥  
तथाऽपि कुशलप्रश्ने सांप्रतं समयोचितम् ।  
लौकिको व्यवहारोऽपि वेदेभ्यो बलवांस्तथा ॥ 126.41 ॥  
कुशलं रुक्मिणीकान्त सत्यभामेश सांप्रतम् ।  
महन्द्रेण समं युद्धं लीलया च यदाज्ञया ॥ 126.42 ॥  
पारिजाततरुं स्वर्गादुत्पाट्य चामरावतीम् ।  
गत्वा विजित्य देवांश्च तस्यै दसमिति श्रुतम् ॥ 126.43 ॥  
पुण्यकं च कृतं तेन पारिजातेन सुव्रतम् ।  
त्वामेव साध्यं कान्तं च संपूर्णे दक्षिणां ददौ ॥ 126.44 ॥  
ब्रह्मेशशेषासाध्यस्त्वं तया साध्यः कृतः कथम् ।  
सर्वभ्यः कामिनीभ्यश्च सत्यभामां बिभेषि च ॥ 126.45 ॥  
रुक्मिण्यां प्रेमसौभाग्यमतिरिक्तं च गौरवम् ।  
भयं माल्यं च धन्यायां सत्यायां सततं श्रुतम् ॥ 126.46 ॥  
सत्यं जाम्बवतीकान्त वद मां च सुनिश्चितम् ।  
तासु सर्वासु कान्तासु कस्यास्ते प्रेम चाधिकम् ॥ 126.47 ॥  
शृङ्गारे सर्वभावे वा तासु का रसिका परा ।  
त्वयि स्निग्धा विदग्धा का तामु धन्याऽतिसुव्रता ॥ 126.48 ॥  
सा स्त्री भावानुरक्ता या भार्यां पाति पतिश्च सः ।  
प्रेमातिरिक्तं स्त्रीपुंसोस्त्रैलोक्येषु सुदुर्लभम् ॥ 126.49 ॥  
रसिका स्त्री विजानाति सती गुणवती पतिम् ।  
गुणज्ञं रसिकं शूरं सुशीलं सुरतौ सदा ॥ 126.50 ॥  
दूराद्धावति पद्‌मार्थ मधुलोभान्मध्रुव्रतः ।  
भेकस्तन्न हि जानाति तन्मूर्ध्नि पादमुत्सृजेत् ॥ 126.51 ॥  
यन्त्री जानाति संगीतरसं यन्त्रं च नैव च ।  
दुग्धास्वादं विदग्धश्च न दर्वी नैव भाजनम् ॥ 126.52 ॥  
परिपक्वफलास्वादं जानन्ति भोगिनः सुखम् ।  
एकत्रावस्थिताः शश्वन्नकिंचित्फलिनो यथा ॥ 126.53 ॥  
सुशीलजलास्वादं विजानन्ति तृषाल्वः ।  
न च वापी न घटश्चैकत्रावस्थितो यथा ॥ 126.54 ॥  
भोकिनो हि विजानन्ति शालिस्वादुरसं परम् ।  
एकत्रावस्थितं चेतु न क्षेत्रं भाजनं यथा ॥ 126.55 ॥  
बुबुधे चन्दनाघ्रणं चन्दनार्थी च भोगवित् ।  
न गर्दभो भारवाही न तस्य पात्रिका यथा ॥ 126.56 ॥  
यं न यानन्ति वेदाश्च ब्रह्मेशानादयस्तथा ।  
योगिनो मुनयः सिद्धास्तं किं जानन्ति योषितः ॥ 126.57 ॥  
सौभाग्यं गौरवं प्रेम दुर्लभं नित्यनूतम् ।  
यौषितां च परं नैव चूर्णीभूतं क्षणेन च ॥ 126.58 ॥  
अत्युच्छ्रितो निपतनं प्राप्नोत्येव ध्रुवं प्रभो ।  
आराद्विपत्तिबीजं च वैष्णवानां विहिंसनम् ॥ 126.59 ॥  
श्रीदामा च मया शप्तस्त्वद्‌भक्तो भक्तवत्सलः ।  
एतादृशी विपत्तिर्मे पुत्रश्रीदामशापतः ॥ 126.60 ॥  
ईश्वरः कस्य वा बन्धुः प्रियो वा विप्रियस्तथा ।  
सततं भक्तिसाध्यश्च यो भक्तश्च तदीश्वरः ॥ 126.61 ॥  
वेदाश्च वैदिकाः सन्तः पुराणानि वदन्ति च ।  
राधाया माधवः साध्यो भगवानिति निष्फलम् ॥ 126.62 ॥  
जित्वा च सगणं शंभुं बाणस्य भुजकृन्तनम् ।  
कृत्वा च रुक्मिणीपौत्रः समानीतः सभार्यकः ॥ 126.63 ॥  
अहो त्वयि समायाते रुक्मिणी किमुवाच ह ।  
प्रेम स्थितं समानं ते किं विवृद्धं च गौरवम् ॥ 126.64 ॥  
कुरुपाण्डवयुद्धेन कुरवो निहतास्त्वया ।  
पाण्डवार्थे तथा भूपाः क्व साम्यं परमात्मनः ॥ 126.65 ॥  
साक्षान्महेन्द्रजातस्य कौन्तेयस्यार्जुनस्य च ।  
राजमण्डलम्ध्यस्थो भवानेव हि सारथिः ॥ 126.66 ॥  
तेन भक्तेन शुद्धेन भीष्मेण च महात्मना ।  
लज्जितेन किमुक्तं ते महतीषु मभासु च ॥ 126.67 ॥  
देवैरपि कथं दृष्टो ब्रह्मेशशेसंषज्ञकैः ।  
भक्तसिहैर्भृत्तैः सर्वैर्न चोक्तं किंचिदेव सः ॥ 126.68 ॥  
यश्चानिर्वचनीयश्च वेदेषु च चतुर्षु च ।  
पुराणेष्वितिहासेषु प्रकृतेः पर ईश्वरः ॥ 126.69 ॥  
निर्गुणच नीरीहश्च निर्लिप्तः सर्वकर्मणाम् ।  
कर्मणां साक्षिरूपश्च भक्तानुग्रहविग्रहः ॥ 126.70 ॥  
परं ब्रह्म परं ज्योतिः परमेशः परात्परः ।  
परमात्मा च सर्वेषां सूतो नररथस्थितः ॥ 126.71 ॥  
त्वया कुब्जा च संभुक्ता वृद्धा क्षत्रियकामिनी ।  
अपुत्रिणी चाधिकाङ्गी यूनाऽस्पृश्या च ॥  
प्रक्तनात् ॥ 126.72 ॥  
त्वया च निहतः कंसो मातुलः केन हेतुना ।  
आयास्यतीति कृत्वा च गत्तं न पुनरागतम् ॥ 126.73 ॥  
निहत्य यादवान्सर्वान्विभज्य द्वारकां पुरीम् ।  
त्वां निबध्य समानेतुमीश्वरी वारिता जनैः ॥ 126.74 ॥  
इत्युक्त्वा राधिका देवी भृशमुच्चै रुरोद सा ।  
मूर्च्छां संप्राप सहसा निनिःश्वासा बभूव ह ॥ 126.75 ॥  
गोप्यो गवाक्षजालस्थाः शुश्रुवुर्ददृशुस्तथा ।  
दृष्ट्वा तमाययुः सर्वा ऊचू राधा मृतेति च ॥ 126.76 ॥  
उच्चैस्ता रुरुदुः सर्वाः क्रोडे कृत्वा च राधिकाम् ।  
ऊचुस्ता रक्षरक्षेति हरे नरहरे प्रभो ॥ 126.77 ॥  
गोप्य ऊचुः  
किं कृतं किं कृतं कृष्ण त्वया राधा मृता च नः ।  
राधां जीवय भद्रं ते यास्यामः काननं वयम् ॥ 126.78 ॥  
अन्यथा स्त्रीवधं तुभ्यं दास्यामः सर्वयोषितः ।  
गोपीनां वचनं श्रुत्वा राधिकायाश्च माधवः ॥ 126.79 ॥  
उवाच जीवयामास मुधादृष्ट्‌या च नारद ।  
उत्तस्थौ राधिका देवी रुदती मानिनी सती ॥ 126.80 ॥  
गोप्यस्तां बोधयामासुःक्रोडे कृत्वा पुनः पुनः ॥ 126.81 ॥  
श्रीकृष्ण उवाच  
श्रृणु राधे प्रवक्ष्यामि ज्ञानमाध्यात्मिकं परम् ।  
यच्छ्रुत्वा हालिको मूर्खः सद्यो भवति पण्डितः ॥ 126.82 ॥  
जात्याऽहं चगतां स्वामी किं रुक्मिण्यादियोषिताम् ।  
कार्यकारणरूपोऽहं व्यक्तो राधे पृथक् पृथक् ॥ 126.83 ॥  
एकात्माऽहं च विश्वेषां जात्या ज्योतिर्मयः स्वयम् ।  
सर्वप्राणिषु व्यक्त्या चाप्याब्रह्मादितृणादिषु ॥ 126.84 ॥  
एकस्मिंश्च भुक्तवति न तुष्टोऽन्यो जनस्तथा ।  
मय्यात्मनि गतेऽप्येको मृतोऽप्यन्यः सुजीवति ॥ 126.85 ॥  
जात्याऽहं कृष्णरूपश्च परिपूर्णतमः स्वयम् ।  
गोलोके गोकुले पुण्ये क्षेत्रे वृन्दावने वने ॥ 126.86 ॥  
द्विभुजो गोपवेषश्च स्वयं राधापतिः शिशुः ।  
गोपालैर्गोपिकाभिश्च सहितः कामधेनुभिः ॥ 126.87 ॥  
चतुर्भुजोऽहं वैकुण्ठे द्विधारूपः सनातनः ।  
लक्ष्मीसरस्वतीकान्तः सततं शान्तविग्रहः ॥ 126.88 ॥  
यन्मानसी सिन्धुकन्या मर्त्यलक्ष्मीपतिर्भुवि ।  
श्वेतद्वीपे च श्रीरीदे तत्रापि च चतुर्भुजः ॥ 126.89 ॥  
अहं नारायणर्षिश्च नरो धर्मः सनातनः ।  
धर्मवक्ता च धर्मिष्ठो धर्मवर्त्मप्रवर्तकः ॥ 126.90 ॥  
शान्तिर्लक्ष्मीस्वरूपा च धर्मिष्ठा च पतिव्रता ।  
अत्र तस्याः पतिरहं पुण्यक्षेत्रे च भारते ॥ 126.91 ॥  
सिद्धेशः सिद्धिदः साक्षात्कपिलोऽहं सतीपतिः ।  
नानारूपधरोऽहं च व्यक्तिभेदेन सुन्दरि ॥ 126.92 ॥  
अहं चतुर्भुजः शश्वद्‌द्वार्वत्यां रुक्मिणीवतिः ।  
अहं क्षीरोदशायी च सत्यभामागृहे शुभे ॥ 126.93 ॥  
अन्यासां मन्दिरेऽहं च कायव्यूहात्पृथक्पृथक् ।  
अहं नारायणर्षिश्च फाल्गुनस्यास्य सारथिः ॥ 126.94 ॥  
स नरर्षिर्धर्मपुत्रो मदंशो बलवान्भुवि ।  
तपसाऽऽराधितस्तेन सारथ्येऽहं च पुष्करे ॥ 126.95 ॥  
यथा त्वं राधिका देवी गोलेके गोकुले तथा ।  
वैकुण्ठे च महालक्ष्मीर्भवती च सरस्वती ॥ 126.96 ॥  
भवती मर्त्यलक्ष्मीश्च क्षीरोदशायिनः प्रिया ।  
धर्मपुत्रवधूस्त्वं च शान्तिर्लक्ष्मीस्वरूपिणी ॥ 126.97 ॥  
कपिलस्य प्रिया कान्ताभारते भवती सती ।  
त्वं सीता मिथिलायां च त्वच्छाया द्रौपदी सती ॥ 126.98 ॥  
द्वारवत्यां महाल्क्ष्मीर्भवती रुक्मिणी सती ।  
पञ्चानां पाण्डवानां च भवती कलया प्रिया ॥ 126.99 ॥  
रावणेन हृता त्वं च स्वं च रामस्य कामिनी ।  
नानारूपा यथा त्वं च च्छायया कलया सती ॥ 126.100 ॥  
नानारूपस्तथाऽहं च श्वांशेन कलया तथा ।  
परिपूर्णतमोऽहं च परमात्मा परात्परः ॥ 126.101 ॥  
इति ते कथितं सर्वमाध्यात्मिकमिदं सति ।  
राधे कर्वापराधं मे क्षमस्व परमेश्वरी ॥ 126.102 ॥  
श्रीकृष्णवचनं श्रुत्वा परितुष्टा च राधिका ।  
परितुष्टाश्च गोप्यश्च प्रणेमुः परमेश्वरम् ॥ 126.103 ॥  
इति श्रीब्रह्मo महाo श्रीकृष्णजन्मखo उत्तo नारदनाo  
षड्‌विंशत्यधिकशततमोध्यायः ॥ 126 ॥

अथ सप्तविंशत्यधिकशततमोऽध्यायः  
नारायण उवाच  
श्रीकृष्णवचनं श्रुत्वा प्रहृष्टा गोपिका मुदा ।  
मन्दिरं प्रययुः सर्वाः प्रणम्य राधिकां प्रभुम् ॥ 127.1 ॥  
राधाशृङ्गारभावं च कलाषोडशपूर्वकम् ।  
चकार सस्मिता साध्वी वक्रचञ्चललोचना ॥ 127.2 ॥  
दत्त्वा च चन्दनं माल्यं स्वामिने पुनरेव च ।  
रहस्यं च परीहास्यं पुनरेव चकार सः ॥ 127.3 ॥  
आकृष्य राधिकां कृष्णः समानीय स्ववक्षसि ।  
ओष्ठाधरं कपोलं च गण्डयुग्मं चुचुम्ब च ॥ 127.4 ॥  
राधा चुचुम्ब कृष्णस्य मुखचन्द्रं मनोहरम् ।  
चकार कृष्णं प्राणेशं बाहुभ्यां च स्ववक्षसि ॥ 127.5 ॥  
शृङ्गारं षोडशविर्धं कामशास्त्रोक्तमीप्सितम् ।  
स्त्रीपुंसोस्तोषजनकं चकार भगवान्प्रभुः ॥ 127.6 ॥  
नखविक्षतसर्वाङ्गा दशनेनाधरक्षता ।  
पुलकाञ्चितदेहा स तन्द्रिता वामनस्तनी ॥ 127.7 ॥  
मीर्च्छिता सुखसंभोगाद्विलग्ना हतचेतना ।  
श्वासमात्रावशेषा च निद्रामुद्रितलोचना ॥ 127.8 ॥  
रतिशूरा कोमलाङ्गी कान्तावक्षः स्यलस्थिता ।  
शीते सुखोष्णसर्वाङ्गी ग्रीष्मे सा सुखशीतला ॥ 127.9 ॥  
शृङ्गारकाले सुखदा सान्द्रश्रोणिपयोधरा ।  
नितम्बभारानम्रा च प्रसङ्गे सुखदायिका ॥ 127.10 ॥  
विदग्धा रसिका श्रेष्ठा कामुकी च वराङ्गना ।  
सहसा चेतनं प्राप्य शुश्राव कोकिलध्वनिम् ॥ 127.11 ॥  
श्रुत्वा परमभीता सा दीना दीनविशङ्कया ।  
उवाच परमा सा च परमेशं परात्परम्  
बाहुश्रोणियुगाम्यां च निबध्य च पुनः पुनः ॥ 127.12 ॥  
राधिकोवाच  
रासं गच्छ महाभाग पुण्यं वृन्दावनं वनम् ।  
तत्र क्रीडां करिष्यामि जलेन च स्थलेन च ॥ 127.13 ॥  
पुनर्यास्यामि मलयं सुन्दरं मणिमन्दिरम् ।  
अपरं यद्रहस्यं वा जन्मला न श्रुतं मया ॥ 127.14 ॥  
तत्र यामि त्वया सार्धमिति मे लालसा परा ।  
परस्परैकालापेन प्रययौ रजनी शुभा ॥ 127.15 ॥  
अरुणोदयकालेऽपि न त्यजेन्माधवं सती ।  
माधवः प्रीतिवचसा बोधयामास साघनात् ॥ 127.16 ॥  
प्रातः कृत्यं ततः कृत्वा स्वारुरोह रथं हरिः ।  
गोपीभी राधया सार्धं शरत्कमललोचनः ॥ 127.17 ॥  
योजनायतविस्तीर्ण गृहेस्त्रिशतकोटिभिः ।  
मणीन्द्रसारनिर्माणैर्ज्वलद्भिरुपशोभितम् ॥ 127.18 ॥  
गोलोकादागतं तत्र मनोयायि मनोहरम् ।  
सहस्रचक्रसंयुक्तं महस्राश्वैः प्रचालितम् ॥ 127.19 ॥  
मणिस्तम्भैश्त्रिकोटीभी रत्नराजिविराजितम् ।  
मुक्तामाणिक्यपरमैर्हीरहारैः सुशोभितम् ॥ 127.20 ॥  
नानाचित्रैर्विचित्रैश्च श्वेतचामरदर्पणैः ।  
वह्निशुद्धांशुकैर्दीप्तैर्मालाजालैर्विभूषितम् ॥ 127.21 ॥  
रत्निर्माणतल्पैश्च पुष्पचन्दनचर्चितम् ।  
समानरूपवेषैश्च गोपीलक्षैः समावृतम् ॥ 127.22 ॥  
रथेन तेन भगवान्पुनर्वृन्दावनं ययौ ।  
तत्र गत्वा निशाकाले विजहार जले स्थले ॥ 127.23 ॥  
शृङ्गारं सुचिरं कृत्वा वनेषूपवनेषु च ।  
राधिकां दर्शयामास यथासर्व च नूतनम् ॥ 127.24 ॥  
विस्पन्दके सुरसने माहेन्द्रे नन्दने वने ।  
सुमेरुशिखरे रम्ये पर्वते गन्धमादने ॥ 127.25 ॥  
शैले शैले सुन्दरे च कन्दरे कन्दरे वने ।  
पुष्पोद्याने सुरहसि नद्यां नद्यां नदे नदे ॥ 127.26 ॥  
समुद्रपुलिने रम्ये पारिजातवने वने ।  
सुभद्रे पुष्पभद्रे च नारायणसरोवरे ॥ 127.27 ॥  
पवनस्यैव निलये मलये च सुरालये ।  
त्रिकूटे भद्रकूटे च पञ्चकूटे सुकूटके ॥ 127.28 ॥  
देवानां कमनीयायां काञ्चन्यां च तथैव च ।  
समुद्रे च समुद्रे च द्वीपे द्वीपे मनोहरे ॥ 127.29 ॥  
खर्वटे प्रवरे रम्ये पुण्यचन्द्रसरोवरे ।  
सुपार्श्वे मुनिपार्श्वे च स रेमे राधया सह ॥ 127.30 ॥  
शीघ्रं च पुनरागत्य जम्बूद्वीपं च पुण्यदम् ।  
द्वारकां दर्शयामास पर्वतं रैवतं तथा ॥ 127.31 ॥  
गोकुलं पुनरागत्य गोपगोकुलसंकुलम् ।  
तत्र दृष्ट्वा च भाण्डीरं पुण्यं वृन्दावनं ययौ ॥ 127.32 ॥  
श्रीकृण्णागमनं श्रुत्वा यशोदा नन्द एव च ।  
गोपा गोप्यश्च वृद्धाश्चाप्यश्रुनेत्रा निराकुलाः ॥ 127.33 ॥  
वारणेन्द्रं पुरस्कृत्य वेश्यां च नटनर्तकाः ।  
पतिपुत्रवतीं साध्वीं ब्राह्मणीं ब्राह्मणं तथा ॥ 127.34 ॥  
यथा देवाश्च वह्निं च दृष्ट्वा नन्दं च मातरम् ।  
आययुर्बालकृष्णश्च राधया सह माधवः ॥ 127.35 ॥  
मातुः क्रोडमारुरोह प्रहस्य मधुसूदनः ।  
नन्दो यशोदया सार्ध चुचुम्ब मुखपङ्कजम् ॥ 127.36 ॥  
आश्लिश्य भृशमुच्चैश्च सिषेच नेत्रजैर्जलैः ।  
स्वयं च भगवान्कृष्णो यशोदायाः स्तनं पपौ ॥ 127.37 ॥  
तादृशं ददृशुः सर्वे यादृशो मथुरां ययौ ।  
मुरलीहस्तविन्यस्तं रत्नभूषणभूषितम् ॥ 127.38 ॥  
यथैकादशवर्षीयं शोभितं पीतवाससा ।  
मयूरपिच्छचूडं च मालतीमाल्यमण्डितम् ॥ 127.39 ॥  
मन्दिरं वेशयामास राधया सह माधवम् ।  
यशोदा मङ्गलं कृत्वा भोजयामास ब्राह्मणान् ॥ 127.40 ॥  
पूजां चकार गोपीनां मुनीनां च यथा जनः ।  
मणिरत्नं प्रवालं च सुवर्ण परमं तथा ॥ 127.41 ॥  
भुक्तामाणिक्यहीरं च ब्राह्मणेभ्यो ददौ मुदा ।  
गजरत्नं गवां रत्नमश्वरत्नं मनोहरम् ॥ 127.42 ॥  
आसनानि च पात्राणि भूषणानि तथैव च ।  
धान्यान्यपि च सस्यानि वस्त्राणि च तथा ददौ ॥ 127.43 ॥  
अपूर्व दर्शयामास राधया सह माधवम् ।  
गोपीगणं च मिष्टान्नं सादरेणापि नारद ॥ 127.44 ॥  
दुन्दुभीन्वादयामास कारयामास मङ्गलम् ।  
देवांश्च भोजयामास सानन्दं च मनोहरम् ॥ 127.45 ॥  
इति श्रीब्रह्मo महाo श्रीकृष्णजन्मखo उत्तo नारदनाo  
सप्तविशत्यधिकशततमोऽध्यायः ॥ 127 ॥

अथाष्टाविंशत्यधिकशततमोऽध्यायः  
नारायण उवाच  
श्रीकृष्णश्च समाह्वानं गोपांश्चापि चकार सः ।  
भाण्डीरे वटमूले च तत्र स्वयमुवास ह ॥ 128.1 ॥  
पुराऽन्नं च ददौ तस्मै यत्रैव ब्राह्मणीगणः ।  
उवास राधिका देवी वामपार्श्वे हरेरपि ॥ 128.2 ॥  
दक्षिणे नन्दगोपश्च यशोदासहितस्तथा ।  
तद्दक्षिणो वृषभानस्तद्वामे सा कलावती ॥ 128.3 ॥  
अन्ये गोपाश्च गोप्यश्च बान्धवाः सुहृदस्तथा ।  
तानुवाच स गोविन्दो यथार्थ्यं समयोचितम् ॥ 128.4 ॥  
श्रीभगवानुवाच  
शृणु नन्द प्रवक्ष्यामि सांप्रतं समयोचितम् ।  
सत्यं च परमार्थं च परलोकसुखावहम् ॥ 128.5 ॥  
आब्रह्मस्तम्बपर्यन्तं भ्रमं सर्वं निशामय ।  
विद्युद्दीप्तिर्जले रेषा यथा तोयस्य बुद्‌बुदम् ॥ 128.6 ॥  
मथुरायां सर्वमुक्तं नावशेषं च किंचन ।  
यशोदां बोधयामास राधिका कदलीवने ॥ 128.7 ॥  
तदेव सत्यं परमं भ्रमध्वान्तप्रदीपकम् ।  
विहाय मिथ्यामायां च स्मर तत्परमं पदम् ॥ 128.8 ॥  
जन्ममृत्युजराव्याधिहरं हर्षकरं परम् ।  
शोकसंतापहरणं कर्ममूलनिकृन्तनम् ॥ 128.9 ॥  
मामेव परमं ब्रह्म भगवन्तं सनातनम् ।  
ध्यायं ध्यायं पुत्रबुद्धिं त्यक्त्वा लभ परं पदम् ॥ 128.10 ॥  
गोलोकं गच्छ शीघ्रं त्वं सार्धं गोकुलवासिभिः ।  
आरात्कलेरागमनं कर्ममूलनिकृन्तनम् ॥ 128.11 ॥  
स्त्रीपुंसोर्नियमो नास्ति जातीनां च तथैव च ।  
विप्रे संध्यादिकं नास्ति चिह्नं यज्ञोपवीतकम् ॥ 128.12 ॥  
यज्ञसूत्रं च तिलकं शेषं लुप्तं सुनिश्चितम् ।  
दिवाव्यवायनिरतं विरतं धर्मकर्मणि ॥ 128.13 ॥  
यज्ञानां च व्रतानां च तपसां लुप्तमेव च ।  
केदारकन्याशापेन धर्मो नास्त्येव केवलम् ॥ 128.14 ॥  
स्वच्छन्दगामिनीस्त्रीर्णा पतिश्च सततं वशे ।  
ताडयेत्सततं तं च भर्त्सयेच्छ दिवानिशम् ॥ 128.15 ॥  
प्राधान्यं स्त्रीकुटुम्बानां स्त्रीणां च सततं व्रज ।  
स्वामी च भक्तस्तासां च पराभूतो निरन्तरम् ॥ 128.16 ॥  
कलौ च योषितः सर्वा जारसेवासु तत्पराः ।  
शतपुत्रसमः स्नेहस्तासां जारे भविष्यति ॥ 128.17 ॥  
ददाति तस्मै भक्ष्यं च यथा भृत्याय कोपतः ।  
सस्मिता सकटाक्षा साऽमृतदृष्ट्‌या निरन्तरम् ॥ 128.18 ॥  
जारं पश्यति कामेन विषदृष्ट्‌या पतिं सदा ।  
सततं गौरवं तासां स्नेहं च जारबान्धवे ॥ 128.19 ॥  
पत्यौ करप्रहारं च नित्यं नित्यं करोति च ।  
मिष्टान्नं श्रद्धया भक्त्या जाराय प्रददाति च ॥ 128.20 ॥  
वेषयुक्ता च सततं जारसेवनतत्परा ।  
प्राणा बन्धुर्गतिश्चाऽऽत्मा कलौ जारश्च यौषिताम् ॥ 128.21 ॥  
लुप्ता चातिथिसेवा च प्रलुप्तं विष्णुसेवनम् ।  
पितृणामर्चनं चैव देवानां च तथैव च ॥ 128.22 ॥  
विष्णुवैष्णवयोर्द्वेषी सततं च नरो भवेत् ।  
वाममन्त्रोपासकाश्च चतुर्वर्णाश्च तत्पराः ॥ 128.23 ॥  
शालग्रामं च तुलसीं कुशं गङ्गोदकं तथा ।  
न स्पृशेन्मानवो धूर्तो म्लेच्छाचाररतः सदा ॥ 128.24 ॥  
कारणं कारणानां च सर्वेषां सर्वबीजकम् ।  
सुखदं मोक्षदं शश्वद्दातारं सर्वसंपदाम् ॥ 128.25 ॥  
त्यक्त्वा मां परया भक्त्या क्षुद्रसंपत्प्रदायिनम् ।  
वेदनिघ्नं वाममन्त्रं जपेद्विप्रश्च मायया ॥ 128.26 ॥  
सनातनी विष्णुमाया वञ्चितं तं करिष्यति ।  
ममाऽऽज्ञया भगवती जगतां च दुरत्यया ॥ 128.27 ॥  
कलेर्दशसहस्राणि मदर्चा भुवि तिष्ठति ।  
तदर्धानि च वर्षाणि गङ्गा भुवनपावनी ॥ 128.28 ॥  
तुलसी विष्णुभक्ताश्च यावद्‌गङ्गा च कीर्तनम् ।  
पुराणानि च स्वल्पानि तावदेव महीतले ॥ 128.29 ॥  
मम चोत्कीर्तनं नास्ति एतदन्ते कलौ व्रज ।  
एकवर्णा भविष्यन्ति किराता बलिनः शठाः ॥ 128.30 ॥  
पित्रोः सेवा गुरोः सेवा सेवा च देवविप्रयोः ।  
विवर्जिता नराः सर्वे चातिथीनां तथैव च ॥ 128.31 ॥  
सस्यहीना भवेत्पृथ्वी साऽनावृष्ट्या निरन्तरम् ।  
फलहीनोऽपि वृक्षश्च जलहीना सरित्तथा ॥ 128.32 ॥  
वेदहीनो ब्राह्मणश्च बलहीनश्च भूपतिः ।  
जातिहीना जनाः सर्वे म्लेच्छो भूपो भविष्यति ॥ 128.33 ॥  
भृत्यवत्ताडयेत्तातं पुत्रः शिष्यस्तथा गुरुम् ।  
कान्तं च ताडयेत्कान्ता लुब्धकुक्कुटवद्‌गृही ॥ 128.34 ॥  
नश्यन्ति सकला लोकाः कलौ शेषे च पापिनः ।  
सूर्याणामातपात्केचिज्जलौघेनापि केचन ॥ 128.35 ॥  
हे वैश्येन्द्र प्रतिकलौ न नश्यति वसुंधरा ।  
पुनः सृष्टौ भवेत्सत्यं सत्यबीजं निरन्तरम् ॥ 128.36 ॥  
एतस्मिन्नन्तरे विप्र रथमेव मनोहरम् ।  
चतुर्योजनविस्तीर्णमूर्ध्वे च पञ्चयोजनम् ॥ 128.37 ॥  
शुद्धस्फटिकसंकाशं रत्नेन्द्रसारनिर्मितम् ।  
अम्लानपारिजातानां मालाजालविराजितम् ॥ 128.38 ॥  
मणीनां कौस्तुभानां च भूषणेन विभूषितम् ।  
अमूल्यरत्नकलशं हीरहारविलम्बितम् ॥ 128.39 ॥  
मनोहरैः परिष्वक्तं सहस्रकोटिमन्दिरैः ।  
सहस्रद्वयचक्रं च सहस्रद्वयघोटकम् ॥ 128.40 ॥  
सूक्ष्मवस्त्राच्छादितं च गोपीकोटीभिरावृतम् ।  
गोलोकादागतं तूर्णं ददृशुः सहसा व्रजे ॥ 128.41 ॥  
कृष्णाज्ञया तमारुह्य ययुर्गोलोकमुत्तमम् ।  
राधा कलावती देवी धन्या चायोनिसंभवा ॥ 128.42 ॥  
गोलोकाद गता गोप्यश्चायोनिसंभवाश्च ताः ।  
श्रुतिपत्न्यश्च ताः सर्वाः स्वशरीरेण नारद ॥ 128.43 ॥  
सर्वे त्यक्त्वा शरीराणि नश्वराणि सुनिश्चितम् ।  
गोलोकं च ययौ राधा सार्घं गोकुलवासिभिः ॥ 128.44 ॥  
ददर्श विरजातीर्र नानारत्नविभूषितम् ।  
तदुत्तीर्य ययौ विप्र शतशृङ्गं च पर्वतम् ॥ 128.45 ॥  
नानामणिगणाकीर्णं रासमण्डलमण्डितम् ।  
ततो ययौ कियद्‌दूरं पुण्यं वृन्दावनं वनम् ॥ 128.46 ॥  
सा ददर्शाक्षयवटमूर्ध्वे त्रिशतयोजनम् ।  
शतयोजनविस्तीर्णं शाखाकोटिसमावृतम् ॥ 128.47 ॥  
रक्तवर्णैः फलौघैश्च स्थूलैरपि विभूषितम् ।  
गोपीकोटिसहस्रैश्च सार्धं वृन्दा मनोहरा ॥ 128.48 ॥  
अनुव्रजं सादरं च सस्मिता सा समाययौ ।  
अवरुङ्य रथात्तूर्णं राधां सा प्रणनाम च ॥ 128.49 ॥  
रासेश्वरीं तां संभाष्य प्रविवेश स्वमालयम् ।  
रत्नसिंहासने रम्ये हीरहारसमन्विते ॥ 128.50 ॥  
वृन्दा तां वासयामास पादसेवनतत्परा ।  
सप्तभिश्च सखीभिश्च सेवितां श्वेतचामरैः ॥ 128.51 ॥  
आययुर्गोपिकाः सर्वा द्रष्टुं तां परमेश्वरीम् ।  
नन्दादिकं प्रकल्प्यैतद्राधा वासं पृथकपृथक् ॥ 128.52 ॥  
परमानन्दरूपा सा परमानन्दपूर्वकम् ।  
स्ववेश्मनि महारम्ये प्रतस्थे गोपिका सह ॥ 128.53 ॥  
इति श्रीब्रह्मo महाo श्रीकृष्णजन्मखo उत्तo नारदनाo  
अष्टाविंशत्यधिकशततमोऽध्यायः ॥ 128 ॥

अथैकोनत्रिंशदधिकशततमोऽध्यायः  
नारायण उवाच  
श्रीकृष्णो भगवांस्तत्र परिपूर्णतमः प्रभुः ।  
दृष्ट्वा सारोक्यमोक्षं च सद्यो गोकुलवासिनाम् ॥ 129.1 ॥  
उवास पञ्चभिर्गोपैर्भाण्डीरे वटमूलके ।  
ददर्श गोकुलं सर्व गोकुलं व्याकुलं तथा ॥ 129.2 ॥  
अरक्षकं च व्यस्तं च शून्यं वृन्दावनं वनम् ।  
योगेनामृतवृष्ट्या च कृपया च कृपानिधिः ॥ 129.3 ॥  
गोपीभिश्च तथा गोपैः परिपूर्णं चकार सः ।  
तथा वृन्दावनं चैव सुरम्यं च मनोहरम् ॥ 129.4 ॥  
गोकुलस्थाश्च गोपाश्च समाश्वासं चकार सः ।  
उवाच मधुरं वाक्यं हितं नीतं च दुर्लभम् ॥ 129.5 ॥  
श्री भगवानुवाच  
हे गोपगण हे बन्धो सुखं तिष्ठ स्थिरो भव ।  
रमणं प्रियया सार्धं सुरम्यं रासमण्डलम् ॥ 129.6 ॥  
तावत्प्रभृति कृष्णस्य पुण्ये वृन्दावने वने ।  
अधिष्ठानं च सततं यावच्चन्द्रदिवाकरौ ॥ 129.7 ॥  
तथा जगाम भाण्डीरं विधाता जगतामपि ।  
स्वयं शेषश्च धर्मश्च भवान्या च भवःस्वयम् ॥ 129.8 ॥  
सूर्यश्चापि महेन्द्रश्च चन्द्रश्चापि हुनाशनः ।  
कुबेरो वरुणश्चैव पवनश्च यमस्तथा ॥ 129.9 ॥  
ईशानश्चापि देवाश्च वसवोऽष्टौ तथैव च ।  
सर्वे ग्रहाश्च रुद्राश्च मुनयो मनवस्तथा ॥ 129.10 ॥  
त्वरिताश्चाऽऽययुः सर्वे यत्राऽऽस्ते भगवान्प्रभुः ।  
प्रणम्य दण्डवद्‌भूभौ तमुवाच विधिः स्वयम् ॥ 129.11 ॥  
ब्रह्मवाच  
परिबूर्णतम् ब्रह्मस्वरूप नित्यविग्रह ।  
ज्योतिःस्वरूप परम नमोऽस्तु प्रकृतेः पर ॥ 129.12 ॥  
सुनिर्लिप्त निराकार साकार ध्यानहेतुना ।  
स्वेच्छामय परं धाम परमात्मन्नमोऽस्तु ते ॥ 129.13 ॥  
सर्वकार्यस्वरूपेश कारणानां च कारण ।  
ब्रह्मेशशेषदेवेश सर्वेश ते नo ॥ 129.14 ॥  
सरस्वतीश पद्मेश पार्वतीश परात्पर ।  
हे सावित्रीश राधेश रासेश्वर नo ॥ 129.15 ॥  
सर्वेषामादिभूतर्स्त्वं सर्वः सर्वेश्वरस्तथा ।  
सर्वपाता च संहर्ता सृष्टिरूप नo ॥ 129.16 ॥  
त्वत्पादपद्मरजसा धन्या पूता वसुंधरा ।  
शून्यरूपा त्वयि गते हे नाथ परमं पदम् ॥ 129.17 ॥  
यत्पञ्चविंशत्यधिकं वर्षाणां शतकं गतम् ।  
त्यक्त्वेमां स्वपदं यासि रुदतीं विरहातुराम् ॥ 129.18 ॥  
महादेव उवाच  
ब्रह्मणा प्रार्थितस्त्वं च समागत्य वसुंधराम् ।  
भूभारहरणं कृत्वा प्रयासि स्वपदं विभो ॥ 129.19 ॥  
त्रैलोक्ये पृथिवी धन्या सद्यः पूता पदाङ्किता ।  
वयं च मुनयो धन्याः साक्षाद्‌दृष्ट्वा पदाम्बुजम् ॥ 129.20 ॥  
ध्यानासाध्यो दुराराध्यो मुनीनामूर्ध्वरेतसाम् ।  
अस्माकमपि यश्चेशः सोऽधुना चाक्षुषो भुवि ॥ 129.21 ॥  
वासुः सर्वनिवासश्च विश्वनि यस्य लोमसु ।  
देवस्तस्य महाविष्णुर्वासुदेवो महीतले ॥ 129.22 ।  
सुचिरं तपसा लब्धं सिद्धेन्द्राणां सुदुर्लभम् ।  
यत्पादपद्ममतुलं चाक्षुषं सर्वजीविनाम् ॥ 129.23 ॥  
अनन्त उवाच  
त्वमनन्तो हि भगवन्नाहमेव कलांशकः ।  
विश्वैकस्थे क्षुद्रकूर्मे मशकोऽहं गजे यथा ॥ 129.24 ॥  
असंख्यशेषाः कूर्माश्च ब्रह्मविषणुशिवात्मकाः ।  
असंख्यानि च विश्वानि तेषामीशः स्वयं भवान्‌ ॥ 129.25 ॥  
अस्माकमीदृशं नाथ सुदिनं क्व भविष्यति ।  
स्वप्नादृष्टश्चयश्चेशः स दृष्टः सर्वजीविनाम् ॥ 129.26 ॥  
नाथ प्रयासि गोलोकं पूतां कृत्वा वसुंधराम् ।  
तामनाथां रुदन्तीं च निमग्नां शोकसागरे ॥ 129.27 ॥  
देवा ऊचुः  
वेदाःस्तोतुं न शक्ता यं ब्रह्मेशानादयस्तथा ।  
तमेव स्तवनं किं वा वयं कुर्मो नमोऽस्तु ते ॥ 129.28 ॥  
इत्येवमुक्त्वा देवास्ते प्रययुर्द्वारकां पुरीम् ।  
तत्रस्थं भगवन्तं च द्रष्टुं शीघ्रं मुदाऽन्विताः ॥ 129.29 ॥  
अथ तेषां च गोपाला ययुर्गोलोकमुत्तमम् ।  
पृथिवी कम्पिता भीता चलन्तः सप्तसागराः ॥ 129.30 ॥  
हतश्रियं द्वारकां च त्यक्त्वा च ब्रह्मशापतः ।  
मूर्तिं कदम्बमूलस्थां विवेश राधिकेश्वरः ॥ 129.31 ॥  
ते सर्वे चैरकायुद्धे निपेतुर्यादवास्तथा ।  
चितामारुह्य देव्यश्च प्रययुः स्वामिभिः सह ॥ 129.32 ॥  
अर्जुनः स्वपुरं गत्वा समुवाच युधिष्ठिरम् ।  
स राजा भ्रातृभिः सार्धं ययौ स्वर्गं च भार्यया ॥ 129.33 ॥  
दृष्ट्वा कदम्बमूलस्थं तिष्ठन्तं परमेश्वरम् ।  
देवा ब्रह्मादयस्ते च प्रणेमुर्भक्तिपूर्वकम् ॥ 129.34 ॥  
तुष्टुवुः परमात्मानं देवं नारायणं प्रभुम् ।  
श्यामं किशोरवयसं भूषितं रत्नभूषणैः ॥ 129.35 ॥  
वह्निशुद्धांशुकाधानं शोभितं वनमालया ।  
अतीव सुन्दरं शान्तं लक्ष्मीकान्तं मनोहरम् ॥ 129.36 ॥  
व्याधास्त्रसंयुतं पादपद्मं पद्मादिवन्दितम् ।  
दृष्ट्वा ब्रह्मादिदेवांस्तानभयं सस्मितं ददौ ॥ 129.37 ॥  
पृथिवीं तां समाश्वास्य रुदतीं प्रेमविह्वलाम् ।  
व्याधं प्रस्थापयामास परं स्वपदमुत्तमम् ॥ 129.38 ॥  
बलस्य तेजः शेषे च विवेश परमाद्‌भुतम् ।  
प्रद्युम्नस्य च कामे वै वाऽनिरुद्धस्य ब्रह्मणि ॥ 129.39 ॥  
अयोनिसंभवा देवी महालक्ष्मीश्च रुक्मिणी ।  
वैकुण्ठं प्रययौ साक्षात्स्वशरीरेण नारद ॥ 129.40 ॥  
सत्यभामा पृथिव्यां च विवेश कमलालया ।  
स्वयं जाम्बवती देवी पार्वत्यां विश्वमातरि ॥ 129.41 ॥  
या या देव्यश्च यासां चाप्यंशरुपाश्च भूतले ।  
तस्यां तस्यां प्रविविशुस्ता एव च पृथक्पृथक् ॥ 129.42 ॥  
साम्बस्य तेजः स्कन्दे च विवेश परमाद्‌भुतम् ।  
कश्यपे वसुदेवश्चाप्यदिव्यां देवकी तथा ॥ 129.43 ॥  
रुक्मिणीमन्दिरं त्यकत्वा समस्तां द्वारकां पुरीम् ।  
स जग्राह समुद्रश्च प्रफुल्लवदनेक्षणः ॥ 129.44 ॥  
लपणोदः समागत्य तुष्टाव पुरुषोत्तमम् ।  
रुरोद तद्वियोगेन साश्रुनेत्रश्च विह्वलः ॥ 129.45 ॥  
गङ्गा सरस्वती पद्मावती च यमुना तथा ।  
गोदावरी स्वर्णरेखा कावेरी नर्मदा मुने ॥ 129.46 ॥  
शरावती बाहृदा च कृतमाला च पुण्यदा ।  
समाययुश्च ताः सर्वाः प्रणेमुः परमेश्वरम् ॥ 129.47 ॥  
उवाच जाह्नवी देवी रुदती परमेश्वरम् ।  
साश्रुनेत्राऽतिदीना सा विरहज्वरकातरा ॥ 129.48 ॥  
भागीरथयुवाच  
हे नाथ रमणश्रेष्ठ यासि गोलोकमुत्तमम् ।  
अस्माकं का गतिश्चात्र भविष्यति कलौ युगे ॥ 129.49 ॥  
श्रीभगवानुवाच  
कलेः पञ्चसहस्राणि वर्षाणि तिष्ठ भूतले ।  
पापानि पापिनो यानि तुभ्यं दास्यन्ति स्नानत ॥ 129.50 ॥  
मन्मन्त्रोपासकस्पर्शाद्भस्मीभूतानि तत्क्षणात् ।  
भविष्यन्ति दर्शनाच्च स्नानादेव हि जाह्नवि ॥ 129.51 ॥  
हरेर्नामानि यत्रैव पुराणानि भवन्ति हि ।  
तत्र गत्वा सावधानमाभिः सार्धं च श्रोष्यसि ॥ 129.52 ॥  
पुराणश्रवणाच्चैव हरेर्नामानुकीर्तनात् ।  
भस्मीभूतानि पापानि ब्रह्महत्यादिकानि च ॥ 129.53 ॥  
भस्मीभूतानि तान्येव वैष्णवालिङ्गनेन च ।  
तृणानि शुष्ककाष्ठानि दहन्ति पावका यथा ॥ 129.54 ॥  
तथाऽपि वैष्णवा लोके पापानि पापिनामपि ।  
पृथिव्यां यानि तीर्थानि पुण्यान्यपि च जाह्नवि ॥ 129.55 ॥  
मद्भक्तानां शरीरेषु सन्ति पूतेषु संततम् ।  
मद्भक्तपादरजसा सद्यः पूता वसुंधरा ॥ 129.56 ॥  
सद्यः पूतानि तीर्थानि सद्याः पूतं जगत्तथा ।  
मन्मन्त्रोपासका विप्रा ये मदुच्छिष्टभोजिनः ॥ 129.57 ॥  
मामेव नित्यं ध्यायन्ते ते मत्प्राणाधिकाः प्रियाः ।  
तदुपस्पर्शमात्रेण पूतो वायुश्च पावकः ॥ 129.58 ॥  
कलेर्दशसहस्राणि मद्भक्ताः सन्ति भूतले ।  
एकवर्णा भविष्यन्ति मद्भक्तेषु गतेषु च ॥ 129.59 ॥  
मद्भक्तशून्या पृथिवी कलिग्रस्ता भविष्यति ।  
एतस्मिन्नन्तरे तत्र कृष्णदेहाद्विनिर्गतः ॥ 129.60 ॥  
चतुर्भुजश्च पुरुषः शतचन्द्रसमप्रभः ।  
शङ्खचक्रगदापद्मधरः श्रीवत्सलाञ्छनः ॥ 129.61 ॥  
सुन्दरं रथमारुह्य श्रीरोदं स जगाम ह ।  
सिन्धुकन्या च प्रययौ स्वयं मूर्तिमती सती ॥ 129.62 ॥  
श्रीकृष्णमनसा जाता मर्त्यलक्ष्मीर्मनोहरा ।  
श्वेतद्वीपं गते विष्णौ जगत्पालनकर्तरि ॥ 129.63 ॥  
शुद्धसत्त्वस्वरूपे च द्विधारूपो बभूव सः ।  
दक्षिणांशश्च द्विभुजो गोपबारकरूपकः ॥ 129.64 ॥  
नपीनजलदश्यामः शोभितः पीतवाससा ।  
श्रीवंशवदनः श्रीमान्सस्मितः पद्मलोचनः ॥ 129.65 ॥  
शतकोटीन्दुसौन्दर्यं शतकोटिस्मरप्रभाम् ।  
दधानः परमानन्दः परिबूर्णतमः प्रभुः ॥ 129.66 ॥  
परं धाम परं ब्रह्मस्वरूपो निर्गुणः स्वयम् ।  
परमात्मा च सर्वेषां भक्तानुग्रहविग्रहः ॥ 129.67 ॥  
नित्यदेहश्च भगवानीश्वरः प्रकृतेः परः ।  
योगिनो यं वदन्त्येवं ज्योतीरूपं सनातनम् ॥ 129.68 ॥  
ज्योतिरम्यन्तरे नित्यरूपं भक्ता विदन्ति यम् ।  
वेदा वदन्ति सत्यं यं नित्यमाद्यं विचक्षणाः ॥ 129.69 ॥  
यं वदन्ति सुराः सर्वे परं स्वेच्छामयं प्रभूम् ।  
सिद्धेन्द्रा मुनयः सर्वे सर्वरूपं वदन्ति यम् ॥ 129.70 ॥  
यमनिर्वचनीयं च योगीन्द्रः शंकरो वदेत्‌ ।  
स्वयं विधाता प्रवदेत्कारणानां च कारणम् ॥ 129.71 ॥  
शेषो वदेदनन्तं यं नवधारूपमीश्वरम् ।  
तर्काणामेव षण्णां च षड्विधं रूपमीप्सितम् ॥ 129.72 ॥  
वैष्णवानामेकरूपं वेदानामेकमेव च ।  
पुराणानामेकरूपं तस्मान्नवविधं स्मृतम् ॥ 129.73 ॥  
न्यायोऽनिर्वचनीयं च यं मतं शंकरो वदेत् ।  
नित्यं वैशेषिकाश्चाऽऽद्यं तं वदन्ति विचक्षणाः ॥ 129.74 ॥  
सांख्य वदन्ति तं देवं ज्योतीरूपं सनातनम् ।  
मीमांसा सर्वरूपं च वेदान्तः सर्वकारणम् ॥ 129.75 ॥  
पातञ्जलोऽप्यनन्तं च वेदाः सत्यस्वरूपकम् ।  
स्वेच्छामयं पुराणं च भक्ताश्च नित्यविग्रहम् ॥ 129.76 ॥  
सोऽयं गोलोकनाथश्च राधेशो नन्दनन्दनः ।  
गोकुले गोपवेषश्च पुण्ये वृन्दावने वने ॥ 129.77 ॥  
चतुर्भुजश्च वैकुण्ठे महालक्ष्मीपतिः स्वयम् ।  
नारायणश्च भगवान्यन्नाम मुक्तिकारणम् ॥ 129.78 ॥  
सकृन्नारायणेत्युक्त्वा पुमान्कल्पशतत्रयम् ।  
गङ्गादिसर्वतीर्थेषु स्नातो भवति नारद ॥ 129.79 ॥  
सुनन्दनन्दकुमुदैः पार्षदैः परिवारितः ।  
शङ्खचक्रगदापद्मधरः श्रीवत्सलाञ्छनः ॥ 129.80 ॥  
कौस्तुभेन मणीन्द्रेण भूषितो वनमालया ।  
देवैः स्तुतश्च यानेन वैकुण्ठं स्वपदं ययौ ॥ 129.81 ॥  
गते वैकुण्ठनाथे च राधेशश्च स्वयं प्रभुः ।  
चकार वंशीशब्दं च त्रैलोक्यमोहनं परम् ॥ 129.82 ॥  
मूर्च्छांप्रापुर्देवगणा मुनयश्चापि नारद ।  
अचेतना बभूवुश्च मायया पार्वतीं विना ॥ 129.83 ॥  
उवाच पार्वती देवी भगवन्तं सनातनम् ।  
विष्णुमाया भगवती सर्वरूपा सनातनी ॥ 129.84 ॥  
परब्रह्मस्वरूपा या परमात्मस्वरूपिणी ।  
सगुणा निर्गुणा सा च परा स्वेच्छामयी सती ॥ 129.85 ॥  
पार्वत्युवाच  
एकाऽहं राधिकारूपा गोलोके रासमण्डले ।  
रासशून्यं च गोलोकं परिपूर्ण कुरु प्रभो ॥ 129.86 ॥  
गच्छ त्वं रथमारुह्य मुक्तामाणिक्यभूषितम् ।  
परिबूर्णतमाऽहं च तव वङः स्थलस्थिता ॥ 129.87 ॥  
तवाऽऽज्ञया महालक्ष्मीरहं वैकुण्ठगामिनी ।  
सरस्वती च तत्रैव वामे पार्श्वे हरेरपि ॥ 129.88 ॥  
तवाहं मनसा जाता सिन्धुकन्या तवाऽऽज्ञया ।  
सावित्री वेदमाताऽहं कलया विधिसंनिधौ ॥ 129.89 ॥  
तैजःसु सर्वदेवानां पुरा सत्ये तवाऽऽज्ञया ।  
अधिष्ठानं कृत तत्र धृतं देव्या शरीरकम् ॥ 129.90 ॥  
शुम्भादयश्च दैत्याश्च निहताश्चावलीलया ।  
दुर्ग निहत्य तुर्गाऽहं त्रिपुरा त्रिपुरे वधे ॥ 129.91 ॥  
निहत्य रक्तबीजं च रक्तबीजविनाशिनी ।  
तवाऽऽज्ञया दक्षकन्या सती सत्यस्वरूपिणी ॥ 129.92 ॥  
योगेन त्यक्त्वा देहं च शैलजाऽहं तवाऽऽज्ञया ।  
त्वया दत्तवा (त्ताः शंकराय गोलोके रासमण्डले ॥ 129.93 ॥  
विष्णुभक्तिरहं तेन विष्णुमाया च वैष्णवी ।  
नारायणस्य मायाऽहं तेन नारायणी स्मृता ॥ 129.94 ॥  
कृष्णप्राणाधिकाऽहं च प्राणाधिष्ठातृदेवता ।  
महाविष्णोश्च वासोश्च जननी राधिका स्वयम् ॥ 129.95 ॥  
तवाऽऽज्ञया पञ्चधाऽहं पञ्चप्रकृतिरूपिणी ।  
कलाकलांशयाऽहं च देवपत्नयो गृहे गृहे ॥ 129.96 ॥  
शीघ्रं गच्छ महाभाग तत्राऽहं विरहातुरा ।  
गोवीभिः सहिता रासं भ्रमन्ती परितः सदा ॥ 129.97 ॥  
पार्वतीवचनं श्रुत्वा प्रहस्य रसिकेश्वरः ।  
रत्नयानं समारुह्य ययौ गोलोकमुत्तमम् ॥ 129.98 ॥  
पार्वती बोधयामास स्वयं देवगणं तथा ।  
मायावंशीरवाच्छन्नं विष्णुमाया सनातनी ॥ 129.99 ॥  
कृत्वा ते हरिशब्दं च स्वगृहं विस्मयं ययुः ।  
शिवेन सार्धं दुर्गा सा प्रहृष्टा स्वपुरं ययौ ॥ 129.100 ॥  
अथ कृष्णं समायान्तं राधा गोपीगणैः सह ।  
अनुव्रजं ययौ हृष्टा सर्वज्ञा प्राणवल्लभम् ॥ 129.101 ॥  
दृष्ट्वा समीपमायान्तमवरुह्य रथात्सती ।  
प्रणनाम जगन्नाथं सिरसा सखिभिः सह ॥ 129.102 ॥  
गोपा गोप्यश्च मुदिताः प्रफुल्लवदनेक्षणाः ।  
दुंदुभिं वादयामासुरीश्वरागमनोत्सुकाः ॥ 129.103 ॥  
विरजां च समुत्तीर्य दृष्ट्वा राधां जगत्पतिः ।  
अवरुह्य रथात्तूर्णं गृहीत्वा राधिकाकरम् ॥ 129.104 ॥  
शतशृङ्गं च बभ्राम सुरम्यं रासमण्डलम् ।  
दृष्ट्वाऽक्षयवटं पुण्यं पुण्यं वृन्दावनं ययौ ॥ 129.105 ॥  
तुलसीकाननं दृष्ट्वा प्रययौ मालतीवनम् ।  
वामे कृत्वा कुन्दवनं माधवीकाननं तथा ॥ 129.106 ॥  
चकार दक्षिणे कृष्णश्चम्पकारण्यमीप्सिनम् ।  
चकार पश्चात्तूर्णं च चारुचन्दनकाननम् ॥ 129.107 ॥  
ददर्श पुरतो रम्यं राधिकाभवनं परम् ।  
उवास राधया सार्धं रत्नसिंहासने वरे ॥ 129.108 ॥  
सकर्पूरं च ताम्बूलं बुभुजे वासितं जलम् ।  
सुष्वाप पुष्पतल्पे च सुगन्धिचन्दनार्चिते ॥ 129.109 ॥  
स रेमे रामया सार्धं निमग्नो रससागरे ।  
इत्येवं कथितं सर्वं धर्मवक्त्राच्च यच्छ्रुतम् ॥ 129.110 ॥  
गोलोकारोहणं रम्यं किं भूयः श्रोतुमिच्छसि ॥ 129.111 ॥  
इति श्रीब्रह्मo महाo श्रीकृष्णजन्मखo उत्तo नारदनाo गोलोकारोहणं  
नामैकोनत्रिंशदधिकशततमोऽध्यायः ॥ 129 ॥

अथ त्रिंशदधिकशततमोऽध्यायः  
नारद उवाच  
सर्वं श्रुतं महाभाग नारशेषमभीप्सितम् ।  
किमपूर्व पुराणं च ब्रह्मवैवर्तमिष्टदम् ॥ 130.1 ॥  
अधुना किं करिष्यामि तन्मां ब्रूहि जगद्‌गुरो ।  
आज्ञां कुरु तपस्यां च कर्तु यामि हिमालयम् ॥ 130.2 ॥  
नारायण उवाच  
उवबर्हणगन्धर्दः पञ्चशत्कामिनीपतिः ।  
जन्मान्तरे भवानासीदधुना ब्रह्मपुत्रकः ॥ 130.3 ॥  
तास्वेका च सती रम्या तपसा शंकरं परम् ।  
आराध्य च वरं लेभे वाञ्छितं नारदं पतिम् ॥ 130.4 ॥  
सा च सृञ्जयकन्या च स्वर्णष्ठीवीसहोदरा ।  
तां विवाहं कुरुष्वेति शंकराज्ञा कथं वृथा ॥ 130.5 ॥  
सुन्दरी सुन्दरीष्वेवं कोमलां कमलाकलाम् ।  
पतिव्रतां महाभगां रम्यां सुप्रियवादिनीम् ॥ 130.6 ॥  
कामुकीं कमनीयां च शश्वत्सुस्थिरयौवनाम् ।  
विधात्रा लिखितं कर्म प्राक्तनं केन वार्यते ॥ 130.7 ॥  
नाभुक्तं क्षीयते कर्म कल्पकोटिशतैरपि ।  
अवश्यमेव भोक्तव्यं कृतं शुभाशुभम् ॥ 130.8 ॥  
सूत उवाच  
नारायणवचः श्रुत्वा हृदयेन विदूयता ।  
प्रणम्य प्रययौ शीघ्रं नारदः सृञ्जयालयम् ॥ 130.9 ॥  
शौनक उवाच  
अहो सूत महाभाग श्रुतं किं परमाद्भुतम् ।  
किमपूर्वं रहस्यं च सरसं च पुरातनम् ॥ 130.10 ॥  
अधुना श्रोतुमिच्छामि विवाहं नारदस्य च ।  
अतीन्द्रियस्य च मुनेर्ब्रह्मपुत्रस्य सांप्रतम् ॥ 130.11 ॥  
सूत उवाच  
नारदो मू(गु)ढरुपश्च दृष्टावा सृञ्जयकन्यकाम् ।  
तपस्विनीं महाभागां विष्णुव्रतपरायणाम् ॥ 130.12 ॥  
ययौ ब्रह्मसभां रम्यां सर्वदेवैः समावृताम् ।  
प्रणम्य पितरं शान्तः सर्वं तत्त्वमुवाच तम् ॥ 130.13 ॥  
ब्रह्मा प्रहृष्टवदनः श्रुत्वा वार्तां शुभावहाम् ।  
तपस्विनं च पुत्रं च संप्राप्य जगतां पतिः ॥ 130.14 ॥  
रत्ननिर्माणयानेन सार्धं देवैः शुभे क्षणे ।  
पुत्रं कृत्वा च पुरतो ययौ सृञ्जयमन्दिरम् ॥ 130.15 ॥  
तच्छ्रुत्वा सृञ्जयो राजा रत्नभूषणभूषिताम् ।  
गृहीत्वा कन्यकां रम्यां नारदाय ददौ मुदा ॥ 130.16 ॥  
सर्वस्वं दक्षिणां दत्त्वा मणिमुक्तादिकं तथा ।  
पुटाञ्जलियुतो भूत्वा परिहारे चकार सः ॥ 130.17 ॥  
कन्यां समर्प्य ब्रह्माणं राजा च योगिनां वरः ।  
रुरोद भृशमुच्चैश्च वत्से वत्स इतीरितम् ॥ 130.18 ॥  
क्व यासि त्यक्त्वा मद्‌गेहं शून्यं क मललोचने ।  
अहं यामि वनं घोरं त्वां त्यक्त्वा जीवितो मृतः ॥ 130.19 ॥  
प्रणम्य पितरं कन्या रुदन्तं मातरं तथा ।  
रुदतीं तां रुदन्ती साऽप्यारुरोह रथं विधेः ॥ 130.20 ॥  
गृहीत्वा च सभार्यं च पुत्रं धाता मुदाऽन्वितः ।  
प्रययौ ब्रह्मलोकं च देवन्द्रैर्मुनिभिः सह ॥ 130.21 ॥  
ब्राह्मणान्बोजयामास साङ्गे मङ्गलकर्मणि ।  
देवानपि च सिद्धांश्च वादयामास दुंदुभिम् ॥ 130.22 ॥  
नारदस्तु मुनिश्रेष्ठो बाधितः पूर्वकर्मणा ।  
यस्य यत्प्राक्तनं विप्र दुर्लङ्ध्य केन वार्यते ॥ 130.23 ॥  
सुरम्ये पुष्पतल्पे च सुगन्धिचन्दनार्चिते ।  
स रेमे रामया सार्ध बुबुधे न दिवानिशम् ॥ 130.24 ॥  
एवं कृत्वा विवाहं च विरतो मुनिसत्तमः ।  
उवास ब्रह्मलोकेषु वटमूले मनोहरे ॥ 130.25 ॥  
तत्राऽऽजगाम नग्नश्च प्रज्वलन्ब्रह्मतेजसा ।  
सनत्कुमारो भगवान्साक्षाच्च बालको यथा ॥ 130.26 ॥  
सृष्टेः पूर्वश्च वयसा यथैव पञ्चहायनः ।  
अयूडोऽनुपनीतश्च वेदसंध्याविहीनकः ॥ 130.27 ॥  
कृष्णेति मन्त्रं जपति यस्य नारायणो गुरुः ।  
अनन्तकालकल्पं च भ्रातृभिश्च त्रिभिः सह ॥ 130.28 ॥  
वैष्णवानामग्रणीशो ज्ञानिनां च गुरोर्गुरुः ।  
आराद्‌दृष्ट्वा नारादस्तं भ्रातरं च सतां वरम् ॥ 130.29 ॥  
सहसा शिरसा भूमौ दण्डवत्प्रणनाम तम् ।  
उवाच नारदं बालः प्रहस्य परमार्थकम् ॥ 130.30 ॥  
सनत्कुमार उवाच  
अये भ्रातः किं करोषि कुशलं युवतीपतेः ।  
स्त्रीपुंसोर्वर्धते प्रेम नित्यं तन्नित्यनूतनम् ॥ 130.31 ॥  
अर्गलं ज्ञानमार्गस्य भक्तिद्वारकपाटकम् ।  
मोक्षमार्गव्यवहितं चिरं बन्धनकारणम् ॥ 130.32 ॥  
गर्भवासस्य बीजं च परं नरककारणम् ।  
पीयूषबुद्ध्या गरलं भुङ्क्ते पापी नराधमः ॥ 130.33 ॥  
परं नारायणं त्यक्त्वा यस्याऽऽस्ते विषये मनः ।  
स वञ्चितो मायया चामृतं त्यक्त्वा विषं भजेत् ॥ 130.34 ॥  
सर्वेषां कर्मभोगेऽस्ति कर्मिणामीश्वरं विना ।  
वयं विधातुः पुत्राश्च सा बुद्धिरिति देहिनाम् ॥ 130.35 ॥  
यदि ते नास्ति भोगश्च कथं गन्धर्वजन्म च ।  
कथं दासीसुतस्त्वं च मुक्तश्च भक्तसङ्गतः ॥ 130.36 ॥  
निर्गच्छ तपसे भ्रातस्त्यज मयामयीं प्रियाम् ।  
सुपुण्ये भारते वर्षे तपसा भज माधवम् ॥ 130.37 ॥  
स्थिते नारायणे स्वेशे परे स्वपददातरि ।  
विषयी विषयान्धश्च वञ्चितो मायया ध्रुवम् ॥ 130.38 ॥  
गृहाण मम मन्त्रं च कृष्ण इत्यक्षरद्वयम् ।  
सर्वेषामेव सन्त्राणां सारात्सारं परात्परम् ॥ 130.39 ॥  
सर्वेषु च पुराणेषु वेदेषु च चतुर्षु च ।  
धर्मशास्त्रैषु तन्त्रैषु नास्त्येवास्मात्परो मनुः ॥ 130.40 ॥  
नारायणेन दत्तो मे पुष्करे सूर्यपर्वणि ।  
असंख्यकल्प जप्त्वाऽहं भ्रमामि सर्वपूजितः ॥ 130.41 ॥  
इत्युक्त्वा स्नापयित्वा तं ददौ दस्मै परं मनुम् ।  
दिवानिशं स जपति पूतया मणिमालया ॥ 130.42 ॥  
तस्मै शुभाशिषं दत्त्वा मन्त्रं च वैष्णवाग्रणीः ।  
गोलोकं प्रययौ द्रष्टुं भगवन्तं सनातनम् ॥ 130.43 ॥  
नारदस्तु मनु प्राप्य सर्वसिद्धिप्रदं वरम् ।  
श्रीकृष्णे निश्चलां भक्तिं पूर्वकर्मनिकृन्तनीम् ॥ 130.44 ॥  
त्यक्त्वा मायामयीं भार्यां भारतं तपसे ययौ ।  
कृतमालानदीतीरे ददर्श शंकरं परम् ॥ 130.45 ॥  
दृष्ट्वा च सहसा मूर्ध्ना प्रणनाम शिवं मुनिः ।  
तमुवाच जगन्नाथो भक्तं च भक्तवत्सलः ॥ 130.46 ॥  
महादेव उवाच  
अहो नारद दृष्ट्वा त्वां प्रसन्नोऽहं स्वतेजसा ।  
भक्तानां दर्शनं यत्र सुदिनं तच्छरीरिणाम् ॥ 130.47 ॥  
अयं हि परमो लाभो देहिनां बक्तसंगमः ।  
स स्नातः सर्वतीर्थेषु यो ददर्श च वैष्णवाम् ॥ 130.48 ॥  
अपि प्राप्तो महामन्त्रः सर्वतन्त्रसुदुर्लभः ।  
मया दत्तो गणेशाय स्कन्दाय स्वात्मजाय च ॥ 130.49 ॥  
मह्यं दत्तश्च कृष्णेन गोलोके रासमण्डले ।  
ब्रह्मणे चापि धर्माय धर्मो नारायणाय च ॥ 130.50 ॥  
ब्रह्मा सनत्कुमाराय तुम्यं दत्तश्च तेन वै ।  
मन्त्रग्रहणमात्रेण जनो नारायणो भवेत् ॥ 130.51 ॥  
विचारणं च नास्त्यत्र कालाकालं शुभाशुभम् ।  
पञ्चलक्षजपेनैव पुरश्चरणमस्य च ॥ 130.52 ॥  
ध्यानं च सामवेदोक्तं तेन ध्यायेच्च वैष्णवः ।  
ध्यानं च पापदहनं कर्ममूलनिकृन्तनम् ॥ 130.53 ॥  
कृष्णं नवघनश्यामं किशोरं पीतवाससम् ।  
शतकोटीन्दुसौन्दर्यं दधानमतुलं परम् ॥ 130.54 ॥  
भूषितं भूषणौघैस्तैरमूल्यरत्ननिर्मितैः ।  
चन्दनोक्षितसर्वाङ्गं कौस्तुभेन विराजितम् ॥ 130.55 ॥  
मयूरपिच्छचूडं च मालतीमाल्यमण्डितम् ।  
ईषद्धास्यप्रसन्नास्यं नित्योपास्यं शिवादिभिः ॥ 130.56 ॥  
ध्यानासाध्यं दुराराध्यं निर्गुणं प्रकृतेः परम् ।  
सर्वेषां परमात्मानं भक्तानुग्रहविग्रहम् ॥ 130.57 ॥  
वेदानिर्वचनीयं त वरं सर्वेश्वरं भजे ।  
ध्यानेनानेन तं ध्यात्वा भगवन्तं सनातनम् ॥ 130.58 ॥  
भज तं परमानन्दं सत्यं नित्यं परात्परम् ।  
इत्युक्त्वा स्वपदं शंभूर्जगाम् परमेश्वरः ॥ 130.59 ॥  
तं प्रणम्य जगन्नाथं नारदस्तपसे ययौ ।  
नारदः श्रीहरिं स्मृत्वा योगात्त्यक्त्वा कलेवरम्  
निलीनः पादपद्मे च पाद (पद्मा) पद्मार्चिते हरेः ॥ 130.60 ॥  
इति श्रीब्रह्मo महाo श्रीकृष्णजन्मखo उत्तo नारदनाo नारदविवाहादिप्रकरणं  
नाम त्रिंशदधिकशततमोऽध्यायः ॥ 130 ॥

अधै कत्रिंशदधिकशततमोऽध्यायः  
शौनक उवाच  
अत्यपूर्वमुपाख्यानं श्रुतं परममाद्‌भुतम् ।  
सुगोप्यं च सुगोप्यं रम्यं रम्यं नवं नवम् ॥ 131.1 ॥  
किमनिर्वचनीयं च कमनीयं मनोहरम् ।  
सुदुर्लभा कथा प्रोक्ता पुराणेषु पुरातनी ॥ 131.2 ॥  
एवंभूतं च सुदिनं कदाऽस्माकं फविष्यति ।  
तज्जन्म सफलं धन्यं यत्र वैष्णवसंगमः ॥ 131.3 ॥  
गर्भवासोच्छेदनं च कर्ममूलनिकृन्तनम् ।  
हरिदास्यप्रदं शुद्धं भक्तानां भक्तिवर्धनम् ॥ 131.4 ॥  
असाधुसङ्गदुर्बुद्धिपापोन्मूलनकारणम् ।  
गणेशजन्मोपख्यानं पुराणेषु सुदुर्लभम् ॥ 131.5 ॥  
तुलसीराधिकाख्यानं किमपूर्व श्रुतं परम् ।  
अन्यद्यद्यद्गोपनीयं व्यक्तमव्यक्तमीप्सितम् ॥ 131.6 ॥  
सर्वं श्रुतं महाभाग परिबूर्णं मनोहरम् ।  
अधुना श्रोतुमिच्छामि वह्नेरुत्पत्तिमीप्सिताम्  
स्वर्णस्य च महाभाग तन्मे व्याख्यातुमर्हसि ॥ 131.7 ॥  
सूत उवाच  
सामग्रीकरणं सृष्टेर्जलमेव हुताशनः ।  
तथैव प्रकृतिर्नित्या महानेव तथैव च ॥ 131.8 ॥  
यथा दिशो महाकाशो ययैव सृष्टिगोलकम् ।  
प्रकृतेर्महतश्च स्याद्य थाऽहंकार एव च ॥ 131.9 ॥  
यथैव शब्दस्तन्मात्रं तथैव च हुताशनः ।  
तथाऽपि तत्समुत्पत्तिं कथयामि निशामय ॥ 131.10 ॥  
एकदा सृष्टिकाले च ब्रह्मानन्तमहेश्वराः ।  
श्वेतद्वीपं ययुः सर्वे द्रष्टुं विष्णुं जगत्पतिम् ॥ 131.11 ॥  
परस्परं च संभाषां कृत्वा सिंहासनेषु च ।  
ऊचुः सर्वे सभामध्ये सुरम्ये पुरतो विभोः ॥ 131.12 ॥  
विष्णुगात्रोद्भवास्तत्र कामिन्यः कमलाकलाः ।  
तत्र नृत्यन्ति गायन्ति विष्णुगाथाश्च ॥  
सुस्वरम् ॥ 131.13 ॥  
तासां च कठिनां श्रोणिं कठिनं स्तनमण्डलम् ।  
सस्मितं मुखपद्मं च दृष्ट्वा ब्रह्मा सुकामुकः ॥ 131.14 ॥  
मनोनिवारणं कर्तुं न शशाक पितामहः ।  
वीर्यं पपात चच्छाद लज्जया वाससा विभुः ॥ 131.15 ॥  
तद्वीर्यं वस्त्रसहितं प्रतप्तं कामतापतः ।  
क्षीरोदे प्रेरयामास संगीते विरते द्विज ॥ 131.16 ॥  
जलादुत्थाय पुरुषः प्रज्वलन्ब्रह्मतेजसा ।  
उवास ब्रह्मणः क्रोडे लज्जितस्य च संसदि ॥ 131.17 ॥  
एतस्मिन्नन्तरे रुष्टो जलादुत्थाय सत्वरः ।  
प्रणम्य वरुणो देवान्बालं नेतुं समुद्यतः ॥ 131.18 ॥  
बालो दधार ब्रह्माणं बाहुम्यां च भयाद्रुदन्‌ ।  
किं चिन्नोवाच जगतां विधाता लज्जया द्विज ॥ 131.19 ॥  
बालकस्य करे धृत्वा चकारऽऽकर्षणं रुषा ।  
वरुणश्च सभामध्ये तं चिक्षेप प्रजापतिः ॥ 131.20 ॥  
पपात दूरतो देवो वरुणो दुर्बलस्ततः ।  
मूर्छां संप्राप मृतवत्कोपदृष्ट्या विधेरहो ॥ 131.21 ॥  
चेतनं कारयामासामृतदृष्ट्या च शंकरः ।  
संप्राप्य चेतनं तत्र तमुवाच जलेश्वरः ॥ 131.22 ॥  
वरुण उवाच  
बालो जले समुद्‌भूतो मम पुत्रोऽयमीप्सितः ।  
अहं गृहीत्वा यास्यामि ब्रह्मा मां ताडयेत्कथम् ॥ 131.23 ॥  
ब्रह्मोवाच  
वालकः शरणापन्नो मयि विष्णो महेश्वर ।  
कथं दास्यामि भीतं च रुदन्तं शरणागतम् ॥ 131.24 ॥  
शरणागतदीनार्तं यो न रक्षेदपण्डितः ।  
पच्यते निरये तावद्यावच्चन्द्रदिवाकरौ ॥ 131.25 ॥  
उभयोर्वचनं श्रुत्वा प्रहस्य मधुसूधनः ।  
उवाच तत्र सर्वज्ञः सर्वेशश्च यथोचितम् ॥ 131.26 ॥  
श्रीभगवानुवाच  
दृष्ट्वा तु कामिनीश्रोणिं वीर्यं धातुः पपात तत् ।  
लज्जया प्रेरयामास क्षीरोदे निर्मले जले ॥ 131.27 ॥  
ततौ बभूव बालश्च धर्मतो विधिपुत्रकः ।  
क्षेत्रज्ञश्च सुतः शास्त्रे वरुणस्यापि गौणतः ॥ 131.28 ॥  
महादेव उवाच  
यो विद्यायोनिसंबन्धो वेदेषु च निरूपितः ।  
शिष्ये पुत्रे च समता चेति वेदविदो विदुः ॥ 131.29 ॥  
मन्त्रं ददातु वरुणो विद्यांच बारकाय च ।  
पुत्रो विधातुर्वङ्निश्च शिष्यश्य वरुणस्य च ॥ 131.30 ॥  
विष्णुर्ददातु बालाय दाहिकां सक्तिमुज्ज्वलाम् ।  
सर्वदग्धो हुताशश्च निर्वाणो वरुणेन च ॥ 131.31 ॥  
विष्णुश्च दाहिकां शक्तिं ददौ तस्मै शिवाज्ञया ।  
मन्त्रं विद्यां च वरुणो रत्नमालां मनोहराम् ॥ 131.32 ॥  
क्रोडे कृत्वा च तं बालं चुचुम्ब मायया सुरः ।  
ब्रह्मणे च ददौ साक्षाद्विष्णुशंकरयोरपि ॥ 131.33 ॥  
प्रणम्य विष्णुं ब्रह्मा च ययौ शंभुः स्वमन्दिरम् ।  
अग्न्युत्पत्तिश्च कथिता स्वर्णोत्पत्तिं निशामय ॥ 131.34 ॥  
विलोक्य रम्भां सुश्रोणिं सकामो वह्निरेव च ।  
पपात वीर्यं चच्छाद लज्जया वाससा तथा ॥ 131.35 ॥  
विलोक्य रम्भां सुश्रोणिं सकामो वह्निरेव च ।  
पपात वीर्य चच्छाद लज्जया वाससा तथा ॥ 131.36 ॥  
उत्तस्थौ स्वर्णपुञ्जश्च वस्त्रं क्षिप्त्वा ज्वलत्प्रभः ।  
क्षणेन वर्धयामास स सुमेरुर्बभूव ह ॥ 131.37 ॥  
हिरण्यरेतसं वह्निं प्रवदन्ति मनीषिणः ।  
इति ते कथितं सर्वं किं भूयः श्रोतुमिच्छसि ॥ 131.38 ॥  
इति श्रीब्रह्मo महाo श्रीकृष्णजन्मखo उत्तo नारादनाo  
वह्निसुवर्णोत्पत्तिर्नामैकत्रिंशदधिकशततमोऽध्यायः ॥ 131 ॥

अथ द्वात्रिंशदधिकशततमोऽध्यायः  
शौनक उवाच  
श्रुतं सर्वं नावशेषं धर्मेश व्रह्मणं च माम् ।  
कथयस्व महाभाग पुराणं पुनरेव हि ॥ 132.1 ॥  
एवंविधं पुराणं च जन्मनैव न हि श्रुतम् ।  
नधृष्टं न श्रुतं तात ता (त्वा) दृशं वाजकं तथा ॥ 132.2 ॥  
सूत उवाच  
श्रूयतां भो महाभाग सावधानं च संयतम् ।  
अध्यायश्रवणेनैव पुराणफलमालभेत् ॥ 132.3 ॥  
ब्रह्मखण्डं च कथितं परं ब्रह्मनिरूपणम् ।  
तदनिर्वचनीयं च येषामपि यथागमम् ॥ 132.4 ॥  
साकारं च निराकारं सगुणं निर्गुणं पृथक् ।  
येषामपि यथा शक्तिस्तथैव ध्यानमेव च ॥ 132.5 ॥  
गोलोकादेर्वर्णनं च क्रमेण च पृथक्‌पृथक्‌ ।  
तत्रोपयुक्तोपाख्यानं यद्यत्प्रासङ्गिकं द्विज ॥ 132.6 ॥  
जातीनां नीर्णयश्चैव संकराणां तथैव च ।  
यद्यद्विशिष्टोपाख्यानं तत्तत्प्रशनानुरोधतः ॥ 132.7 ॥  
राधामाधवयोः क्रीडा महाविष्णोः समुद्‌भवः ।  
निरूपणं च विश्वेषां समासेन द्विजोत्तम ॥ 132.8 ॥  
ब्रह्मनारदयोश्चैव संवादः परमार्थतः ।  
विपेको नारदस्यैव मुनीन्द्रस्य तथैव च ॥ 132.9 ॥  
आज्ञया ब्रह्मणश्चैव नरनारायणाश्रमम् ।  
गमनं नारदस्यैव तेन सार्थं च दर्शनम् ॥ 132.10 ॥  
तयोः संभाषणं चैव नारदाद्य(य) निवेदनम् ।  
तत्र देव ब्रह्मखण्डं क्रमेणोक्तं द्विजोत्तम ॥ 132.11 ॥  
श्रूयतां प्रकृतेः खण्डं सुधाखण्डसमं मुने ।  
प्रकृतेर्लक्षणं प्रोक्तं प्रकृतीनां च वर्णनम् ॥ 132.12 ॥  
उपाश्यानं च तासां च वर्णनं बूजनादिकम् ।  
लक्ष्मीः सरस्वती दुर्गा सावित्री राधिका तथा ॥ 132.13 ॥  
एतासां चरितं चैवमन्यासां च पृथक्‌पृथक्‌ ।  
उपाख्यानं महालक्ष्म्याः सरस्वत्यास्तथैव च ॥ 132.14 ॥  
अपूर्वं राधिकाख्यानं सावित्र्याश्च तथैव च ।  
संवादो यमसावित्र्योः सत्यवज्जीवदानकम् ॥ 132.15 ॥  
कृण्डानां वर्णनं प्रोक्तं तेषां च लक्षणं तथा ।  
जीवितर्मविपाकश्च भोगनिर्णय एव च ॥ 132.16 ॥  
अपूर्व राधिकाख्यानं पुराणेषु सुगोप्यकम् ।  
सुयज्ञस्च नृपेन्द्रस्य चरितं परमाद्‌भुतम् ॥ 132.17 ॥  
प्रोक्तं तुलस्युपाख्यानं पुराणेषु सुगोप्यकम् ।  
महायुद्धं च संवादे महेशशङ्खचूडयोः ॥ 132.18 ॥  
तुलसीकृष्णसंवादस्तयोः संभोग एव च ।  
निधनं शङ्खचूडस्य श्रीदाम्नः शापमोक्षणम् ॥ 132.19 ॥  
पदप्राप्तिः सुराणां च विपदां खण्डनं तथा ।  
जीविनां मोक्षबीजं च गङ्गोपाख्यानमीप्सितम् ॥ 132.20 ॥  
तथैव मनसाख्यानं परं हर्षविवर्धनम् ।  
स्वाहास्वधाख्यानमेवमन्यासां च निरूपणम् ॥ 132.21 ॥  
यद्यतप्रासङ्गिकाख्यानं वक्तुः प्रश्नानुरोधतः ।  
प्रोक्तं तत्प्रकृतेः खण्डं खण्डं गणपतेः श्रृणु ॥ 132.22 ॥  
अतीव मधुरं रम्यं स्वादु स्वादु पदे पदे ।  
सुगोप्यं तत्पुराणेषु रम्यं रम्यं नवं नवम् ॥ 132.23 ॥  
सुदुर्लभमुपाख्यानं श्रोतृप्रीतिकरं परम् ।  
प्रोक्ता क्रीडा च परमा पार्वतीपरमेशयोः ॥ 132.24 ॥  
स्कन्दोत्पत्तिः प्रथमतः क्रीडाभङ्गस्तयोस्तथा ।  
पार्वतीतोषणं चैवमभिमानविमोक्षणम् ॥ 132.25 ॥  
पुण्यकं च व्रतं विष्णोर्देव्याश्चरितमुत्तमम् ।  
वरदानं हरेरेव सुव्रतां पार्वतीं प्रति ॥ 132.26॥  
हरेश्च दर्शनं चैव ब्राह्मणातिथिरूपिणः ।  
आविर्भावो गणेशस्य कृपया शिवमन्दिरे ॥ 132.27 ॥  
दर्शनं पुत्रवक्त्रस्य पार्वतीपरमेशयोः ।  
परमानन्दरूपं च शिवगेहे महोत्सवम् ॥ 132.28 ॥  
देवाद्या ददृशुः सर्वे बालं नित्यमजं विभुम् ।  
सत्यस्वरूपं परमं परब्रह्मस्वरूपिणम् ॥ 132.29 ॥  
सर्वविघ्नहरं शान्तं दातारं सर्वसंपदाम् ।  
तपसां जपयज्ञानां व्रतानां फलदं विभुम् ॥ 132.30 ॥  
अतीव कमनीयं च रमणीयं च योषिताम् ।  
प्राणाधिकं प्रियतम् पार्वतीपरमेशयोः ॥ 132.31 ॥  
परमात्मस्वरूपं च भगवन्तं सनातनम् ।  
सर्वेशं सर्वबीजं च साक्षान्नारायणात्मकम् ॥ 132.32 ॥  
यद्दर्शनाच्च स्तवनात्प्रणामात्पूजनात्तथा ।  
ध्यानासाध्यं दुराराध्यं जन्मकोट्यघनाशनम् ॥ 132.33 ॥  
कार्तिकोद्धरणं प्रोक्तं तस्याभिषेक एव च ।  
गणेशपूजनं चैव सर्वविघ्नविनाशनम् ॥ 132.34 ॥  
जमदग्नेश्च युद्धं च कार्तवीर्यार्जुनेन च ।  
सुरभीहरणं चैव निधनं च मुनेस्तथा ॥ 132.35 ॥  
पतिव्रतारेशुकायाश्चितारोहणमेव च ।  
प्रतिज्ञातं भृगोश्चैव दारुणं च सुदारुणम् ॥ 132.36 ॥  
निःक्षत्रीकरणं चैवमेकविंशतिकं द्विज ।  
संवादो ज्ञानलाभश्च गणेशपर्शुरामयोः ॥ 132.37 ॥  
तयोर्युद्धं दारुमं च हेरम्बदन्तभञ्जनम् ।  
दुर्गायाश्च विलापश्चाभिशापो भार्गवं प्रति ॥ 132.38 ॥  
स्मरणे पर्शुरामस्याप्याविर्भावो हरेरपि ।  
पार्वतीं बोधयामास स्वयं नारायणः प्रभुः ॥ 132.39 ॥  
वर्णनं शिवलोकस्य परमाश्चर्यमीप्सितम् ।  
प्रदत्तं पर्शुरामाय महास्त्रं शंकरेण च ॥ 132.40 ॥  
मन्त्रं च कवचं चैव कृष्णस्य परमात्मनः ।  
वरदानं चाभयं च प्रदानं सर्वसंपदाम् ॥ 132.41 ॥  
त्रिःसप्तकृत्वो भूपानां निधनं च चकार सः ।  
बभूव भृगुणा विप्र भुवश्च भारमीक्षणम् ॥ 132.42 ॥  
प्रश्नानुरोधक्रमतः पूर्वापाख्यानमेव च ।  
प्रोक्तं गणपतेः खण्डं समासेन द्विजोत्तम ॥ 132.43 ॥  
श्रीकृष्णजन्मखण्डं च श्रूयतां सावधानतः ।  
जन्ममृत्युजराव्याधिहरं मोक्षकरं परम् ॥ 132.44 ॥  
हरिदास्यप्रदं शुद्धं सुश्राव्यं च सुधोपमम् ।  
अत्यबूर्वमुणाख्यानं रम्यं रम्यं नवं नवम् ॥ 132.45 ॥  
न श्रुतं चन्मना यद्यत्स्वदु स्वादु पदे पदे ।  
प्रदीपं सर्वसत्त्वानां भवाब्धितारणं परम् ॥ 132.46 ॥  
कर्मेपभोगरोगाणां मर्दनं च रसायनम् ।  
श्रीकृष्णचरणाम्भोजप्राप्तिसोपानकारणम् ॥ 132.47 ॥  
श्रीदामराधाकलहवर्णनं दारुणं द्विज ।  
तयोः शापप्रकथनं ततस्तेषां विसर्जनम् ॥ 132.48 ॥  
ब्रह्मण प्रार्थितस्यैव हरेर्जनम् महीतले ।  
प्रोक्तं च जन्मखण्डे च परमाद्भुतमेव च ॥ 132.49 ॥  
आविर्भावो हरेरेव वसुदेवस्य मन्दिरे ।  
कंसासुरभयेनैव गोकुले गमनं हरेः ॥ 132.50 ॥  
वृषभानसुता राधा श्रीदाम्नः शापहेतुना ।  
बालक्रीडावर्णनं च गोकुले परमात्मनः ॥ 132.51 ॥  
दैत्यादिनिधनं चैव कीर्तितं हरिणा तथा ।  
गर्गस्याऽऽगमनं प्रोक्तं शुभान्नप्राशनं हरेः ॥ 132.52 ॥  
निधनं पूतनायाश्च सद्यः शकटभञ्जनम् ।  
श्रीकृष्णबन्धमोक्षं च यमलार्जुनभञ्जनम् ॥ 132.53 ॥  
त्रैलोक्यदर्शनं वक्त्रे गोवत्साहरणं तथा ।  
कृत्वा गोवत्सनिर्माणं ब्रह्मणः स्तवनं हरेः ॥ 132.54 ॥  
सहसा गोकुलं त्यवत्वा पुण्यं वृन्दावनं वनम् ।  
भयाज्जगाम नन्दश्च सार्धं च नन्दनेन च ॥ 132.55 ॥  
वृन्दावनस्य निर्माणं प्रोक्तं च परमाद्‌भुतम् ।  
सार्धं च बालकैः सार्ध तत्र संक्रीडनं हरे ॥ 132.56 ॥  
सदन्नं ब्राह्मणीनां च भोजनं कथितं हरेः ।  
वरदानं च तासां वै प्राक्तनेन निरूपणम् ॥ 132.57 ॥  
क्रतूनां वर्णनं चैव वस्त्रापहरणं तथा ।  
वरदानं च गोपीनां कृष्णेनैव कऋतं द्विज ॥ 132.58 ॥  
कात्यायनीव्रतं प्रोक्तं श्रीदुर्गापूजनं तथा ।  
पार्वत्या च वरो दत्तो गोपीभ्यो यमुनातटे ॥ 132.59 ॥  
तालानां भक्षणं प्रोक्तं शक्रयामाविमर्दनम् ।  
राधया सह कृष्णस्य विरहो मेलनं तथा ॥ 132.60 ॥  
गोपीक्रीडा च संप्रोक्ता कृष्णक्रोडे च राधिका ।  
छाया रायणगेहे च संप्रोक्ता मायया हरेः ॥ 132.61 ॥  
शृङ्गारं षोडसविधं कृत्वा तु रासमण्डले ।  
अन्तर्धानं हरेरेव राधया सह कानने ॥ 132.62 ॥  
मलयागमनं चैव तया सार्धं द्विजोत्तम ।  
राधामाधवयोश्चैव संवादस्तत्र निर्जने ॥ 132.63 ॥  
कैवल्यमपि गोपीनां प्रोक्तं नानाविधं मुने ।  
पुनरागमनं चैव पुण्यं वृन्दावनं वनम् ॥ 132.64 ॥  
श्रीकृष्णदर्शनं चैव गोपीनां हर्षवर्थनम् ।  
नानाप्रकारक्रीडा च प्रोक्ता तस्य जले स्थले ॥ 132.65 ॥  
गोपीनामपि सौभाग्यं राधायाश्च विशेषतः ।  
प्रोक्तं व्यासेन सौन्दर्य रम्यं रम्यं नवं नवम् ॥ 132.66 ॥  
नभःस्थितानां देवानां दर्शनं प्रोक्तमेव च ।  
मनसः स्खलनं चैव देवीनां रासमण्डले ॥ 132.67 ॥  
अंशेन लेभिरे जन्म देव्यश्चोक्तमिदं द्विज ।  
अक्रूरागमनं चैव गोपीनां च विलापनम् ॥ 132.68 ॥  
प्रोक्तं सर्वं क्रमेगैव चाक्रूरभर्त्सनं तथा ।  
मथुरागमनं विष्णोः शोकं गोकुलवासिनाम् ॥ 132.69 ॥  
राधिकाविरहज्वालाजालं प्रोक्तं यथोचितम् ।  
स्वमूल्तिदर्शनं चैवमक्रूरं यमुनातटे ॥ 132.70 ॥  
मथुरावेशनं प्रोक्तं निधनं रजकस्य च ।  
कुब्जया सह संभोगस्तस्या मोक्षणमेव च ॥ 132.71 ॥  
प्रसादनं कुविन्दस्य मालाकारस्य मोक्षणम् ।  
धनुधो भञ्जनं शंभोर्हस्तिनो निधनं तथा ॥ 132.72 ॥  
सभाप्रवेशनं प्रोक्तं नानारूपप्रदर्शनम् ।  
कंसस्य निधनं प्रोक्तं तद्‌बन्धूनां विलापनम् ॥ 132.73 ॥  
संस्कारं तस्य विधिवद्राजत्वं तत्पितुस्तथा ।  
विलापनं च नन्दस्य स्तवनं परमाद्‌भुतम् ॥ 132.74 ॥  
प्रोक्तस्तयोश्च संवादो निर्जने तातपुत्रयोः ।  
परमाध्यात्मिकं ज्ञानं नन्दाय च ददौ विभुः ॥ 132.75 ॥  
मुनीनां गमनं चैव धन्योपाख्यानमेव च ।  
कथितं च कुमारेण प्रोक्तमेव सुदुर्लभम् ॥ 132.76 ॥  
उद्धवागमनं प्रोक्तं राधास्थानं च निर्जनम् ।  
ज्ञानं तयोश्च संवादे प्रोक्तमेव शुभावहम् ॥ 132.77 ॥  
यज्ञोपवीतं कृष्णस्य विद्यादानं गृरोर्गृहे ।  
मृतपुत्रप्रदानं च प्रोक्तं तद्‌गुरवे पुरा ॥ 132.78 ॥  
जरासंधस्य दमनं निधनं यवनस्य च ।  
द्वारकायाश्च निर्माणं विश्वकारोद्यमं तथा ॥ 132.79 ॥  
द्वारकावेशनं प्रोक्तमुग्रसेनविलापनम् ।  
रुक्मिणीहरणं चैव नृपाणां दमनं तथा ॥ 132.80 ॥  
सर्वासं कामिनीनां च प्रोक्तमुद्वाहनं तथा ।  
मायावतीमोक्षणं च निधनं शम्बरस्य च ॥ 132.81 ॥  
धर्मपुत्रराजसूये शिशुपालस्य मोक्षणम् ।  
दन्तवक्त्रस्य च मुनेः शाल्वस्य निधनं तथा ॥ 132.82 ॥  
मणेश्च हरणं चैव पारिजातस्य स्वर्गतः ।  
कुरुपाण्डवयुद्धे च भुवश्च भारमोक्षणम् ॥ 132.83 ॥  
ऊषाया हरणं प्रोक्तं बाणस्य भुजकृन्तनम् ।  
बलेश्च स्तवनं प्रोक्तमनिरुद्धस्य विक्रमः ॥ 132.84 ॥  
राधायशोदासंवादः प्रोक्तः परमदुर्लभः ।  
मोक्षणं च शृगालस्य प्रोक्तं च परमाद्‌भुतम् ॥ 132.85 ॥  
तीर्थयात्राप्रसङ्गेन गणेशपूजनं तथा ।  
दर्शनं राधिकासार्धं कुष्णस्य परमात्मनः ॥ 132.86 ॥  
राधाया दर्शनं देव्या राधातेजःप्रकाशनम् ।  
राधाय रमणं तीर्थे भ्रमणं रहसि स्मृतम् ॥ 132.87 ॥  
निधनं यदुवंशानां ब्रह्मशापेन शौनक ।  
मोक्षणं पाण्डवानां च स्वपदे गमनं हरेः ॥ 132.88 ॥  
विवाहो नारदस्यैवोत्पत्तिर्वह्निसुवर्णयोः ।  
प्रोक्तं सर्व महाभाग पुनरेव समासतः ॥ 132.89 ॥  
चतुःखण्डैः पुराणं च ब्रह्मवैवर्तमेव च ।  
अतः परं मुनिश्रेष्ठ किं भूयः श्रातुमिच्छसि ॥ 132.90 ॥  
इति श्रीब्रह्मo महाo श्रीकृष्णजन्मखo उत्तo नारदनाo अनुक्रमणिकं  
नाम द्वात्रिंशदधिकशततमोऽध्यायः ॥ 132॥

अथ त्रयस्त्रिंशदधिकशततमोऽध्यायः  
शौनक उवाच  
अध्य मे सफलं जन्म चीवितं च सुजीवितम् ।  
यत्फलं ब्रह्मवैवर्ते निर्विघ्नं मोक्षकारणम् ॥ 133.1 ॥  
अभयं देहि हे वत्स हे तात मह्यमेव च ।  
तदा निवेदनं किंचिदस्तीति च करोम्यहम् ॥ 133.2 ॥  
सूत उवाच  
त्यज भीतिं महाभाग प्रश्नं कुरु यदिच्छसि ।  
सर्वं ते कथयिष्यामि यद्यद्‌गोप्यं मनोहरम् ॥ 133.3 ॥  
शौनक उवाच  
अधुना श्रोतुमिच्छामि पुराणानां च लक्षणम् ।  
संख्यानमपि तेषां च फलमस्यैव पुत्रक ॥ 133.4 ॥  
सूत उवाच  
विस्तराणि पुराणानि चेतिहासश्च शौनक ।  
संहितां पञ्चरात्राणि कथयामि यथागतम् ॥ 133.5 ॥  
सर्गश्च प्रतिसर्गश्च वंशो मन्वन्तराणि च ।  
वंशानुचरितं विप्र पुराणं पञ्चलक्षणम् ॥ 133.6 ॥  
एतदुपपुराणानां लक्षणं च विदुर्बुधाः ।  
महतां च पुराणानां लक्षणं कथयामि ते ॥ 133.7 ॥  
सृष्टिश्चापि विसृष्टिश्च स्थितिस्तेषां च पालनम् ।  
कर्मणां वासना वार्तामनूनां चाक्रमेण च ॥ 133.8 ॥  
वर्णनं प्रलयानां च मौक्षस्य च निरूपणम् ।  
उत्कीर्तनं हरेरेव वेदानां च पृथक्पृथक्‌ ॥ 133.9 ॥  
दशाधिकं लक्षणं च महतां परिकीर्तितम् ।  
संख्यानं च पुराणानां निबोध कथयामि ते ॥ 133.10 ॥  
परं ब्रह्मपुराणं च सहस्राणां दशैव तु ।  
पञ्चोनषष्टिसाहस्रं पाद्ममेव प्रकीर्तितम् ॥ 133.11 ॥  
त्रयोविंशतिसाहस्रं वैष्णवं च विदुर्बुधाः ।  
चतुर्विंशतिसाहस्रं शैवं चैव निरूपितम् ॥ 133.12 ॥  
ग्रन्थोऽष्टादशसाहस्रं श्रीमद्‌भागवतं विदुः ।  
पञ्चविंशतिसाहस्रं नारदीयं प्रकीर्तितम् ॥ 133.13 ॥  
मार्कण्डं नवसाहस्रं पुराणं पण्डिता विदुः ।  
चतुःशताधिकं पञ्चदशसाहस्रमेव च ॥ 133.14 ॥  
परमग्निपुराणं च रुचिरं परिसीर्तितम् ।  
चतुर्दशसहस्राणि परं पञ्चशताधिकम् ॥ 133.15 ॥  
पुराणप्रवरं चैव भविष्यं परिकीर्तितम् ।  
अष्टादशसहस्रं च ब्रह्मवैवर्तमीप्सितम् ॥ 133.16 ॥  
सर्वेषां च पुराणानां सारमेव विदुर्बुधाः ।  
एकादशसहस्रं तु परं लिङ्गपुराणकम् ॥ 133.17 ॥  
चतुर्विंशतिसाहस्रं वाराहं परिकीर्तितम् ।  
एकाशीतिसहस्रं च परमेव शताधिकम् ॥ 133.18 ॥  
वरं स्कन्दपुराणं च सद्भिरेवं निरूपितम् ।  
वामनं दशसाहस्रं कौर्म सप्तदशैव तु ॥ 133.19 ॥  
मात्स्यं चतुर्दश प्रोक्तं पुराणं पण्डितैस्तथा ।  
ऊनविशतिसाहस्रं गारुडं परिकीर्तितम् ॥ 133.20 ॥  
परं द्वादशसाहस्रं ब्रह्माढं परिकीर्तितम् ।  
एवं पुराणसंख्यानं चतुर्लक्षमुदाहृतम् ॥ 133.21 ॥  
अष्टादशपुराणानामेवमेव विदुर्बुधाः ।  
एवं चोपपुराणानामष्टादश प्रकीर्तिता ॥ 133.22 ॥  
इतिहासो भारतं च वान्मीकं काव्यमेव च ।  
पञ्चकं पञ्चरात्राणां कृष्णमाहात्म्यपूर्वकम् ॥ 133.23 ॥  
वसिष्ठं नारदीयं च कापिलं गौतमीयकम् ।  
परं सनत्कुमारीयं पञ्चरात्रं च पञ्चकम् ॥ 133.24 ॥  
पञ्चकं सहितानां च कृष्णभक्तिसमन्वितम् ।  
ब्रह्मणाश्च शिवस्यापि प्रह्लादस्य तथैव च ॥ 133.25 ॥  
गौतमस्य कुमारस्य संहिताः परिकीर्तिताः ।  
इति ते कथितं सर्व क्रमेण च पृथक्पृथक् ॥ 133.26 ॥  
अस्त्येवं विपुलं शास्त्रं ममापि च यथागमम् ।  
उवाचेदं पुराणं च गोलोके रासमण्डले ॥ 133.27 ॥  
श्रीकृष्णो भगवान्साक्षाद्ब्रह्माणं च स्वभक्तकम् ।  
ब्रह्मा धर्म च धर्मिष्ठं धर्मो नारायणं मुनिम् ॥ 133.28 ॥  
नारायणो नारदं च नारदो मां च भक्तकम् ।  
अहं त्वां च मुनिश्रेष्ठ वरिष्ठं कथयामि तत् ॥ 133.29 ॥  
सुदर्लभं पुराणं च ब्रह्मवैवर्तमीप्सितम् ।  
यद्‌वृणोत्येव विश्वौघं जीविनां परमात्मकम् ॥ 133.30 ॥  
तद्‌ब्रह्म साक्षिरूपं च कर्मणामेव कर्मिणाम् ।  
तद्‌ब्रह्म विवृतं यत्र तद्विभूतिमनुत्तमाम् ॥ 133.31 ॥  
तेनेदं ब्रह्मवैवर्तमित्येवं च बिदुर्बुधाः ।  
पुण्यप्रदं पुराणं च मङ्गलं मङ्गलप्रदम् ॥ 133.32 ॥  
सुगोप्यं च रहस्यं च यत्र रम्यं नवं नवम् ।  
हरिभक्तिप्रदं चैव दुर्लभं हरिदास्यदम् ॥ 133.33 ॥  
सुखदं ब्रह्मदं सारं शोकसंतापनाशनम् ।  
सरितां च यथा गङ्गा सद्यो मुक्तिप्रदा शुभा ॥ 133.34 ॥  
तिर्थातां पुष्करं शुद्धं यथा काशी पुरीषु च ।  
सर्वेषु भारतं वर्षं सद्यो मुक्तिप्रदं शुभम् ॥ 133.35 ॥  
यथा सुमेरुः शैलेषु पारिजातं च पुष्पतः ।  
पत्रेषु तुलसीपत्रं व्रतेष्वेकादशीव्रतम् ॥ 133.36 ॥  
वृक्षेषु कल्पवृक्षश्च श्रीकृष्णश्च सुरेषु च ।  
ज्ञानीन्द्रेषु महादेवो योगीन्द्रेषु गणेश्वरः ॥ 133.37 ॥  
सिद्धेन्द्रेष्वेव कपिलः सूर्यस्तेजस्विनां यथा ।  
सनत्कुमारो भगवान्वैष्णवेषु यथाऽग्रणीः ॥ 133.38 ॥  
भूपेषु च यथा रामो लक्ष्मणश्च धनुष्मताम् ।  
देवीषु च यथा दुर्गा महापुण्यवती सती ॥ 133.39 ॥  
प्राणाधिका यथा राधा कृष्णस्य प्रेयसीषु च ।  
ईश्वरीषु यथा लक्ष्मीः पण्डितेषु सरस्वती ॥ 133.40 ॥  
तथा सर्वपुराणेषु ब्रह्मवैवर्तमेव च ।  
नातो दिशिष्टं सुखदं मधुरं च सुपुण्यदम् ॥ 133.41 ॥  
संदेहभञ्जनं चैव पुराणं परिकीर्तितम् ।  
इह लोके च सुखदं सुप्रदं सर्वसंपदाम् ॥ 133.42 ॥  
शुभदं पुण्यदं चैव विघ्ननिघ्नकरं परम् ।  
हरिदास्यप्रदं चैव परलोके प्रहर्षदम् ॥ 133.43 ॥  
यज्ञानामपि तीर्थानां व्रतानां तपसां तथा ।  
भुवः प्रदक्षिणस्यापि फलं नास्य समानकम् ॥ 133.44 ॥  
चतुर्णामपि वेदानां पाठादपि वरं फलम् ।  
श्रृणोतीदं पुराणं च संयतश्चेह पुत्रक ॥ 133.45 ॥  
गुणवन्तं च विद्वांसं वैष्णवं पुत्रमालभेत्‌ ।  
श्रृणोति दुर्भगा चेत्तु सौभाग्यं स्वामिनो लभेत् ॥ 133.46 ॥  
मृतवत्सा काकवन्ध्या महावन्ध्या च पापिनी ।  
पुराणश्रवणाल्लेभे पुत्रं च चिरचीविनम् ॥ 133.47 ॥  
अपुत्रो लभते पुत्रमभार्यो लभते प्रियाम् ।  
अस्पष्टकीर्तिः सुयशा मूर्खो भवति पण्डितः ॥ 133.48 ॥  
रोगार्तो मुच्यते रोगाद्‌बद्धो मुच्येत बन्धनात् ।  
भयान्मुच्येत भीतस्तु मुच्येतापन्न आपदः ॥ 133.49 ॥  
अरण्ये ब्रान्तरे भीतो दावाग्नो मुच्यते ध्रुवम् ।  
अघं कुष्ठं च दारिद्र्यं रोगं शोकं च दारुणम् ॥ 133.50 ॥  
पुण्यवान्श्रवणादेव नैव जानात्यपुण्यवान् ।  
श्लोकार्ध श्लोकपादं वा यः शृणोति सुसंयतः ॥ 133.51 ॥  
गोलक्षदानपुण्यं च लभते नात्र संशयः ।  
युतुःखडं पुराणं च शुद्धकाले जितेन्द्रियः ॥ 133.52 ॥  
संकल्पतो यः शृणोति भक्त्या दत्त्वा च दक्षिणाम् ।  
यद्‌बाल्ये यच्चकौमारे वार्धके यच्च यौवने ॥ 133.53 ॥  
कोटिजन्मार्जितात्पापान्मुच्यते नात्र संशयः ।  
रत्ननिर्माणयानेन धृत्वा श्रीकृष्णरूपकम् ॥ 133.54 ॥  
नित्यं गत्वा च गोलोकं कृष्णदास्यं लभेद्‌भूवम् ।  
असंख्यब्रह्मणां पाते न भवेत्तस्य पातनम् ॥ 133.55 ॥  
समीपे पार्षदो भूत्वा सेवां च कुरुते चिरम् ।  
श्रुत्वा च ब्रह्मखण्डं च सुस्नातः संयतः शुचिः ॥ 133.56 ॥  
पायसं पिष्टकं चैव फलं ताम्बूलमेव च ।  
भोजयित्वा वाचकं च तस्मै दद्यात्सुवर्णकम् ॥ 133.57 ॥  
चन्दनं शुक्लमाल्यं च सूक्ष्मवस्त्रं मनोहरम् ।  
निवेद्य वासुदेवं च वाचकाय प्रदीयते ॥ 133.58 ॥  
श्रुत्वा च प्रकृतेः खण्डं सुश्राव्यं च सुधोपमम् ।  
भोजयित्वा च दध्यन्नं तस्मै दद्याच्च ॥  
काञ्चनम् ॥ 133.59 ॥  
सवत्सां सुरभिं रम्यां दद्याद्वै भक्तिपूर्वकम् ।  
श्रुत्वा गणपतेः खण्डं विघ्ननाशाय संयतः ॥ 133.60 ॥  
स्वर्णयज्ञोपवीतं च श्वेताश्वच्छत्रमाल्यकम् ।  
प्रदीयते वायकाय स्वस्तिकं तिललड्‌डुकम् ॥ 133.61 ॥  
परिपक्वफलान्येव कालदेशोद्‌भवानि च ।  
श्रीकृष्णजन्मखण्डं च श्रुत्वा भक्तश्च भक्तितः ॥ 133.62 ॥  
वाचकाय प्रदद्याच्च परं रत्नाङ्गुलीयकम् ।  
सूक्ष्मवस्त्रं च माल्यं च स्वर्णकुण्डलमुत्तमम्‌ ॥ 133.63 ॥  
माल्यं च वरदोलां च सुपक्वं क्षीरमेव च ।  
सर्वस्वं दक्षिणां दद्यात्स्तवनं कुरुते ध्रुवम् ॥ 133.64 ॥  
शतकं ब्राह्मणानां च भोजयेत्परमादरात् ।  
ब्रह्मणं वैष्णवं शास्त्रनिष्णातं पण्डितं वरम् ॥ 133.65 ॥  
कुरुते वाचकं शुद्धमन्यथा निष्फलं भवेत् ।  
श्रीकृष्ण विमुखाद्‌दुष्टान्नोपदिष्टाच्च ब्राह्मणात् ॥ 133.66 ॥  
श्रीकृष्णभक्तियुक्तं च पुराणं यः शृणोति च ।  
भक्तिं पुण्यं न लभते हन्ति पुण्यं पुराकृतम् ॥ 133.67 ॥  
श्रीकृष्णभक्तियुक्ताच्च पुराणं यः शृणोति च ।  
भक्तिं पुण्यं च लभते यात्यन्ते श्रोहरेः पदम् ॥ 133.68 ॥  
एतत्ते कथितं सर्व यच्छ्रु तं गुरुवक्त्रतः ।  
बिदायं देहि विप्रेन्द्र यामि नारायणाश्रमम् ॥ 133.69 ॥  
दृष्ट्वा विप्रसमूहं च नमस्कर्तुं समागतः ।  
कथितं ब्रह्मवैवर्तं भवतामाज्ञया परम् ॥ 133.70 ॥  
नमोऽस्तु ब्राह्मणेभ्यश्च कृष्णाय परमात्मने ।  
शिवाय ब्रह्मणे नित्यं गणेशाय नमो नमः ॥ 133.71 ॥  
कायेन मनसा वाचा परं भक्त्या दिवानिशम् ।  
भज सत्यं परं ब्रह्म राधेशं त्रिगुणात्परम् ॥ 133.72 ॥  
नमो देव्यै सरस्वत्यै पुराणगुरवे नमः ।  
सर्वविघ्नविनाशिन्यै दुर्गादेव्यै नमो नमः ॥ 133.73 ॥  
युष्माकं पादद्मानि दृष्ट्वा पुण्यानि शौनक ।  
अद्य सिद्धाश्रमं यामि यत्र देवो गणेश्वरः ॥ 133.74 ॥  
इति श्रीब्रह्मवैवर्ते महापुराणे श्रीकृष्णजन्मखण्ड उत्तरार्धे नारदनारयणसंवादे  
सूतशौनकसंवादे त्रयस्त्रिंदशधिकशततमोऽध्यायः ॥ 133 ॥  
समाप्तोऽयं श्रीमद्‌ब्रह्मवैवर्तपुराणस्थश्रीकृष्णजन्मखण्डस्योत्तरार्धः ।  
समाप्तमिदं श्रीमद्‌ब्रह्मवैपर्तपुराणस्य चतुर्थं श्रीकृष्णजन्मखण्डं  
श्रीमद्व्यासमुनिप्रणीतं ब्रह्मवैवर्तपुराणं च





\]
