+++
title = "वैयाकरणभूषणसारः-काशिकाटीका"
author = "श्रीहरिभट्टः"
domain = "वेदाङ्गानि"
sub-domain = "व्याकरणम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-3619"
source_url = "https://www.ebharatisampat.in/read_chapter.php?bookid=ODEyNTIzMTA0MDE0NzQz"

+++
[[वैयाकरणभूषणसारः-काशिकाटीका	Source: [EB](https://www.ebharatisampat.in/read_chapter.php?bookid=ODEyNTIzMTA0MDE0NzQz)]]

\[













**वैयाकरणभूषणसारः**


**श्रीहरिभट्टकृता काशिका टीका**



***धात्वाख्यातसामान्यार्थनिरूपणम्***





मं,श्लो.1 :  वन्दे गणपतिचरणौ विघ्नध्वान्तालिवारणो(णौ)द्योतौ ।  
     वन्द्यौ सुरगणसङवैः सर्वाभीष्टप्रदातारौ(फलदातारौ) ॥ 1 ॥  
  भैरवं शंकरीं नत्वा सिद्धेशां लोकमातरम् ।  
  व्याख्यां भूषणसारस्य काशिकां तनुते हरिः ॥ 2 ॥  
  मुनित्रयं सर्वजनोपकारकं प्रणौमि विद्यार्णवपात्रभूतान् ।  
  गुरूंश्च तातं विबधेन्द्रवन्द्यं यशःप्रकाशं जननीं च देवीम् ॥ 3
॥

 प्रारिप्सितग्रन्थस्य निर्विघ्नसमाप्तये कृतं तावत् सकलजगर्तृंभूतश्रीलक्ष्मीरमणस्तुत्या-  
त्मकं मङ्गलं शिष्याशिक्षायै निबघ्नाति,\_\_श्रीलक्ष्मीरणमिति । श्रीर्लोकोत्तरशोभा, तद्युक्ता या (श्री)महा-

लक्ष्मीर्निखिलप्रकृतिस्तस्या रमणं = कयितं विष्णुं, नौमि = स्तौमोत्यर्थः । यद्वा,\_\_श्रीः पूर्वोक्ता, नित्यत्वादिधर्मोपेता विलक्षणा वुद्धिर्वा, तद्युक्तो लक्ष्मीरमण इत्यर्थंः । अथवा ; श्रीः = सरस्वतो, सा च लक्ष्मीश्च, तयो रमण इत्यर्थः, 'श्रीश्च ते लक्ष्मोश्च पत्न्यौ' इति श्रुतेः, तत्र 'श्री' शब्देन सरस्वती, न तु लक्ष्मीः, लक्ष्मीशब्दस्य पृथुगुपादानात्, 'पत्न्यौ' इति द्विवचनासंगत्यापत्तेश्चेति स्पष्टमेव । ननु 'कुर्याद्धरिहरार्चनम्' इति वचनाद्,\_\_'यथा विष्णुस्तथा शिवः ।'  
   " शिवस्य हृदयं विष्णुर्विष्णोश्च हृदयं शिवः ।  
   विष्णुरुद्रान्तरं यञ्च यो ब्रूते मूढधीस्तु सः ॥ "  
   रौरवादिषु घोरेषु नरकेषु पतत्यधः ॥ "  
 \_\_इत्यादिवचनेभ्यश्चाभेदेनैवोपासनाया विहितत्वाद्विपरीतायाश्च निषेधात्, केवल- विष्णुस्तुतिकरणे च भेदभावना प्रतीयेतेति तदपनुत्तये(तदनुत्पत्तये)\_\_लक्ष्मी- रमणविशेषणमाह,\_\_गौरीति । गौरी = पार्वती, सा च कालिका,\_\_  
 'तस्यां विनिर्गतार्या तु कृष्णाभूत् सापि पार्वती । कालिकेति समाख्याता '\_\_

 \_\_इति मार्कण्डेयपुराणात्,'उमा कात्यायनी गौरी काली' इति कोशाञ्च ।
इत्थं च महाकाल्यादित्रयस्यापि स्तुतिः कृता भवति । तस्या रमणः शिवस्तस्य रूपं तदस्या-  
स्तीत्यर्थः । गौरीरमणेन रूपयति तदभिन्नतया गृह्णातीति वार्थः , कर्मकर्तरि णिनिः । गौरीरमणं स्वाभिन्नतया रूपयति ग्राह्यतीति वार्थः(त्यर्थः) । पूर्वकल्पे(पक्षे) तद्धित इनिः, उत्तरपक्षे ' सुप्यजातौ\_\_'इति णिनिः ।   
 स कः? एतद् दृश्यमानं सर्व जगत् यतः,=यस्य ।
अद्वयादित्वात्तसिः(आद्यारित्वा- दिति भवेत् ) । विवर्त्तते = विषयसत्ताकं भवति, अतात्त्विकान्यथाभावाश्रयो भवतीति वार्थः । तदुक्तम्, \_\_'तात्त्विकोऽन्यथाभावः परिणामोऽतात्त्विकोऽन्यथाभावो विवर्तः  'इति
। अन्यथाभावश्च भ्रम एव । तदाश्रयत्वं तु विषयतया जगति(विषये जगदिति) बोध्यम् । एतेन\_\_जगतो विवर्ताधिष्ठानत्वरूपं सर्वजगदुपादानकारणत्वमुक्तं, तेन सर्वो- त्कृष्टतया स्तुत्यत्वमावेदितम् । तदुपादानत्वं च \_\_ 'यतो वा इमानि भूतानि जायन्ते येन जातानि जीवन्ति यत्प्रयन्त्यभिसंविशन्ति ' इत्यादिश्रुतिसिद्धम् । एतच्छुतिसिद्धे \_\_ जगत्-  
  
स्थितिलयकर्तुत्वेऽपि\_\_बोध्ये । जगतो विशेषणं स्फोटरूपं, स्फुटत्यस्मादिति \_\_ स्फोटः, स च सिद्धान्ते ब्रह्मस्वरूप इति स्पष्टं हर्यादिग्रन्थे । तद्रूपं तदभिन्नभित्यर्थः । 'सर्वं खलु इदं ब्रह्म' इत्यादिश्रुतिसिद्धो ब्रह्माभेदः । लक्ष्मीरमणविशेषणं वैतत्(चैतत्), स्फोटस्य वैयाकरणोपास्यत्वेन समुचितदेवतास्तुतिसंपत्त्यर्थं तदुपादानम् ॥ 1 ॥

मं,श्लो : 2  
 पाणिन्यादिमुनित्रयमध्ये इदानीमतिप्रामाणिकत्वोत्कृष्टत्वादिनाभिमतो यः शेषस्तद्विशिष्ट (तदिष्ट) देवसंकीर्तनात्मकं मङ्गलं निबध्नाति\_\_अशेषफलेति
| शेषाशेषार्थलाभाय, \_\_शेषस्य =शेषनागस्य महाभाष्यकृतोऽशेषाः = कृत्स्नाः \_\_वाच्यादयः, स्फुटा अस्फुटाश्च येऽर्था महाभाष्यस्थास्तेषां लाभाय = ज्ञानाय | शेषभूषणं,\_\_शेषो भूषणमलंकारत्वेन, पर्यंकत्वेन \*(वा) भूषणं यस्य तं\_\_शिवं, शेषशायिनं विष्णुं च प्रार्थय इति संबन्धः |

 ननु शेषार्थलाभः शेषादेव संभवति, न तु शिवादेः, न हि देवदत्तीयार्थलाभो मित्रदत्तादेः । अतः शेष एव प्रार्थनीयो न तु शिवादिरित्याशंकां \*
निराचिकीर्षुस्त- द्विशेषणमाह, \_\_ अशेषफलेति ।
अशेषाण्यैहिकामुष्मिकाण्यपवर्गपर्यन्तानि, फलानि = तत्तत्कर्मफलानि, तेषां दाता इति \_\_ तृन्नन्तेन शेषषष्ठ्यन्तस्य समासः । यद्वा तृजन्तेन शेषषष्ठ्य(..न्तेन तस्य)न्तस्य समासः, एतेन \_\_तृजन्तत्वे ' तृजकाभ्याम्- 'इतिसमास- प्रतिषेधापत्तिस्तृन्नन्तत्वे ' न लोक-- ' इति षष्ठीनिषेधापत्तिरिति दूषणं प्रत्युक्तं , कारकषष्ठ्या  
एव 'न लोक\_\_' इति निषेधात् , तस्या एव समासनिषेधाञ्च । फलदातृत्वं चेश्वरस्य\_\_  
 'यादृगिव वैदेवेभ्यः करोति तादृगिवास्मै दैवाः कुर्वन्ति ',  
 'यो यो यां यां तनुं भक्तः श्रद्धयार्चितुमिच्छति ।  
  तस्य तस्याचलां श्रद्धां तामेव विदधाम्यहम् ॥  
  स तया श्रद्धया युक्तस्तरयाराधनमीहते ।  
  लभते च ततः कामान् मयैव विहितान् हितान् ॥ "  
 \_\_इत्यादि श्रुतिस्मृतिपुराणेषु प्रसिद्धं\_\_'वैषम्यनैर्घृण्ये न, सापेक्षत्वात्, तथा हि दर्शयति इति व्याससूत्रे द्वितीयाध्यायस्य प्रथमपादस्थे, तृतीयस्य द्वितीयपादस्यान्ते\_\_'पूर्वं तु बादरायणो हेतुव्यपदेशात् 'इति व्याससूत्रे च भगवच्छंकंराचार्यैः शारीरभाष्ये निपुणतरमुपपादितम् । तत्तज्जीवगतधर्माधर्मसापेक्षस्येश्वरस्यैव फलदातृत्वं, न केवल- कर्मणः । तत्र हि प्रथमे,\_\_यथा पर्जन्यो व्रीहियवादिसृष्टौ साधारणं कारणं, व्रीहिय- वादिवैषम्ये तु तत्तद्वीजगतानि सामर्थ्यानि शक्त्यपरपर्यायाणि कारणानि भवन्त्येवमीश्वरो देवादिसृष्टौ साधारणं कारणं भवति,\_\_देवमनुष्यादिवैषम्ये तु तत्तज्जीवगतादृष्टानि विलक्षणानि (असाधारणानि) कारणानि भवन्ति, एवमीश्वरः कर्मसापेक्षत्वा- द्वैषम्यनैर्घृण्याभयां न दुष्यति, यथा सेवानुरूपफलदाता राजा । कथं पुनरवगम्यते सापेक्ष ईश्वरो नीचमध्यमोत्तमसंसारं निर्मिमीत इति । तथाहि दर्शयति श्रुतिः \_\_'एष ह्येव साधु कर्म कारयति तं, यमेभ्यो लेकेभ्य उन्निनींषते, एष उ एवासाधु कर्म कारयति तं, यमधो निनीषते ' 'पुण्यो वै पुण्येन कर्मणा भवति, पापः पापेन ' इति च । स्मृतिरपि, 'ये यथा मां प्रपद्यन्ते तांस्तथैव भजाम्यहम् ।' \_\_इत्याद्यभिहितं ।  
 तृतिये तु\_\_'धर्म जैमिनिरत एव' इति जैमिनिसूत्रित(सूत्रमतं) धर्मादेव फलमिति पक्षः 'तु' शब्देन व्यावर्त्यते,\_\_तथा च कर्मसापेक्षादपूर्वसापेक्षाद्वेश्वरादेव फलमिति सिद्धान्तः, कुतः?, 'हेतुव्यपदेशात्' । धर्माधर्मयोरपि कारयितृत्वेनेश्वरो हेतुर्व्यपदिश्यते फलस्य दातृत्वेनेत्यभिधाय\_\_'एष ह्यवे(ब्रह्मैवेति)'ति पूर्वोक्तश्रुतिः प्रदर्शितेत्याद्यन्यत्र विस्तरः ।  
 ननु प्रतिबन्धकानेकदुरितसत्त्वे कथं रोषारोषफललाभः, सत्येकस्मिन्नपि बाधके साधकसहस्रत्याप्यकिंचित्करत्वादित्याशंकामपनेतुं विशिनष्टि\_\_भवाब्धीति । भवः = संसारः, स एवाब्धिरिति मयूरव्यंसकादित्वात् समासः, तरण्यामानुगुण्यात्, यद्वा\_\_ 'भवोऽब्धिरिवे 'त्युपमितसमासः , नाशरूपत्य तारणस्य तत्राप्यन्वयसंभवात् , 'भाष्याब्धिः
क्वातिगम्भीरः 'इत्यत्रेव प्रकृते साधारणधर्मवाचकोपादनिरूपवाधकाभावाञ्च ।
भवाब्धे-  
स्तरणं तत्र तरिं नौकां(तरिः नौका) साधनमिति यावत्, 'तरति शोकमात्मवित्' इति  श्रुतेः । 'स्त्रियां नौस्तरणिस्तरिः' इत्यमरः । तथा चानन्यसाध्यानेकदुःखसमूहसंसार- निवर्तकत्वे प्रतिबन्धकदुरितनिवृत्तिः
सुतरां ततो भविष्यति,\_\_कैमुतिकन्यायादिति   भावः । शेषालंकारत्वेन तन्नियोजकत्वं, तेन तद्विशिष्टप्रार्थनयावश्यं शेषोक्ताशेषार्थलाभः, विघ्नेशजनकत्वेन विघ्नप्रचयनिवृत्तिरप्यावश्यकीति सूचितम् । एतेन विघ्ननिवारणसंप- त्तये\_\_'आदौ पूज्यो गणाधिपः'\* इत्यादिवाक्यनिचयादादौ(वाक्यानिचपादादो) गणेशप्रार्थनैवोचितेति तददूषणं निरस्तम् ॥ 2 ॥  
मं,श्लो -3  
 निखिलपण्डितमान्यं स्वगुरुभूतं पितृव्यं तत्कीर्त्यनुवृत्तये तन्नामत निबध्नं(मनि दैवतं) स्तौति, \_\_वाग्देवीति । सिद्धये = प्रारिप्सितग्रन्थसमाप्तये, तत्प्रचाराय च । नरीनर्ति = पुनः पुनरतिशयेन वा नृत्यं करोति, वाग्देव्या जिह्वाग्रे नृत्यं च,\_\_झटित्यनवरतं 
धारारूपेण प्रकाशरूपम् । एतेन लोकोत्तरं पाण्डित्यं वक्तृत्वं चावेदितम्
। 'नृती गात्रविक्षेप' इत्यतो धातोर्यङ्लुगन्ताल्लट्, तिप्, शपो लुक्, 'चर्करीतं च' इति यङ्लुगन्तस्यादादौ पाठात् , 'रीगृदुपधस्य च' इत्यभ्यासस्य रीगागमः । छन्दसोऽपि यङ्लुक्\_' हुश्नुवोः सार्वधातुके' इति सूत्रे हुश्नुग्रहणात्, 'बभूथाततन्थ\_' इति सूत्रे निगमग्रहणाञ्च ज्ञापकाद् भाषायामपि न विरूद्ध इति भावः । अत्रैतादृशविलक्षण- सामर्थ्यवत्तो(वतो)पन्यासेन दीक्षितस्य देवांशत्वसूचनद्वारा तदीयस्तुतेरमीप्सितार्थसाधकत्वं, समुचितत्वं च सूचितम् । एतादृशस्य देवांशत्वञ्च ,\_\_  
 'यद्यद्विभूतिमत् सत्त्वं श्रीमदूर्जितमेव वा, तत्तेजो मामकं विद्धि '\_\_इति भगवद्गीतायां स्पष्टमुक्तम् ॥ 3 ॥  
मं,श्लो : 4  
 व्याकरणप्रवर्तकाचार्यपाणिन्यादिमुनित्रयादिनमस्कारात्मकं चिकीर्षितं मङ्गलं निबध्नन्, प्रेक्षावत्प्रवृत्तयेऽनुबन्धचतुष्टयं बोधयन् शिष्यावधानाय चिकीर्षितं(निरूपणार्थं) प्रतिजानीते, पाणिन्यादीति । पाणिन्यादिमुनीन् , रङ्गोजिभट्टाभिधं पितरं , ढुर्ण्ढि = गणपतिं, प्रणम्य = प्रकृष्टं साष्टाङ्गत्वगुण(साष्टाङ्गत्वेन)विशिष्टनमस्कारं कृत्वा, गौतमजैमिनिवचनव्याख्यातृभिर्दू- षितान् सिद्धान्तान् = वैयाकरण सिद्धान्तान् । उपपत्तिभिः = युक्तिभिः । प्रकटये = प्रकाशये । तेषां = गौतमजैमिनीयवचोव्याख्यातृणामाधुनिकतार्किकमीमांसकानां वचो दूषये इति योजना । 'व्याख्यातृभिर्दूषिता' निति 'व्याख्यातृ'ग्रहणेन-गौतमादिमुनीनां पाणि- न्यादिभिः सहाविरेध इति सूचितं, स च मञ्जूंषायां तत्र तत्र स्पष्टीकृतः, इहापि(इह) क्वचित्   
प्रतिपादयिष्यते । पाणिनिरादिर्येषां ते पाणिन्यादयः, ते च ते मुनयश्चेति बहुव्रीहिगर्भः कर्मधारयः । अयं बहुव्रीहिस्तद्गुणसंविज्ञानः, 'सर्वादीनि' इतिवत् । तेन पाणिनेरपि नमस्कारकर्मत्वलाभः ।
आदिपदग्राह्यौ-कात्यायनि-पतञ्जली । 'रङ्गोजिभट्टे'त्यभिधा नाम यस्येति बहुव्रीहिः । गौतमश्च जैमिनिश्च गौतमजैमिनी = न्यायमीमांसासूत्रप्रणेतारौ, तयोरिमानि-गौतमजैमिनीयानि, इदमर्थे 'वृद्धाच्छः' इति छः, तानि च तानि वचनानि\_\_ न्यासूत्राणि, मीमांसासूत्राणि चेति\_\_कर्मधारयः, तेषां व्याख्यातार इति अशेषफलदातृपदवत् षष्ठीसमासः ।  
 नमस्कार्यताप्रयोजकं पितृविशेषणमाह\_\_द्धैतध्वान्तेतिं । द्वौ(द्वे) इतः = आश्र- यत्वेन प्राप्तो, द्वीतो = भेदः, तस्येदं ज्ञानं द्वैतम् ।
यद्वा\_\_' द्वयेकयोः' इतिवद् द्विशब्दो द्वित्वपरः, तथा च द्वित्वविशिष्टौ द्वीतपदप्रतिपाद्यौ, तयोर्भवः द्वैतो\_\_भेदः, तद्रूपं ध्वान्तं\_\_तमो\_\_मोह इति यावत् । तस्य निवारणं तत्\_\_आदि फलं यस्याः सा एतादृशीं-पूंभाववादेवतां, पुमान् पुरुषः तस्य भावः = आकाररूपो यस्याः
सा, पुंभावा = पुरुषाकृतिकेत्यर्थ । सा चासौ वाग्देवता = सरस्वती, तद्रूप इत्यर्थः । अजहल्लिङ्गत्वात् ' स्त्री प्राधान ' मितिवत् विभिन्नलिङ्गत्वेऽपि समानाधिकारणविशेषणत्वमविरुद्धम् । अनेन विशेषणेनाद्वैतप्रतिपादकोत्तरमीमांसायामतिशयितनैपुण्यं प्रतिपादितं, तेन विलक्षणोत्कर्षः सूचितः ॥ 4 ॥  
मं,श्लो : 5  
 प्रचुरविध्नशंकया पुनरपि गणेशादिनमस्कारात्मकं मङ्गलमाचरन् स्वकीर्त्यनुवृत्तये स्वस्य चिकीर्षितग्रन्थस्य च नाम निबध्नाति, नत्वेति
| श्रीकौण्डभट्टः , -श्रीर्नवनवोन्मेषशालिनीस्फूर्त्याख्या मतिस्तद्युक्तः कौण्डभट्टोऽहं,- गणेशपादाम्बुजं,- गणेशस्य-गणानां शिवगणानामीशो नियन्ता तस्येत्यर्थः | अथवा-गणानां शत्रुगणानामीर्लक्ष्मीस्तां श्यति = तनूकरोतीत्यर्थः, शो तनूकरण इति धातोरनैमित्तिक आत्वे कृते ' आतोऽनुपसर्गे कः ' इति कः |
यद्वा\_\_गणानामिः = कामस्तं कामोद्वेगं, ' कामे ' त्युपलक्षणं क्रोधादीनामपि, तथा च कामादिषड्वर्गं सदुपदेशादिद्वारा श्यति = खण्डयतीत्यर्थः । एतादृशस्य देवस्य पादाम्बुजं = पादावेवाम्बुजं कमलम्, अतिशयितसंश्लेषविशिष्टत्वेन ध्यातत्वसूचनायाम्बुजमित्येकवचनम् । गुरून् = निगूढमर्थं गृणातीति गुरुः, ' कृग्रोरुञ्च ' इत्युणादिसूत्रेण ' गृ शब्द ' इति क्र्यादेर्गृधातोः कुप्रत्ययः । सरस्वतीं सरोऽमृतसरस्तद्वती सरस्वती, ' सर इत्युदकनाम, सर्तेस्तद्वती ' इति निरुक्तात् , सरोवरविशेषो वा यस्या आश्रयो वर्तत इति वार्थः । वैयाकरणभूषण ' मित्यन्वर्थं  
ग्रन्थनाम, तेन वैयाकरणानामवश्योपादेयता ध्वनिता ॥ 5 ॥  
का.1  
 प्रारिप्सितेति । प्रारब्धुमिष्टो यो ग्रन्थस्तस्य प्रतिबन्धकानि तेषां व्यूहः = समुहस्तस्योपशमनाय = नाशायेत्यर्थः । एतेन\_\_' समाप्तिं प्रति मङ्गलं न कारणमन्यथासिद्धत्वात् , किं तु विघ्नध्वंसं प्रति, समाप्तिस्तु स्वसामग्रीत ' इत्यादि बोधितमित्याद्यन्यत्र विस्तरः । ननु तथापि ग्रन्थाद्वहिरेव मङ्गलाचरणमस्तु, ग्रन्थमध्ये तन्निबन्धनं निष्प्रयोजनमत आह, \_\_शिष्यशिक्षार्थमिति । ग्रन्थारम्भसमये शिष्यैरपि तादृशनिबद्धश्लोके पठिते सति तेऽपि मङ्गलभाजो भवन्ति तत्प्रयुक्तफलभाजश्वैत्येदर्थमित्यर्थः । चिकीर्षितं = कारिकावलीरुपं ग्रन्थम् । अस्माभिरिति शेष इति । अनेन वाक्येन कारिकावलीरूपग्रन्थकर्तुरतिशायितसामर्थ्यप्रकाशनद्वारा तत्कृतप्रकृतग्रन्थस्यावश्योपादेयता ध्वनिता ।
आधुनिकोत्प्रेक्षितनिरासप्रयोजनमाह \_\_अन्यथेति । अन्यथा = कौस्तुभोक्तीनामाधुनिकीत्प्रेक्षितत्वनिरासाकरणे । आधुनिकोत्प्रेक्षितेति
। आधुनिकैरुत्प्रेक्षितो यः कौस्तुभस्तत्सारत्वापत्तौ = तत्सारत्वनि(तन्नि)श्चयापत्तावित्यर्थः । पाणिनीयानां = पाणिनिना प्रोक्तं शास्त्रमधीयानानाम् । मूले, - देवतान्तरं विहाय फणिन एवोपादानं तु व्याकरणशास्त्रप्रणेतृ. मुनित्रयाभ्यर्हितत्वेनेष्टतमत्वसूचनाय, इतरभाष्यवद् व्याकरणभाष्यं नाधुनिकप्रणीतमपि तु विष्णुरूपिमहामुनिप्रणीतमतस्तदुक्तिष्वप्रमाण्यशंका\* नैव विधेयेत्यस्यार्थस्य लाभाय चेत्याहुः(च्चे) मूले प्रथमतो धात्वर्थनिरूपणं तु    'सर्वाण्याख्यातजानि ' इति शाकटायननिरुक्तात् , ' सर्वं नाम धातुजं निरुक्तं व्याकरणे शकटस्य च तोकम् ' इति भाष्यञ्च सकलप्रयोगमूलत्वेन धातोरन्यार्हितत्वेन, प्रायो वाक्यजन्यबोधे धात्वर्थस्य प्राधान्याच्च तस्याभ्यर्हिततमत्वादिति बोध्यम् । 'आख्यातजानी' त्यत्रत्याख्यातशब्दस्तिडन्तसमुदायात्मकाख्यातघटकधातुपरः । ' सर्वं नाम धातुजम् ' इति भाष्यात् , नाम्नस्तिडन्तजत्वासंभवाच्च ॥ 2 ॥  
का.2  
 ' स्मृता ' इति बहुवचनान्तस्य ' धातु ' रित्यन्त्रान्वयोन संभवति, विशेष्यवाचकपदसमानवचन त्वाभावादित्यत आह\_\_स्मृत इति । वचनविपरिणामेति
| अस्य ' वाचकत्वेने'ति शेषः |   
 ' फलव्यापरयो 'रितिद्विवचनान्तनिर्देशेन\_\_फले, व्यापारे च पृथक् शक्तिर्न तु फलविशिष्टव्यापारे प्राचीनतार्किकाभिमतैका शक्तिः, तथा सति फलस्य पदार्थैकदेशतया द्वितीयादिपदार्थान्तरान्वयो न स्यादिति\_\_सूचितम्
। फलव्यापारयोः साध्यसाधन-  
भावेनान्वयः, संसर्गस्यापदार्थत्वेऽपि क्षतिविरहात् , सांसर्गिकविषयतातिरिक्तविषयताशा- लिशाब्दबोधं प्रत्येव वृत्या पदजन्यपदार्थेपस्थितेः प्रयोजकत्वात्, तथा च, \_\_जन्यतावच्छेदककोटौ-सांसर्गिकविषयतातिरिक्तविषयतात्वेन विषयताया अनुप्रवेश इति केचित् ।  
 वस्तुतस्तु\_\_सांसर्गिकविषयतातिरिक्तविषयतात्वेन \[न\] तदनुप्रवेशः,तथा निवेशेऽपि वृत्या घटपदाद् घटोपस्थितौ सत्यां पटादिविषयक(पटादेर्विषयकार्य)शाब्दबोधापत्तिः, अतस्तद्विशेष्यकतत्प्रकारकाशाब्दत्वावच्छिन्नं प्रति वृत्या तत्तत्पदजत्यतदर्थेपस्थितिर्हेतुरिति विशिष्यैव हेतुहेतुमद्भावो वक्तव्यः, एवं च सांसर्गिकविषयतामन्तर्भाव्य कार्यकारण(करण)भावविरहात् शक्त्यानुपस्थितस्यापि संसर्गस्य भानं निष्प्रत्यूहमेव ।  
 किं च शक्तया, लक्षणया वोपस्थितस्य तत्तदर्थस्य शाब्दबोधे भानाद् द्विविधोपस्थितेरपि शाब्दबोधप्रयोजकत्वमुपेयं, तत्रानुगतानतिप्रसक्तागुरोः
कारणतावच्छेदक- धर्मस्यासंभवात् पृथक् पृथक् हेतुतावश्यं स्वीकार्या, तथा चैकविधोपस्थितिविरहेऽष्यन्य- विधोपस्थित्या तत्तदर्थविषयकशाब्दबोधजननाद् व्याभिचार इत्यतः\_\_' शक्तिप्रयोज्यततदर्थो- पस्थितिविशिष्टतत्तदर्थविषयकशाब्दत्वं ', 'लक्षणाप्रयोज्यतत्तदर्थोपस्थितिविशिष्टतत्तदर्थविषय- कशाब्दत्वं ' च कार्यतावच्छेदकमभ्युपेयम्, उपस्थितिवैशिष्ट्यं च \_\_स्वसामानाधिकरण्य, स्वाव्यवहितोत्तरत्वाभ्याम्, एवं च संसर्गविषयकशाब्दबोधस्य कार्यतावच्छेदकानाक्रान्त- तयाऽशक्यस्यापि तस्य भानं निष्प्रत्यूहमिति परे
।  
 ' संबन्धो वाच्य ' इति वैयाकरणाः,' लक्ष्य ' भट्टा इति दिक् ।  
 ननु तथापि 'विभिन्नपदोपस्थितयोरेव परस्परान्वयबोध'  इति व्युत्पत्तेःकथमेकधातू- पस्थितयो\[र्व्यापार-फलयोः परस्परान्वयबोधः, न च तादृशव्युत्पत्तिरसिद्धा, निष्प्रयोजनत्वादिति वाच्यं, हरिपदादिन्द्राश्वयो\]रुपस्थितयोराधाराधेयभावा- वगाहिशब्दबोधापत्तेर्कारणस्य, वाशब्दादित उपस्थितयोर्विकल्पाद्योरर्थयोः परस्पपरान्वय- बोधापत्ते(र्धे)र्वारणस्य च प्रयोजनत्वादिति चेन्न । परमते लिङाद्यर्थयोः\[कृतीष्टसा- धनत्वयोराख्यातर्थकृतिवर्त्तमानत्वयोश्च\] पस्स्परमन्वयबोधदर्शनेन तादृशव्युत्पत्तेः संकोच- नीयतया फलव्यापारयोरपि परस्परमन्वयबोधसंभवात्, नव्यनैयायिकैरपि स्वीकृतत्वाच्च ।
फलव्यापारयोरेवादावन्तरङ्गत्वादन्वयस्तदन्तरमेवार्थान्तरेणान्वयोऽनुभूयते, अत एव ' गमनं न स्पन्द ' इति वाक्यान्न स्पन्द(भेदा)न्वयानुभवः, विशेष्यभूतव्यापारे तद्बोधात् , फलस्य तद्वी(इतर)शेषणत्वापन्नत्वादिति भावः
| अभेदेन स्तोकादेरन्वयो भवत्येव, व्युत्पत्तिवै- चित्र्यात् , एवं कर्मकारकस्य(धारद्यत्य) भेदेनापीति न ' स्तोकं पचती'त्यादेरसंगतिः |  
 तत्र भवन्तो मञ्जूषाकारास्तु\_\_"फलविशिष्टव्यापारे, व्यापारविशिष्टफले च शक्तिः, फले व्यापारे च पृथक्शक्तिस्वीकारे व्यापारोद्देश्यकफलविधेयकबोधस्य, फलोद्देश्यकव्या- पाराविधेयकबोधस्य चापत्तिः, तादृशबोधप्रयोजिकायाः पृथगुपस्थितेः सत्त्वात्, विशि- ष्टशक्तिमते तु न तादृशबोधापत्तिः , तत्प्रयोजिकायाः पृथगुपस्थितेरभावात्, न च पृथगुपस्थितेस्तादृशबोधप्रयोजकत्वमसिद्धमिति वाच्यं, घटपटादिजन्यैकोपस्थिति- विषययोर्घटत्वपरत्वाद्यो(घटपटेत्याद्योः)स्तथाबोधाननुभवबलेन \[तथाविधो\[पस्थितेस्तथात्व- कल्पनात्, न च धातुजन्यव्यापाराद्युपस्थितेस्तथाविधबोधप्रतिबन्धकत्वकल्पनान्न\] तथा- विधबोधापत्तिरिति वाच्यं, तादृशप्रतिबध्यप्रतिबन्धकभावकल्पने गौरवात् , कतृंभावाप्रत्ययसमभिव्याहारः फलविशिष्टव्यापारबोधनियामकः, कर्मप्रत्ययसमभिव्याहारो व्यापारविशिष्टफलबोधनियामकः, न च विशिष्टद्वये \[शक्तिद्वयं कल्पनीयं,\] शक्तिज्ञानद्वयस्य धातुजन्यविशिष्टविषयोपस्थितिद्वयश्य च शाब्दबोधं प्रति हैतुत्वं कल्पनीयमिति गौरवमिति वाच्यं, प्रामाणिकत्वेन तस्यादोषत्वात् , पृथक् शक्तिवादेऽपि भिन्नपदोपस्थितयोरेवा(स्थित्य एवा)न्वयबोध इति व्युत्पत्तेस्त्यागश्य, व्युत्पत्त्यन्तरस्य च कल्पनीयतया गौरवम्, । अपि च कर्तृप्रत्ययसमभिव्याहृतधातुजोपस्थितेः फलप्रकारकव्यापाराविशेष्यकबोधं
प्रति, कर्मप्रत्ययसमभिव्याहृतधातुजोपस्थितेर्व्यापारप्रकारकफलविशेष्यकबोधं प्रति हेतुतायाः कल्पनीयतया कार्यकारणभावद्वयकल्पनागौरवं,\_\_धातोरर्थद्वये शक्तिद्वयस्य कल्पनीयतया च । न च भवन्मतेऽपि तादृशाविशिष्टविषयकोपस्थितिद्वयस्य कारणतायास्तथाविधेऽर्थद्वये शक्तिद्वयस्य च कल्पनीयतया साम्यमिति वाच्यं, बोधजनकत्वस्य विषयासंबद्धेऽनुपपत्त्या तत्तत्प्रत्ययसमभिव्याहृतधातौ विशिष्टद्वयनिरूपितसंबन्धद्वयस्य कल्पनीयतय\[ऽधिक\]गौरवस्य जागरूकत्वात् , अन्यथा शक्तेरुच्छेदः , एवमन्यत्रापि पृथक्शक्तिकल्पना निरसनीये'ति
प्रोचुः ।

 फलव्यापारयोरि'ति\_\_मूलमपि तदुभयसमुदाये शक्तिरित्येतावन्मात्रतात्पर्य- कं, न तु पृथक्शक्तितात्पर्यकं, एवं च शाब्दबोधे एकविशिष्टस्यैवापरस्य भानादु- क्तविशिष्टद्वयेऽपि शक्तिर्मूललभ्यैवेत्येतदभिप्रायोऽवगन्तव्यः ।  
 मूलोक्तक्रमानुरोधाद् व्यापारात् प्राकफलांशंव्याचष्टे\_\_फलं विक्लित्या- दीति । विक्लित्तिः = शिथिलीभावोऽवयवविभागविशेषस्तत्संयोगविशेषो वा, तस्य च विक्लित्तित्वाद्यात्मकविशेषरूपेण वाच्यता, न तु फलत्वेन,विशेषरूपेणैव शाब्दबोस्यानुभवात् ।  
 विक्लित्त्यादिनिष्ठफलत्वं तु\_\_'तद्धात्वर्थजन्यत्वे सति कर्तृप्रत्ययसमभिव्या- हारे तद्धात्वर्थनिष्ठविशेष्यतानिरूपितप्रकारतावत्त्वं' ,जन्यत्वमारोपितानारोपितसा- धारणं,तेन 'वारयती'त्यादौ\[संयोगानुकूलव्यापाराभावानुकूलव्यापारं प्रति\]संयोगानु- कूलव्यापाराभावादेः फलत्वानिर्वाहः,विभागजन्यसंयोगादिरूपे पतत्याद्यर्थे \[विभागस्य फलत्ववारणाय सत्यन्तं, जन्यत्वमात्रनिवेशेऽतिप्रसङ्गतादवस्थात तद्धात्वर्थस्य जन्यत्वनिरूपकतयोपादानं,\] विभागस्यापि गम्यादिरूपय- त्किञ्चिद्धात्वर्थजन्यत्वात्तदवस्थ एवोक्तदेष इति तत्पदोपादानम् , । न च विभागजन्यसंयोगस्य(जन्यत्वनिरूपकसंयोगस्य) स्वजन्याक्रियाद्वारा विभागजन- कतया तद्दोषतादवस्थ्यमिति वाच्यम् , उपधायकतारूपजनकता- निरूपितजन्यताया, क्रियाद्वारिकाया वा जन्यताया\_\_निवेशनीयत्वात् । तत्रैव संयोगे फलत्ववारणाय 'प्रकारतावत्त्वान्त(त्वस्य)निवेशः । 'पतति भवती'ति वाक्यजन्यबोधीयभवतिक्रियानिष्ठविशेष्यतानिरूपितावत्त्वात्- 'तद्धात्वर्थनिष्ठे'ति विशेष्यताविशेषणं, (।) कर्मप्रत्ययसमभिव्याहारे 'तण्डुलः पच्यते' 'तण्डुलः पक्व' इत्यादौ विक्लित्यादेर्विशेष्यत्वात्तत्र तस्य फलत्वं न स्यादतः\_\_ 'कर्तृप्रत्ययसमभिव्याहारे'ति ।
यद्वा,\_\_तदनुपादाने शाब्दत्वावच्छेदेन तादृशप्र- कारतावत्त्वं लभ्येत(लभ्यते), तथा चासंभवः स्यादतस्तदुपादानं, तथा   च तादृशप्रकारता(प्रकारवतं)वत्त्वमुपलक्षणं, न विशेषणम् ,अतो न कर्मप्रत्ययस्थले विक्लित्त्यादेरतत्त्वापत्तिरिति भावः । अत्र 'यत्किञ्चित्प्रत्ययसमभिव्याहारे' इत्यपहाय तथोक्तिस्तादृशबोधस्थलर्पदर्शनाय ।  
 व्यापारं निरूपयति\_\_व्यापारस्त्विति । भावनेति । उत्पत्त्यनुकूलो व्या- पार इत्यर्थः, उत्पत्त्यर्थकभवतेर्ण्यन्तात् 'ण्यासश्रन्थ\_\_'इति भावे युच् । अभि- धेति । अभिदधाति = जनयति फलमित्यभिधा, साध्यत्वेन धातुनाभिधीयत   
इति वाभिधा, तत्र प्रथमे 'आतश्चोपसर्गे' इति कर्तरि कः । द्वितीये-तेनैव
 सूत्रेण कर्मण्यङ्प्रत्ययः, तथा च भावनाभिधापरनामिका साध्यत्वेनाभिधीयमाना क्रिया व्यापार इत्यर्थः ।
'भावनाभिधे'त्युक्तिस्तु-व्यापारस्य धात्वर्थत्वेऽपि भाव- नादिनामकस्यार्थविशेषस्य आख्यातार्थत्वमेवेति भ्रमनिवारणार्था । 'क्रिये'त्युक्ति- र्ण्यन्तस्य भवतेः शुद्धेन करोतिना तुल्यार्थत्वप्रदर्शनार्था च । यावत्सिद्वमिति । 'पचति' 'पक्ष्यती'त्यादावसिद्धम'अपाक्षी'दित्यादौ सिद्धं वा\_\_'साध्यत्वेन' तत्प्रकारेणाभिधीयमानं वस्तु, 'क्रिये'त्यभिधीयते । कुत इत्याकाङ्क्षायां योगस्य(योग्यस्य) हेतुत्वं प्रदर्शयति\_\_आश्रितेत्यादिना । क्रियतेऽवयवानां क्रमेणोत्पत्त्यात एवाश्रितक्रमरूपेत्यर्थः । आश्रितं क्रमरूपं ययासौ\_\_\[आश्रित- क्रमरूपेति बहुव्रीहिः, ततस्त्वः, सामान्यविवक्षायां नपुंसकत्वं ।  
 दर्शनस्यैव मानत्वादिति । यदि साध्यत्वेन प्रतीतिर्नाङ्गीक्रियेत तर्हि\] कृतिरित्यादितोऽविलक्षणप्रतीत्या तत्रेवात्रापि क्रियान्तराकाङ्क्षापद्येत, तदभ्युपगमे च सिद्धस्यैव क्रियान्तरनिवर्तकत्वस्य दर्शनात्, \_\_साध्यत्वेन प्रतीतौ क्रियान्तरानाकाङ्क्षानिर्वाहः । अनुत्थापकतावच्छेदकमिति ।
तदुत्थितिप्रति- बन्धकतावच्छेदकतया सिद्धजातिविशेषरूपमित्यर्थः ।
तद्रूपमिति । धातूप- स्थितक्रियामात्रवृत्तिवैजात्यसिद्धौ लाघवात्तस्यैवासत्त्वरूपत्वं स्वीकर्तुं युक्तं, न तु लिङ्गाद्यनन्वयित्वादेरिति भावः । परन्तु तद्वैजात्यं लिङ्गाद्यनन्वयित्वसमा- नाधिकरणं पूर्वपरीभूतावयवत्वसमानाधिकरणमेव ।
'एतदेवे'-त्यस्योक्त एवाभिप्रायः । तिङ्पदैरिति तिङ्न्तपदैरित्यर्थः ।
एतत्प्रतिद्वन्द्वितया \_\_क्रियाकाङ्क्षोत्थापकतावच्छेदकजातिविशेषः सिद्धत्वमिति बोध्यम् ।  
 न चैवं हिरुगाद्यव्ययानां तादृशसाध्यत्वेन रूपेण तत्तदर्थानुपस्थापकतया क्रियाप्रधानत्वव्यवहारो \*निरुध्येतेति वाच्यं, तदर्थस्य क्रियामात्र- विशेषण(त्व)निबन्धनत्वात् , अत एव हिरुगाद्यर्थे न कारकाणामन्वयः, कारकान्वययोग्यतावच्छेदकवैजात्येनाभानात् ।  
 नन्वेवं ' कृष्णं नमेच्चेत्सुखं याय 'दित्यत्र नमनसुखप्राप्तिरूपक्रिययोर्हेतुहे- तुमद्भावेनान्वयो न स्यादिति चेन्न ।
चेच्छब्दसमभिव्याहारसाचिव्येन क्रियाका- ङ्क्षोत्थाना(त्पादन)दित्याहुः ।
वस्तुतः साध्यत्वं निष्पाद्यत्वमेव, तेनैव रूपेण बोधस्यानुभवसिद्धत्वात् , स्पष्टं चेदम् 'उपपदमतिङ्,' 'सुट्कात्पूर्वः', \["गतिगतौ"\] \_\_इत्यत्र च भाष्ये, तत्र 'उपपदमतिङ्' इति सूत्रे\_\_'धातूपपदयोः  
समासमाशङ्क्य,\_\_'पूर्वं धातुः साधनेन युज्यते' इति पूर्वं तिङि विशिष्टोनैव सामर्थ्यं स्यात् , तत्र ' अतिङ् ' इति निषेधान्न तिड्न्तेनैकार्थीभाव इति समाहि- तम् । 'सुट् कात् पूर्वः' 'गतिर्गतौ' इत्यत्र,\_\_धातुपसर्गयोः कार्यं यत्तदन्त- रङ्गमित्याद्युक्त्वा 'नैतत् सारं पूर्वं हि धातुः साधनेन युज्यते पश्चादुपसर्गेण, साधनं हि क्रियांनिर्वर्तयति, तामुपसर्गोविशिनष्टि' इत्युक्तम् । साधनं = तद्बोधकप्रत्ययः,क्रियां निर्वर्तयति = साध्यात्ववैशिष्ट्येन बोधयत्यतस्तत्प्रयुक्त- कार्यं पूर्वमिति वृद्धास्तदर्थमाहुः ।
'उपपदमतिङ्' इत्यत्र भाष्येऽप्येतदाशयेनैव पूर्वं साधनसंबन्धाभिधानम् , \[एतद्भाष्यप्रामाण्येन साध्यत्वभानमङ्गीकृतम् ।\] एतेन शब्दशक्तिस्वभावादेव तिङ्नते क्रियानाकाङ्क्षासिद्धौ न साध्यत्वभानमिति दूषणं प्रत्युक्तमिति बोध्यम् । अनुभवसिद्धत्वादिति । अत एव 'पचती'त्यादितः शाब्द(लक्षणादेव)बोधे सति फूत्कारत्वादिरूपेण न तत्संशयः ।
नाना- र्थतापत्तिरिति । शक्यतावच्छेदकानां फूत्कारत्वादीनां नानात्वादेका- शक्तेर्वक्तुमशक्यत्वात् , अत एव हर्यादिपदस्य नानार्थत्वाभ्युपगमः । तदा- दीति । तदादिपदस्य यथा\_\_बुद्धिविषयत्वरूप-बुद्धिस्थत्वेन \[बुद्धिविशेषेणो- पलक्षणीभूतेन\] घटत्वादीननुगमय्य तदवच्छिन्ने शक्तिः स्वीक्रियते, घटत्वादिविशेषरूपेणानुभवसिद्धबोधनिर्वाहार्थं, तथा प्रकृतेऽपि संभवान्न नानार्थत्वापत्तिः, शक्यतावच्छेदकनानात्वेऽपि शक्यतावच्छेदकस्यैकस्यैव संभवादित्यर्थः । तज्जन्यशाब्दबोधे भानं मा भूदित्येतदर्थं 'तस्योपलक्षण- त्वोपगमः । उपलक्षणत्वं च\_\_तत्तत्पदजन्यबोधविषयत्वेन तत्पदशक्तिग्रहाविष- यत्वं । बुद्धिविशेषादेरिति । फूत्कारादिविषयकबुद्धेरित्यर्थः । बुद्धेः शक्यता- वच्छेदकतावच्छेदकत्वं विषयतासंबन्धेन । तस्य वृत्यनियामकतयावच्छेदकता- घटकत्वानङ्गीकारे त्वाह\_\_आदेरिति । आदिना\_\_बुद्धिविशेषविषयत्वतदव- च्छेदकत्वयोः परिग्रहः ।  
 परे तु-हर्यादिवत् पचादीनां नानार्थत्वे इष्टापत्तिः, तदादिशब्दानां तु बुद्धि- स्थत्वाद्यात्मकसामान्यरूपेणैव बोधकत्वं, तदुक्तं 'शेषे'इति सूत्रभाष्ये\_\_'इदंविशे- षा ह्येतेऽपत्यं, निवासः, समूहः इति वदन्ति । नन्ववयवरूपत्यापाराणां नानात्वा- दाशुतरविनाशिनां क्रमिकाणां तेषां युगपदवस्थानासंभवेन समूहगतैकत्वा (कक्रिया)भिप्रायत्वासंभवाच्च' आख्यातेनैका क्रिया प्रत्याय्यत' इति व्यवस्थानुपपत्तिः, न च तादृशव्यस्थाऽसिद्धैव, मानाभावादि\[ति वाच्यं, न वा  
तिङ्न्तान्येकशेषारम्भं प्रयोजयन्तीति स्वरूपसूत्रस्थभाष्यस्यैव मानत्वादि\]त्या- शङ्कां निराचष्टे\_\_आख्याते इति। व्यवस्थापि = क्रियैकैव प्रत्याय्यत इति नियमोऽपि । अवच्छेदकेति । अवच्छेदकः\_\_शक्यतावच्छेदकतावच्छेदको \[यो बुद्धिविशेषस्तदैक्यमादायैवेत्यर्थः,सा च\] बुद्धिः\[-समूहालम्बनरूपा एकैव, तथा च तादृशबुद्धिगतैक्यारोपनिबन्धना तादृशी\] व्यवस्थेति भावः,अथवा तादृशबुद्धिस्थ- समूहैक्यमादायैवेत्यर्थः । उक्तार्थे हरिसंमतिमाह\_\_उक्तं चेत्यादिना ।  
 गुणभूतैरिति । क्रमजन्मनामेषां व्यापाराणां समूहं प्रति गुणीभूतैस्त- त्तद्रूपेण भासमानैरवयवैर्युक्तः संकलनात्मिकयैकत्वविषयकबुद्धया प्रकल्पिता- भेदः = प्रकल्पितो यो भेदः तद्रूपो यः समूहः स क्रियेति व्यवह्रियत इत्यर्थः । अभेदश्चावयवभूतव्यापाराणाम् । अत्रावयवाश्रयं पौर्वापर्थे, समूहगतमेकत्वं च स्पष्टमेच लभ्यते । एकैकावयवेऽपि
समूहत्वरूपारोपादधिश्रयणाद्ये- कावयवदशायामपि 'पचती'त्यादिव्यवहारोपपत्तिः, आरोपे च प्रतीतिरेवाव- लम्बनम् , अध्यासगृहीतयैव क्रियया धातोराख्यातस्य(आत्म) शक्तिरूपसंबन्धग्रहो बोध्यः, तदतिरिक्तमुख्यार्थसद्भावान्न धात्वर्थस्य गौणत्वमेवं सत्याशङ्क्यं, यस्य हि मुख्योऽर्थोऽतिरिक्तोऽस्ति तस्यैव गौणत्वं\_\_यथा 'सिंहो माणवक'इत्यादौ
।  
 यद्वा-तादृशानेकव्यक्तिगता पचित्वादिजातिरेव क्रिया, स्वतःसाध्यत्वविरहेऽ- पि तस्या व्यक्तिद्वारकं तदबधितमेव, स्फोटवदस्याः क्रभवद्भिरपि क्षणैरभिव्या- क्तिस्तत्साधकश्चानुगतव्यवहारः ।   
 उक्तं च वाक्यपदीये\_\_  
  'जातिमन्ये क्रियामाहुरनेकव्याक्तिवर्तिनीम् ।  
  असाध्या व्यक्तिरूपेण सा साध्येवोपलक्ष्यते ॥' इति ।  
 फलस्यापि स्वहेतुव्यापारवर्तिपौर्वापर्यारोपेण साध्यत्वेनैव भानम् , अत एव 'पच्यते तण्डुलः स्वयमेवे'त्यादो 'फलमात्रवाचकता पच्यादे'रिति मतेऽपि तस्य धातुसंज्ञानिर्वाहः, कारकाणां भावनयैवान्वय'इति नियमश्च संगच्छते । अन्यथा द्वितीयाद्यर्थकर्मकारकस्य फलेनैवान्वयात्तदसंगतिः स्पष्टैव ।
अत्र शक्तता- वच्छेदकं पचित्वादिकं तत्तदानुपूर्वीविशेषरूपं,न तु धातुत्वम् , अतिप्रसक्तत्वात् , तदजानतोऽपि बोधाच्च ।  
 फलाश्रय इति । ननु कारकचक्रप्रवर्तकत्वाद् , व्यापारांशस्य प्राधान्याच्च व्यापाराश्रय इति प्रथमतो वक्तुमुचितं, न तु फलाश्रय इति इति चेन्न ।      
शक्तिग्राहक 'लः कर्मणि' इति सूत्रे,मूले च फलाश्रयस्य कर्मणः प्राङ्निर्देशात्तस्यैवादावभिधानस्य युक्ततरत्वात् , व्यापारस्य सर्वप्राधान्यमिति नियमाभावाच्च, कर्मप्रत्ययसमभिव्याहारे व्यभिचारात् । ननु कर्मकर्त्रोः शक्ति- ग्राहकसूत्रसत्त्वेऽपि फलाश्रयव्यापाराश्रययोर्न किंचिदाख्यातस्य शक्तिग्राहकं, कर्मकर्तृपदयोर्लोके स्पन्दकृतिमतोरेव प्रसिद्धेरित्याशङ्क्याह\_\_फलाश्रयः  कर्मेति ।
कृत्रिमाकृत्रिमन्यायेनैतयोरेव कर्मादिपदेन ग्रहणं युक्तमिति भावः ।
'स्वतन्त्रः कर्तां' इति सूत्रेण धातूपात्तप्रधानीभूतव्यापाराश्रयस्यैव स्वतन्त्रस्य कर्तृसंज्ञाविधानात् , कृतिमत एव तद्विधाने 'घटो भवति' 'काष्ठानि पचन्ती'त्यादौ धटादेः सा न स्यादिति दिक् ।  
 ननु फलव्यापारयोरप्याख्यातार्थत्वापत्तिः, न चेष्टापत्तिः, 'देवादत्तः पचती'- त्यादावाख्यातेन, धातुना च फूत्काराद्युपस्थितौ निराकाङ्क्षत्वेनान्वयानुपपत्तेः, फूत्कारादिविशिष्टस्य फूत्कारादावन्वये आकाङ्क्षाविरहात् , अत एव 'कर्म गच्छती'ती न प्रयोगः, एवं 'पच्यते तण्डुल' इत्यादावपीत्याशङ्कां निरसितुमाह \_\_तत्रेत्यादिना । धातुलभ्यत्वादिति
। अनन्यलभ्यस्यैव शब्दशक्यत्वादिति भावः । नन्वाश्रये शक्तिस्वीकारे आश्रयत्वं शक्यतावच्छेदकत्वमभ्युपेयम् , आश्र- यत्वं चाधारत्वं, तच्च निरूपकादिभेदाद् भिन्नं, तदानन्त्याच्छतयानन्त्यापत्तिरत आह\_\_तत्तच्छक्तीति । कर्तृत्वादिशक्तिस्वरूपमित्यर्थः । यद्यपि 
शक्तेरपि निरूपकभेदान्नानात्वमभ्युपेयमन्यथा'ऽद्य भुक्त्वाऽयं द्वयहे द्वयहाद्वा भोक्ते'त्यत्र सप्तमीपञ्चम्यौः 'सप्तमीपञ्चम्यौ कारकमध्ये' इत्यत्र कारकपदस्य शक्तिपरत्वेप्यनुपपर्त्तितादवस्थ्यं स्यात्तथाप्याश्रयतात्वादिनानुगतस्य तस्य शक्यतावच्छेदकत्वे दोषानवकाशादिति भावः, अत एव कृतिविशिष्टवाचितृचः 'कृत्यर्थककृधातुसमभिव्याहारे आश्रयपरत्व'मिति नैयायिका मन्यते । एवं कृत्प्रत्ययस्थले भावानांशस्याक्षेपलभ्यत्वात् 'आश्रयमात्रमर्थ' इति मीमांसकाः ।  
 नन्वाश्रयस्याख्यातवाच्यत्वे मानाभावः, न च 'पचती'त्युक्ते आश्रय- प्रतीतिर्जायमानाऽऽख्यातस्य शक्तिकल्पनायां मानं\_\_गवाद्यर्थप्रतीतिरिव गवादिपदे तत्तदर्थशक्तिकल्पनायामिति वाच्यम् ,अन्यथानुपपन्नप्रतीतेरेव मानत्वात् अन्यथा गङ्गादिपदस्य तीरादावपि शक्तिकल्पनापत्तेः, तत्र लक्षणयैवोपत्तिरिति चेत् , प्रकृतेऽप्यन्यथोपपत्तेर्वक्ष्यमाणत्वात् । न च 'लः कर्मणि'\_\_इत्यादि सूत्रमेव मानं, तत्रत्य'कर्म'पदस्यानुवृत्त'कर्तृ'पदस्य च लाघवेन धर्ममात्रपरत्वात् ,  
तत्सूत्रस्य 'कर्मादिबोधका लकारा' इत्यर्थप्रतिपादकत्वाद्वा, एवं च बोधस्य वक्ष्यमाणरीत्यापि निर्वाहे न तस्य तच्छक्तिग्राहकत्वमित्याशयेन पृच्छति,\_\_नन्व- नयोरित्यादिना ।  
 प्रतीतेरिति । फलाश्रयव्यापाराश्रयप्रतीतेरित्यर्थः ।
लक्षणास्वीकारे पद- वृत्तिकल्पनागौरवादाह\_\_आक्षेपादिति । आक्षेपो नामार्थापत्तिर्मीमांसकमते, ता- र्किकमतेऽनुमानं, येन विना यदनुपपन्नं तेन तत् कल्प्यते, यथा 'पीनो देवदत्तो दिवा न भुङ्क्ते' इत्यत्र भोजनं विनानुपपन्नेन योगभ्यासाद्यजन्यपुष्टत्वेन भोजनं कल्प्यते, तच्च दिने बाधे रात्रिभोजनमादाय पर्यवस्यति, तथा प्रकृते भावनायाः कर्तारं विनानुपपत्त्या कर्तृरूपाश्रयं सा कल्पयति, तथा चानुपपत्तिज्ञानमर्थापत्त्य- परनामाक्षेपः, तज्जन्यं ज्ञानमपि तन्नामकं प्रमित्यन्तरम् । तार्किकमते तु 'भावना क्वच्चिदाश्रिता, गुणत्वात्, सकर्तृका वा कार्यत्वाद्घटत्वव'- दित्यनुमितिजनकं व्याप्तिज्ञानादिकमाक्षेपः । एवं चाक्षेपेण भावनाज्ञानोत्त- रमर्थापत्त्यानुमित्या वा कर्ता विषयीक्रियत इति पर्यवसन्नम् । मीमां- सकैराक्षेपलभ्यस्यापि शाब्दबोधविषयत्वाभ्युपगमादाख्यातजन्यशाब्दबोधे भानमवि- रुद्धम् , एवं फलस्यापि स्वाश्रयं विनानुपपत्त्या तेन साक्षिप्यत इत्यर्थः ।  
 ननु वृत्त्या पदजन्यपदार्थोपस्थितेः शाब्धबोधहेतुत्वेनाक्षेपलभ्यस्य शाब्दबो- धविषयत्वं न संभवति, किं चानुपपत्त्यादि\[ज्ञान\]विधुराणामप्यनुभवसिद्धतद्बोधानु- पत्तिः, आक्षिप्ते तत्राख्यातार्थसंख्यान्वयानुपपत्तिश्च, वृत्त्या पदानुपस्थितत्वात् , तथा चोच्यते\_\_'शाब्दी ह्याकाङ्क्ष शब्देनैव प्रपूर्यते' इति । शाब्दी = शाब्दबो- धविषयिणी, आकाङ्क्षा = जिज्ञासा, शब्देनैव प्रपूर्यते = वृत्त्या पदार्थोपस्थिति- द्वारा विषयसिद्धिसंपादनेन निवार्यते'इति तदर्थ इत्यत आह\_\_प्रथमान्तेति । उत्तरयति\_\_अत्रोच्यत इत्यादिना ।  
 नन्विदं सूत्रं कर्मणि शक्तिग्राहकं, न कर्तरि, तत्र कर्तृपदासत्त्वादित्याशङ्क्याह\_\_अत्र हीति । चकारादिति ।
भाष्येऽनुकर्षणार्थसर्वचकारप्रत्याख्याने सति कथं तदनुवृत्तिरिति चेत् , स्वपितत्वप्रतिज्ञानादपेक्षावशाच्चान्यस्यान्यत्रेवा- त्रापि तदनुवृत्तिसंभव इत्यवेहि । भावे लकारस्तदनुवादको \[न वाचको\] नापि द्योतको, धातुत एव तस्य रफुटप्रतीतेः, संख्याकालार्थकश्च सः, तदर्थे संख्याया एकत्वरूपाया क्रियायामन्वयसंभावात् , अत एव भाष्येऽव्ययेभ्य इवैकवचनानुत्प- त्तिर्नाशङ्कितेति स्पष्टं मञ्जूषा-शेखरादौ । नन्वनेन सूत्रेण लकारे कर्मादिबोधकतारूपा शक्तिर्गृह्यते, न तु तिवादौ, न च स्थान्यर्थ \[एवादेशार्थ\] इति तत्रापि तत्सिद्धिरिति वाच्यं, स्थानिनोऽप्रयोगेण बोधाजनकत्वादित्याशङ्कां निराचिकीर्षु- राह\_\_बोधकतारूपामित्यादिना । अतिरिक्तशक्तिपक्षेऽपि तत्समनैयत्यमेव तस्या इति बोध्यम् ।  
 तिबादिशक्तिमिति । तन्निष्ठां शक्तिमित्यर्थः, व्यवहारदशायां तत्प्रयोगा- देवार्थबोधात् । तत्स्थानित्वेन = तिबादिस्थानित्वेन । कल्पिते = लाघवेन प्रक्रियानिर्वाहार्थ कल्पिते ।
ननु'लस्ये'त्यनुत्तवा'तिप्तस्भी'त्यादिना स्वतन्त्राणां तिप्तसादीनामेव विधानमस्तु, एवं 'लः कर्मणि\_\_'इति सूत्रे'तिङ्क- र्मणी'त्यस्तु,'वर्तमाने तिङ्'तिङः शतृशानचारप्रथमासमानाधिकरणे'इत्यादिन्यसै- स्तिवादीननुद्य तत्तत्कालविधिरस्त्विति चेन्न,\_\_'दित आत्मनेपदानाम्\_\_'इत्यादेर- संगतत्वापत्तेः । न च 'वर्तमाने तिङ्ट्' 'अनद्यतने तिङ्ट्' इत्यादिन्यासैस्तत्त- त्कालार्थकतिवादेस्तत्तदनुवन्धासङ्गः क्रियतां, तथा च 'टित आत्मनेपदानाम्\_\_' इत्यादेर्नासंगतिरिति वाच्यं,'लिटस्तभ्योरेशिरेच्' 'लुटः प्रथमस्य डारौरसः' इत्या- देस्तथाप्यसंगतत्वापत्तेः,तत्र तत्र न्यासान्तरकरणे गौरवापत्तेश्चत्यास्तां विस्तरः । प्रकव्प्य = आरोप्य ।
'अर्थवत्येव स्थान्यादेशभाव' इति नियमानुरोधात्तदारेप इति भावः ।
\[तत्रानुरूपं दृष्टान्तमाह\_\_नकारेति । 'रामान्' 'घदैः इत्यादौ नकारादित एव तत्तदर्थप्रतीत्या तन्निष्ठैव शक्तिरिति भावः ।
कर्त्तृत्वकर्मत्वपरे इति । लाववानुरोधात् । धर्मिपरत्वे गुरूभूतधर्मधर्मिणोरूभयत्र शक्तिः कल्पया, अनन्तानां कृतीनां, फलानां च शक्यतावच्छेदकत्वमुपेयं, तथा चातिगौरवम् । रृतेः शक्यत्वे तु,\_\_कृतित्वस्य जातिरूपस्य शक्यतावच्छेदकतया लाघवमिति भावः ।  
 दर्शनान्तरीयरीत्या = भावार्थाधिकरणोक्तमीमांसकरीत्या ।
धात्वर्थत्वाभा- वादिति । विक्लित्त्यादिफलमेव धात्वर्थे, न व्यापारः, वहूनां धातूनां तत्र शक्ति-कल्पनापेक्षया तदपेक्षयाऽल्पानां प्रत्ययानां तत्कल्पने लाघवात्, 'पचतोत्य-त्राख्यातस्य भावनार्थककृधातुना विवरणाच्च तस्यैव भावनार्थकत्वं युक्तं, विव्रियमाणविवरणयोः समानार्थकत्वस्य क्लृप्तत्वादिति भावः । तत्फल- स्यापि 'कर्मवत् कर्मणा\_\_'इत्यत्र क्रियाशब्दव्यवहर्तव्यतया दृष्टत्वेन तन्मात्रवाचिनोऽपि धातुसंज्ञासिद्धिः, एवमेव'पच्यते तण्डुलः स्वयमेवे'त्यत्र भवन्म- तेऽपि पच्यादेर्धातुत्वमिति भावः ।  
 तत्र = व्यापारे,व्यापारत्त्वं फूत्कारत्वादिकं वा शक्यतावच्छेदकं\[ण्वुलादीना- म्\] एवं 'फलस्य धातुलभ्यत्वेऽपि तदाश्रयत्वरूपे कर्मत्वे एव लकारविधिः स्या"दिति पूरणीयम्, अत एव 'कर्तृकर्मादिवाचित्वं ने'त्युत्तरग्रन्थे कर्मादिग्रहणं संगच्छते, पूर्वपक्षे कर्मवाचकत्वानङ्गीकारे तदसंगतिः स्पष्टैव । कृतामपीति । कर्त्राद्यर्थे विहितानां णवुल्तव्यदादीनामपि । न सिध्येदिति ।
उक्तयुक्तिसाग्या- दिति भावः । ननु 'कर्तरि कृत्' 'तयोरेव कृत्य\_\_' इत्याद्यनुशासनवलात् कृतां कर्त्रादिवाचित्वसिद्धिः,तत्रत्यकर्त्रादिपदस्य धर्मिपरत्यादित्यत आह\_\_'कर्तरि कृत' इति चेति । चेन 'तयोरेव\_\_'इत्यादीनां परिग्रहः । तुल्ययोगक्षेममिति । तुल्यो योगक्षेमोऽर्थप्रतिपादकता यस्येत्यर्थः । अयं भावः,\_\_'यदि लाघवमात्रपक्षपातेन 'लः कर्मणि\_\_' इति सूत्रस्थकर्मादिपदस्य धर्मपरत्वाङ्गीकारस्तर्हि तत्रापि तथैव स्वीकार उचितो, वैषम्ये बीजाभावात्
।   
 नु देवदत्तादिनाऽभेदान्वयानुभवबलात् कृतां धर्मिवाचकत्वपुरस्कारः,
भाव- नायास्त्वाक्षेपा\[ल्लाभः\] सेत्स्यतीत्याशङ्क्य प्रकृतेऽपि अभेदान्वयानुभवबलादेव तथात्वमुरीकर्तुमुचितमित्याह\_\_अपि चेति ।
मीमांसकानामित्यस्य'मते'इति शेषः तथा सति = आक्षेपलभ्यत्वे सति । न स्यादिति । आख्यातावाच्यत्वात्, वाच्य- स्यैव प्राधाभ्यमिति नियमात् । अन्यथा'ग्निमानये'त्यादावाक्षिप्तपात्रादेरपि प्राधा- म्यापत्तेः, कि च 'मयूरः पर्वतेतरस्मिन्न नृत्यति' 'नृत्यति चे'त्यत्र नृत्यस्याधिकरणं विनानुपपत्त्या कल्प्यमानमधिकरणमितरभाधात् पर्मतरूपम धिकरणं सिध्यतीति मीमांसकसिद्धान्तः, तत्र तस्याधिकरणस्य प्राधान्यापत्तेः । अत एव विपरीतं न, तिङज्ञिवव कृत्स्वपि भावनायाः प्रत्ययवाच्यत्वादीक्षिप्तकर्त्रपेक्षया प्राधान्यापत्तेः । \[तथा चाऽनुभवविरोधः,\] तथा तोक्तं भट्टैः\_\_यदि कर्त्रा धात्वर्थेन वा भावनावग- म्यते,ततः पाचकपाठकादिपदे इव तिरोहितस्वरवरूपावगम्येत, प्राधान्यात्तु शब्दा- र्थत्वाध्यवसानमिति भावः
।  
 घटमानयेत्यादाविवेति । जातेरानयनकर्मत्वान्वयानुपपत्त्या तदन्वयोपपत्तये जात्याक्षिप्तायाः स्वाश्रयव्यक्तेर्थथा प्राधान्यमनुभवसिद्धं, तद्वदाख्वातवाच्यकर्त्राक्षि- प्तभावनाया अनुभवसिद्धप्राधान्यमुपपादयितुं शक्यमित्यर्थः, उक्तनियमस्य व्याभि- चारादिति भावः । न च प्रत्ययवाच्यत्वात् कर्तुरेव प्राधान्यापत्तिः, प्रत्ययार्थाक्षिप्त- स्याप्राधान्यनियमात्, अत एवाक्षिप्तमात्रस्याप्राधान्यनियमे आकृत्यधिकरणोच्छेद इति दूषणस्यापि नावसर इति वाच्यं, तादृशनियमे मानाभावात्, 'गोमन्तमानये'-  
त्यत्र मतुवर्थसंवन्धाक्षिप्तधर्मिणः प्राधान्यनुभवेन व्याभिचाराच्च ।  
 विवरणदर्शनात् = पाकं करोतीति भावनार्थककृधातुना विवरणदर्शनात् ।
वाच्यत्वं = प्रत्ययवाच्यत्वम् । विवरणविषयत्वाविशेषादिति । 'करोती'त्याथ्यातेन कर्तुर्विवरणं, ततः कर्तुरपि बोधाद् विव्रियमाणस्यापि तदर्थकत्वमावश्यकमिति भावः । तात्वर्यार्थेति । 'पचिती'त्यतः कर्तुर्बोधो जायतामिति यत्तात्पर्थ तद्वि- षयीभूताक्षेपलभ्यकर्तुर्विवरणं, न शब्दार्थविवरणमित्यर्थः ।  
 ननु शब्दार्थविवरणस्यैव दृष्टत्वेनेदमशब्दार्थ\[विवरणमित्यसङ्कामनुरूपदृ- ष्टा्तप्रदर्शनेन निराकरोति\_\_पाकं करोतीति । द्वितीययाऽशब्दार्थकर्मत्वादि\]- विवरणादशब्दार्थस्यापि संसर्गस्य विवरणदर्शनेऽपि तदतिरिक्ताशब्दार्थविवरणम- दृष्टचरमेवेत्यनुशयानो दृष्टन्तान्तरमाह\_\_इतरेतरद्वन्द्व इति । समुञ्चयांशेति । चद्वयेन समुच्चयांशो विव्रियते । तुल्यत्वादिति ।
भावनायाः शब्दार्थत्व- विरहेऽप्युक्तरीत्या विवरणोपपत्तौ भावनाया अप्याख्यातार्थत्वं न सिध्येदित्यर्थः ।  
 ननु लाघवाद्भावनैव प्रत्ययवाच्या, न तु कर्ता, गौरवात्, 'तथा सति कृता- मपि तथात्वं स्या'तिति न शङ्कनीयं, 'देवदत्तः पक्ते'त्यादौ देवदत्तादिनाभेदान्व- यबोधस्यानुभवसिद्धत्वादित्यत आह,\_\_किञ्चेति ।
अभेदान्वयदर्शनात् = अभे- दान्वयस्यानुभवसिद्धत्वात् ।
समानविभक्तिमत्त्वमिति । ताद्दगन्वयप्रतियोग्य- नुयोगिवाचकविशेषणविशेष्यपदयोः समानविभक्तिमत्त्वं, तच्च विशेषणवाचकपदे विशेष्यवाचकपदोत्तरविभक्तिसजातीयविभक्तिमत्त्वं,\[विशेष्यवाचकपदे विशेषणवाच- कपदोत्तरविभक्तिसजातीयविमक्तिमत्त्वं वा\] । साजात्यं च विभक्तिविभाजकता- वच्छेदकप्रथमात्वादिना,नातः प्रथमाद्वितीयादीनां सर्वासां विभक्तित्वादिना साजा- त्या'न्नीलो घट'मित्यादिवाक्यादभेदान्वयबोधापत्तिः । नयामकम् = प्रयोजकम् । नास्तीति । प्रथमातिङविभत्तयोरेकरूपेण साजात्याभावात्, एवंचाभेदान्वयबोध- प्रयोजकाभावादभेदान्वयबोधासंभवान्न धर्मिणि शक्तिस्वीकारो युक्त इति भावः ।  
 व्यभिचारात् समानिवभक्तिमत्त्वस्य नियामकत्वं न संभवतीत्याह\_\_सोमेन यजेतेति । सोमपदस्य सोमवति लक्षणा, सोमवतो यागेनाभेदान्वयः, अभेदान्व- यानुरोधादेव चात्र मत्वर्थलक्षणाभ्युपगम इति न्यायप्रकाशादौ विस्तरः ।  
 स्तोकं पचतीति । अत्र सोतोकपदार्थस्य धात्वर्थफलेऽभेदेनान्वयः । राज- पुरुष इति। अत्र राजस्वत्ववतो लश्रणया राजपदार्थस्य पुरुषेण तथान्वयः।अत्रा- द्यस्थलद्वये विभक्त्योः सजातीयत्वाभावयुक्तो विशिष्टाभावः,चरमे तु विशेष्याभाव-  
प्रयुक्तः स इति विवेकः । अभेदान्वयबोधानापत्तेरिति ।
अक्तसमानविभक्तिमत्त्व- विरहादिति भावः । तथा चोक्तस्थलेऽभेदान्वयबोधो निष्प्रत्यूहस्तदुपपत्तये कर्त्रादौ शक्तिरावश्यकीति तात्पर्यार्थः ।  
 शङ्कते\_\_न चेति । सामानाधिकरण्यमेकधर्मिबोधकत्वं, तथा च लक्षणयै- वाभेदान्वयबोधनिर्वाहे तत्र शक्तिस्वीकारो निरर्थक इति भावः ।
द्रव्यवाचित्वा- नापत्तेरिति । लक्षणयैव द्रव्यबोधनिर्वाहात् । इत्यादितद्धितानामपि । इत्यादि- समुदायघटकतद्धितानामपीत्यर्थः । अत्रामि 'द्रव्यवाचित्वानुपपत्ते'रित्यनुषङ्गेणा- न्वयः । ननु समस्यमानपदार्थसंपन्धिन्येव बहुव्रीहेरनेकमन्यपदार्थेऽनुशासनाद्वि- ग्रहवाक्याद्यदुपसर्जनको वर्तिपदार्थस्थः प्रतीयते स स्वाम्यादिरेवान्यपदार्थः, विग्र- हवाक्यवृत्तिवाक्ययोर्विशेषणविशेष्यभावव्यत्यासरूपमेव वैलक्षण्यमित्यन्यत्
| तथा च कुतो यौगिकानां द्रव्यवाचित्वानुशासनेन \[इति विग्रहप्रदर्शनात् \] प्रधानषष्ठर्थे एवानुशासनलाभादिति योजना | इत्यनुशासनेन | 
एतद्रूपेणानुशासनेन = शास्त्रेण । 'अनुशासनेने'ति करणे ल्युट् । इति विग्रहप्रदर्शनात् = एतादृशविग्र- हप्रदर्शनहेतोः, प्रधानीभूतषष्ठ्यर्थे एवानुशासनस्य = साधुत्वान्वाख्यानस्य लाभा- दित्यर्थः । अयमनुशासनशब्दो भावल्युडन्तः । विग्रहात् षष्ठ्यन्तार्थे तल्लाभः । षष्ठ्यन्तेन च प्रकृत्यर्ोपसर्तनको विभत्तयर्थः संबन्ध एव प्रतीयते, अतस्तत्रैव तस्य साधुत्वं लभ्यते इति समुदिततात्पर्यार्थः । उक्तं चारुणाधिकरणवार्तिके\_\_  
   'बहुव्रीहिः समासोऽयं मतुबर्थे विधीयते ।  
   अस्यात्रेति च संबन्धे मत्वर्थीयः प्रवर्तते ॥' इति ।

 \[एवं वैश्वदेवादिशब्देऽपि बोध्यं, न चेष्टापत्तिरित्याह\_\_तथा चेति । द्रव्या- नुक्तेरिति ।\] आकृत्याधिकरणन्यायेनारुणादिपदस्यारुण्यादिगुणे एव शक्तिकल्प- नात् ,पिङ्गाक्ष्यादिपदस्योक्तरीत्या संबन्धे एव शक्तिकल्पनाच्चेति भावः । स्ववा- क्येति । स्वं = क्रयणभावना,तत्प्रतिपादकवाक्यघटकपिङ्गाक्ष्यादिपदोपात्तेत्यर्थः। अत्रारुण्यस्यामूर्तत्वात् क्रयणभावनां प्रति करणत्वासंभवात् तामुद्दिश्य
तद्विधाना- संभवाद् गुणवाचकस्याप्यस्य लक्षणया द्रव्यबोधकत्वसंभवेन 
क्रयात्पृथग्भूतः- प्राकरणिकद्रव्याण्युद्दिश्य
तत्परिच्छेदकत्वेनारुण्यरूपो गुणो विधीयते,\_\_'येन द्रव्येण किचित् क्रियते तदरुणगुणकेने'ति ।  
 ननु लक्षितद्रव्यस्य क्रये एव करणत्वसंभवात् किमिति वाक्यभेदमुरीकरो- षीति चेन्न, एकहायन्यवरुद्धक्रये लक्षितद्रव्यान्तरविध्यसंभवात् , \[एकहायन्यास्त- दुगुणविशिष्टायाविधानं सुकरमिति चेन्न,स्वशब्देन विधानेन पुनर्विधानाऽसम्भवात्\] न चैकहायनीमेवानूद्य गुणविधिरस्तु, नैवं सति वाक्यभेद इति वाच्यम् । तथा सति तस्याः क्रयणं प्रति गुणीभावः स्वार्थत्वं च स्यात्, तच्चैकोच्चारणेन न संभवति, गुणीभूतत्वप्रधानत्वयोविरोधात् , तस्मादावृत्तिप्रसङ्गः, अतो वाक्यभेदं परिकल्प्य  प्राकरणिकद्रव्यमात्रे आरुण्यनिवेश इति पूर्वपक्षयित्वा,\_\_तृतोयया गुणस्यैव करणत्वं क्रयं प्रति विश्पष्टं गम्यते, तच्च  द्रव्यद्वारेण युज्यत इति सिद्धान्त उक्तः । यद्यपि गुणस्यामूर्तत्वात् क्रयं प्रति साधनत्वं न संभवति,तथापि द्रव्यपरिच्छेदद्वारा संभवत्येव, तथा चायमर्थे भवति\_\_'अरुणपरिच्छिन्नेन द्रव्येण क्रयं कुर्या'तिति। एवं श्रौतस्यैव गुणस्यैकवाक्यत्वे संभवति\_\_लक्षणा,वाक्यभेदश्च न युज्येते, क्रियार्थत्वे च तदीयद्रव्ये एव निवेश इत्यभिहितं पार्थसारथिमि- श्रैरित्यलं विस्तरेण ।  
 एवं वैश्वदेव्यादिपदघटकतद्धितस्योक्तरीत्या द्रव्यवाचकत्वाभावे,\_\_  
  'आमिक्षां देवतायुक्तां वदत्यवैष तद्धितः ।  
   आमिक्षापदसांनिध्यात् स्वस्यैव विषयार्पणम् ॥'\_\_  
 \_\_इति भाट्टसिद्धान्तविरोधस्तन्मूलकगुणाधिकरणोच्छेदश्च द्रष्टव्यः
। तथाहि 'तप्ते पयसि दध्यानयति सा वैश्वदेव्यामिक्षा वाजिभ्यो वाजिनम्' इति चातुर्मास्यान्तर्गतवैश्वदेवपर्वणि श्रूयते, तत्र 'वाजिभ्यो वाजिन'मिति वाक्येन प्रकान्तवैश्वदेवयागे\_'वाज आमिक्षारूपमन्नंयेषामस्ती'ति व्युत्पत्या वाजिपदलब्ध- वेश्वेदेवानुद्दिश्य वाजिनरूपो गुणो विधीयते इति पूर्वपक्षमुकत्वोत्पत्तिशिष्टश्रौता-  
मिक्षारूपद्रव्यावरुद्धत्वेन निराकाङ्क्षतया प्रकृतयागे वाजिनस्य निवेशासंभवेन तद्गुणकमपूर्वदेवताकं कर्मान्तरं विधीयते, प्रकृतयागे वाजिनसंबन्धो भवनवाक्येन स्यात्,ततः पूर्वमेव तद्धितश्रुत्या प्रबलयामिक्षासंबन्धसंपादनं कृतमिति नैराकाङ्क्ष- यम्, आमिक्षेतिपदांतरापेक्षासत्वेऽपि स्वभिन्नार्थकपदान्तरापेक्षणात् श्रौतस्वमेव विनियोगस्य, यत्र भिन्नार्थकपदान्तरापेक्षा तत्र वाक्यप्रमाणकत्वम्,तथा चोक्तगुण- कर्मान्तरविधानमिति सिद्धान्त उक्तः, उक्तरीत्या तदसंगतिःस्पष्टैवेति । मूलोक्त- युक्तेः सामानाधिकरण्यस्येति । \[द्रव्यवाचकत्वसाधिका मूलयुक्तिः, = असाधारण- युक्तिः,\] सामानाधिकरण्यं = 'पिङ्गाक्षी गौः' वैश्वदेव्यामिक्षेत्यत्रानुभवसिद्वं सामा- नाधिकरण्यं, तस्योक्तरीत्या = आक्षेपादिनोपपत्तेरित्यर्थः । एवं च यौगिकानां गोमत्पिङ्गाक्ष्यादिपदानां, तद्धटकस्य प्रत्ययस्य च न किचिद्
द्रव्यवाचकत्व- साधकं, तत्प्रतीतेराक्षेपादिनोपपत्त'रिति तेषां तद्वाचित्वं न स्यादिति भावः ।  
 नन्वेवं गोमत्त्वमित्यतः संसर्गप्रत्ययो न स्यात्, पदार्थतावच्छेदकस्यैव त्वा- द्यर्थत्वादिति चेन्न, गोत्वादिपदेभ्यः शक्यजातिभानवतद्भानोपपत्तीः , ननु प्रकृति- जन्यबोधे आक्षिप्तव्यत्तयंशे
प्रकारतया तद्भानोपपत्तिरिति चेन्न , प्रकृतेऽपि साम्यत्, । यत्तु मीमांसावार्तिककारैर्मतुबार्द्रव्यवाचकतासाधकयुक्तिरुपन्यस्ता,- "मतुबादेर्न संबन्धसामान्यं वाच्यं, \[गोमद्दण्ड्यादिपदानां\] पर्यायतापत्तीः, न संब- न्धविशेषः, तत्र संबन्धिरूप एव हि विशेषोऽतःसोऽवस्यं वाच्योऽनभिहितस्य व्यावर्तकत्वासंभवात्, प्रातिपदिकेनैकसंबन्ध्यभिधानेऽपि संबन्धस्योभयनिरूप्यत्वेन द्वितीयाभिधानावश्यकत्वे \[उभयवाचकत्वे\] प्रत्युत गौरवं स्यात्, अतो लाघवाद् द्रव्यमेव मतुवादिवाच्यं, तेनाक्षेपाल्लाभे न संबन्धे शक्तिः । उक्तं च\_\_  
  'सर्वत्र यौगिकैः शब्दैर्द्रव्यनेवाभिधीयते ।  
   न हि संबन्धवाच्यत्वं संभवत्यतिगौरवात् ॥'  
 कि च\_\_  
  'संबन्धिनैव संबन्धः प्रत्येतुं यदि शक्यते ।  
   पुनस्तस्याभिधाशक्ति कः श्रुतेः परिकव्पयेत् ॥' इति  
 भावर्तत्ययेनैव संबन्धाभिधानं न स्यादिति चेन्न ।  
  'यदा स्वसमवेतोऽत्र वाच्यो नास्ति गुणोऽपरः ।  
   तदा गन्तन्तराभावात् संबन्धो वाच्य आश्रितः ॥'  
 \_\_इत्यनेन तदभिधाने युक्तेरुक्तत्वात् ।  मतुबर्थविशेषणीभूतानां 
गवां  
पुरुषासमवेतत्वात् समवेतगुणाभिधायिना त्वप्रत्ययेन ग्रहणासंभवेनागत्यार्थाक्षिप्तः संबन्धरतदर्थ इत्याश्रीयते इति तदर्थः । यदप्येकं हायनमस्या इति विग्रहदर्शनात् \[षष्ठ्यर्थ\]संबन्धार्थकता तादृशसमासस्य स्यादिति दूषणं, तदपि न । अनुभूय\[मान\]मतुबर्थानुसारेण चित्राणां गवामयमित्यादिवाक्ययस्यैव विग्रह- त्वस्वीकारात् । तदुक्तम्\_\_  
  'अभिधेयो बहुव्रीहेर्यद्यप्यस्येति कथ्यते ।  
   तथापि प्रथमान्तेन तुल्योऽसौ संप्रतीयते ॥' इति ।  
 अत्राहुर्बृहद्भूषणकृतः\_\_मतुबादीनां द्रव्यसामान्यवाचित्वे
पर्यायतापत्तेः तुल्यतया विशेषत एव तद्वोधकत्वाङ्गीकार आवश्यकः । तत्र विशेषः संसर्गो गवादिप्रातिपदिकार्थो वा, आद्येऽप्रतीतस्यानभिहितस्य विशेषकत्वासंभवाद्वाच्यत्वं तस्याङ्गीकार्यमेवं च गौरवं स्पष्टमेव। अन्त्ये संसर्गवाचितामतेऽपि प्रातिपदिका- र्थस्य गवादेर्व्यार्क्तकतया विशेषणत्वसंभवे तत्पक्षोपेक्षा नोचिता । संबन्धप्तत्यक्षे एव यावत्संबन्धिप्रस्यक्षं कारणमन्यथा घदाकाशसंयोगप्रत्यश्रापतेतीः । एवं चोभ- यनिरूप्यः संबन्ध इति द्वितीयसंबन्धिज्ञानं विना तद्वोधानिर्वाहात्तद्वाचकतावश्य- कीति दूषणं निरस्तम् । तथा च गोमत्पदाद्गोविशिष्ट इतिबद् गोसंबन्ध इति बोधो निष्प्रत्युह एव ।
शब्दशक्तिस्वभावादेव,\_\_भावनापदोपात्तभावानाया आश्रयानाक्षेपकत्वमाख्यातोपात्तायास्तस्यास्तदाक्षेपकत्वमितिवत्\_\_ संबन्धपदो- पात्तसंबन्धस्याश्रयानाक्षेपकत्वेऽपि मतुवाद्युपात्तस्य तस्य तदाक्षेपकत्वं संभवति । 'यद्वा स्वसमवेत' इत्याद्यपि , त्वादेः
स्वसमवेतगुणवाचकत्वनियमासिद्धेर्जातेः पदार्थत्वमते प्रकृत्यर्थवाचकत्वसीकारेण मतुबादेः संबन्धावाचकत्वे गोमत्त्वमित्य- तस्तत्प्रत्ययानापत्तः, प्रकृत्यर्थसमवेतवाचकत्वेऽतिगौरवापत्तः ।
घटत्वत्वमित्यतो घटत्वत्वस्यैव बोधापत्तेश्च । घटादिपदेन घटत्वाभिघानेऽपि प्राधान्येन बोधार्थ त्वादिशक्तेशवश्यकतेति न वैयर्थ्यशङ्केति बोध्यम् । तस्मात् संबन्धवाच्यत्वे दोषाभावादनुशासनलभ्यत्वाच्च तस्यैव वाच्यत्वं स्यान्न तु द्रव्यस्य । सामानाधि- करण्यानुरोधेन द्रव्यं मतुबादिवाच्यमिति चेत्\_\_प्रकृतेऽपि तुल्यमित्यादि वेस्तरेण बृहद्भूषणे निरूपितमित्याशयेनाह\_\_विस्तरेणेति । ननु 'लः कर्मणि\_\_' तिप्त- सभि-', द्वचेकयोद्विवचलैकत्वादौ लकारस्य स्थाने एकवचना दिसंज्ञकास्तिबादयो भवन्तीति वाक्यार्थपर्यवसानादेकत्वादिसंख्याया एव वाच्यत्वमनुशासनल्लभ्यते, न कर्तृ कर्मणोः, शवरसामिभिः पुरस्कृतोऽयमर्थ इति चेन्न, 
एकवचनादिसंज्ञाया  
आदेशनिष्ठतया तिवादिविधिनैव 'द्वचेकयो-' इत्यादेरेकवाक्यता, न तु 'लः कर्मणि-' इत्यनेनापि, तत्र च न कर्तरीत्यादिकमस्ति । अत उक्तर्थकत्वासंभवा- ल्लविधितिवादिविध्योस्तु न पदैकवाक्यतापि तु वाक्यैकवाक्यता, लविधिलभ्यल- कारानुवादेनादेशाविधेः प्रवृत्तेः, स चैकवचनादिसंज्ञाविनिर्मुक्त एव, तस्मात्-'लः कर्मणि-' इत्यनेनादौ वाक्यार्थबोधने कृते सत्येवान्येनैकवाक्यया तेन च कर्त्रदि- कमर्थमुपादाय तत्र लकारस्य विधानात्तस्य वाच्यत्वं दुष्परिहरमेव । ननु 'वर्त- माने लट्' इत्यादिना विहितलकारमुद्दिश्योक्तरीत्या पदैकवाक्यतासंभव इति चेदे- वमपि सुप्स्विव तिङ्क्षवपि कर्त्रादीनां प्रत्ययार्थत्वं संख्यायायास्तद्विशेषणत्वं च दुर्वारम् ।  अपि च कर्माशेऽप्येवमेवापत्तौ कर्मणोऽप्यवाच्यत्वापत्त्या 'पच्यते तणडुल' इत्यादौ भावनायाः कर्मव्यभिचारितयाक्षेपासंभवेन कमणो बोधानापत्तिः । आख्यातार्थसंख्ययाश्रयाक्षेपसंभवेऽपि कर्मत्वशक्तिमत्त्वेन बोधानुपपत्तिर्दृदैव । ननु कर्तुर्वाच्यत्वे नानृतं वदेदिति निषेधसेय प्रकरणापेक्षया श्रुतेर्वलवत्त्वात् पुरुषार्थत्व- मेव स्यान्न क्रत्वर्थत्वं तथा च क्रतौ तादृशापभाषणे कृतेऽपि क्रतुभ्रंशप्रायश्चित्ता- नापत्तिः, न चेष्टापत्तिः, यााज्ञिकसमाचारविरोधात् । 'परावारज्ञा
केचिदृषयो यद्वा नस्तद्वा न इति प्रयोक्तव्ये वर्वाणस्तर्वाण इति प्रयुञ्जते, याज्ञे कर्मणि पुन- र्नाभाषन्ते, यर्वाणस्तर्वाणो नाम ऋषयो बभूवुः' इति पस्पशाह्निकस्थभाष्यस्वरस- विरोधाच्चेति चेन्न । प्रकारणसचिवश्रुत्या क्रतुयुक्तपुरुषार्थत्वसंभवेनादोषात्, प्रमा- णयोर्विरोधे एव बलावलचिन्ताप्रवृत्तेः, प्रकृते विरोधाभावादन्यथा 'जञ्जभ्यमानोऽ- नुब्रूयान्मति दक्षक्रतू' इत्यत्र क्रतावपि जञ्जभ्यमानपुरुषसत्त्वादविरुद्धाभ्यां वाक्य- प्रकरणाभ्यां पुरुषसंस्कारमुखेन क्रत्वर्थत्वसिद्धान्तस्त्वदीयो भज्येतेति मञ्जूषादौ विस्तर इत्यलं पल्लवितेन ।  
 नु 'लः कर्मणि-'इत्यनुशासनेन लकाराणां शक्तिबोधनात् 'आश्रये तु तिङः' इत्ययुक्तमित्याशङ्क्याह\_\_बोधकतेति । तत्र = कर्त्राद्यर्थनां मध्ये । कर्तृकर्मणी \[व्यापारफलयोरिति । कर्त्ताव्यापारे,
कर्मफलेविशेषणमित्यर्थः । कर्मप्रत्यये कर्मणीत्यत्र\] विशेषणमित्यनुषज्यते । ननु धात्वर्थस्य प्रकृत्युपस्थापिततया तस्यापि प्रत्यासन्नतया तत्र कुतो न विशेषणं, कि च प्रत्ययार्थस्य प्रकृत्यर्थ एवान्वयस्य न्याय्यत्वात् , सुबर्थसंख्यायाः प्रकृत्यर्थ एवान्वयस्य दृष्टत्वाच्च, तत्रैव तदन्वय उचितः इत्याशङ्कं निराकर्तु कर्त्रादौ विशेषणत्वे हेतुमाह\_\_समानेति । तथा च धात्वर्थापेक्षया प्रत्यासत्त्यतिशयातत्रैव तदन्वय  
उचितः । अत एव 'अनभिहिते' इति सूत्रभाध्ये 'प्रातिपदिकार्थ\_\_' इति सूत्रे एतदनुवृत्तौ सत्यां संख्याया एवैतद्विशेषणं स्यादन्यस्यासंभवात् । तथा च 'पचत्योदनं देवदत्त' इत्यादौ प्रथमा न स्यात्, तिङोक्तत्वादेकत्वादीनामित्युक्तमा- ञ्जस्येन संगच्छते, क्रियायां तदन्वये तु तदसंगातिः स्पष्टैव । अत एव 'पचतीति कर्तु'रेकत्वं तिडाऽभिहितमिति प्रथमा न स्यात्' इति कैयटोपाध्यायै- रुक्तम् । रूपप्सूत्रे 'साधनापेक्षं पचत इत्यदौ द्विलचनम्' इति भाष्यपीत्यमेव व्याख्यातं तैः । क्रियायामनारोपितद्वित्वासंभवश्च, सर्वत्रारोप मानाभावश्च । 'तिबन्तं चापि किचिद्विभत्तर्य्थप्रधानं किचित् क्रियाप्रधानम् , काण्डे कुड्ये इति विभत्तयर्थप्रधानं रमते ब्राह्मणकुलमिति क्रियाप्रधानं, न चैतयोरर्थयोर्लिङ्ग- संख्याभ्यां योगः' इति 'हस्वो नपुंसके\_\_' इति सुत्रस्थभाष्यविरोधश्च (न) ? अत्र प्राय इति रोशः । तेन हतशायिका इत्यादौ तद्योगेऽपि नाऽसंगतिः । पचतोरुपमित्यादावप्यौत्सर्गिकमेकवचनं पचतिरूपमितिवत् ।  
 वस्तुतस्तु हतशायिका इत्यादावपि नासत्त्वभूतक्रियायां संख्यान्वयः, परं तु भाष्यकारवचनादेव तत्र बहुवचनमिति प्रामाणिका इति वृहद्भूषणादौ स्पष्टम् । अन्ये तु भावतिङन्ते एकवचनमौत्सर्गिकमसत्त्वभूतत्वात् क्रियायाः । अन्यथा 'ब्राह्मणाभ्यामास्यते' इत्यादौ द्विवचनाद्यापत्तेः, क्रियाभेदेन कर्तृभेदस्याश्यकत्वादिति वदन्ति । मीमांसकनैयायिकादीनामपि साधम एव संख्यान्वयोऽभिमतो न क्रियायामियानेव परं भेदो यतन्मते पदान्तरोपस्थापितादौ तदन्वयः, स्वमते तिङुपस्थापिते इति । न चानेकः पचति, दाराः पचन्ति इत्यदौ साधनेऽप्यारोपितसंख्यान्वय आवश्यक इति वाच्यम् । तत्रागत्या तदङ्गीकारे मानाभावादिति भावः । सुब्विभत्तर्य्थसंख्यायास्तु समानप्रत्ययोपात्तेऽन्वयासंभवात् प्रकृत्यर्थे एवान्वयः, कर्मादीनां विभक्तिवाच्यतामते तत्संभवेऽपि द्योत्यतामते तदसंभव एव । तधा चोक्तं 'बहुषु बहुवचनम्' इति सूत्रभाष्ये\_\_'एवं तर्हि एकवचनं, द्विवचनं, बहुवचनमिति शब्दसंज्ञा एताः, येष्वर्थेषु स्वादयो विधीयन्ते तेषु बहुषु, केष्वर्थेषु स्वादयो विधीयन्ते, कर्मादिषु, न वै कर्मादयो विभत्तर्य्थाः, के तर्हि ? एकत्वादयः, एकत्वादिष्वपि वै विभत्तर्य्थष्ववश्यं कर्मादयो निमित्तत्वेनोपादेयाः, कर्मण एकत्वे, कर्मणो द्वित्वे, कर्मणो बहुत्वे इति' इति । अत्रानभिहिताधिकारारम्भसामर्थ्यात् संख्या 'विभक्तिवाच्या, चतुष्टयं प्रातिपदिकार्थ इत्याशयको 'न वै कर्मादयः' इत्यादिः 'के तर्हि एकत्वादयः'  
इत्यन्तो ग्रन्थ इत्याहुः । परे तु पञ्चकं प्रातिपदिकार्थ इत्याशयकोऽयं ग्रन्थः, अर्धजरतीयस्यायुक्तत्वात्, अत्रापि पक्षे एकत्वादीनामाश्रयाकाङ्क्षायां 'कर्मणि द्वितीया'इत्यादिभिरेकवाक्यत्वे सति प्रत्यासन्नतया संभवेन च निमित्तत्वमित्याशयेन 'एकत्वादीनां प्राधान्याभिप्रायिका इत्याहुः । तथा च समानप्रत्ययोपात्तत्वप्रत्यासत्याख्यातार्थसंख्यायास्तदर्थान्तरे आश्रये एवान्वयः । एवं 'लः कर्मणि\_\_' 'तिपतस्\_\_' 'द्वयेकयोः\_\_' इत्यादीनामेकवाक्यतयैकत्वा- दिविशिष्टकर्त्रादौ तद्विधानादित्यपि बोध्यम् । तत्र भवन्तः परे तु तेषां पूर्वोक्तरीत्या वाक्यैकवाक्यता, न पदैकवाक्यता, सा च लकाराः कर्मादौ भवति, तेषां च स्थाने एकत्वादौ तिबादयो भवन्तीत्येवंरूपा । तत्र हि द्वितोयस्य कर्मणीत्यादिपदस्यासत्त्वात् कर्मादावेकत्वादेर्विशेषणत्वं न संभवति । आावृत्तौ च मानाभावः, तस्माद्धात्वर्थ एव संख्यान्वयः । कस्यैकत्वादावित्याकाङ्क्षाया- मुपस्थित\[प्रकृत्यर्थस्यैव सम्बन्धौचित्या\]त्प्रकृत्यर्थगतैकत्वादावित्येवार्थः । एवं हि सुपतिङ्विषये 'द्वयेकयोः\_\_' इत्यादीनामैकरूप्यं भवतिः अत एव समानप्रत्ययो- पात्तत्वमप्यकिचित्करम् । कर्मणीत्यादेरपि विधेयं प्रति गुणत्वाद्गुणानां च परार्थत्वादिति न्यायेन संख्यया तत्संबन्धासंभवात् । स्वप्रकृतिकप्रत्ययवाच्य- साधनगतसंख्यारोषेण च न द्विवचनाद्यनुपपत्तिः । \[आरोप\]मूलभूतसाधनधर्मिक- तत्संख्याप्रकारकमानसनिश्चयसत्त्वान्न कर्त्रादौ तत्संशयः । देवदत्तयज्ञदत्ताभ्यां भूयते, सुप्यत इत्यादौ कर्तृगतद्वित्वाद्यारोपनिबन्थनद्वि वचनादिकं तु नापा- दनीयम् । शक्तिस्वभावात्, स्वप्रकृतिकप्रत्ययवाच्यसाधनगतसंख्याया एव क्रियायामारोपो न तु भिन्नपदोपात्तसाधनगतसंख्याया इत्ङ्गीकारात् । अनेकः पचतीत्यत्रारोपिताया एव साधनगतसंख्यायाः प्रत्यायकत्वस्य भाष्यासिद्धान्ते ??\*त्कृप्तत्वाच्च । उत्तरपदार्थप्रधानो नञ्तत्पुरुष इति भाष्यसिद्धान्तात् 'पञ्चकृत्वः पच्यत इत्यादौ पदान्तरसमभिव्याहारेण बहुत्वागमेऽपि लक्ष्यानुसारेण पदसंस्कारपक्षस्यैवाङ्गीकारान्न बहुवचनाद्यापत्तिः । धातुना च निवृतिभेदैव क्रियाप्रतिपाद्यते । तदुक्तं हरिणा\_\_  
  'एकत्वेऽपि क्रियाख्याते साधनाश्रयसंख्यया ।  
   भिद्यते न तु लिङ्गाख्यो भेदाश्रयः ॥' इति ।  
व्याख्यातं चैतद्धेलाराजेन,\_\_एकपदापात्तकर्तृकर्मलक्षणसाधनाधारकद्वित्वबहुत्वा- भ्यां पचतः पचन्ति पच्येते पच्यन्ते इति क्रिया विशेष्यते, तेन हि  
द्विबहुसाधनसाध्यत्वं प्रतीयते क्रियायाः । एवं तद्गतलिङ्गयोगो न, शब्दार्थ प्ततीतेः स्वाभाविकत्वेन युत्तयगम्यत्वादिति । तथा 'सम्बन्धाज्जातभेदोऽयम्' इति हरिकारिकाप्रतीकमुपादाय 'यथाख्याते प्रत्ययवाच्याकारभेदे सति तत्सम्बन्धात्धात्वर्थक्रियायामपि भेदः प्रतीयते यथा पचतः पचन्ति इति पुञ्ज- राजः । अत्र द्विवचनान्तोदाहरणादेकत्वं स्वगतमेव प्रतीयत इत्यभिप्रतेम् । अत एव ङ्याप सूत्रे भाष्ये तत्सूत्रानारम्भे पचतीत्यादौ तिङन्तात् स्वायुत्पत्तिश- ङ्कैकत्वादीनामुक्तत्वात् परिहृता । तव मते साधनगताया उक्तत्वेऽपि प्रधान- भूतधात्वर्थगतसंख्याया अनुक्तत्वात्सुवुत्पत्तिर्दुर्वारा, सुपो विशेष्यगतसंख्याऽ- भिधायकत्वात् । तथा रूपपसूत्रभाष्येऽपि 'पचतिरूपं' पचतीरुप'मित्यादाव- मोऽनुपपत्तलिङ्गसंख्याविरहादित्याशङ्क्य क्रियाप्रधानमाख्यातं, क्रिया चैका न द्वित्वादिमतीति तिङ्न्ताद्भेदानवगतेः । त्कीबत्वं च स्वभावात् । यद्येका क्रिया पचत इत्यादौ कथं द्विवचनादीत्याशङ्कय साधनापेक्षं तदित्युक्तम् । अत्र साधने द्वित्वाद्यन्वय इति व्याख्या न साधीयसी । एकत्वस्य क्रियायामन्वय, द्वित्वादेः साधने इति वैरूप्यापत्तेः । यद्यपि क्रियागतमेकत्वं तिङोक्तं तथाप्यनेन ग्रन्थेन पचतोरूपं पचन्तिरूपमित्यत्रानुपपत्तिः परिहृतेति भावः । अत एव तदग्रे पचतोरूपमित्यादावपि पचत इतिवद् द्विवचनाद्यापत्तेस्तिङोक्तत्वात् परिहारे कृते सति 'एकवचनमपि तर्हि न प्राप्नोति' इत्युक्तम् । पचतीत्यत्र तिङोक्तत्वादेकत्व- स्यैकवचनं न प्राप्नतीति तदाशयः कैयटोपाध्यायैरुक्तः । तदग्रे च 'एकवचननमुत्सर्गतः करिष्यति' इति तत्परिहार उक्तः । न र्चौत्सर्गिकमेकवचनं पचतोरूपमित्यादावपि भविष्यति तथा च क्रिया चैकेत्याद्युक्तिर्निरर्थिकेति वा- च्यम् । 'द्वयेकयो\_\_'इति यथाश्रुततत्सूत्राभिप्रायेण तस्य सत्तवात् । औत्सर्गिक- मेकवचनमिति पक्षेऽपि पूर्वोक्तक्रियागतैकत्वस्वाख्यण्डनाच्च तस्यानभि- प्रेतत्वमिति बोध्यम् । एको द्वौ बहव इत्यादौ द्वयोरेकस्य बहुषु त्रयाणामित्यादि- निर्देशैः प्रातिपदिकार्थसूत्रे वचनशब्देन च संख्याप्रवृत्तिनिमित्तकैकादिशब्देध्वनुवा- दकविभत्तयैव न केवलेति नियमपरिपालनेऽप्यत्रौत्सर्गिकैकवचनेनैतत्परिपालनं लक्ष्यानुरोधादुक्तभाष्यप्रामाण्याच्च । अतो न पचतोरूपमित्यादौ द्विवचनाद्या- पत्तिः। एवं भावे स्वगतैकत्वनिबन्धनमेवैकवचनं न त्वौत्सर्गिकम् । धात्वर्थे तदन्वयानुपगमे पचति भवति पचतो भवतीत्यादौ भूधातूत्तराख्यातार्थ- संख्यानन्वितैव स्यात्, न चेष्टापत्तिः । 'भवतिः पुनर्वर्तमानकालं चैकत्वं च' इति  
भूवादिसूत्रस्थभाष्येण तस्य संख्यार्थकत्वप्रत्यायनादित्यादि समूचिरे। विस्तारो मञ्जूषायामनुसंधेयः । आख्यातार्थसंख्याप्रकारकेति । कर्तृकर्मविशेष्यकेत्यपि पूरणीयम् । तथा चाख्यातोपस्थितसंख्याप्रकारककर्तृभूतार्थविशेष्यकबुद्धित्वं, तत्त्वविशिष्टकर्मभूतविशेष्यकबुद्धित्वं च कार्यतावच्छेदककम्, आख्यातजन्यकर्त्रुप- स्थितित्वं तत्कर्मोपस्थितित्वं कारणतावच्छेदकं, समवायः कार्यत्वकारणत्य- योरवच्छेदकः सम्बन्धः । कर्तृप्रत्ययेन कर्त्रादिविशेष्यकबोधजननादाख्यात- जन्योपस्थितेर्व्यभिचारात्कार्यतावच्छेदकदिशिप्रकारकान्तनिवेशः, सूबर्थसंख्या- प्रकारकतादृशबुद्धेरुदयात्तद्दाषतादवस्थ्यं स्यादतः\_\_आख्यातार्थेति संख्याविशेष- णम् । तदर्थसंख्याया अपि आख्यातशक्यतया तदवस्थो दोष इति तदुपस्थितिपरं, तज्जन्योपस्थितिसहकारेण संख्याप्रकारकबोधप्रापकम् । अन्यथा सुबुपस्थितायास्तॢडुपस्थितायाश्च संख्याया एकेनोक्तत्वाद्दोषतादवस्थ्यापत्तिः । काष्ठः तण्डुलं पचतीत्यत्राख्यातार्थसंख्यायाः करणादावन्वयबोधवारणाय कर्तृ विशेष्यकत्वादेः कार्यतावच्छककोटौ निवेशः । ननु तथापि कर्तृप्रत्यये कर्मणि कर्मप्रत्यये कर्तरि तदापत्तिरिति चेन्न । कर्तृकर्मणोराख्यातार्थत्वस्य निवेश- नीयत्वात् । तस्य च पूर्ववदेवार्थोऽतो न तदवस्थेदोषः । पदान्तरेण कर्त्राद्युप- स्थितितस्तादृशबोधवारणायाख्यातजन्यत्वं तत्तदुपस्थितौ निवेशितम् । चैत्रस्य तथाविधसंख्योपस्थितिसत्त्वे मैत्रस्य तादृशवारणाय समवायस्यतद्घटकतया निवेशः । वस्तुतस्तु कर्तृकर्मविशेष्यकत्वं कार्यातावच्छेदके न निवेश्यं, कर्तृत्वाद्य- बच्छिन्नविशेष्यतासम्बन्धेन कार्यकारणभावाङ्गीकारान्न पूर्वोक्तदोषः, तज्जन्या कर्त्राद्युंपस्थितिरुद्वोधिका उद्वोधककार्यताकारणतावच्छेककोटौ तत्पुरुषीयत्वप्रवे- शान्न चैत्रस्येत्यादिदोषः । तत्पुरुषायत्वनिवेशात् कार्यकारणभावबाहुल्यमिति तु न शङ्क्यं, विषयनिवेशापेक्षया कार्यकारणभावनामल्पत्वात्, विषयापेक्षया पुरुषाणा- मल्पत्वात् । परमते कार्याकारणभावप्रयुक्तं गौरवमाह, नैयायिकेति । वक्ष्यमाण- कार्यकारणभावाभ्युपगमे युक्तिमाह_आख्यातार्थेत्यादिना । तथा च तदनभ्युपगमे तथाविधनियमानुपपत्त्या स आवश्यकः । द्वितीयाद्यन्तपदोपस्थापितेऽपि तदन्वया- पत्तेरिति भावः ॥ आख्यतार्थेति पूर्ववद्वयाख्येयं, पदप्रयोजनमपि पूर्ववदव- गन्तव्यम् । जन्योपस्थितिरिति । विषयनिष्ठप्रत्यासत्त्या कार्यत्वकारणत्वपक्षे प्रथमान्ततत्पदार्थनिष्ठविषयता कारणतावच्छेदकतया प्रवेश्या,नातः समूहाल- म्बन\[प्रथमान्तपदजन्योपस्थितिविषयतयाः पदार्थान्तरे सत्त्वादतिप्रसङ्गः ।\]  
प्रथमान्तपदजन्येत्यादिना पदान्तरजन्योपस्थितेः कारणताभ्युपगमात् । एतन्मते स्वमतापेक्षया गौरवमावेदितम् । सोऽपि = उक्तकार्याकारणभावोऽपि । चन्द्र इवेति । चन्द्रादेरपि प्रथमान्तर्थतया चन्द्र-भोजनादौ 'दृश्यते' 'व्रचती'त्याद्या- खयातार्थसंख्याप्रकारकान्वयबोधापत्तिः, न चेष्टापत्तिः, अननुभवात्, 'चन्द्र इव दृश्येते मुखे'इत्यादौ 'दृश्येते'इति द्विवचनाद्यनुपपत्तिः, चन्द्रस्यैकत्वेन द्वित्वान्वयासंभवात् । न च कारणेन कार्यजननाद्विशेषत आपादकाभावः, सामटया एवापादकत्वात्, मुखे एव तदन्वयबोधो न चन्द्रे इति नियमानिर्वाह- स्योद्भावनीयत्वाच्च । इतराविशेषणत्वेति । समवायेन कार्यकारणभावपक्षे 'इतरविशेषणतानापन्नप्रथमान्तार्थविशेष्यत्वं' कार्यतावच्छेदककोटाबन्तर्भावनीयं, द्वितीयपक्षे इतरविशेषणतानापन्ननिष्ठविषयतैव प्रत्यासत्तित्वेन निवेश्येत्यर्थः । चन्द्रभोजनस्य व्रजनक्रियायामिवार्थसादृश्ये विशेषणत्वान्नोक्तापात्तिः । अतिगौरव- मिति । स्वमते चन्द्रादेरतवाख्यातार्थत्वविरहेण तत्र संख्यान्वयबोधस्याप्रसक्ततया नेतराविशेषणत्वं तत्रान्तर्भावनीयमिति भावः । इदमपि = उक्तगौरवमपि, स्वमते परमातपेक्षया लाघवमपीति वार्थः । ननु व्यापारे विशेषणत्वमन्याय्यं, समान- प्रत्ययोपात्तयोः कर्तृकर्मणोरेव तदन्वयस्योचितत्वात् । न च धातीरित्यनु- वृत्त्या प्रयोगे, धातोर्वर्तमानत्वस्याविवक्षणात्तदर्थगतवर्तमानत्व इत्यर्थलाभाद् व्यापारे एव तदन्वयाङ्गीकार इति वाच्यं, फलस्यापि धात्वर्थत्वाविशेषेण व्यापारे एव तदन्वये विनिगमकाभावादित्यत आह\_\_तथाहीति । तञ्च = धातुपदं च । धात्वर्थ वदत् = उक्तरीत्या धात्वर्थ बोधयत् । प्राधान्याद्\_\_प्राधान्याच्च चकारेण लक्ष्या- नुरोधपरिग्रहस्तेन 'पच्यते' 'पच्यमान' इत्यादौ फलस्य प्राधान्येऽपि न क्षतिः । कर्तृकर्मणोरेवेति । न च पूर्वोक्तयुक्तया व्यापारे एवान्वय इति वाच्यम्, अनुवृत्तधातोरित्यस्य पञ्चम्यन्ततया तथावाक्यार्थसंभवात्, आवृत्तौ मानाभावात्, लक्षणैकचक्षुष्कस्य लक्ष्यदर्शनाभावाच्चेति भावः । लक्ष्यैकचक्षुष्कदर्शनाभिप्रायेण समाधत्ते\_\_अतीतेति । अनिष्टप्रसञ्जनमुक्त्वेष्टासिद्धिमप्याह\_\_अपाक्षीदिति । नन फले एव तदन्वयः स्वीक्रियतां, तत्र च न पूर्वोक्तदोषावसर इत्याशङ्क्य निराचष्टे\_\_नापीत्यादिना-आपत्तेश्चेत्यन्तेन । प्रयोगापत्तिरिति । फले तदन्वया- ङ्गीकारपक्षे तु फलस्यावर्तमानतया नायं दोषः, तथा चायमपि पक्षो दुष्टः, एवं च सर्वपक्षाणां दुष्टत्वे तुल्ये एतत्पक्षस्यैवाश्रयणमनुचितमिति भावः । अज्ञाना- दप्रयोगादिति । ज्ञानस्यैव बुबोधयिषया प्रयोगे निमित्तत्वात्, शुकादिवत्  
प्रयोगस्त्विष्ट एव । ननु परप्रयत्नाप्रत्यक्षत्वेऽप्यानुमानिकादिज्ञानसंभवात्तथाविध- प्रयोगो दुर्वार एवेत्याशङ्क्ये्टापत्त्या परिहरति,\_\_किचितिति । किचिच्चेष्टा- दिनेत्यर्थः, आदिना तदीयलेखादिः ।  
 बृहद्भूषणकारादयस्तु-"तदीययत्नो नोत्थानात्मकफलानुकूलोऽपि तु तदुद्दो- श्यकोऽत एव तत्रोत्थानाय यतत इत्येव प्रयोगो नोत्तिष्ठतीति, अनुकूलता- विशेषस्यैव फलव्यापारयोः संसर्गतयाभ्युपेयत्वात् । अत एव तण्डुलक्रयणादि- दशायामयं पचतीति न प्रयोग"\_\_इत्याहुः ।  
 एवंञ्चेति । एवं = पूर्वोक्तयुक्तीनामवश्याश्रयणीत्वे । भावनैव = धात्वर्थ एव । ननु 'भावनाया धातुवाच्यत्वे कर्त्रादेस्तिङ्वाच्यत्वे तस्याः प्रत्ययार्थसाधनं प्रति विशेषणत्वापत्तिः, संख्याकालाद्यतिरिक्तप्रत्ययार्थस्य प्रकृत्यर्थ प्रति प्राधान्य- स्यैव नियतत्वा'दिति मीमांसकादिप्रोक्तं दूषणमाशङ्क्य निराचष्टे\_\_यद्यपीति । भावंप्रधानमिति । आख्यातं = तिङ्न्तं,\_\_तिङर्थनिष्ठप्रकारतानिरूपितधात्वर्थ- निष्ठविशेष्यताकबोधजनकम् । सत्त्वप्रधानानि नामानीति । सत्त्वं = द्रव्यं, लिङ्गाद्यन्वयि, तत्प्रधानबोधजनकम्, तन्निष्ठमुख्यविशेष्यताकबोधजनकबोधजन- कमित्यर्थः । मुख्यविशेष्यता'निवेशाच्च 'पचत्यादौ तिङन्ते, आश्रयत्व- संख्या-निष्ठप्रकारतानिरूपितकर्त्रादि \_\_ सत्त्व-निष्ठविशेष्यताकबोधजलकत्वेऽपि नातिप्रसङ्गः, क्रियानिष्ठप्रकारतानिरूपितविशेष्यतानिवेशेन तत्रातिप्रसङ्गवा- रणेऽपि \['घट'इत्यादावव्याप्तेः\] । धात्वर्थभावनाप्राधान्यमध्यवसीयत इति । तथा चनिरुक्तभाष्यप्रामाण्येनोक्तनियमसंकोचोऽवश्यमङ्गीकार्यः, भवतामेव प्रत्युत निरुक्तादिविरोध इति भावः ।

 ननु भवायतीति भाव इति व्युत्पत्त्या भावयतेरजन्तभावपदेन कृतिरूपा भावनोच्यते, क्रियापदेनापि सैव, तथा च तिङर्थकालादिमध्ये कृतिरूपदर्थस्यैव \[प्राधान्यं, तथा च\] धात्वर्थनिष्ठप्रकारतानिरूपितकृतिनिष्ठविशेष्यताशालिबोध- जनकमाख्यातमिति तदर्थः । एवं च निपुक्तादिकं भवदभिमतार्थसाधक- मस्मत्प्रतिकूलं वा, पचतीत्यादितः कृतिनिष्ठविशेष्यताकबोधोत्पत्तेरिति वाच्यं, 'रथो गच्छति' 'जानाती'त्यादावाव्याप्तेः, (आद्ये) कृतेरप्रतीतेः, 'करोती'त्यत्र तत्प्रतीतावपि तिङर्थत्वाभावात् । एवं 'पच्यत' इति कर्माख्याते 'सुप्यते' इति भावाख्यातेऽव्याप्तश्च, तत्र तिङ्प्रत्ययेन, कृतेरबोधनात् । न चैवं तद्घटिताद् 'देवदत्तेन पच्यत' इत्यादिवाक्यात् कृतिप्रतीतिर्मस्यादिति वाच्यं, तृतीययैव तद्बोधसंभवात् । न चाऽऽधेयत्वमेव तन्मते तृतीयार्थः । अत एव 'देवदत्तेन पच्यते न यज्ञदत्तेने'त्यतो यज्ञदत्तवृत्तित्वस्याश्रयत्वसंबन्धावच्छिन्नप्रतियोगिताका- भाव\[बोध\]संभवः, तस्याः कृत्यर्थकत्वे तु कृतेर्जन्यत्वसंबन्धावच्छिन्नप्रति- योगिताकाभाव \[एव\] क्रियायां बोधनीयः, स च न संभवति, जन्यत्वस्य वृत्त्य- नियामकतया प्रतियोगितावच्छेदकत्वासंभवात्, आश्रयत्वसंबन्धावच्छिन्नप्रति- योगिताकाभावभानोपगमने च यज्ञदत्तकर्तृ\[कर\]केऽपि तादृशाभावस्याबाधिततया तादृशप्रयोगापत्तिः, तथा च तत्र तिङ्प्रत्ययस्यैव तदर्थकत्वमभ्युपगम्यते इति न तत्राव्याप्तिरिति वाच्यं, 'देवदत्तेन पक्कस्तण्डुल'इत्यतः कृतिबोधानापत्त्या तृतीयायास्तदर्थकत्वावश्यकत्वात्, अत एव 'कर्तृकरणयोस्तृतीया' इत्यानुशा- सनमपि साधु संगच्छते । प्रातीननैयायिकैर्वृत्त्यनियामकसंबन्धस्याभाव- प्रतियोगितावच्छेदकत्वाङ्गीकाराच्च न नञ्समभिव्याहारे दोषः, नव्यमतेकति- जन्यत्वस्य तृतीयार्थत्वान्नोक्तदोषः । एवं च-तृतीययैव तद्वोधनसंभवे कर्माख्या- तस्य तद्वोधकत्वाभावात् 'पच्यत' इत्यादावव्याप्तिर्दुष्पतिहरैव । 'तृती- याया आधेयत्वमेवार्थः, कर्माख्यातेनैव कृतिर्बोध्यते, कृत्प्रत्ययस्थले तृतीयायाः कृतौ, कृतिजन्यत्वे वा लक्षणा' इत्यभ्युपगमेऽपि कर्माख्याते कृतेः प्राधान्या- भावादव्याप्तिस्तदवस्थैव । न च 'कृति'पदं संख्याकालाद्यतिरिक्ततिङर्थ- मात्रपरं, तथा च न 'रथो गच्छति' 'जानाति' 'नश्यती'त्यादौ 'पच्यते' इत्यत्र चाव्याप्तिः, तत्राप्य\[श्रयत्वादेस्तदर्थस्य प्राधान्यादिति वाच्यम्, एवमपि भावाख्यतेऽव्याप्तेरपरिहारात्, न च तत्रापि तङर्थकृत्या\]श्रयत्वाविशेष्यकबोधा- ङ्गीकारान्नाव्याप्तिसंभवः, 'चैत्रेण सुप्यते' 'गगनेन स्थीयत' इत्यादित\[श्चैत्रवृत्तिः  
स्वापानुकूला कृतिः, गगमवृत्तिः स्थित्याश्रयता इति बोधसम्भवादिति वाच्यं, तार्किकैस्तादृशबोधोनानुभावसिद्धोऽपि तु\] चैत्रवृत्तिकृतिजन्यःस्वापः, गगनवृत्तिः स्थितिरित्येव बोधोऽनुभवसिद्ध इत्युक्तत्वात् । तत्त्व ? जनितबोधके 'पवती'त्या- दावव्याप्तिवारणाय तथाविधबोधजनकतावच्छेदकानुपूर्व्यदिकत्वमेव वक्तव्यमेवं च न बावाख्यातेऽव्याप्तिर्भूयते इत्यादितोऽपि कर्मत्वतात्पर्यग्रहदशायां प्रत्ययार्थ- विशेष्यकबोधजननेन तादृशानुपूर्व्या अपि तथाविधबोधजनकत्वाक्षतेः । अथवा 'चैत्रेण सुप्यत' इत्यादितः
पूर्वोक्तबोधोऽङ्गीक्रियतेऽत एव भावना- विशेष्य- विरहादनन्वितैव संख्येत्याख्यातवादस्थदीधितिग्रन्थः संगच्छते । तन्मुख्य- विशेष्यताकबोधानुभवेनेतरविशेष्यताकबोधविरहादित्यर्थकत्वात् । धात्वर्थे निरूप- कतासंबन्धेन भावनाप्रकारकबोधसंभवेन यथाश्रुतेऽसंगतेः, तिङर्थभावनाया धात्वर्थविशेष्यताकबोधस्यान्यत्र क्लृप्तस्या\[पलापा\]पेक्षया एतादृशनिरुक्ताद्यनुरोधेन तादृशबोधस्वीकारस्योचितत्वाच्च । मीमांसकनये प्रत्ययार्थव्यापाररूपभावनायाः प्राधान्यस्यैव संभवात्, तथा च 'पचती'त्यादावाख्यातप्रत्ययार्थः कृत्यादिरूपा भावना, सैव च प्रधानमिति मतमेव सम्यक्, प्रकृतिप्रत्यययोरिति नियमस्या- संकोचेनैव निर्वाहादित्यत आह\_\_अपि चेति । अभेदान्वयादिति । इदं कर्तृः प्रत्ययार्थत्वापक्षे । कृतेस्तदर्थत्वपक्षे त्वाश्रयत्वसंबन्धेनावयादिति बोध्यम् । प्राधान्यापत्तिरिति । प्रत्ययार्थकृत्यादेरितरविशेषणतानापन्नतया प्रथमान्तार्थे प्रकारतया बोधजनकसामग्रीसत्त्वान्नैयायिकमतसिद्धतथाविधबोधस्वीकारापत्तिरिति भावः ।  
 ननु प्रथमान्तार्थमुख्यविशेष्यकबोधे इष्टापत्तिः, यतस्तदङ्गीकारेणैव प्रथमान्तार्थोद्देश्यकभावनाविधेयान्वयबोधस्य सर्वानुभवसिद्धस्य निर्वाहो भवति, न क्रियाविशेष्यकबोधस्वीकारे 'दैवदत्तः पचती'ति वाक्यजन्यबोधदशायां देवदत्तः पाकानुकूलकृतिमान् न वेति संशयानुत्पत्तिनिर्वाहश्च क्रियाप्राधान्यमते न स्यात् । समानविशेष्यकैककोटिप्रकारकनिश्चयस्यैव तत्तदभावकोटिकसंशयनिवर्तकत्वा- दित्याशङ्कां परिहर्तुमाह\_\_तथा चैति । भाष्येति । 'का तर्हीयं वाचोयुक्तिः' पचति भवति, पचसि भवति, पक्ष्यति भवति' इति-प्रश्ने-उत्तरं 'पचादयः क्रिया भवतिक्रियायाः कर्व्यो भवन्ति' इति भूवादिसूत्रस्थभाष्येत्यर्थः । अत्र 'पक्ष्यति भवती'त्यस्य-भविष्यन्ती पाकक्रिया सूक्ष्मरूपेण भवतीत्यर्थः । एतेन भविष्यत्पाक- क्रियाकर्तृकवर्तमानभवनस्य वाधात् तादृशप्रयोगानिर्वाह इति दूषणं प्रत्युक्तम् ।  
अत्र क्रिययोः क्रियाकारकभावेनान्वयाङ्गीकारात्तुल्यन्यायेन'पश्य मृग' इत्यत्रापि क्रिययोस्तथा बोधस्तदभ्युपगत इति भावः । एवं 'कर्मणा यमभिप्रैति\_\_' इति सूत्रे\_\_क्रियाग्रहणं कर्तव्यमिति वार्त्तिकखण्डनार्थे 'क्रियापि कृत्रिमं कर्म, क्रियया हि क्रियेप्सिता भवति, कया क्रियया ? संदर्शनादिक्रियया' इति भाष्ये उक्तम् । तद्रीत्या धावनक्रियाया दर्शनक्रियां प्रत्यपि कर्मत्वमभिमतमेव । एवं च 'मृगकर्तृकं धावनकर्मकं दर्शन'मित्यर्थे तद्वाक्यंभाष्यकृतामबिमतमिति भावः । हरिणाप्युक्तम्\_\_  
  'सुबन्तं हि यथानेकं तिङ्न्तस्य विशेषणम् ।  
   तथा तिङ्न्तमप्याहुस्तिङन्तस्य विशेषणम् ॥' इति ।  
 'पुरीमवस्कन्द लुनीहि नन्दनम्' इति माघपद्ये 'समुच्चयेऽन्यतरस्याम्' इति सूत्रे कौमुद्युदाहृते स्पष्ट एव तिङन्तार्थक्रियाणां विशेष्यविशेषणभावः ।  
 परमते एकवाक्यतानुपपत्तौ बीजमाह\_\_प्रथमान्तेति । प्रथमान्तमृगपदोप- स्थापितस्येत्यर्थः । विशेष्यस्येत्यनेन धावनं प्रति विशेष्यत्वाद्दर्शने साक्षाद्विशे- षणत्वादन्तरङ्गादपि प्रधानकार्यस्य बलवत्ताया 'हेतुमिति च' इति सूत्रभाष्यसंमतत्वेनान्तरङ्गामपि प्रथमां बाधित्वा द्वितीया स्यात्, मम तु नायं दोषः, मृगस्य धावनं प्रति विशेषणत्वेनान्तरङ्गाज्जातस्य प्रथमारूपसंस्कारस्या- निवृत्तिरिति सूचितमिति वदन्ति । द्वितीयापत्तेरिति । तथा च धावनाश्रय- मृगकर्मकदर्शनाश्रयस्त्वमित्यर्थे 'पश्य मृगं धावती'ति वाक्यस्यैव संभवेन तादृशवाक्यस्यैवासिद्धिरिति भावः । स्वमते तु न द्वितीयापत्तिः, धावनस्य धात्वर्थतया कर्मभूततद्वाचकधातोरप्रातिपदिकत्वात्, न च द्वितीयाविरहे कर्मत्व- भानानापत्तिर्वृत्त्या पदानुपस्थितत्वादिति वाच्यं, मीमांसकनयेऽर्थोपस्थिति- मात्रस्यैव शाब्दबोधे हेतुतया पदजन्योपस्थिति विनापि कर्मत्वप्रकारकबोधसंभ- वात्, तादृशोपस्थितिहेतुतावादिमते तु तत्संसर्गकबोधस्यैवाभ्युपगमात् । न च तार्किकमतेऽपि न द्वितीयापत्तिः, धावनक्रियाविशिष्टमृगस्यैव कर्मतासंबन्धेन दृशिक्रियायामन्वयो न तु केवलमृगस्य । विशिष्टस्य शुद्धादनतिरेकेऽपि मृगत्वावच्छिन्नविषयत्वापेक्षया धावनविशिष्टमृगत्वावच्छिन्नविषयताया भिन्नत्वात् । नामार्थधात्वर्थयोः साक्षाद् भेधेनान्वय इति व्युत्पत्तिविरोधोऽपि न । तादृशव्युत्पत्तेः केवलनामार्थधात्वर्थान्वयविषयत्वात् । अतः 'श्रुत्वा ममैतन्माहात्म्यं तथा चोत्पत्तयः शुभाः 'जानामि सीता जनकप्रसूता' इत्यादि संगच्छते । भवन्मते  
उत्पत्तिपदादितो द्वितीयापत्तेरसंगतिः स्पष्टैव । एवं च प्रथमान्तार्थमुख्य- विशेष्यकबोधाङ्गीकारे न कोऽपि दोष इति वाच्यम् । नीलादिविशिष्टघटादेः कर्मत्वबोधे 'नीलं घट'मित्यत्र द्वितीयानापत्तेः, प्रथमापत्तेश्च । न चेष्टापत्तिः । अनभिहितसूत्रस्थभाष्यविरोधात् । तत्र हि 'भीष्ममुदारं कटं कु'र्वित्यत्र विशि- ष्टस्य कर्मत्वपक्षे कटपदादुत्पन्नया द्वितीयया अभिधाने भीष्मादिपदात्तदुत्पत्तिर्न स्यादिति तिङादिपरिगणनमित्युक्तम् । न च कर्मत्वस्य प्रातिपदिकार्थविशेष्यतया विवक्षायामेव द्वितीया, न तु संसर्गतया विवक्षायामपि, प्रकृतभाष्यग्रन्थश्च कर्मत्वस्य विशेष्यतापर इति न तद्विरोध इति वाच्यम् । भाष्यकारमते सर्वत्र विभत्तयर्थस्य संसर्गतया भानात् तथा वक्तुमशक्यत्वात् । नीलादिविशिष्ट- घटादिक्रियायामाहरणादेरकारणत्वादिसंबनेधेन बोधतात्पर्थे नीलो घट आहर विद्वान् ब्राह्मणो देहीत्यादिप्रयोगाणामुक्तार्थे काव्यपुराणादावनुपलम्भात् । नीलो घट आनय शुक्लस्तण्डुलः पचतीत्यादिषु 'तिङसामानाधिकरणे प्रथमा' 'अभिहिते प्रथमा'इत्यनुशासनात् प्रथमाया अप्यनुत्पत्त्या तादृशप्रयोगासिद्धिश्च । एवं 'तथा चोत्पत्तयः शुभाः' इत्यादिप्रयोगा आषत्वादेव समाधेयाः । अनार्षेस्त्त- वसाधुरेव । दृशधातोरुत्कटथावनकर्तृकमृगकर्मकदर्शने, मृगकर्तृकोत्कटधावन- कर्मकदर्शने वा लक्षणा, इतरपदानि तात्पर्यग्राहकाणि, अतो न व्युत्पत्तिवि- रोधलेशोऽपि । मृगकर्तृकोत्कटधावनकर्मकदर्शनस्य प्रतिपिपादयिषितस्य बोध- निर्वाहोऽपि भवतीति तु न युक्तम् । उक्तरीत्या लक्षणां विनैव निर्वाहे तदाश्रयणस्यानुचितत्वात् । अनुपपत्तिप्रतिसंधानं विनापि बोधोदयाच्च । ननु तथापि क्रियामुख्यविशेष्यको बोधो न युक्तोऽपि तु प्रथमान्तार्थमुख्यविशेष्यकएव युक्तस्तथा हि 'अनुभिहिते कर्तरि तृतीया' इत्यस्य समभिव्याहृततिङादिना कर्तुरवाच्यत्वे तृतीयोति नार्थः शाब्दिकैः स्वीकर्तु शक्यस्तिङ्सामान्यस्यैव कर्तृनिष्ठशक्तिनिरूपकत्ववाचकतया 'चैत्रेण पच्यते तण्डुल' इत्यत्रापि तृतीयानापत्तेः । कर्तरि यकोऽसाधुत्वादेव चैत्रः पच्यत इत्यादिप्रयोगकारणसंभवे यगाद्यनु तङन्तत्वादेर्गौरवेण वाचकतावच्छेदककोटावनुप्रवेशाभावात् । नाप्यबोध्ये कर्तरि तृतीयेत्यर्थः । चैत्रेण पच्यत इति वाक्यस्य कर्तृविषयकबोधजनकत्वे तद्घटकसकलपदानामपि तद्वोधजनकतया कर्तृतिङ्बोध्यत्वात्तद्दोषतादवस्थ्यात् । न च तच्छाब्दौपयिकाकाङ्क्षाशून्यत्वमेव तद्वोधकत्वं निवेश्यम्' पच्यत इत्यत्र तद्वोधप्रयोजकाकाङ्क्षाशून्यत्वमक्षतमेव । चैत्रादिपदोत्तरतृतीययैव तद्वोधसंभ-  
वात्तत्र तादृशाकाङ्क्षाया अकल्पनदिति वाच्यम् । चैत्रेण पक्ष्यत इत्यदौ तृतीयानुपपत्तेः । चैत्रः पक्ष्यत इत्यतश्चैत्रप्रकारककर्तृविशेष्यकक्रियामुख्यविशेष्य- कस्य, केवलात् पक्ष्यत इत्यश्च कर्तृप्रकारकक्रियाविशेष्यकस्य बोधस्योदयात्तत्रा- नुपूर्वोरूपाकाङ्क्षायास्तच्छाब्दौपयिकत्वावश्यकत्वात् । न च समभिव्याहाररूपै- वाकाङ्क्षा विवश्रणीया, प्रकृते त्वानुपूर्वोरूपैव सा तथाविधेति नोक्तदोष इति वाच्यम् । तथा सति चैत्रेण पचतीत्यादावपि तृतीयापत्तेः । तादृशसम- भिव्याहारस्य तद्वोघौपयिकत्वाभावात् । तस्मात् तत्तत्प्रातिपादिकार्थविशेष्यतया कर्तृविवक्षायां तत्तत्प्रातित्यत्रापि चैत्रपदात् तृतीयापत्तिश्चैत्रेण पच्यत इत्यादा- विव\_\_कर्तृश्चैत्रपदार्थ प्रति विशेष्यत्वाविशेषात् । तस्मात् प्रथमान्तार्थमुख्य- विशेष्यक एव बोधो युक्तोऽङ्गीकर्तुमिति चेदत्र वदन्ति,\_\_प्रातिपदिकार्थविशेष्य- कतयेत्याद्युक्तरीत्यनुसरणेऽपि न चैत्रैण पचतीति प्रयोगापत्तिः । एकपदोपात्तत्व- प्रत्यासत्त्या पूर्वमेव तिङर्थान्वयबोधस्य जातत्वात् । तिङादेः कर्त्रनभिधायकत्वं तत्तात्पर्यसून्यत्वं, तदतात्पर्ये चैत्रेण पचतीत्यत्र तृतीयायाः साधुत्वेऽपि भावकर्मणोरित्यात्मनेपदेन बाधान्न परस्मैपदं साध्विति न तादृशप्रयोगापत्तिः । चैत्रेण पचतीति प्रयोगस्तत्र स्यादित्यपि न, कर्तृतात्पर्याभावेन शपोऽविषयतया यको दुर्वारत्वात् । तथा च तादृशकर्त्रनन्विततत्तत्प्रातिपदिकार्थविशेष्यत्वेन कर्तृविवक्षया तृतीयेति पर्यवसितार्थ इति न कोऽपि दोषः । यद्धात्वर्थकर्तरि तृतीयादिकं विधित्सितं समभिव्याहृततिडाद्युपस्थाप्यतद्धात्वर्थकर्त्रनन्वितत्व- मुपादेयमतो भू़ञ्जनेन चैत्रेण पच्यत इत्यत्र शानजर्थकर्त्रन्वितत्वेऽपि चैत्रस्य न चैत्रपदात् तृतीयानुपपत्तिः । पचिक्रियाकर्त्रनन्वयात् । तत्तद्धात्वर्थक्रियाव्यक्ती ततद्वयक्तित्वेनोपादाय तथाविधतत्तत्क्रियाकर्त्राद्यनन्वितत्वं निवेश्यम् । तेन चैत्रेण दृश्यमानं मैत्र देवदत्तः पश्यतीत्यादौ न मैत्रादिपदाद् द्वितीयानुपपत्तिः । वस्तुतः कर्तृः समभिव्याहृततिङादेस्तात्पर्यशून्यत्वे कर्तृपरप्रातिपदिकात् तृतीयेति 'अनभिहिते कर्तरि तृतीया' इत्यस्यार्थः । चैत्रेण पच्यत इत्यत्र तिङ्प्रत्ययस्य कर्त्रतात्पर्यकत्वाच्चैत्रः पचतीत्यत्र तस्य तत्तात्पर्यकत्वात्तृतीयातच्छून्यप्रयोग- निर्वाहः । एवमेव 'अनभिहिते कर्मणि द्वितीया' इत्यादेरर्थेऽवसेयः । ननु एक्कानि भुङ्क्ते चैत्रः, पत्तवा भुज्यत ओदन इत्यादौ क्रमेण कृता कर्तृकर्मानभिधानाच्चैत्रपदातृतीयाया ओदनपदाद् द्वितीयाया आपत्तिः । न च समभिव्याहृततिङगद्यभिहितत्वसामान्याभावस्यैव विवक्षणात् प्रथमे कर्तुः कृतान-  
भिधानेऽपि तिङाभिधानाद्, द्वितीये कृता कर्मणोऽनभिधानेऽपि तिङाभिधा- नान्नोक्तदोष इति वाच्यम् । चैत्रेण पक्कमोदनं मैत्रो भुड्क्ते, पाचकेन चैत्रेण भुज्यते ओदन इत्यादौ ओदनचैत्रपदाभ्यां द्वितीयातृतीययोरनुत्पत्त्यापत्तेः, कृता कर्मणः कर्तृश्चाभिधानादिति चेन्न । प्रधानक्रियानिरूपितशक्तेरनभिधाने गुण- क्रियानिरूपितशक्तेरभिधानेऽपि तत्तद्विभक्तेः साधुत्वानङ्गीकारात् । तदुक्तं भर्तृहरिभिः\_\_  
   'प्रधानेतरयोर्यत्र द्रव्यस्य क्रिययोः पृथक् ।  
    शक्तिर्गुणाश्रया तत्र प्रधानमनुरुध्यते ॥  
    प्रधानविषया शक्तिः प्रत्ययेनाभिधीयते ।  
    यदा गुणे तदा तद्वदनुक्तापि प्रतीयते ॥' इति ।  
 प्रथमकारिकोक्तं प्रधानक्रियानिरूपितशत्तयनुरोधं प्रपञ्चयति\_\_प्रधानविष- येति । गुणे गुणनिरूपिता अनुक्तापि तद्वदुक्तवात् प्रतीयत इति योजना । तुल्यन्यायाद् गुणनिरूपिताया उक्तत्वेऽपि प्रधाननिरूपितशक्तेरनुक्तत्वे गुणनिरूपिताप्यनुक्तवात् प्रकाशत इत्यपि लभ्य इति बोध्यम् । अत एव 'प्रासादे आस्ते' इत्यत्र सदिनिरूपिताधिकस्णत्वस्यभिधानेऽप्यासिनिरूपिताधिकरणत्व- निमित्तिका सप्तमो सिध्यति । अनभिहित इति पर्युदासाङ्गिकारात् । इदं च 'स्वादुमि णमुल्' इत्यत्र भाष्ये स्पष्टम् । तत्र हि आ च तुमुनः समानाधि- करणेऽनुप्रयोगेण प्रत्यया वक्तव्याः । अन्यथा 'स्वादुंकारं भज्यते यवागुर्दे- वदत्तेने'त्यत्र णमुल् 'कर्त्तरिकृ'दिति कर्तरि स्यात् । तेनाभिधानाद् देवदत्तशब्दात् तृतीयान स्यादित्यादिकमुक्त्वा'ऽव्ययकृतो भाव' इत्याश्रित्योक्त- वचनं खणिडतम् । तत्र कैयटेन\_\_यद्येवं पक्त्वौदनं भुङ्क्ते देवदत्तः पक्त्वौदन भुज्यते देवदत्तोनेति कत्वाप्रत्ययेन कर्तृकर्मणोरनभिधानात् पाकापेक्षया तृतीया- द्वितीये कस्मान्न भवतः\_\_इत्याशङ्कय प्रधानक्रियानिरूपितशत्तयनुपोधेन पूर्ववत् समाहितम् । एवं चैतद्भाष्याशयप्रकाशिके इमे हरिकारिके इति स्पष्टमेव तद्विदाम् । समानाकारज्ञानभेदाद्विषयताभेदेमानाभावेऽपि तत्तज्ज्ञानक्रिया- निरूपितकर्मत्वशत्तयोर्भेदाच्चैत्रेण दृश्यमानं घटं मैत्रः पश्यतीत्यत्र तिङ्प्रकृति- भूतदृश्यर्थनिरूपितानभिहितकर्मत्वशक्तिप्रयुक्तद्वितीयासिद्धिः । विषयताया द्विती- याद्यर्थत्वं तु नानुशासनसिद्धम् । आवरणभङ्गानुकूलव्यापारस्य विषयतासंबन्धा- वच्छिन्नज्ञानानुकूलात्ममनोयोगरूपव्यापारस्य वा दृश्याद्यजानात्यर्थत्वेन फलस्य  
क्रियादिभेदेन भिन्नतया फलरूपत्वेऽपि कर्मत्वशक्तेर्न क्षतिरित्यलं प्रसङ्गागत- विचारप्रपञ्चेन ।  
 'आनय धावति मृग इत्येकं वाक्यं न स्यात् । क्रियायाः प्राधान्यवादिमते क्रियाया आनयनकर्मत्वासंभवात् । मन्मते तु धावनविशिष्टमृगस्य तत्संभवा- न्नानुपपत्तिरेकवाक्यताया' इति तु न शङ्क्यम् । 'शिखीध्वस्त' इति- वदुपपत्तेः । एवमेव ब्राह्मणानां शतं भोज्यतामित्यादिप्रयोगसंगतिः । तादृशैकवाक्यत्वे माना- भावाच्चेति दिक् । एतेन 'बावप्रधानमाख्यातम्' इति निरुक्ताद्यनुरोधात् तिङर्थस्य क्रियां प्रति विशेषणत्वोपगमेऽपि 'पचति देवदत्त' इत्यत्रैककर्तृकपचिक्रियाश्रयो देवदत्त इति प्रथमान्तार्थमुख्यविषेष्यकबोधसंभवात् स एवाङ्गीक्रियतामिति प्रत्युक्तम् । कुतो वाक्यभेद इत्यत आह । अध्याहारे इति । अनन्वयापत्तेश्चेति । चो हेत्वर्थः । तथा च परस्परमनन्वयापत्तया भाष्यकृदभिमतैकवाक्यत्वहा- निरित्यर्थः । परमतदूषणमुपसंहरति\_\_एवं चेति । एवम् । उक्तरीत्या कर्तुराख्यातार्थत्वे धात्वर्थप्राधान्ये च । भावनाप्रकारकेति । संख्याकालाद्यति- रिक्तस्तिङर्थो भावना । अत एव रथो गच्छति चैत्रो जानातीत्यादिजन्यबोध- सांधारण्यम् ।  
 कारणमिति । विशेष्यतासंबन्धेन भावनाप्रकारकाशाब्दबोधं प्रति तत्तत्प्रथमान्तार्थनिष्ठविशेष्यतासंबन्धेन तत्तत्प्रथमान्तपदजन्योपस्थितिः कारण- मित्यर्थः । तेन समूहालम्बनोपस्थितिविषयतामादाय नातिप्रसङ्गः ।
भावनात्वा- वच्छिन्नेति । इदं धातुना भावनात्वप्रकारकबोध इत्यभ्युपेत्य । यदि तु विशेषरूपावच्छिन्नविषयतयेति बोध्यम् । कार्यतावच्छेदकस्तु विशेष्यतासंबन्धो बोध्यः । तिङर्थकर्मप्रकारकबोधे तत्तत्फलनिष्ठविशेष्यतासंबन्धेन धातुजन्यो- पस्थितिः कारणमित्यपि कार्यकारणभावो द्रष्टव्यः । ननु धात्वर्थव्यापारस्य कृदर्थं प्रत्येव प्रकरित्वं स तिङाद्यर्थं प्रतीति नियमनिर्वाहाय भावनाप्रकारकशाब्दबोधे कृज्जन्योपस्थितिः कारणमिति कार्यकारणभाव आवश्यकः । तथा च पचत्या- दितः क्रियाप्रकारकक्रियाविशेष्यकबोधो न संभवति, तद्धेतुभूतकृज्जन्योपस्थितेर- भावादित्याशङ्कां निराकर्तुमाह\_\_भावनेति । कृज्जन्योपस्थितिवदिति । यद्यपि यत्र कृज्जन्योपस्थितौ शब्दाविज्ञानात् तदर्थोऽपि विषयस्तादृशसमूहालम्ब- नोपस्थितिविषयता घटाद्यर्थेऽप्यस्तीत्यतिप्रसाङ्गस्तदवस्थस्तथापि स्वजनक- ज्ञानीयकृदवृत्तिप्रकारतानिरूपितविशेष्यतासंबन्धेन कृज्जन्योपस्थितेर्हेतुत्वान्नाति-  
प्रसङ्गः । स्वमुपस्थितिः समुहालम्बनोपस्थितिजनकं शक्तिसंबन्धेन यत्कृत्प्र- कारकं तदर्थविशेष्यकं ज्ञानं तादृशज्ञानीयकृन्निष्ठप्रकारतानिरूपितविशेष्य- तायास्तदर्थकर्त्रादावेव सत्तवात् । धात्वर्थभावनेति । धातुजन्यभावना- निष्ठविशेष्यतासंषन्धेनोपस्थितिरित्यर्थः । अन्यथा सत्तादिपदोपस्थितस्यापि सत्तादेर्धात्वर्थानपायादतिप्रसङ्गापत्तेः । भावनापदं च तन्निष्ठविशेष्यताला- भार्थमेव । दिगिति । तदर्थस्तु पूर्वे विस्तरेण निरूपितः । यद्वा ननु तिङन्त- समुदायस्याप्येकवाक्यत्वे 'तिड्ङतिङः' इति सूत्रे 'अतिङः' इति व्यर्थ तिङन्तात्परं तिङन्तस्य समानवाक्यस्थत्वविरहान्निधाताप्राप्तेरिति भाष्यविरेध इति भाव इत्यन्यत्र विस्तरः । इत्थं चेति । प्रत्ययार्थस्य कर्त्रादेर्धात्वर्थविशेषणत्वे तदर्थसंख्यायास्तदर्थकर्त्रादिविशेषणत्वे च । एकाश्रयिकेति । वर्तमानकालिकी- त्यपि बोध्यम् । नव्यमते त्वेककर्तृकेति बोधाकारो द्रष्टव्यः । पाकानुकूलेति । विक्लित्त्यनुकूलेत्यर्थः । एकाश्रयिका या विक्लित्तिस्तदनुकूला भावनेति । 'भाव- प्रधानमाख्यातम्' इति निरुक्तभाष्यानुरोधात् कर्मप्रत्ययान्तजवोधेऽपि भावनायाः प्राधान्यमिति भावः । वस्तुतस्तु कर्मकृदन्ते फलस्य व्यापारं प्रति प्राधान्यं दृष्ट- मिति कर्मतिङन्तेऽपि तस्यैव मुख्यविशेष्यत्वं युक्तम् । अत एव प्रत्ययार्थे साक्षात् प्रकृत्यर्थविशेष्यान्वयित्वस्य सर्वत्र कृप्तस्य न त्यागः । अत एव 'इष्यते पुत्रः' 'इष्टः पुत्रः' इत्यर्थे न पुत्रीयतीति प्रयोगो भिन्नार्थत्वादपि तु पुत्रमिच्छतीत्यर्थे एव । क्यजन्तात् कर्मणि प्रत्ययस्तु दुर्लभोऽकर्मकत्वादित्युक्तं 'सुप आत्मनः \_\_इत्यत्र भाष्ये । अन्यथा उभयत्रापीच्छानुकूलव्यापारस्यात्ममनःसंयोगाद्या- त्मकस्य प्राधान्याविशेषात् तदसंगतिः । मन्मते त्वेकत्र व्यापारे विशेष्योऽपरत्र फलमिति भिन्नार्थत्वं स्पष्टमेव । तथा चीक्तं कैयटेन\_\_'यदा क्रियाफलस्य (कर्मणः) प्राधान्यं तदा 'इष्टः पुत्र' 'इष्यते पुत्र' इति वाक्यमेव, न तु क्यजन्तं; तस्याकर्मकत्वात्, कर्मणि प्रत्ययानुत्पादात्' इति परे प्राहुः ।  
 यद्यपि कर्मप्रत्यये भावनायाः प्राधान्येऽपि तदर्थसंख्यायाः कर्मणि विशेषणत्वं कर्तृ प्रत्यये कर्तरि, तावता भिन्नार्थत्वोपपत्तिराश्रयान्वयमादायापि तदुपपत्तिस्तथापि भिन्नमुख्यविशेष्यकबोधजनकत्वरूपं भिन्नार्थत्वं विवक्षितं तद- संगतिर्दृढैव । यत्किचिदशे विभिन्नप्रकारकबोधजनकत्वमेव भिन्नार्थकत्वं विवक्षितमिति चेदिच्छापदनिर्दिष्टप्रत्ययार्थाशे वृत्तिवाक्ययोभिन्नार्थत्वविरहे प्रत्यया- वारणेन तस्याकिचित्करत्वादिति भावः । ननु सर्मधातूनां व्यापारार्थकत्वं न  
संभवति नश्यतीत्यादौ तदननुभवादत आह\_\_नश्यतीत्यत्रेति । प्रतियोगित्व- विशिष्टेति । अन्यप्रतियोगिकनाशसामग्रीसमवधानेऽपि घटो नश्यतीत्यप्रयोगात् प्रतियोगित्वविशिष्टेति स्वप्रतियोगित्वविशिष्टार्थकम् । अत एव = नशधातोस्ता- दृशसामग्रयर्थकत्वादेव । इति प्रयोग इति । तदर्थकत्वाभावे नश्यति नड्क्ष्यतीति प्रयोगीपपत्तावपि नाशस्यातीतत्वविरहान्नष्ट इति प्रयोगो न स्यात् । चिर- विनष्टेऽपि नश्यतीत्येव प्रयोगः स्यात् । सामग्र्यर्थकत्वे तु सामग्र्यामेव प्रत्ययार्थकालान्वयान्नोक्तापत्त्यनुपपत्ती इति भावः । इदं च दूषणं वर्तमानर्ध्वस- प्रतियोगित्वरूपमतीतत्वं प्रत्ययार्थ इति मते । वर्तमानध्वंसप्रतियोगिकाल- वृत्तित्वस्य तदर्थत्वे तु नोक्तं दूषणमिति बोध्यम् । अन्तत आश्रयतैवेति । वस्तुत आत्ममनःसंयोगोऽपि ज्ञानानुकूलः संभवतीति भावः । अत्र फलतावच्छेदकः संबन्धो विषयता तेन घटादेः कर्मत्वमिति बोध्यम् । ज्ञानमेव फलं, तदेव तदनुकूलो व्यापारः, फलतावच्छेदकः संबन्धो विषयता, व्यापारतावच्छेदकस्तु समवाय इति मतान्तरं बोध्यम् । ऊह्यमिति । इच्छतीत्यादावूह्या-    मित्यर्थः ॥ 2 ॥

का : 3  
 उभयबोधापत्तिः = कर्तृकर्मोभयबोधापत्तिः । उभयत्रापि शक्तेः सत्त्वा- दित्यर्थः । ननु यत्र तात्पर्यग्रहस्तस्यैव बोधो न त्वपरस्य, एकदोभयबोधे तात्पर्य- ग्रहसत्त्वेऽप्येकेन प्रत्ययेनैकदोभयबोधस्याव्युत्पन्नत्वान्नैकदोभयबोधापत्तिरित्यतो दूषणान्तरमाह\_\_कर्तृमात्रबोधवदिति । बोधापत्तिरिति । हर्यादिपदात् कदा- चिदिन्द्रमात्रस्य कदाचिद्विष्णवादिमात्रस्य बोधोत्पादवदिति भावः । तात्पर्यग्राहक- प्रकारणादेः समानत्वादिति भावः । तात्पर्यग्राहकमिति । अनादिता- त्पर्यग्राहकमित्यर्थः । तथा च पच्यत इत्यत्र कस्याचित् कर्तृबोधे तात्पर्यसत्त्वे- ऽप्यनादितात्पर्याभावान्न कर्तृ बोधे इति भावः ।  
 कारिकायां तत्रेति तयोरित्यर्थकम् । तथा च तयोः\_\_फलव्यापारयोर्मध्ये इत्यर्थः । नन्वेवं तङादयः कर्मद्योतका इत्यादिव्यवहारः कथमुपपादनीय इत्यत आह\_\_फलान्वयेत्यादिना समुदायार्य इत्यन्तेन । शक्त्युद्बोधकत्वरूपद्योत- कत्वासंभवादाह\_\_तात्पर्यं ग्राहयन्तीति । तत्प्रतीतिच्छां ग्राहयन्ति । तङ् यगादिसमभिव्याहृतो बोध्यः, तेन धत्ते इत्यादौ नातिप्रसङ्गः ॥ 3 ॥  
का : 4  
 एवम् = तङातीनां फले आश्रयान्वये तात्पर्यग्राहकत्वे । ननु 'भावकर्मणोः' \_\_इत्यादिसूत्रविहिततङादीनां कथं कर्तरि साधुत्वमित्याशङ्क्याह\_\_'कर्मवत् कर्मणा'\_\_इत्यादिना साधनात् इत्यन्तेन । मूले-उत्सर्गोऽयमिति । अयं = तङादिः, कर्मद्योतक इत्यादिः, पूर्वोक्तोऽर्थः । उत्सर्गः = प्रायिकः, न सार्वत्रिक इत्यर्थः । कुत इत्याशङ्कायामाह\_\_कर्मेति । विपर्ययात् = वैपरीत्यात् । यथागमं = यथाशास्त्रम्, यथाबोधं वा । तच्च व्याख्याने स्पष्टम् । 'पच्यते ओदनः स्वयमेवे'त्यादौ व्यापारे एवाश्रयान्वये इति स्पष्टयितुं शाब्दबोधं वर्णयति\_\_अत्र हीति ।  
 एकनारदेति । एको नारदस्तद्विषयकं ज्ञानमित्यर्थः । अत्र निपातेनेतिशब्देन कर्मणोऽभिधानान्न नारदशब्दोत्तरं द्वितीयेति भावः । नव्यमते तु नारद इत्याकारकं यज्ज्ञानं तदनुकूल इत्यादिशाब्दबोधोऽवगन्तव्यः, तैः क्कचिन्निपतोनाभिधानमिति नानुमन्यते, तिङातिहरिगणनस्यैव भाष्ये उक्तत्वात् । 'सकर्मकथात्वि'ति\_\_समभिव्याहृतान्तोपादानं\_\_तण्डुलः पच्यते स्वयमेवेत्यादो कर्मवदित्यनेन 'भावकर्मणो'रिति शास्त्रमतिदिश्यते इति पक्षेऽतिप्रसङ्गवा- रणाय । 'अबोधिश्रीकृष्ण' इत्यादावतिप्रसङ्गवारणाय\_\_भावसाधारणेति । यगादीति । आदिना चिण्वदिट् । तत्तद्विधायकशास्त्रज्ञानशून्यस्य तु प्रकरणादिकमेव तात्पर्यग्राहकम् । एवं लिङादावपि । अन्यथा 'पेचे' इत्यत्र कर्तृकर्मणोरुभयोरपि समानत्वात् तात्पर्यग्राहकदुर्भिक्षमेव स्यात् ॥ 4 ॥

का : 5  
 भावनाया अवाच्यत्वमिति । तस्या धातुवाच्यत्वे प्राधान्यानुपपत्त्या तद- वाच्यत्वमित्यर्थः । व्यापाराख्यभावनाया अवाच्यत्वमेवेत्यर्थ इति वा । वाच्यतां ध्वनयितुमिति । तथा च यत्नभिन्नो व्यापारो न धातुवाच्यो नापि तिङ्वाच्योऽपि तु फलमात्रं धात्वर्थः, कृतिः प्रत्ययार्थ इति प्राचीननैयायिकादिमतं न सम्यगिति सूचितम् । कस्यचित् कश्चिच्छब्दः प्रसिद्ध इत्यनेकपर्यायोपादानम् । अथवा चेतनाचेतनसाधारणफूत्कारयत्नादीनां धातुवाच्यत्वक्रियात्वयोर्बोधनार्थ तत् । अत एव = तेन तेन रूपेण व्यापारस्य वाच्यत्वादेव । सर्वसिद्ध इति । सर्वानुभवसिद्ध इत्यर्थः । सर्वानुभवसिद्धस्यापलापोऽनुचित इति भावः । एवं 'देवदत्तः पचती'ति  
वाक्यजन्यबोधदशायां देवदत्तः फूत्कारादिमान्न वेति संशयोऽप्यत एव नेत्यपि बोध्यम् । एवम् = उक्तप्रकारेण फूत्कारादिव्यापाराणां वाच्यत्वे । गौरवा- पत्त्येति । फूत्कारत्वादीनामुपाधिरूपत्वात् ।

 तदवच्छेदकमिति । प्रवृत्तित्वरूपकृतित्वमिष्टसाधनताज्ञानकार्यतावच्छेद- कतया सिद्धो जातिविशेषोऽतस्तदेवाख्यातशक्यतावच्छेदकं लाघवादिति भावः । तथा च फलं धात्वर्थो यत्न आख्यातार्थ इति प्राचीननैयायिकमतं पर्यवसन्नम् । यत्नत्वं धातुशक्यतावच्छदकमिति तु नार्थः । तथा सति प्रत्ययस्या- श्रयार्थकतापत्तेः । तच्च न नैयायिकाभिमतम् । अत एव कालसंख्ययोरेव प्रत्ययवाच्यतेत्यपि न, नैयायिकानभिमतत्वात् । धातुवाच्ययत्नस्य प्रथमान्तर्थे- ऽन्वयानापत्तेश्च, नामार्थधात्वर्थेति व्युत्पत्तिविरोधात् । 'लः कर्मणि'\_\_इति सूत्र- विरोधाच्च । ननु 'रथो गच्छती'त्यादौ यत्नस्य बाधाद् व्यापारादिप्रतीतिः सर्वानुभवसिद्धा कथं निर्वाह्येत्यत आह\_\_रथो गच्छतीति । 'जानाति' इत्यस्य 'देवदत्त' इत्यादिः शेषो बोध्यः । आदिपदात् इच्छति-नश्यतीत्यादिपरिग्रहः । व्यापारत्वादित्यादिनाश्रयत्वत्वप्रतियोगित्वत्वपरिग्रहः । घटो नश्यतीत्यतो नाशा- नुकूलव्यापारस्य नाशाश्रयत्वस्य च प्रतियोगिनि बाधात् प्रतियोगित्वमेव लत्र भासत इति बोध्यम् । एवं 'रथो गच्छती'त्यत्रापि व्यापारभानमिति न साधु, गमनानुकूलनोदनादिमत्यकत्र स्थितेऽपि चैत्रादौ चैत्रो गच्छतीति प्रसङ्गात् । गुरुणि संभवादिति । शक्तिलक्षणयोरुभयोरपि पदतदर्थसंबन्धत्वाविशेषाद् गुरुधर्मावच्छिन्ने लक्षणाया इव शक्तेरपि संभवादित्यर्थः । वैषम्ये बीजाभावा- दिति । ननु कारणतावच्छेदकत्वप्रतियोगितावच्छदकत्ववच्छक्यतावच्छेदकत्वं स्वरूपंसंबन्धविशेषरूपं संभवति लवुधर्मे गुरुणि न कव्पयेत् । अत एव लघुधर्मवत् कारणतावच्छेदकता प्रतियोगितावच्छेदकता च कल्प्यते । अत एव प्रमेयधूमे प्रमेयत्वविशिष्टाभावप्रतियोगितावच्छेदकत्वं नास्तीति प्पतीति प्रतीतिः सिद्धा धूमत्वे नास्तीति तार्किकप्रवादः संगच्छते । अतः संभवतीत्यस्य संभवत्त- दवच्छेदकताके इत्यर्थः । तथा च संबवत्तदवच्छेदकताकधर्मापेक्षया यो गुरुः स तदनवच्छेदताक इति व्याप्तिः पर्यवसिता । संभवत्तदवच्छेदकताकत्वं च तदवच्छेदकत्वबाधकशून्यत्वं, बाधकं चावच्छेद्यप्रतियोगित्वाद्यसमनैयत्यम् । तथा च तत्समनैयत्यमेव संभवत्तदवच्छेदकतात्वम् । समनैयत्यघटकदलद्वयनिवेशाद् घटपटान्यतराभावमहानसीयवह्रयभावप्रतियोगितावच्छेदकत्वं धटत्ववह्नित्वाद्य- पेक्षया गुरोरपि तादृशान्यतरत्वमहानसीयवह्नित्वादेनिर्वहति । प्रतियोगितायाः समनैयत्यं च\_\_तदन्यूनवृत्तित्वे सति तन्निरूपकाभावविरोधितावच्छेदकत्वम् । अतो गुणकर्मान्यत्वादिविशिष्टसत्तोद्यभावप्रतियोगितावच्छेदकत्वस्य न सत्तात्व-  
समनियततादृशविशिष्टसत्तात्वेऽनुपपत्तिः, शक्यतावच्छेदकत्वमेव स्वरूपसंबन्ध- विशेषो न लक्ष्यतावच्छेदकत्वमिति चेन्न । स्वरूपसंबन्धस्य तत्तत्स्वरूपरूपत्वे गुरुधर्मस्वरूपाणामपि सत्त्वात् तद्वरमवच्छेदकत्वस्वीकार एव । भावकल्पनायां लाघवात् । अन्यत्र त्कृप्ताभावस्य संबन्धमात्र कल्प्यते धाघवादिति चेदन्यत्र कल्प्यमानावच्छेदकत्वस्य संबन्धकल्पनैव युक्ता । गुरुधर्मे अन्यूना- नतिरिक्तवृत्तित्वरूपावच्छेदकत्वस्यानपायाच्चेति बृहद्भूणादितोऽवगन्तव्यम् । यत्नार्थककरोतिनेति । यत्नजन्यत्वप्रतिसंधानदशायां पटाङ्कुरयोः कृताकृतव्यव- हारात्तस्य यत्नार्थकत्वमावश्यकमिति भावः । रथो गमनमिति । रथपदानुक्तौ गमनानुकूलकृतेश्चैत्रादिसमवेतायाः सत्त्वान्न तादृशप्रयोगानुपपत्तिरतो 'रथ'  इति । 'अङ्कुरः कृत' इत्येतावन्मात्रस्येश्वरकृतिजन्यत्वमादायोपपत्तेराह \_\_बीजादिनेति । विवरणादिति । इदमुपलक्षणं, 'कि करोती'ति यत्ने प्रश्रे पृष्टे पचतीत्युत्तरस्य यत्नार्थकत्वं विनानुपपत्तेश्चेत्यपि द्रष्टव्यम् । यत्नार्थकताया असिद्धेरिति । न च रथो गमनं करोतीत्यादौ करोतेर्व्यापारसामान्ये लक्षणेति वाच्यं, मुख्यार्थत्वे संभवति लक्षणाकल्पनस्या- न्याय्यत्वादिति भावः ।  
 ननु व्यापारशक्तत्वे यत्नजन्यत्वाप्रतिसंधानदशायां 'पटः कृतः' 'अङ्कुरः कृत' इति व्यवहारानुपपत्तिः, व्यापारजन्यत्वप्रतिसंधानाविशेषात्, ईश्वरीयकृति- जन्यत्वेऽपि चैत्रादिकृतिजन्यत्वाभावप्रतिसंधानदशायां तादृशव्यवहारस्येष्टत्वात्, तदुक्तमाचार्यैः\_\_  
   'कृताकृतविभागेन कर्तृरूपव्यवस्थया ।  
    यत्न एव कृतिः पूर्वा परस्मिन् सैव भावना ॥' इति ।  
 तत्र = कृञो (कृतौ-यत्ने ?) परस्मिन् मते = मीमासकमते इत्यर्थः । निरूढलक्षमा एव कर्तृपदस्थकृञोऽपीति चेल्लाधवात् कृतित्वावच्छिन्ने एव शक्तिरस्तु, व्यापारे एव लक्षणास्तु, लघुधर्मावच्छिन्ने एव शक्तेमीमांसकादिमत- सिद्धत्वात्, लक्षणया बोधात् तत्पदजन्यबोधविषयत्वप्रकारकभाववदिच्छायाः सन्मात्रविषयिण्यास्तत्रावश्यकत्वेऽपि लघुधर्मावच्छिन्ने एव संबन्धत्वमङ्गीक्रियते, न गुरुधर्मावच्छिन्ने, अनुभवबलेन गौरवज्ञानस्य प्रतिबन्धकत्वकल्पनात्, शक्यसंबन्धरूपलक्षमायास्तु तत्रापि संबन्धत्वं त्कृप्तं, न कल्प्यमिति वैषम्यमत एव न लक्षणोच्छेद इति सकलतान्त्रिकसिद्धभित्यत आह\_\_कि च भावनाया इति । अवाच्यत्वे = व्यापाररूपभावनाया धातोस्तिङश्चावाच्यत्वे । द्वितीया  
स्यादिति । तस्या अवाच्यत्वे स्वजनकव्यापारव्यधिकरणधात्वर्थफलाश्रयत्वं कर्मत्वं वक्तव्यं, धात्वर्थफलश्रयत्वमेव वा, एवं च 'घटं भावयती'त्यत्रेव 'घटो भवती'त्यत्रापि धटपदाद् द्वितीयापत्तिः, । उभयत्रापि घटस्य धात्बर्थोत्पत्ति- रूपफलाश्रयत्वाविशेषादित्यर्थः । कर्मसंज्ञाया बाधादिति । घटस्य फलाश्रयत्वे- ऽपि द्वितीयाप्रयोजककर्मसंज्ञाया विरहान्न द्वितीयापत्तिरित्यर्थः । अनुगतेति । चेतनाचेतनसाधारणेत्यर्थः । घटस्याकर्तृत्वमुपपादयति-कृत्याश्रयत्वस्येति । तद्धात्वर्थफलानुकूलकृत्याश्रयत्वस्य । कारकेति । प्रकृतधात्वर्थकारक- चक्रेत्यर्थः । अभावात् = अचेतनत्वात्, कारकचक्रप्रयोक्तृत्वाभाव इति भावः । तथा च कृत्यादिमत एव कर्तृसंज्ञाविधानात् कृत्याद्यभावे कर्तृसंज्ञाप्राप्त्यभावेन कर्मसंज्ञाया अनपवादाद् द्वितीयापत्तिर्दुर्वारेति भावः । ननु धात्वर्थानुकूलव्यापा- राश्रयत्वं स्वतन्त्रपदेन विवक्षणीयं, तच्च घटेऽबाधितमेवेत्यत आह\_\_धात्वर्थेति । कारकमात्रेति । कारकमात्रे प्रकृतधात्वर्थानुकूलव्यापारवत्त्वात् सर्वकारकेष्वति- प्रसङ्गः । ननु कारकचक्रप्रयोक्तृत्वं कर्तृत्वं, तच्च वैवक्षिकमतो नातिप्रसङ्गः, अत एव 'स्थाली पचती'त्यपि भवति । स्पष्टं चेदं 'कारके' इति सूत्रभाष्ये इत्यत आह\_\_तथा चेति । भूप्रभृतावतिप्रशङ्गवारणाय-स्वार्थफलव्यधिकरणेति । भूप्रभृतेरपि पच्यादिधात्वर्थफलव्याधिकरणव्यापारवाचित्वादतिप्रसङ्गतादवस्थ्यम्, अतः स्वार्थत्वं फले निवेशितम् । फलव्यधिकरणत्वं च फलतावच्छेदकसंभन्धेन यत्किचित्तत्फलाधिकरणभिन्नवृत्तित्वं, नातो गम्यादरसंग्रहः । फलतावच्छेदक- संबन्धनिवेशाद् भूप्रभृत्यर्थफलस्य कालिकादिसंबन्धेन यदधिकरणं कालादि, तद्भेदस्य स्वजनकव्यापाराधिकरणे सत्त्वेऽपि नातिप्रसङ्गः । चैत्रग्रामोभयनिष्ठ- संयोगव्यक्तयधिकरणत्वावच्छिन्नप्रतियोगिताकभदस्य चैत्रेऽसत्त्वाद्गम्यादेरसंग्रह- स्तदवस्थ इति\_'यत्किचित्' तत्फलवत्याधिकरणे निवेशितम् । यद्वा फलाधि- करणयत्किचिदवृत्तित्वं
फलव्यधिकरणत्वं, विनिगमनाविहहादास्वार्थव्यापारेति । व्यापारव्याधिकरणत्वं = व्यापारानधिकरणवृत्तित्वम् । संबन्धनिवेशनं पूर्ववद्वो- ध्यम् । अथवा स्वानधिकरणवृत्तितत्तत्फलकत्वं-फलव्यधिकरणत्वं, स्वशब्दार्थो व्यापारः, स्वाधिकरणत्वं व्यापारतावच्छदकसम्बन्धेन बोध्यं, नातो ग्रामस्यापि कालिकसंबन्धेन चैत्रवृत्तिव्यापारवत्त्वेऽपि क्षतिः । तद्वृत्तित्वं च_फलतावच्छेदक- संबन्धेन, तेन नाकर्मकेऽतिप्रसङ्गः । वाच्यत्वम् = धातुवाच्यत्वम् । अन्यतमत्वमिति । सकर्मकत्वेनाभिमता यावन्तो धातवस्तद्वृत्त्यन्यत- मत्वमित्यर्थः,  
तच्च तत्तद्धात्वानुपूर्व्यवच्छिन्नप्रतियोगिताकभेदसमुदायवद्भिन्नत्वाम् । एकस्यै- वेति । एकानुपूर्वीकस्यैवेत्यर्थः । तेन 'भारं वहति' 'नदी वहती'ति वाक्यद्वयघटकवहधातुव्यक्तयोरुच्चारणभदेनार्थभेदेन परस्परभेदावश्यकत्वेनैक- स्यैवेत्यसंगतमिति निरस्तम् । यद्वार्थभेदादिसत्त्वेऽपि शब्दाभेदमते इदमिति बोध्यम् । एवं च सकर्मकत्वेनाभिमतधातूनां तत्तद्वयक्तित्वावच्छिन्नप्रति- योगिताकभेदानामन्यतमत्वरूपभेदप्रतियोगितावच्छेदककोटौ प्रवेशेऽपि निस्तार इति बोध्यम् ।  
 ननु सकर्मत्वं स्वजनकव्यापारव्यधिकरणफलवाचकत्वं, तञ्च करोतेरक्षतम्, यत्नस्य फलतावच्छेदकविषयतासंबन्धेन स्वजनकात्ममनोयोगादिरूपव्यापारा- नधिकरणवृत्तित्वात्, तद्भिन्नत्वमकर्मकत्वं, तच्च करोतौ न संभवतीति 'कृञोऽ- कर्मकतापत्ते'रित्यसंगतमित्याशङ्कयाह\_\_अयं भाव इति । अर्थ इति । अस्य 'धातो'रित्यादिः । यती प्रयत्ने इतिवदिति । तथा च नोक्तरूपं सकर्मकत्वं वक्तुमुचितं, यतधातावतिप्रसङ्गात्, अपि तु 'स्वार्थफले'त्याधुक्तमेवास्मद्रीत्या, पररीत्या फलविशिष्टव्यापारवाचकत्वमेव, तच्च करोतेर्यत्नमात्रवाचकत्वे न संभवतीत्यकर्मकतापत्तिर्दुर्वारैति भावः ।  
 ननु धातुमात्रस्य व्यापारावाचकत्वे धातुमात्रस्याकर्मकतापत्तिसंभवात् 'कृञ' इति विशेषोक्तिरनुचितेत्याशङ्क्याह\_\_कृञ इतीति । फलवाचकत्वं सकर्मकत्व- मित्यभिप्रेत्याह\_\_सकर्मकतेति । तथा च सकर्मकाकर्मकविभागोच्छेद इति तात्पर्यम् । तत् = सकलधातुवाच्यत्वम् । एतेन व्यापारो भावनेति कारिकया व्यापारस्य धातुवाच्यत्वसाधनेऽपि फलांशस्य तदसाधनेन न्यूनतेति दूषणं प्रत्युक्तम् । कृञ इतीति । 'यती प्रयत्न' इतिवद् यत्नार्थकतायाम- कर्मकतापत्तिरित्युक्तम्, अन्यथा 'वायुर्विकुरुते'सैन्धवा विकुर्वते' इत्यादिप्रयोगदर्शनाद्यथाश्रुतेऽसंगत्यापत्तीः । ननु फलावाचकत्वेऽपि फलव्यधि- करणव्यापारवाचकत्वं सकर्मकत्वं कृञादेरप्यक्षतमेव, उत्पत्त्यादिरूप- फलव्यधिकरणयत्नाद्यात्मकव्यापारवाचकत्वदित्याशङ्क्याह_अयं भाव इति । धात्वर्थ इति । सकलधात्वर्थ इत्यर्थः । सकर्मकत्वोच्छेदापत्तिरिति । समनन्तरोक्तं न सकर्मकत्वमाश्रयितुमर्ह, यतिस्यन्द्यतिव्यापकत्वादिति भावः । ननु सकर्मकत्वव्यवहारानुरोधादस्तु पच्यादेः फलांशोऽपि वाच्यः, अत एव धातोर्व्यापारमात्रवाचित्वे फलं द्वितीयाद्यर्थो वाच्यः, तथा च प्रयागात् काशीं  
दच्छति चैत्रे 'प्रयागं गच्छति चैत्रः' 'काशीं च्यजती'त्यपि प्रयोगः स्यात्, एवं 'ग्रामं स्यन्दते इति प्रयोगापत्तिश्च, एकस्यैव व्यापारस्य गम्यादिवाच्यस्य पूर्वापरदेशनिष्ठविभागसंयोगजनकत्वात्-तत्तत्फलविशेषान्वयबोधे तद्धातुजन्यो- पस्थितेर्हेतुत्वकल्पनुयोक्तप्रयोगापत्तोर्वारणे तु गौरवम् । त्यजिगम्योः पर्यायता- भ्रमदशायां 'गच्छति ग्रामं'त्यजति ग्राम'मिति वाक्यद्वयादप्यविलक्षणबोधोत्पत्त्या तथाविधहेतुहेतुमद्भावकल्पनमशक्यं च, व्यभिचारात्, तत्पुरुषीयतथाविधभ्रम- शून्यकालिकतत्पुरुषीयतत्तत्फलान्वयबुद्धित्वस्य कार्यतावच्छेदकत्वं स्वीकृत्य व्यभिचारवारणे त्वतिगौरवम् । तथाविधभ्रमदशायामपि तादृगन्वयबोधो नाभ्युपेत इति तु न युक्तमनुभवसिद्धस्यापलापालार्हत्वात् । एवं त्यजति गच्छति त्यागो गमनमित्यतोऽप्यविक्षणबोधापत्तिः । न च तत्र फलविशेषावच्छिन्नव्यापारेलक्षणा- स्वीकारान्नोक्तापत्तिरिति वाच्यम् । अनेककर्मप्रत्ययानां तत्तत्फलविशेषे शक्ति- कल्पनां,\_\_कर्मप्रत्ययासमभिव्याहृतगम्यादेस्तत्तत्फलावच्छिन्ने लक्षणाकल्पनां,\_\_ चापेक्ष्य गम्यादेरेव विशिष्टवाचकत्वस्योचितत्वात् । एवं 'पच्यतेतण्डुलः स्वय- मेवे'त्यादिप्रयोगानुपपत्तिश्च, फलस्य धात्ववाच्यत्वे कर्मस्थक्रियकत्वाभावेन कर्मवाद्भावाप्राप्तेरित्यादिदोषाणामनवतार एव, तथा पच्यादेरुक्तरीत्या फला- वच्छिन्नव्यापारार्थकत्वेऽपि कृञादेर्यत्नादिरूपव्यापारमात्रार्थकत्वे बाधकाभावः, तत्र सकर्मकत्वव्यवहारः कर्मान्वितार्थकत्वनिमित्तको गौणः । एवं तत्र धात्वर्थता- वच्छेदकफलशालित्वरूपमुख्यकर्मत्वविरहेऽपि विषयत्वरूपं कर्मत्वं संभवतीत्याशङ्क्याह\_\_न च कृञादाविति । लकारासंभवादिति । गौणमुख्यो- रिति न्यायादिति भावः । तदेव दृष्टान्तेन दर्शयति-  
 न हीति । उत्पत्त्यनुकूलयत्नार्थकत्वे कृञो नोक्तदोषसंभव इत्यत आह-एवं चेति । यत्नमात्रमितीति । मात्रपदेनोत्पत्तिरूपफलव्यवच्छेदः, तथा च पराभिमतयत्नमात्रार्थकत्वं तु स्वाभिमतमेवेति भावः ॥ 5 ॥

का : 6  
 अत एव = यत्नपदस्य तन्मात्रपरत्वादेव । अन्यथोत्पादनपदस्योत्पत्त्य- नुकूलयत्नाद्यर्थकतयाऽसंगतिः स्पष्टैवेति भवत्युपष्टम्भकता । यत्नादीत्यादि- पदेनान्यव्यापारस्यापि परिग्रहः, 'बीजादिनाङ्कुरः कृत' इत्याद्यनुरोधात्, तत्र यत्नबाधात् तत्त्यगेऽपि शक्त्यैवेतरव्यापारभानमिति भावः । ननु  
प्रत्ययार्थफलव्यधिकरणव्यापारवाचित्वं सकर्मकत्वमस्तु, प्रत्ययार्थफलाश्रयतवमेव कर्मत्वमतो न कश्चिद् दोष इति चेन्न, 'घटं भावयती'त्यादौ फलस्यात्वयतिरेकाभ्यां प्रकृतिभूतधातुवाच्यत्वे सति गौरवान्मानाभावाच्च तस्य प्रत्ययार्थत्वाभावेन तत्र लक्षणद्वयस्याप्यव्याप्त्यापत्तेः । किंव फलस्य प्रत्ययार्थत्वे 'पचती'त्यादौ फलविषयकबोधानापत्तिरिति दिक् । युक्त्यन्तरमाहेति । मुख्यभाक्तसाधारणकर्मत्वन्वितस्वार्थबोधकत्वमेव सकर्मकत्वम्, कर्मत्वानामननु- गमेऽपि कर्मत्वपदवत्त्वेन तैषामनुगमः । गौणेऽपि कर्मत्वे घटं जानाति करोतीयादिप्रामाणिकप्रयोगानुरोधाद् द्वितीयादयः, यथा शाब्दिकमते आरोपितकर्तृत्वादिकमादाय तृतीयादयः, अत एव 'शृणोत ग्रावाण' इत्यादि संगच्छते । अत एव च कारकचक्रप्रयोक्तृवं कर्तृत्वमिति भाष्यमते घटो भवतीत्यादिप्रयोगनिर्वाहः, न च कारकाधिकारे गौणमुख्यन्यायाप्रवृत्तेः सिद्धान्त- सिद्धतया द्वितीयादिसिद्धावपि तत्र लकाराद्यसिद्धौ 'ज्ञायते क्रियते घट' इत्यादि- प्रयोगासिद्धिरेवेति वाच्यम् । स्वरितत्वप्रतिज्ञया अधिकः कारोऽधिकारोऽधिकं कार्यमित्यर्थक\_\_'स्वरितेन\_\_' इति सूत्रेण तेषामपि सिद्धेः । धातुविशेषजन्य-
यत्नाद्युपस्थितेर्द्वितीयाद्यर्थविषयत्वान्वयबोधे नियामकत्वान्न घटाय यतत इति वाक्तव्ये 'घटं यतत' इत्यादयः प्रयोगाः । अस्तु वा तत्र विषयतैव फलं, तस्या अपि ज्ञानादिप्रयोज्यत्वरूपफलत्वसत्त्वात् । एवं च सुख्यमेव कर्मत्वमिति नोक्तन्याव्यर्थकत्वमेव सकर्मकत्वम्, एतदवैतच्छास्त्रीयकर्मसंज्ञाकार्थान्वय्यर्थकत्व- मुच्यते, एतच्च भवचोऽप्यावश्यकमत कर्मणि प्रत्ययानुपपत्तेरित्यतो युक्त्यन्तरमा- हेत्यर्थः । ननु वचनाभावात् कर्मकर्तरि\_\_कर्मवत् स्याद्यगाद्यपीति\_\_मूलमनुप- पन्नभित्यत आह\_\_कर्मवत् स्यादिति पदेनेति । सूत्रं लक्ष्यत इति । सूत्रविहित- मित्यर्थः । अन्यथा यगादीत्यनेनान्वयापत्तेः । कार्यातिदेशपक्षे साक्षादेव तत्सूत्र- विहितत्वं यगादेः, शास्त्रातिदेशपक्षे तु परम्परयेति बोध्यम् । तन्न स्यादिति । कर्मस्थक्रियया तुल्या क्रिया फलरूपा, फलसमानाधिकरणव्यापाररूपा वा यत्र तादृशकर्ता कर्मवदित्यर्थकस्य\_\_'कर्मवत् कर्मणा\_\_'इति सूत्रस्याप्राप्तेः, कृञः फलवाचकत्वाभावात्, तदर्थयत्नस्य तु घटादिसमवेतत्वाभावात् । यत्र कर्म- वद्भावाभावे इष्टापत्तिस्तु न, प्रकृतसूत्रभाष्यविरोधात् । ननु कर्मणि समवायेन यत्नस्यासत्त्वेऽपि विषयतया तन्निष्ठत्वमक्षतमेव, अत एव घटं जानातीत्यादिवद् घटं करोतीति प्रयोग उपपद्यते, फलतावच्छेदकविषयतासंबन्धेन ज्ञानादिवद्  
यत्नस्य घटनिष्ठतया तस्य कर्मत्वात् । न चैवं घटं यतत इत्यपि स्यादिति वाच्यम् । तदुपस्थितयत्नस्य विषयतया फलत्वव्यवहाराभावेन विषयतायाः फलतावच्छेदकत्वानङ्गीकारात् । एवं च 'क्रियते घटः स्वयमेवे'त्युपपन्नमेवेत्या- शङ्क्य नैवं वक्तुं शक्यं 'दृश्यते घटः स्वयमेवे'त्यादिप्रयागापत्तेरित्याशयेन मूलोक्तं दृठ्टान्तमुपपादयति\_\_यथा दृश्यते घट इति ॥ 6 ॥

का : 7  
 एवम् = फलव्यधिकरणेत्यादेरेव सकर्मकत्वरूपत्वे । विषयावच्छिन्नेति । अवच्छेदकतासंबन्धेन विषयनिष्ठ आवरणभङ्ग इत्यर्थः । भङ्गदीत्यादिपदेन विषयतापरिग्रहः । किं न स्यादिति । तथा च फलव्यधिकरणेत्यादिरूपं सकर्म- कत्वमपि स्वीकारयोग्यं न भवतीति तात्पर्यम् । किं च 'गम्यते ग्रामः स्वय- मेवे'त्यादिप्रयोगापत्तिरूपोऽपि दोष इत्याह\_\_एवं ग्राम इति । निर्वर्त्यादिस्वरूपज्ञानार्थमाह\_\_ईप्सितमिति । तेन तद्भिन्नकर्मण आधिक्येऽपिन क्षतीः ।  
 क्रियाकृतविशेषेति । क्रियाकृताविशेषेण तद्वैशिष्ट्येनानुपलभ्यमान  
 इत्यर्थः । यद्वानुपलभ्यमानः क्रियाकृतविशेषो यत्रेति बहुव्रीहौ राजदन्तादित्वा- दिना विशेषणस्यापि परिनपातः । विशेषदृष्टिसर्पदृष्ट्योर्यद्यपि मूर्च्छादिरूपो विशेषो दृश्यते, तथापि न सर्वत्र, तथा यद्धातुकर्मणि प्रायः क्रियाकृतविशेषो- पलम्भाभावस्तद्धातुकर्म प्राप्यं कर्मेति पर्यवसन्नम् । वक्ष्यत इति ।  
   'क्रियाकृतविशेषाणां सिद्धिर्यत्र न गम्यते ।  
    दर्शमादनुमानाद्वा तत् प्राप्यमिति कथ्यते ॥' इति ।  
 \_\_इति वाक्यपदीयादिति वक्ष्यत इत्यस्यार्थः । नोक्तातिप्रसङ्ग इति । तद्बीजं तु 'कर्मवत् कर्मणा\_\_' इति सूत्रे कर्मणेत्युपादानात् कर्मस्थक्रियाणां कर्मस्थभावकानामेव धातूनां ग्रहणं विनाप्यन्तरङ्गत्वात् प्रकृतधात्वर्थाश्रय- कारकेणैव तुल्यक्रियत्वलाभेन 'साध्वसिश्च्छिनत्ती'त्यत्र वारणात्, कर्तृभिन्नं च प्रकृतधात्वर्थाश्रयीभूतं कर्मैवेति भावः । क्रियाव्यवस्था चेत्थमुक्ता भर्तृहरिभिः\_\_  
   'विशेषदर्शनं यत्र क्रिया तत्र व्यवस्थिता ।  
    क्रियाव्यवस्था त्वन्येषां शब्दैरेव प्रकल्पिता ॥' इति ।  
 पूर्वार्धस्य तूक्त एवार्थः । "नन्वेवं चिन्तयति पश्यत्यादीनां कर्तरि क्रिया-  
कृतविशेानुपलम्भात् कर्तृस्थभावकत्वानुपपत्तिरतः सिद्धान्तिमतमाह\_\_अन्येषा- मिति । मत इति शेषः । यत्र कर्तृकर्मोभयसाधारणं फलं शब्देन प्रतिपाद्यते स कर्तृस्थभावकः, यथा 'पश्यति घटं' 'ग्रामं गच्छती'त्यादौ, ज्ञानरूपफलस्य समवायविषयतासंबन्धाभ्यामुभयनिष्ठत्वात्, संयोगस्य च समवायेनोभयनिष्ठत्वम्, एवं हासस्यापि चित्तवृत्तिविशेषस्योभयनिष्ठत्वम् । अत एव जानातेरा- वरणभङ्गाद्यनुकूलव्यापारर्थकत्वे कर्तृस्थक्रियकत्वानापत्तिः, कर्मस्थक्रियकत्वा- पत्तिश्चेति ज्ञानानुकूलव्यापारार्थकत्वमेव स्वीक्रियते । यत्र तु कर्तृदृत्तिफलं स कर्मस्थभावको यथा 'भिनत्ती'त्यादौ, न हि द्विधाभवनादिकं कथमपि कर्तृगतं भवतीति" हेलाराज इत्यन्यत्र विस्तरः ।  
 धाताः फलवाचकतासाधिकामन्येषां युक्तिमाह\_\_धातुनामिति । क्रियावाच- कत्वाविशेषादिति । एकजातीयक्रियावाचकत्वाविशेषादित्यर्थः । अत एव धातुमात्रस्य पर्यायतापत्तिर्न कृता । अपि वदन्तीत्यनेनास्वरसः सूचितः, तद्वबीजं तु द्वितीयया तत्तत्फलबोधे तत्तद्धातुजन्योपस्थितेर्हेतुत्वकल्पनया प्रयागं त्यजतीति प्रयोक्तव्ये प्रयागं गच्छतीत्यादिप्रयोगवारणं सुकरमिति ।  
 निर्विवादमिति भवतीत्यादितः सत्तादिबोधस्य सर्वमतसिद्धत्वादित्यर्थः । पचतीत्यादित एव फलबोधे विवादः । तत्र फलबोधो द्वितीयादित एवेति पराभ्यु- पगतत्वात् । अत एव = धातोः फलवाचकत्वादेव । संगच्छत इति । तण्डुलानोदनं पचतीत्यत्र तण्डुलानां विकार्यकर्मत्वमोदनस्य निर्तर्त्यकर्मत्व- मभिमतं तन्निर्वाहार्थमुत्पत्तिविकृतिरूपफलद्वयार्थकत्वपर एव स भाष्यग्रन्थः । एकस्यैव व्यापारस्योक्तफलद्वयजनकतया व्यापारद्वयपरत्वे असंगतिः स्पष्टैवेति भावः । नन्वेवं जानात्यादेः सकर्मकत्वाय ज्ञानाद्यनुकूलव्यापारवाचित्वं, तथा च चक्षुपादिकं जानातीति स्याच्चक्षुरादवपि ज्ञानानुकूलचक्षुर्मनःसंयागादेः सत्तवादिति चेन्न, 'स्थाली पचती'तिवदिष्टापत्तेरित्याशयेनाह\_\_दिगिति ॥ 7 ॥

का : 8  
 पूर्वोक्तयुक्तिभिः फलव्यापारयोर्वाच्यत्वे साधिते 'तिङ्प्रत्ययवाच्यैव भावने'ति मण्डनमिश्रानुयायिमतमाशङ्क्य निराकुस्ते\_\_एवं सिध्यत्वित्यादिना । तदागमे हीति । 'शब्दवत्तूपलभ्यते तदागमे हि दृश्यते तस्य ज्ञानं यथान्येष्म्'\_\_ इति जैमिनिसूत्रम् । 'पशुना यजेते'त्यत्रैकवचनोपात्तौकत्वस्य करणत्वेन न  
क्रियायामन्वयः, किं तु प्रकृत्यर्थे, 'प्रत्ययानां प्रकृत्यर्थान्विते'ति व्युत्पत्तेरिति स्वाकारे एकत्वस्य यागाङ्गत्वाभावात्तदभावेऽपि यागावैगुण्यात्तदविवक्षितमेव स्यादिति,\_\_पूर्वपक्षे; इदनुत्तरसूत्रम् । तदर्थस्तु-शब्दवत् = शब्दबोध्यं यथा भवति तथोपलभ्यते एकत्वं, हि = यतः तदागमे = एकवचनश्रवणे, दृश्यतेऽतस्तस्याङ्गत्वज्ञानं, यथान्येषां पशुत्व-लौहित्यादीनामिति । तथा च विशष्टंस्य श्रुत्याङ्गत्वबोधनेन पशुवाचित्ववच्छब्दबोध्यस्यास्य विशेषणस्याङ्ग- त्वोपपत्तिरिति भावः । एवं च तत्र यथा एक वचनागमे एकत्वं दृश्यतेऽतस्तदर्थत्वमेवं
पचतीत्यादावाख्यातश्रवणे सति व्यापारबोधात् तस्य तदर्थत्वमेवाङ्गीकार्यमन्यथोक्तन्यायविरोधापत्तेरिति तात्पर्यम् । तथा चोक्तं भट्टपादैः\_\_  
   'तथा क्रमवतो नित्यं प्रकृतिप्रत्ययांशयोः ।  
    प्रत्ययश्रुतिवेलायां भावनात्मावगम्यते ॥' इति ।  
 नन्वेवं पूर्वोक्तसकर्मकत्वाकर्मकत्वविभागोच्छेदः, व्यापारस्य धात्वर्थत्वा- भावात्, एवं 'देवदत्तः पचती'त्यादौ धातूपात्तव्यापाराश्रयत्वरूपकर्तृत्वस्य दुर्वचत्वेन देवदत्तादिरूपे कर्तरि प्रत्ययो न स्यादित्यतः सकर्मकत्वादि- कमन्यादृशमाह\_\_एवं च स्वयुक्तेति । स्वं = प्रकृतधातुः । भवत्यादेः पच्यादि- युक्ताख्यातार्थव्यापारव्यधिकरणफलवाचकत्वात् सकर्मकत्वापत्तिरतः\_\_'स्युक्ते'- त्याख्यातविशेषणम् । योगश्च स्वाव्यवहितोत्तरवर्तित्वं, तेन 'देवदत्तः पचति' 'भवति घट' इत्यत्र पच्युत्तराख्यातस्य भूधातुयुक्तत्वेऽपि नातिप्रसङ्गतादव- स्थ्यम् । 'स्वोत्तरवृत्तित्व'मात्रनिवेशे,\_\_'घटो भवति' 'पचति देवदत्त' इत्यत्र भूधातावतिप्रसङ्गः 'अव्यवहितोत्तरवर्तित्व'मात्रनिवेशे\_\_'अत्ति' 'पपाचे'त्येतद्घट- कात्तिपच्योः संग्रहेऽपि पचति अत्स्यतीत्येतत्समुदायघटवयोस्तयोरसंग्रहः, अतो द्वितीयदलप्रवेशः । तेन 'घटं भावयति,' 'ग्रामं गमयती'त्यादौ भवत्यादेर्णजर्थव्यापारव्याधिकणोत्पत्त्यादिफलवाचकत्वसत्त्वान्नसंग्रहः । उत्पत्त्या- दिवाचकत्वं,\_\_प्रकृतिभूतभूप्रभृतावेव न ण्यन्तस्योति ण्यन्तस्य सकर्मकत्वाभावे 'भाष्यते घट' इति ण्यन्तात् कर्मणि लकारानुपपत्तिरिति न वाच्यं, स्वस्वघटकान्यतरवृत्त्या तद्बोधकत्वरूपस्य तद्वाचकत्वस्य निवेशेनादोषात् । 'तद्घटकभूधातावतिप्रसङ्ग' इति तु न श्हक्यम्, इष्टापत्तेः । एवं 'स्वयुक्तप्रत्ययार्थव्यापारसमानाधिकरणफलवाचकत्व'मकर्मकत्वं, 'स्वयुक्तप्रत्य-  
यार्थव्यापारजन्यफलाश्रयत्वं कर्मत्व'मित्यपि बोध्यम् । कर्तृत्वं वाच्यमिति । यथा देवदत्तः पचतीत्यादौ देवदत्तादेः चैत्रो मैत्रेण पाचयती'त्यादौ प्रयोज्यप्रयोजकयोरपि णिजर्थाख्यातार्थाश्रयत्वात् कर्तृत्वं, देवदत्तेन पच्यते, देवदत्तेन स्थीयत इत्यत्राप्याख्यातार्थव्यापाराश्रयत्वाद् देवदत्तस्य कर्तृत्वमिति । इत्यादीत्यादिपदादुक्ताकर्मकत्वलक्षणादिसंग्रहः । मीमांसकम्मन्यमिति । 'आत्म- माने खश्च' इति खश् । अनेन भावनामुख्यविशेष्यको बोध इति सूचितम् । गमनवानिति प्रतीत्यापत्तिरिति । फलव्यापारयोर्धात्वर्थत्वमतेऽपि तदारत्तिरिति तु न शङ्क्यम्, अन्तरङ्गत्वात् फलस्य व्यापारे एवान्वयाङ्गीकारात् । एवं 'गमनं न स्यन्द' इति प्रयोगारत्तिश्च बोध्या । संयोगाश्रयत्वादिति । अस्य 'ग्रागस्ये'त्यादिः । ननु कर्मणः कर्तृत्वविवक्षायां तादृशप्रयोगापत्तिः सिद्धान्तेऽपीति चेन्न । कर्मदेवदत्तादेरेव कर्तृत्वविवक्षायामपि तदापत्तिरित्याशयात्, फलमात्रार्थ- कात् तत्समानाधिकरणव्यापारार्थकाच्च ल्युडादेरनभिधानाद्वेति भावः । व्यापार- विगमे = व्यापारनाशे । इत्यापत्तिश्चेति । धातोर्व्यापारावाचकत्वे पाकपदार्थ- फलमेव वाच्यं, तथा चोक्तानापत्तिरनुक्तापत्तिश्चेति भावः । फलानुत्पाददशायां फलकर्तृकसत्ताया वर्तमानत्वाभावात्, व्यापारविगमेऽपि फलकर्तृकसत्ताया वर्तमानत्वाच्चेति भावः । पूर्वोक्तस्थले पचतीत्यानापत्तिस्तदापत्तिश्च न संभवति, प्रत्ययार्थ व्यापारे एव समानाभिधानश्रुत्या तदर्थकालान्वयोपगमात् । उक्त- दूषणोद्धारं तदुक्तं निराकुरूते\_\_यत्तु भावेति । नानुपपत्तिरिति । उक्तदोषणामनवकाशादेस्तन्मतानुपपत्तिर्नेत्यर्थः ।  
 कर्त्राख्यातवदिति । यथा 'लः कर्मणि\_\_' इति सूत्रेऽनुवृत्त 'कर्तरि' इत्यस्य कर्तृत्वपरत्वमभ्युपगम्य तत्सूत्रेण व्यापारे लकारविधानं मीमांसकैरङ्गी- क्रियते, तथा घञादिनामपि 'कर्तरि कृत्' इति सूत्रेण व्यापारे विधिसंभव इत्यर्थः । न केवलं तद्वैयर्थ्यमपि तु तद्भाष्यविरोधोऽपित्याह\_\_तद्भाष्यविरो- धेति । धञादेरप्यसत्त्वभूतकारकान्वययोग्यव्यापारार्थकत्वे 'भावे' इति सूत्रभाष्य- विरोधापत्तेरित्यर्थः । तत्र हि 'सत्त्वभूतभावो घञादेरर्थ'इति प्रतिपादितमित्यग्रे वक्ष्यते । ननु द्विविधभावोऽपि घञाद्यर्थोऽस्त्वतो न तद्विरोध इत्यतस्तद्भाष्यविरोधापत्तेश्चेति चेनान्येषां दूषणानां संग्रहः सूचितः । तथा हि\_\_आख्यातप्रत्ययस्य कर्तुरवाच्यत्वेऽभिधानानभिधानव्यवस्थोच्छेदः, कर्तृकर्म- कृतां व्यापारावाचकत्वे तण्डुलानां पाचकः देवदत्तेन पक्क इत्यादौ  
षष्ठ्याद्यनुपपत्तिः, कर्मत्वाद्यसंभवात् । तेषामपि भावार्थकत्वे गौरवम्, अनुशासनेन तदर्थकत्वालाभश्च । न च 'कर्तरि कृत्' इति सूत्रस्थकर्तृपदस्या- वृत्त्या धर्मधर्म्युभयबोधकतया भावनायां तद्विधिलाभ इति वाच्यम्, आवृत्तौ प्रमाणाभावात्, एवमपि कर्मकृतां तदर्थकत्वानुपपत्तिः स्थिरैव । न च 'तयोरेव कृत्य\_\_' इत्यादावपि कर्तृग्रहणमनुवर्त्य भावनायामपि तेषां विधानमिति वाच्यं, गौरवापत्तेः । एवं 'गुरुः शिष्याभ्यां पाचयती'त्यत्र 'हेतुमति च' इति सूत्रवलात् प्योजकव्यापारस्य णिजर्थत्वे स्थिते प्रयोज्यव्यापार एवाख्यातार्थो वाच्यः, एवं च णिजर्थव्यापारस्य प्रकृत्यर्थतया आख्यातार्थव्यापारान्वयिन्येव तदर्थसंख्यान्वया- द्गुरुगतसंख्यानभिधाने गुरुपदात् प्रथमानापत्तिः, शिष्यपदात् तदापत्तिश्टेत्याद्यन्यत्र विस्तरः । एत्यभ्युपेयमिति । पूर्वोक्तदूषणगणनिरासाय यत्मातिरिक्तो व्यापारोऽपि धात्वर्थः, यत्न आख्यातार्थ इत्भ्युपेयत इति भावः । सकलव्यापारलाभसंभवेनेति । विनिगमनाविरहाद्यत्नोऽपि धातुवाच्य इत्यर्थः । गौरवमिति । संख्यायां कालादौ तच्छक्तिरस्तु, न तु यत्नेऽपि, अन्यलभ्यतया तत्र शक्तिकल्पनानौचित्यादित्यर्थः न पुन'व्यापारत्वेन धातुत एव लाभे प्रत्ययस्य यत्नत्वावच्छिन्ने शक्तिकल्पानायां गौरवादित्यर्थः', तथा सत्यनुभवसिद्वफूत्कार- त्वादिना बोधास्यानिर्वाहात्,
तत्तत्फलानुकूलयत्नलाभेऽपि तदनुकूलव्यापा- रानुकूलयत्नालाभात् । 'तल्लाभार्थमाख्यातस्य यत्ने शक्ति'रिति नव्यमीमांस- कोक्तमपि न युक्तं, तथाननुभवात्, अन्यथा व्यापारानुकूलव्यापारालाभात् तत्रापि शक्तिकल्पनापत्तेः, पाकं करोतीति धात्वर्थात् पृधक् करोतिना विव्रियमाणतया विक्लित्त्यादिफलानुकूलव्यापारानुकूलयत्नादिरूपा भावना आख्यातार्थः, व्यापारविगमे फलसत्त्वदशायां 'पाको विद्यते' इत्यप्रयोगात्, घञन्तपाकादिपदस्य फलावच्छिन्नव्यापारार्थताया आवश्यकत्वादिति त्ववाच्यं, पाकं करोतीत्यत्रत्य- पाकपदस्य फलमात्रार्थकत्वात्, फलानुत्पादसमये फूत्कारादिव्यापारसत्त्वेऽपि'- पाको भविष्यती'त्यादिव्यवहारात् क्कचित्तस्य फलमात्रपरत्वस्यापि दर्शनात्, अन्यत्र फलावच्छिन्नव्यापारपरत्वान्नोक्तदोष इति भावः । 'कथं पुनर्ज्ञायते क्रियावचनाः पचादयः ? इति, यदेषां करोतिना सामानाधिकरण्यं, किं करोति\_\_पचतीति, धातुरेव क्रियामाह' इति भूवादिसूत्रे भाष्यमप्यत एव संगच्छते । अत्र गौरवमित्यन्तेन तस्मादित्यनेन सूचितो बुद्धिस्थहेतुसमुदायः प्रतिपादितः । उक्तहेतुतः करोतिः पचादिधातोरेव व्याख्यानं विवरणमिति  
मूलार्थमाह\_\_पचतीत्यस्येत्यादिना । बाधकम् = प्रकृतिप्रत्यययोः प्रत्ययार्थेति न्यायविरोधात्मकं बाधकम् । तन्मतम् = आख्यातवाच्यैव भावना, करोतिना विवरणात्, 'धात्वर्थस्यैव विवरण'मिति तु न, विनिगमकाभावात्, अस्मन्मते च 'व्यापारविशेष्यकबोधानुपपत्तिरेव मानम्, तदुक्तम्\_\_  
   'प्रत्ययार्थ सह ब्रूतः प्रकृतिप्रत्ययौ सदा ।  
    प्राधान्याद् भावना तेन प्रत्ययार्थोऽवधार्थते ॥' इति\_\_

 \_\_मामासकमतमित्यर्थः । ननु पदपदार्थोपस्थित्यादिघटितसामग्रीसत्त्वे कुतोऽन्वयबोधाभावः, न च कारकाणां भावनायामेवान्वय इति नियमात्र परस्परमन्वय इति वाच्यं, कारकरूपेणान्वयासंभवोऽपि मीमांसकरीत्या संबन्धसामान्येनान्वयसम्भवादित्यत आह\_\_अयं भाव इति । सहर्थ ब्रूत इति । एकार्थान्वितस्वार्थ बोधयतः । अर्थद्वयमध्ये कस्य विशेष्यत्वं, कस्य विशेषणत्वमित्याकाङ्क्षायामाह\_\_तयोरिति । फलितार्थमाह\_\_इत्यस्य हीति । प्रकृतिप्रत्ययार्थयोः परस्परानन्वयप्रयोजकमुभयोः कारकत्वमाह\_\_पाकः कर्म- कारकमिति । पाकः = फलंशस्तस्य-क्रियानिर्वर्त्त्यतया, व्यपदेशिवद्भावेन स्वाश्रयतया च कर्मत्वमित्यर्थः । अरुणाधिकरणे हि कारकाणां क्रियायामेवान्वय इत्युक्तम् । वक्ष्यमाणेति । क्रियात्वस्यैव तदन्वयितावच्छेदकतया तद्विशिष्टक्रिया- यामेवान्वय इति वक्ष्यमाणेत्यर्थः । तत्र इयान् परं भेदो\_\_यन्मीमांसकमते 'अरुणया पिङ्गाक्ष्या एकहायन्या सोमं क्रीणाती'त्यादौ विशेष्यविशेषणानां सर्वेषां क्रियायामन्वयः, परस्परमन्वस्तु पार्ष्ठिकः, स्वमते तु विशेषणविशिष्टविशेष्य- स्येति । अत एव नीलोत्पलमित्यादौ सामर्थ्यात् समास उपपद्यते । नियमस्यैवा- भावे इति । भवन्मते एतादृशस्थले व्याभिचारादुक्तनियमस्यैवासंभवे इत्यर्थः । न च 'संबन्ध'-इति । यजेतेत्यत्र\_\_श्रुत्या = धात्वादिश्रुत्या, धात्वर्थभावयोः = धात्वर्थभावनयोः, संबन्धमात्रं = संबन्धसामान्यमुक्तम्, तत्र तृतीयादिविभक्तय- भावेन करणत्वादिविशेषरूपणान्वयासंभवात् संबन्धसामान्येनान्वयः प्रतिपाद्यते, तदेकांशनिवेशे = संबन्धविशेषबोधने, अस्याः = श्रुतेर्व्यापारः = सामर्थ्य नेति तदर्थः । अर्थावाधरूपयोग्यतासत्त्वात् तद्विरहोक्तिस्संगतेत्यत आह-अन्वयेति । तन्मतेऽपि तस्यैव योद्यतात्वात् . अत एव स्थूलजवाभिप्रायकं 'पयसा सिचती'ति वाक्यं न योग्यं, द्रवद्रव्यत्वस्यैवान्वयितावच्छेदकत्वात्, अन्वयप्रयोजकपदे- नान्वयितावच्छेदकस्यैवाभिधानात्, यदवच्छिन्नेऽन्वयस्तस्यैव ह्यन्वयितावच्छेद- कत्वं, न च स्थूलजले द्रवद्रव्यत्वज्ञानदशायां 'सेको नैतज्जलकरणक' इति बाधकप्रमासत्त्वेऽपि शाब्दबोधापत्तिरिति वाच्यं,स्वरूपसद्योग्यताया हेतुत्वात् । यद्वा-बाधकप्रमाविरहोऽप्यपेक्षणीय इति भावः । नियमद्वयोऽपि दूषणमाह- अजाश्वेत्यादिना । स्त्रीत्वस्यैवेति । यः प्रधानं स प्रत्ययार्थ एवेति नियमे।डजादेः प्रत्ययार्थत्वविरहेण प्राधान्यानापत्तिः, किं तु स्त्रीत्वस्यैवेति भावः । द्वितीयनियमे तु स्पष्टमेवेदं दूषणम् । ननु विशेष्यत्वादिना बोधे नियामकाभावेऽनियत एव  
बोधः स्यादित्यत आह-विशेष्यत्वादिनेति । व्युत्पत्त्यान्विति । तथा च व्युत्पत्तिरेव तत्र नियामिकेति भावनाया धात्वर्थत्वेऽपि न प्राधान्यानुपपत्तिरिति भावः । व्युत्पत्त्यनुसारित्वं बोधस्य दर्शयति-अत एवेत्यादिना । शक्यतावच्छेदकप्रकारक एवेति । अत एव 'गङगायां घोषः',\_\_  
   'जाता लता हि शैले जातु लतायां न जायते शैलः ।  
    संप्रति तद्विपरितं कनकलतायां गिरिद्वयं जातम् ॥'  
 \_\_इत्यादौ गङ्गात्व लतात्वादिनैव बोधः । अत एव विलक्षणशैत्यपाव- नत्वादिप्रतीतिचमत्कारोऽपि । अन्यथा गङ्गातोरे घोष इत्यतः को विशेषः स्यात्, विपरीतपदप्रतिपाद्यं वैपरीत्यं च न भवोदित्याहुरालङ्कारिकाः ।  
   'कचतस्त्रस्यति वदनं वदनात् कुचमण्डलं त्रसति ।  
    मध्याद्विभेति नयनं नयनादधरः समुद्विजति ॥'  
 \_\_इत्यत्र कचत्वादिना बोधो न त्रासकरोऽपि तु
राहुत्वचन्द्रत्वादिनैव, अत एव 'गङ्गायां घोष' इत्यादौ तीरत्वादिना बोधः । कचपदं राहौ, वदनपदं चन्द्रे, कुचमण्डलपदं चक्रवाकदम्पत्योर्मध्यपदं सिहे, नयनपदं हरिणेऽधरपदं प्रवाले लाक्षणिकम् । गङ्गापदेन स्वसृत्त्या प्रतिपादनादेव विलक्षणशैत्य- पावनत्वादिप्रतीतिनिर्वाह इति नैयायिकादय आहुः । विपर्ययेणेति । वैपरीत्येन । व्युत्पन्नानाम् = तादृशवाक्ये आधाराधेयभावसंबन्धेन घटप्रकारककर्मत्वविशेष्यक- बोधजनकताग्रहवताम् । नैयायिकेति । कर्मधारयसमासे नैयायिकशब्दस्य क्रियाशब्दतया पाठकपाचकादौ पाठकादिवत् पूर्वनिपातः । बोधः = उक्तबोधः । न तदिति । अत्र बोध इत्यनुषजन्यते । तथाव्युत्पत्तिरहितानां घटवृत्तिकर्मत्व- मित्याकारको बोध इत्यर्थः, न तु बोधसामान्यानुदयोऽर्थः, अयोग्यतानिश्चयशून्य- समये तथाव्युत्पत्तिरहितानामपि तादात्म्यसंबन्धेन घटप्रकारककर्मत्वविशेष्यक- बोधोदयात् । अत एव = बोधस्य व्युत्पत्त्यनुसारित्वादेव । वचनमेवेति । एव- कारेण प्रकृतिप्रत्यययोरित्यस्य व्युवृत्तिस्तस्यौत्सर्गिकत्वात् सामान्यवचनत्वाच्चौ- तस्य विशेषवचनत्वादिदमेव ग्राह्यमिति भावः । तत्राख्यातपदेन धातुरुच्यते, आख्यायते सर्वप्रधानभूतोऽर्थोऽनेनेति व्युत्पत्तेः । नामादिप्रकृतीनामेवोद्देशात् । तत्र 'नामान्याख्यातजानि' इति निरुक्ताच्च । न ह्याख्यातप्रत्ययजं तदन्तजं वा नाम संभाव्यते । अत एव 'सर्व नाम धातुजमाह व्याकरणे शकटस्य च तेकम्' इति पूर्वोक्तनिरुक्तसमानार्थकं वाक्यं महाभाष्ये पठाते । तथा च वाक्ये  
सर्वापेक्षया प्रधानीभूतभावार्थकत्वं धातुलक्षणं पर्यवसन्नम् । प्राधान्योक्तिस्तु तन्मुख्यविशेष्यक एव बोधो जायत इति स्फोरणाय, न तु तस्य लक्षणे निवेश इति भूषणकारानुमता सरणिः ।  
 मञ्जूषाकारास्तु तत्राख्यातशब्देन तिङ्न्तम्, 'आख्यातमाख्यातेन' इत्यादौ तथैव प्रतीतेः, 'चत्वारि पदजातानि नामाख्याते चोपसर्गनिपाताश्च' इत्युप- क्रमाच्च, 'भावकालकारकसंख्याश्चत्वारोऽर्था आख्यातस्य, तत्र भावः प्रधानम्' इति तद्भाष्याच्चेत्यादिकमाहुः । विस्तरस्तु तत एवावगन्तव्यः । एतन्मतेऽपि एत'न्निरुक्तं भावस्य प्रागुक्तयुक्तिभिर्धात्वर्थात्वे स्थिते तत्प्राधान्यनियामकं भवतीति ध्येयम् । इत्यत्रापीति । अपिना पक्कवानित्यस्य समुच्चयः । उभयसावारण्येन = तिङ्न्तकृदन्तोबयसाध रण्येन । धातुरेव वाचक इति । उभयभापि पचिधातोरेकत्वेन लाघवात्, प्रत्ययानां भिन्नतया तद्वाचकत्यां गौरवादिति भावः । प्राधान्यापत्तिश्चेति । कृतामपि भावनावाचकत्वे भावनयैवाक्षेपात् कर्तृकर्मलाभसंभवे तिङ्क्षिववात्रापि तस्या एव प्राधान्यापत्तिरिति भावः ॥ 8 ॥

का : 9  
 लिङ्गसंख्यान्वयेति । पकवान् पक्कवती पक्कवात् इत्यादौ पुंस्तत्वस्त्रे- त्वादिलिङ्गैकत्वादिसंख्यान्वयायेत्यर्थः । कर्तुर्वाच्यत्वमिति । इदं 'पक्कस्तण्डुल' इत्यादौ कर्मादेसप्युपलक्षणम् । समासानुपपत्तौ हेतुमाह\_\_पुरुप इति । राजसंबन्धी पुरुषो देवदत्तसंबन्धिनी भार्येत्यन्वये विवक्षिते राज्ञो भार्या इत्यनेन यथा समासो न भवति, असामर्थ्यादनन्वयादेवं नखैर्भिन्न इत्यादावपि स न स्यादित्यर्थः । असामर्थ्यादिति । कारकाणां भावनायामेवान्वयेन परस्परमनन्वयात्, परमते तिङगदेर्भावनानाचकत्वात् । साक्षाद्धात्वर्थत्वान्व- येनेति । कृधातोस्तन्मतेऽपि कृतिरूपभावनार्थकत्वादिति भावः । परम्परेति । स्वकर्तृकादिक्रियाजन्यत्वरूपपरम्परेत्यर्थः । शङ्कते\_\_न चेति । तथा च नोक्तपरम्परासंबन्धेन तयोरन्वयः, अपि त्वेकस्यां क्रियायामन्वयित्वरूपमेव सामर्थ्य नीलोत्पलमित्यादिसमाससिद्धये तैरङ्गीकर्तव्यं, तच्चात्राप्यस्तीति न समासानुपपत्तिरिति भावः । असमर्थेति । 'असूर्यपश्या राजदारा'इत्यत्र दर्शन- क्रियाया एवाभावबोधेन सूर्यपदार्थेन नञर्थस्यान्वयविरहादसमर्थसमासत्वेन भाष्यकारादेरभिमतः, तस्याऽसमर्थसमासत्वं तव मते भज्येत, न सूर्य पश्यन्ती-  
त्यर्थे नञसूर्यपदार्थयोरेकक्रियान्वयित्वरूपसामर्थ्यसत्त्वादिति भावः । आदि- पदा'दश्राद्धभोजी ब्राह्मण' 'अमुनर्गेयाः श्लोका' इत्यादेः संग्रहः । इत्याद्या- पत्तेरिति । न चात्रापीष्टापत्तिः, तत्र समासाभावस्यैव सर्वानुमतत्वात्, अत एव 'सर्वचर्मणः कृतः\_\_' इति सूत्रे सर्वश्चर्मणा कृत इत्यर्थे 'सर्वचमण' इति निपातनात् समास इत्युक्तम् । ननु कृतः सर्व इत्यादावनभिधानान्न समासः, किं च 'सह सुपा' इत्यसार्वत्रिकं । तेनैव सर्वत्र समाससिद्धौ 'द्वितीया श्रिता\_\_' इत्यादिना समासवधानात्, अन्यथा तत्तत्सूत्रैस्तत्पुरुषादिसंज्ञा एव विधीयेरन् । अत एवानेन समासस्यागतित्वं तत्र तत्रोक्तम् । किं चैवं 'कर्तृकरणे कृता\_\_' इत्यादिना कृप्रकृतिककृतेति वा वक्तव्ये सामान्यसूत्रप्रणयनसामर्थ्यात् 'देवत्रातो गलो ग्राह'इति निर्द्दशाच्च क्रियाद्वारकसामर्थ्यमादाय कृदन्तेन कारकस्य समास इत्यभ्युपगमान्न दोषः । कृद्ग्रहणसामर्थ्यादप्ययमर्थः सिध्यति । 'कर्तृकरणे'इति न्यासेनैव 'सुपा' इत्यनुवृत्त्या कृदन्तेनैव समासस्य सिद्धेः, 'काष्ठैः पचतितरा'मित्यत्र समासस्य बहुलग्रहणेनापि वारयितुं शक्यत्वाद्, बहुलग्रहणेनैव सुबुत्पत्तेः प्रागेव समासस्य सिद्धत्वादित्यभिप्रेत्य दूषणान्तरमाह\_\_किं चेति ।  
 धात्वर्थफलेति । उत्पत्तिरूपफलेत्यर्थः । ननु भवन्मतेऽपीयमापत्तिस्तुल्या, कर्तृसंज्ञया कर्मसंज्ञाया बाधान्नेति समाधानमपि तुल्यमित्याशङ्कां निराचष्टे\_\_न चाख्यातार्थेति । तथा च दृ्टान्तार्ष्टान्तिकयोर्वेषम्यम्, दृष्टान्ते प्रयोजकव्यापारो णितर्थः, दार्ष्टान्तिके तु प्रयोज्यव्यापार आख्यातार्थः । एवं च घटं भावयतीत्यत्र घटस्य कर्तृत्वाभावेन णिजर्थभावनां प्रति कर्मत्वं निरपवादमेव । घटो भवतीत्यत्र आख्यातार्थव्यापाराश्रयतया कर्तृसंज्ञया वाधितत्वान्न घटस्य कर्मत्वमित्यर्थः । अकर्तृत्वापत्ताविति । सर्वस्यैव यत्किचिदाख्यातार्थव्यापाराश्रयत्वात् समभिव्या- हृतेत्यावश्यकम् । प्रकृते चात्यातस्य न प्रयोज्यव्यापारोऽर्थः, अपि तु णिजर्थव्यापार एव तेनानूद्यते । अत एव प्रयोजकस्य कर्तृत्वनिर्वाहः, अत एवाख्यातार्थव्यापारान्वयिन्येव तदर्थसंख्यान्वयनियमाद् 'गुरुः सिष्याभ्यां पाचयती'त्यत्र गुरुपदात् प्रधमोत्पत्तिः, पाचयतीत्येकवचनोपपत्तिश्च । एवं चाख्यातार्थव्यापारानाश्रयत्वात् प्रयोज्यस्य कर्तृत्वानुपपत्तिरिति भावः । कारण- तृतीयैवेयमिति तु न शङ्क्यं, तथा सति कर्तुः प्रयोजकस्यैव हेतुतया देवदत्तस्य हेतुतापत्तौ णिजुत्पत्तेरेवासंभवापत्तेः । 'तत्पयोजक\_\_'इत्यत्र तत्पदेन धात्वर्थानुकूलव्यापाराश्रयत्वदिति न वाच्यम्, 'स्वतन्त्रः कर्ता' इति पूर्वसूत्रेण  
कर्तृसंज्ञाविधानात् तत्पदेन कर्तृसंज्ञकस्यैव परामर्शार्हत्वात्, कारकमात्रस्यैव धात्वर्थानुकूलव्यापाराश्रयतया कारकमात्रप्रयोजकव्यापारे णिजुत्पत्त्यापत्तेः । न चेष्टापत्तिः 'काष्ठैः पाचयति' 'दर्शयति भवं भक्त' इत्यादिप्रयोगाणां दर्शनादिति वाच्यं, काष्ठानि पचन्ति पश्यति भव इत्यर्थे काष्ठादीनां कर्तृविवक्षायां तत्प्रेरणायामेव तादृशप्रयोगाणामिष्टत्वादिति भावः । गमिकर्मतानापत्तेरिति । कर्तृरीप्सितस्यैव कर्मत्वात् । ननु त्वत्सिद्धान्तेऽपि कर्मसंज्ञाविधायके 'कर्तुरीप्सिततमम्-' इति सूत्रे कर्तृपदं स्वतन्त्रमात्रपरं, न तु कर्तृसंज्ञकपरं, 'देवदतो विष्णुमित्रं ग्रामं गमयती'त्यत्र ग्रामस्य कर्मत्वानापत्तेः, प्रयोज्यस्य गत्यादिसूत्रेण कर्मसंज्ञायां कर्तृसंज्ञाविरहात् । एवं च ममापि मते न दोषः, प्रयोज्यस्य धात्वर्थसंयोगानुकूलव्यापाराश्रयत्वरूपस्वातन्त्र्यसत्त्वादिति चेन्न । एतन्मते आख्यातार्थव्यापाराश्रयत्वस्यैवं, न तूक्तस्य, कारकामात्रेऽतिव्याप्तेः, तस्य च प्रयोज्येऽसत्त्वात् । प्रकृतधातुसंबन्धिकारकचक्रप्रयोक्तृत्घरूतं तद्धातुकर्तृत्वं त्वचेतने न संभवतीत्युक्तमेवेति भावः । ग्रामस्य णिजन्तकर्मत्वं संभवत्येव तत एव द्वितीयानिर्वाह इत्यत आह\_\_गमिकर्मतेति । ननु तदभावे का क्षतिरित्या- शङ्कामाह\_\_तथा चेति । इत्यपि न स्यादित्यत्र हेतुमाह\_\_गत्यर्थकर्मणि\_\_' इति । आध्वभिन्ने गत्यर्थकर्मणि द्वितीयाचतुर्थ्यौ स्तश्चेष्टायां सत्यामिति तत्सूत्रार्थः । तन्मते गत्यर्थकर्मत्वं संयोगरूपगत्यर्थकधातुसमभिव्याहृताख्यार्थ- व्यापाराश्रयरूपं कर्तुरूप्सिततमत्वं तादृशकर्तृनिष्ठाख्यातार्थक्रियाजन्यफलाश्रय- तयेच्छाविषयत्वरूपं, तच्चोक्तरूत्या ग्रामस्य न संभवतीति णिजन्तकर्मत्वनिबन्ध- नद्वितीयासिद्धावपि चतुर्थी न सिध्येदिति भावः । एतेन = उक्तप्रयोगानिर्वाहेण । उभयम् = प्रयोज्यप्रयोजकव्यापारोभयम् । अपास्तमिति । उक्ताख्यातस्य णिजन्तधातुयुक्तत्वेऽपि गत्यर्थकधातुयुक्तत्वाभवेन प्रयोज्यस्य स्वयुक्ताख्यातार्थ- व्यापाराश्रयत्वरूपगत्यर्थकर्तृत्वाभावाद् गत्यर्थकधातुकर्मत्वानापत्तौ चतुर्थ्यनापत्ति- तादवस्थादिति भावः । ननु गत्यर्थकर्मपदेन तदर्थसंयोगाश्रयत्वे सति तदनुकूलव्यापाराश्रयत्वेन विवक्षितो यस्तदभिन्नोऽर्थो विवक्षितः, लक्ष्यानुरोधात् । किं च 'गत्यर्थकर्मणि-' इति सूत्रं भाष्ये प्रत्याथ्यातम्, तथा च गत्यर्थकर्मत्वा- भावेऽपि न क्षतिः, 'पत्ये शेते' इतिवच्चतुर्थी सिद्धेति स्पष्टं भाष्यादावत आह-किं चेति । नन्वाख्यातशून्यस्थलेऽपि प्रथमानुरोधेन तिङ्ताध्याहार आवश्यकः, अन्यथा तिङ्समानाधिकरणे प्रथमेत्यनुशिष्टप्रथमायाः साधुत्वं न स्यात्, एवं च  
देवदत्तः पक्तेत्यत्रापि अस्तीत्याद्यध्याहाराद् देवदत्तस्य कर्तृत्वोपपत्तिरिति चेन्न, एवं सत्यप्यस्धातुकर्तृत्वोपपत्तावपि पचिकर्तृत्वानुपपत्तितादवस्थ्येन ततः कर्तरि तृजनापत्तेः । ननु यद्धातुप्रकृतिकाख्यातार्थव्यापाराश्रयत्वं यस्य गृहीतं तत्र तद्धातोः कृद् भवतीत्येव 'कर्तरि कृत्' इत्यस्यार्थोऽभ्युपेयते, सामर्थ्यात्, आक्षिप्तभावनाश्रयत्वेन यदा यो विवक्षितस्तदा तस्मिन् वाच्ये इति च । यद्वा कृत्प्रत्ययस्य व्यापारोऽप्यर्थोऽङ्गीक्रियते, एवं च प्रत्ययार्थाश्रयत्वमेव कर्तृत्वमभ्युपेयते इति चेन्न, क्लिष्टत्वापत्तेः । इत एव वास्वरसादाह-दिगिति । तदर्थस्तु भवता धात्वर्थफलप्रकारकानुकूलत्वसंसर्गकभावनाविरोष्यकबोधे धात्वा- ख्यातानुपूर्वीधातुकृदानुपूर्व्योः कारणतावच्छेदकत्वमङ्गीकारणीयम्, मया तु धात्वानुपूर्व्या एव तथात्वमङ्गीकर्तव्यमिति लाघवमित्यादि-बृहद्भूषणतो- ऽवगन्तव्यम् ।  
 ननु 'भूवादयः' इत्यस्य भूरादिर्येषामिति बहुव्रीहिणा भूप्रभृतयो धातुसंज्ञा इत्येवार्थो न तु भ्वादिगणपठिताः क्रियावाचका धातुसंज्ञा इति, तद्वोधकशब्दा- भावात्, कथं तर्हि 'भूवादयः' इति निर्देशोपपत्तिः, निपातनाद्वकारागम इति गृहाण । ननु तथापि तदानर्थक्यं दुष्परिहरमेवेति चेन्न ।  
   'भूवादीनां वकारोऽयं मङ्गलार्थः प्रयुज्यते' ।  
 \_\_इति वार्तिककारैरेव परिहृतत्वात् । मङ्गलार्थः = मङ्गलसूचकः । यथाऽपूर्वस्य दध्यादेर्लाभो लोके मङ्गलसूचकस्तथेत्यर्थः । अथवा सति वकारे- ऽविकृतभूशब्दोच्चारणेन महाव्याहृतिरेफान्तभूशब्दस्मरणसंपादनद्वारा तस्य मङ्गलसूचकत्वमिति कैयटिये स्पष्टम् । एवं च न सूत्रानुपत्तिः परमते इत्याशङ्कां निराचिकीर्षुः सूत्रार्थमाह-तत्र भूश्चेत्यादिना । व्यवस्थेति । नियमेनावधिसाकाङ्क्षप्रथमरूपोऽर्थः । क्रियावाचकत्वेनेति । शब्दत्वादिना सादृश्याभ्युपगमे वादय इत्यस्याव्यावर्तकतापत्तिः । अदादित्वगत्यर्थकत्वेन तत्स्वीकारे सकलभ्वादीनामसंग्रह इत्यतो व्याख्यानाच्च क्रियावाचकत्वेनैव तदभ्युपगम इति भावः । हिरूगादीनां क्रियानात्रं प्रति विशेषणत्वेऽपि तेषां क्रियावाचकत्वाभाव इत्भिप्रत्याह-इत्यादाविति । आदिना शिश्ये इति भावतडः, आणवयत्यादेश्चसंग्रहः ॥ 6 ॥ आकारलोपापत्तिरिति । नन्वेतस्याकारस्य लाक्षणिकतयान लोप इति चेन्न । 'पशुषा' इत्यसिद्धयापत्तेः । पशुं सलोतीत्यर्थे 'जनसन-' इति विट् । 'विड्वनोः-' इत्यात्वम् । लाक्षणिकत्वादिति ।  
प्रतिपदोक्तस्य 'या' इत्यस्यैव भ्वादिपदेन ग्रहणं न सर्वनाम्न इति भावः । यदि तु\_\_'नकारजावनुस्वारपच्चमौ झलि धातुषु ।         
            सकारजः शकारश्चेर्षाट्टवर्गस्तवर्गजः ॥'  
 -इत्यभियुक्तोक्तेर्धातुसंज्ञासूत्रे लक्षणप्रतिपदोक्तपरिभाषाप्रवृत्तिर्वक्तुमशक्या, तत्परिभाषाप्रवृत्तौ हि धातुविशिष्टघटकत्वं नकारादेरसंभवीति तथाभियुक्तोक्तया धातुसंज्ञायामुक्तपरिभाषा न प्रवर्तत इत्यङ्गीकार्यमित्युच्यते, तर्ह्यस्तु धातुसंज्ञा, तथापि, 'आतोऽनापः' इति वार्तिकान्न प्रकृते आकारलोप इत्यत आहेत्यव- तरणिका बोध्या । ननु निपातस्य वेत्यस्य धातुत्वेऽपि न क्षतिः, वातीति प्रयोगस्येष्टत्वात्, अत आह-विकल्पार्थक इति । तथा च गत्याद्यर्थकस्य वातीतिप्रयोगस्येष्टत्वेऽपि विकल्पार्थकोनेष्ट इति भावः । किं च तस्य धातुत्वे 'अधातुः' इति पर्युदासात् प्रतिपदिकत्वानापत्तौ सूबन्तत्वाभावे पदत्वानापत्तिः । एतेन हन्तेर्गत्यर्थत्वेऽपि हन्तीत्यतः प्रायस्तदर्थानवगतिवत् वातीत्यतो विकल्पानवगतिनिर्वाह इति तस्य धातुत्वेपि न क्षतिरिति दोषानवाकाशः । यद्यापि निपातस्यानर्थकस्येत्यवश्यमनर्थकनिपातानां प्रातिपदिकसंज्ञार्थमारब्धव्यं तथा च तत्रानर्थकस्य निपातस्य संज्ञाविधानेन चरितार्थतया सर्वतो बलीयसो निषेधबाधे मानाभाव इत्याशयः, इत एवास्वरसाद्वा-यावादीनामित्यादिपदम् । अर्थानादेशनादिति\_\_भाष्येति । मुण्डमिश्रेत्यादिसूत्रस्थेत्यादिः । अत एव प्रकृतसूत्रे 'परिमाणग्रहणं कर्तव्यमियानवधिर्धातुसंज्ञो भवतीति वक्तव्यम्, कुतो ह्मेतुद्भूशब्दो धातुसंज्ञो भवति च पूनर्भ्वेधशब्द इति' वार्तिकं तद्भाष्यं च संगच्छते । अर्थानादेशनादित्यस्य सर्वत्राथांनादेशनादित्यर्थः । अत एव 'एवमर्थ' स्वल्वप्याचार्यश्चित्रयति, क्कचिदर्थानादिशति क्कचिन्न\_\_इति 'नमोवरिवश्चत्र-' इति सूत्रे भाष्ये उक्तम् । अत एव च 'कुर्द खुर्द क्रीडायामेव' इत्येवकारस्य धातुनामनेकार्थत्वे ज्ञापकतोक्ता संगच्छते । अर्थनिर्देशस्योपलक्षणात्वाच्चेत्यपि बोध्यम् ॥ 10 ॥

काः 10  
 ग्रहपदपूरणप्रयोजनगाह-यथाश्रुतेति । उत्पत्तौ ग्रहे वेति । देवदत्तस्य यज्ञदत्ताद् यज्ञदत्तस्य च देवदत्तादुत्पत्तिर्न संभवति । एवमित्पदार्थज्ञाने हल्पदार्थज्ञानस्य कारणत्वं हल्पदार्थज्ञाने चेत्पदार्थज्ञानस्य कारणत्वं न संभवति,  
कार्याव्यवहितनियतपूर्ववर्तिन एव कारणत्वं, तच्चोभयत्र न संभवतीति तत्रैव तस्य प्रतिबन्धकत्वमित्यर्थः । न चान्यतमत्वमिति । यावन्तो धातुपदव्ययहार्या- स्तदन्यतमत्वरूपं 'धातुत्वं, धात्वर्थत्वं क्रियात्व'मित्येद्धटकमतो नान्योन्या- श्रयावकाश इति भावः । वैयर्थ्यापत्तेरिति । 'धातोः कर्मणः-' इत्यादौ तादृशान्यतमत्ववत एव ग्रहणेनेष्टसिद्धेस्तत्परिचयार्थमेव सूत्रमिति चेदेत- द्वाक्यार्थबोधात्मकपरिचयासंभवे तादवन्यतमत्वेनोपादानासंभव इति भावः । लक्षणमिति । सूत्रजवाक्यार्थरूपमित्यर्थः । फलांशानामन्यतमत्वेनोपादाने सूत्रवैयर्थ्य शङ्कापि नेति भावः । नन्वेवं कथं पुनर्ज्ञायते क्रियावचनाः पचादयो यदेषां करोतिना सामानाधिकरण्यं क्रियावाचनो धातुरिति भूवादिसूत्रे भाष्यव्यवहारः कथं संगमनीयः, फलांशस्य क्रियात्वाभावादित्यत आह-धात्वर्थ- त्वादिति । तथा च गौणो व्यवहार इत्याशयः । अत्र वदन्ति\_\_लडाद्युत्पत्तौ भ्वादिगणपठितत्वे सति क्रियावाचकत्वं न नियामकं, क्रियात्वस्यानुगतस्याभावात्, किं तु संज्ञाशब्दत्वात् संज्ञाविशेषः, संज्ञाशब्दानां जातिवाचित्वपक्षे जातिविशेष एव, सूत्रं तु तत्परिचायकमेव, कारिकायां क्रियाशब्दस्य साध्यत्वेनाभिधीयमान- व्यापारे संकेतिकशक्तेः स एव गृह्यते, सूत्रे वाशब्दः सूचनायति न सूत्रं धातोः क्रियावाचकत्वसाधनायाभिहितं किं तूक्तयुक्तिभिः साधितार्थस्य स्वोत्प्रेक्षितत्व- निरासायैवेति तत्त्वम् । एतेन भ्वाद्यन्यतमत्वमेवास्तु धातुत्वं, तच्च न क्रियात्व- गर्भमथवा गणपठितत्वे सति सत्ताद्यर्थकत्वमेव भूधातोर्धातुत्वम्, एवं तत्तदर्थमुपादाय तत्तद्धातुत्वमूह्यम् । अर्थस्य विशेष्योपादानाच्च नान्योन्या- श्रयोऽपि । अथवा सर्वफलान्यन्यतमत्वेनोपादाय गणपठितविशेषिततद्वाचकत्वमेव सूत्रार्थः कल्प्यतामित्यपास्तम् । उक्तरीत्यैव निर्वाहेऽन्यतमत्वादिगर्भभवदुक्त- पक्षाणां गुरूत्वात् । चरमपक्षे विकल्पस्याप्यन्यतममध्ये निवेशावश्यकत्वादिति । एतेन यस्माद्धातोर्यो योऽर्थः प्रतीयते लोके तत्तदर्थविशिष्टस्य तस्यैव गणे पाठेन, भ्वादिगणपठितत्वमेव निर्दिष्टमिति परास्तम्, दुर्ज्ञेत्वाच्च ॥ 11 ॥

काः 11  
 अस्यैव । भ्वादिगणपठितत्वे सति क्रियावाचकत्वस्यैव । प्रतीत्यभावा- दिति । अस्य 'क्रियाया' इत्यादिः । तत्तत्कालसंबन्धरूपसत्ताया एव ततः
प्रतीतेः । अत एव किं करोतीति प्रश्रे पचतीतिवदस्तीत्युत्तरं न । धर्मिभागे =  
सत्तादिरूपे धर्मिभागे । वस्तुसतो भाव्यस्य भावनाप्रतीत्युपयोगित्वं न संभवतीत्यत आह\_\_भाव्यत्वेनेति । सुतरामिति । उत्पत्त्यनुकूलभावनाप्रतीतेः सकलानुभवसिद्धत्वात् सत्तार्थकत्वे क्कविदेव तत्प्रतीतिः । उत्पत्त्याद्यर्थकत्वे तु सर्वत्रेति बोधनाय तरप्प्रत्ययः । उत्पत्त्यादीत्यादिपदात् पराभवतीत्यादौ पराभवादिसंग्रहः । उत्पत्त्यर्थकत्वे रामायणप्रयोगं प्रमाणयति\_\_'रोहित'\_\_इति । सत्तार्थकत्वेऽनुभवविरोधः, वंशावल्यामुत्पत्तेरेवानुभवात्, पञ्चम्यर्थहेतुत्वान्व- यानुपपत्तेः । पञ्चम्यनुपपत्तेश्चेति भावः । अस्त्यादेः सत्तातुल्यभावनार्थकत्वे साधकान्तरमप्याह\_\_किञ्चेति । तस्या एवेति । भावनाया एवेत्यर्थः । एवेन फलांशव्यवच्छेदः । तत्र मानमाह\_\_क्रियाभेदायेति । स्वविशिष्टक्रियाया इतर- क्रियातो व्यावर्तनाय । क्रियायां कालान्वये सत्येवेतरव्यावृत्तिरिति क्रियायामेव कालान्वयः, 'क्रियाभेदाये'त्यस्य सावधारणत्वात्, संख्या सर्वस्येत्त्युत्तरवाक्यात् । तथा च भाष्यकाराद्यनुभव एव मानमिति भावः । तथा चोक्तं भूवादिसूत्रे भाष्ये\_\_'नान्रेण क्रियां भूतभविष्यद्वर्तमानाः काला व्यज्यन्ते । अस्त्यादिभिश्चापि भूतभविष्यद्वर्तमानकाला व्यज्यन्ते' इति । अत एव च 'वर्तमानक्रियावृत्ते'रिति व्याख्यातम् । अत एवास्तीत्यादौ क्रियात्वनिवाहः । अस्तिभवतिविद्यती- नामात्मभरणमर्थः । आत्मा सत्ता, सत्ता चाषष्ठाद्भावविकारादनुस्यूतं यद्रूपं सदिति प्रत्ययवेद्यं तत्, तद्विषयव्यापारश्चात्मभरणस्वरूपधारण-पदाभ्यामुच्यते । स्पष्टं चेदं भूवादिसूत्रे भाष्ये । निरूक्तेऽपि\_\_'अस्तीत्युत्पन्नस्य सत्त्वस्याव- धारणम्' इति । 'अस्तीति चोत्पन्नस्य सत्त्वस्य सत्तावतोऽववारणमाचष्टो इति तद्भाष्यकृतः । अशेषभावपदार्थ व्याचष्टो\_\_फलसमानाधिकरणत्वादिति । दोष इति । तदनुपपत्तिप्रयोजकः । तथा च दूरत्वादिकमिव तद्भावनायाः स्पष्टप्रतीतौ प्रतिबन्धकमित्यर्थः । सुस्थतया निश्चिते इति । सत्तानुकूलव्यापारनिश्चये किं करोतीति प्रश्नोऽन्यविषयक एवेत्यवधारणादस्ती- त्युत्तरं तत्र नेत्यर्थः । बृहद्भूषणकारास्तु\_\_वस्तुतो भूवादय इति सूत्रानु- रोधाद्धातूनां क्रियावाचकत्वावश्यकत्वेऽपि फलवाचकत्वं नावश्यकम्, अतो- ऽस्त्यादौ सत्तादिरेव क्रिया, अत एव 'पश्यति भवः' 'पच्यते तण्डुलः स्वयमेवे'त्यादौ विषयतादिरूपफलस्यैव क्रियात्वात्\_\_तदाश्रयभावादेः कर्तृत्वोप- पत्तिरित्युक्तम् ।  
   'एकदेशे समूपे वा व्यापाराणां पचादयः ।  
    स्वभाववत् प्रवर्तन्ते तुल्यरूपं समाश्रिताः ॥' इति ।  
 \_\_वाक्यपदीयव्याख्यावसरे हेलराजीयेऽपि\_\_तद्धात्वर्थक्रियात्वं च तद्धा- त्वर्थाविशेषणत्वे सति तद्धातुजन्यशाब्दबोधविषयताविशिष्टत्वम्, अतो न 'तण्डुलं पचति' 'घटं भावयति' 'पश्यति भव'मित्यादौ विक्लित्त्यादिरूपक्रियाश्रयत्वात् कर्तृ तापत्त्या कर्तृसंज्ञया कर्मसंज्ञाबाधात् द्वितीयानापत्तिः । तस्मिम् प्रयोगे फलस्य तद्धात्वर्थविशेषणत्वेनीक्तक्रियात्वाभावात् । कर्मकर्तृ प्रयोगे तु फलस्योक्तक्रियात्वसत्त्वादुपपद्यन्ते 'तण्डुलः पच्यते स्वयमेवे'त्यादयः प्रयोगाः । सत्यन्तघटकतत्पदानुपादाने पचति भवतीत्यादौ पच्याद्यर्थस्य क्रियात्वानापत्तिर- रतस्तदुपादानम् । न च यथाश्रुतेऽपि घटं भावयतीत्यादौ कर्मसंज्ञा 'पचति देवदत्त' इत्यादौ सावकाशां कर्तृसंज्ञां बाधत इति नानुपपत्तिरिति वाच्यम् । 'चैत्रो ग्रामं गच्छति' 'पश्यति भव'इत्यादावपि धातूपात्तफलाश्रयत्वाच्चैत्रादेरपि कर्मत्यापत्ता द्वितीयापत्तेः । घटं भावयतीत्यत्र भवनस्य णिजन्तधात्वर्थ- विशेषणत्वोऽपिभ्वर्थ्वाविशेषणत्वेनभ्वर्थक्रियात्वापत्त्या तदाश्रयस्य कर्तृत्वापत्तिस्तु न, इष्टापत्तेः । अत एव क्रियाभेदादुभयमप्यस्तीति 'ण्यन्ते कर्तृश्च कर्मणः' इति भाष्ये उभयथापि व्यवहारः कृतः । नन्वेवं क्रियात्वस्य धातुत्वघटित- तयान्योन्याश्रयतादवस्थ्यमिति चेन्न, धातुत्वस्य
जात्यादिरूपत्वात्, भूवादिसूत्रं तु तरिचायकमिति प्रागेवोक्तम् ।
तद्धात्वर्थफलत्वमपि = तद्धात्वर्थविशेषणत्व- विशिष्टतद्धात्वर्थत्वम् । 'पश्य मृगो धावती'त्यत्र धावनक्रियाया धावतो दृशि- फलत्ववारणाय प्रथमदले तत्पदम्, अन्यथा मृगपदाद् द्वितीयापत्तिः । एवं च 'पच्यते ओदनः स्वयमेव' 'घटो भवती'त्यादौ आश्रयत्वं व्यापारं प्रकल्प्य फलव्यापारोभयार्थत्वकल्पनं तत्र तत्रोक्तमनादेयम् । भावयतीत्यादौ भवना- श्रयत्वानुकूलव्यापारप्रतीतेरनुभवविरहाच्च, भवनानुकूलव्यापारस्यैव ततः 
प्रतीतेः । तथा चैतन्मते केवलव्यापारार्थकत्वमकर्मकत्वम् । फलव्यापारो- भयवाचकत्वं सकर्मकत्वं बोध्यम् । जीव प्राणधारणे, नृती गात्रविक्षेपे, संसुध्वंसु अधः पतने इत्याद्यनुशासनेनैतादृशानां प्राणादिविशिष्टधारकसंयोग-गात्रविशिष्ट- विक्षेपादिक्रियामात्रवाचकत्वेनोभयवाचकत्वाभावात्, विशिष्टस्यैव क्रियात्वात् । दधात्यादेस्तु संयोगधारणक्रियोभयवाचकत्वात् सकर्मकत्वोपपत्तिः । गात्रं धत्त इत्यादिप्रयोगोपपत्तिश्च । पतधातोरपि गमिवदुभयार्थकत्वादीध्वं पतति नरकं पतित इत्यादिप्रयोगनिर्वाह इत्याहुः ॥ 12 ॥

काः 12  
 फलनियतत्वादिति । फलानुकूलव्यापारास्यैव भावनापदार्थत्वादिति भावः । तद्व्यक्तिभिन्नानिष्ठत्वे सति तन्निष्ठत्वमेकमात्रनिष्टत्वम् । फलव्यापारयोरन्यत- राधिकरणभेदाधिकरणवृत्तित्वमित्यर्थः । मावान्तर्भावस्य प्रयोजनमाह\_\_तेनेति । तत्र विशेष्यदलस्यवैयर्थ्यादाह\_\_भिन्नाधिकरणेति । आत्मानं = सत्तामात्मना = स्वेन बिभ्रत् = तदनुकूलव्यापारवान् भवन्, म्नियतौ सत्तात्यागानुकूलव्यापारस्ये- वात्र तदनुकूलव्यापारस्य प्रतातिरिति भावः । नन्वेवमात्मानं जानातीत्यादौ ज्ञानादिरूपफलस्य कर्तृमात्रनिष्ठतया सकर्मकत्वानुपपत्तिरित्याशङ्कयाह\_\_ आत्मानमिति । भाष्योक्तेति । तथा चान्तःकरणावच्छिन्न आत्मा कर्ता, शरीरा- वच्छिन्नः कर्म, तथा चौपाधिको भेद इति भावः । एवंरीत्या जीवत्यादेर्न सकर्मकत्वम्, फलाश्रयावाचकत्वे सतीति विशेषणानुप्रवेशात् । अत एवास्तेरात्म- धारणानुकूलव्यापारार्थकत्वेऽप्यात्मरूपाश्रयवाचकत्वान्न सकर्मकत्वमित्याहुर्भूषण- कृदादयः । मञ्जूषाकारास्तु\_\_एतच्छास्त्रीयकर्मसंज्ञकार्थान्वय्यर्थकत्वं सकर्म- कत्वम् । तेन आध्यासिता भूमय इत्याधुपपद्यते । अत्र तु 'अधिशीङ्स्था- साम्\_\_' इत्याधारस्य कर्मत्वम्, अन्वयश्च पृथगुपस्थितयोः संसर्गरूपः, अन्वय- पदस्य तत्रैव व्युत्पत्तेस्तेन जीवत्यादिषु न दोषस्तत्र प्राणादिरूपकर्मणो धात्वर्थात् पृथुगनुपस्थितेः । एवं चाश्रवाचकत्वरूपविशेषणाननुप्रवेशाल्लाववमपीति प्राहुः ॥ 13 ॥

काः13  
 भाष्यविरोधादिति । तादृशभाष्यात् कृदन्तात् सत्त्वेनैव प्रतीतेर्लाभादित्या- शयः । मृगो धावतीत्यादाविति । मृगो धावति पश्येति साध्यसाधनरूप- तेत्यनुपदमेव\_\_वाक्यपदीयेऽभिधानात् । आख्यातशब्दे इत्यस्य तिङ्समुदाये इत्यर्थः । भागद्वयसत्त्वादिति । तथा च तत्रापि सिद्धावस्थापन्नक्रियाप्रतीत्या- पत्तिः । साध्यत्वसाधनत्वाभ्यां प्रतीतिमात्रेऽयं दृष्टान्तः । यथा पचतीति तिङन्ते धातुरूपप्रकृत्या साध्यत्वेन स्वार्थो बोध्यते, साधनत्वरूपस्वार्थस्तिङा, तथा 'पाक' इत्यत्र धातुना साध्यत्वेन क्रिया प्रत्याय्यते, प्रत्ययेन सिद्धत्वरूपेणेत्यर्थः । अत एवाख्यातभब्दे इत्येकवचनं स्वरसतः संगच्छते । इदमेव व्याख्यानं हेला- राजीये दृश्यत इति परे । कारकत्वेनान्वयित्वमिति । कर्तृत्वकर्मत्वेतरकारकत्व-  
व्याप्यरूपेणान्वयित्वमित्यर्थः । तेन पचति भवतीत्यादौ कर्तृत्वकर्मत्वरूपेणान्वयि- त्वसत्त्वेऽपि नासत्त्वभङ्ग इत्युक्तं प्राक् । नैवमिति । तथा च दृष्टान्तदार्ष्टान्ति- कयोर्वैषम्याद् दृष्टान्तत्वं नोपपद्यत इति भावः । दृष्टान्तदार्ष्टान्तिकभावे सर्वाशे साम्यं न नियामकम्, तथा इति चन्द्रमुखाद्योरपि स म भवेत्, अपि तु किचिदंशे एव, तच्च प्रकृतेऽस्तीत्याह_तथापीति । मानत्वादिति । साध्यत्वेन प्रतीयमानार्थे एव कारकान्वयात्, प्रकृते तथानुपस्थितौ कर्मकत्वानुपपत्तौ 'कर्तृकर्मणोः--' इति षष्ठ्यनुपपत्तिरिति भावः । षष्ठीति । तथा च घञन्ते तथाऽप्रतीतावप्युपपद्य- मानया षष्ठ्या तत्कल्पना न संभवतीति भावः । नन्वध्याहृततिङन्तोपस्थित- क्रियाद्वारको योगः कृदन्ते नास्त्यतो न षष्ठ्यनुपपत्तिरित्याभिप्रेत्याह-न लोकेति । न च कर्तृकर्मणोः--'इति विधिवैयर्थ्यम्, न च क्रियान्तरमादायैव षष्ठ्युप- पादनीया, सा च न लोकेति निषेधेन न सम्भतीति वाच्पं, कर्त्तरि कृतिति सूत्रभाष्यप्रामाण्यात्तुमुनादीनामिवक्तिनोऽपि साध्यावस्थापन्नधात्वर्थानुवादकत्व- मेवेति--वस्त्रस्य कृतिरित्यादौ चरितार्थत्वात् । एवमोदनपाक इत्यादौ समासोऽपि न भवेत्, असामर्थ्यात् । 'कृद्योगा च षष्ठी समस्यते' इति वचनस्य वस्त्रकृतिरित्यत्र चरितार्थ्यात् । न च शेषषष्ठ्यैव वाक्यं समासश्चेति वाच्यम्, नलपाक इत्यादौ नलकर्तत्वादिप्रकारकबोधस्यानुभवसिद्धस्यानापत्तेः, 'आश्चर्थो गावां दोहोऽगोपेने'त्.सिद्ध्यापत्तेश्च । 'इभयप्राप्तौ--'इत्यस्यानन्तरस्येति न्यायेन 'कर्तृकर्मणोः--' इत्यस्यैव नियामकतया अगोपपदात् शेषषष्ठ्या दुर्वारत्वादित्या- द्यह्यमिति वदन्ति । नन्वेवं सति 'काष्ठैः पाक' इत्यापद्येत, आख्यातेनैव भावना साध्यतयोच्यते इति मीमासकमते तस्यामिष्टत्यादित्याशङ्कामिष्टापत्त्या परि- हरति-एवं रीत्येति । तथा च 'नन्वसत्त्वभूतक्रियाया' इत्यादिपूर्वपक्षे इष्टपत्ति- रेवेति तात्पर्यम् । नन्वेकस्यैव धात्वर्थस्य विरुद्धसाध्यत्वसिद्धत्वाभ्यां भानं न संभवतीति चेन्न । यथा संबन्धिभदादेकस्यैवाचार्यत्वं मातुलत्वं च तथैकत्रैव कारकलिङ्गादिरूपसंबन्धिभेदादुभयसंभवेन तयोविरोधस्यैवाभावात् । यथा वा 'पश्य मृगो धावती'त्यत्रैकस्यैव धावनस्य मृगं प्रति साध्यत्वं, दर्शनं प्रति साधनत्वं तथैकस्यैव धात्वर्थस्य साध्यत्वेन प्रकारता, सिद्धत्वेन विशेष्यता । एकनिष्ठत्वाच्च न तयोः स्फुटं ग्रहो बोधे । अत एव 'घञ्वाच्यो भावः प्रधान'मिति ग्रन्थाः संगच्छन्ते । 'कर्तरि कृत्' इति सूत्रे भाष्ये चेक्तं 'घञ्वाच्यो भावो बाह्यः प्रकृत्यर्थात्' इति । इत्युपपद्यत इति । अन्यथा कारकाणां  
साध्यत्वेनोपस्थिते एवान्वय इति नियमादभेदेनान्वयेऽपि साध्यत्वेनोपस्थिति- रपेक्षितेति स्तोकं पाक इति नोपद्येतेति भावः । व्यापारान्वये तु शोभनः पाक इत्येव । व्यापारस्याकर्मतया तद्विशेषणे द्वितीयाया अप्राप्तेः । फलान्वये द्वितीयां बाधित्वा 'कर्तृकर्मणोः-- इति षष्ठी न । कर्तृ साहचर्येण धात्वर्थेऽभेदेनान्वयि- कर्मण एव ग्रहणात् । स्पष्टं चेदं 'पूजनात् पूजितम्--' इत्यत्र भाष्ये इत्यन्यत्र विस्तरः ॥ 14 ॥

काः 14  
 मूले\_\_साध्यत्वेनेति । तत्र = घञाद्यन्ते । अत्र'प्रतीयत' इति शेषः । तद्बोधकमाह-धातुरूपेति । धातुरूपं\_\_निबन्धनं=निमित्तं यस्या इत्यर्थः । प्रतीतिनिष्ठं निमित्तत्वं प्रतीयमानेउपचरितमिति बहुव्रीहौ क्रियायाः प्राधान्योप- पत्तिः । सिद्धभावः = सिद्धत्वेन प्रतीतिः ।  
 इत्यनापत्तेरिति ।धातूपस्थप्यक्रियाया लिङ्गानन्वयितया तत्र स्तोकरदार्था- न्वये तत्रापि पूंस्त्वानुपपत्त्या सामान्ये नपुंसकस्यैवापत्तोरिति भावः । धात्वर्था- न्वये = धात्वर्थफलान्वये । प्रथमेति । उक्तरीत्या द्वितीयाया अप्राप्तया प्रातिपदिकार्थमात्रे प्रथमेत्यर्थः । घञो न शक्तिरभ्युपेयतेऽपि तु घञन्तस्य, तदन्तशक्तयोपस्थितान्वये 'स्तोकः पाक' इत्युपपद्यत एवेति\_\_'कातन्त्रपरि- शिष्ट'कारादयोऽनुमन्यते तन्मतमाशङ्क्य निराकुरुते\_\_न च घञन्तेति । न च भवत्सिद्धान्तेऽपि समुदायशक्तिर्वृत्तिमात्रेऽभ्युपेयते एव, अन्यथार्थवत्त्वाभावेन प्रातिपदिकसंज्ञा न स्यात्, 'कृत्ताद्धित'-इति सूत्रेप्यर्थवत्पदानुवृत्तोरुक्तत्वात्, प्रत्ययार्थस्य प्रकृत्यर्थे एवान्वयाद्विभक्त्यर्थसंख्याद्यन्वयोऽपि न स्यादिति वाच्यं, समुदायशक्तेरावश्यकत्वेन अनुशासनाद् घञोपि शक्तिरावश्यक्येवान्यथा ण्वुलादेरपि शक्तिर्न सिध्यत्, न चेष्टापत्तिः, समुदायशक्त्यैव तत्रापि कर्त्रादिबोधसंभवादिति वाच्यं, 'कर्तरि कृत्' इत्याद्यनुशासनविरोधात्, न च भ्वाद्यन्तर्भावेण समुदायशक्तिकल्पनायां तन्नियामकमिति वाच्यं, क्लिष्टत्वात्, सकलतान्त्रिकसिद्धान्तविरोधात्, खशादौ शबनुत्पत्त्या जनमेजयाद्यसिद्धया- पत्तोश्च, खशो ङित्त्वेन गुणनिषेधादित्याशयेनाह-दिगिति ॥ 15 ॥  
काः 15  
 संबोधनान्तस्येति । संभोधनविभक्त्यन्तार्थस्येत्यर्थः, अर्थद्वारा तस्यैव वा ।  
निघातानुरोधादिति । 'देवदत्तो'त्यस्य ब्रवणेऽन्वये सत्येवैकवाक्यत्वोपपत्तौ सत्त्याम्-'आमन्त्रितस्य च' इति निघातो\_\_ऽनुदात्तः सिध्यति, नान्यथेति भावः । नन्वेकवाक्यत्वाभावेऽपि निघातः कुतो न इत्यत आह\_\_समानवाक्ये इति । निमित्तनिमित्तिनोरेकवाक्यस्थत्वे सतीत्यर्थः । संबोधनपदमिति । अत्र पुञ्ज- राजः-"आख्यातं सविशेषणं वाक्यमिति समर्थसूत्रभाष्योक्तवाक्यलक्षणस्य संबोधनपदार्थे क्रियाविशेषणत्वाभावे निघातो न स्यात्' इति । संबोधन- विभक्तेरनुवाद्यविषयतया विधेयक्रियायामेवान्वयस्यौचित्येन न्यासिद्ध एवायमर्थः । तदुक्तं हरिणा\_\_  
   'सिद्धस्याभिमुखीभावमात्रं संबोधनं विदुः ।  
    प्राप्ताभिमुख्यो ह्यर्थात्मा क्रियासु विनियुज्यते ॥' इति ।  
 अभिमुखीभावः = परोक्तवचनार्थग्ररणे सादरत्वाभ्युपगमः, एवं च 'राम मां पाहि' इत्यस्याभिमुखीभवद्रामोद्देश्यकं प्रवर्तनाविषयमत्कर्मकं रक्षणमिति बोधः, अत्र 'सविशेषण'मित्यनेन साक्षात्परासाधारणं विशेषणत्वमिष्टं, न तु साक्षादेव, तेन 'नद्यास्तिष्ठति कूले' इत्यर्थे 'नद्यास्तिष्टती'त्यत्र समर्थसूत्रभाष्यसंमतोदा- हरणे मिघातासिद्धिः । व्रजानि देवदत्तो'त्यत्र 'जानीही'त्यध्याहारः, अत एव 'क्रियासु विनियुज्यते' इत्यनेन न विरोधः, ज्ञानक्रियायां देवदत्तस्योद्दोश्यतया व्रजनस्य कर्मतयान्वयेन समानवाक्यत्वोपपत्तिः । वाक्यैकदेशन्यायेन श्रूयमाणादेव ज्ञानबोधः, अयमेव चाध्याहारपदार्थः, अतो न तत्र 'एकतिङ् वाक्यम्' इति लक्षणस्याव्याप्तिरिति वदन्ति ।  
 अन्ये तु संबोधनं ज्ञानोद्दोश्यकेच्छा, ज्ञाने, इच्छायां च विशकलितशक्ति- द्वयम्, ज्ञाने प्रकृत्यर्थस्य समवेतत्वसंबन्धेनान्वयः, प्रकृत्यर्थान्वितज्ञाने उद्देश्यता- संबन्धेनेच्छायाः, इच्छान्वितज्ञानस्य विशिष्टविषयतासंबन्धेन वाक्यर्थेऽन्वयः, एवं च प्रातिपदिकार्थसमवेतज्ञानस्योद्देश्यतया प्रातिपदिकार्थस्य ज्ञानसमवायित- योद्देश्यत्वरूपं संबोध्यत्वं प्रातिपदिकार्थस्य प्रतीयते; एतदेव संबोध्यत्वमाभि- मुख्यपदेन 'काशिका'दावुक्तम् । एवं च 'राम मां पाही'त्यादा'विच्छाविषय- रामसमवेतज्ञानविषयो मत्कर्मकत्वत्कर्तृकाशंसाविषयो रक्षण'मित्याद्याकारो बोधः\_\_इत्याहुः ।  
 एकवाक्यतासत्त्वादिति । 'आख्यातं सविशेषण'मिति वाक्यलक्षणसत्त्वा- दित्यर्थः । तत्रैकवाक्यतायं सूत्रकारसंमतिमाह\_\_'तिङ्ङतिङः' इति । अति-  
ङ्पदघटितं सूत्रं कुर्वतेत्यर्थः । 'पचति भवती'त्यादौ तिङन्तात् परस्य निघातवारणप्रयोजनकमतिङ्ग्रहणमुक्तस्थले वाक्यत्वाभावेऽनर्थकं सत्तिङन्त- समुदायेऽप्येकवाक्यत्वं सूत्रकृदभिमतमिति सूचयतीति भावः । एकतिङिति । एकं तिङ् = तिङन्तं यत्रेति बहुव्रीहिः, तथा चैकतिङन्तघटितसमुदायो वाक्य- मित्यर्थः । अत्रापि 'विशेषणविशिष्टक्रियार्थकत्वं' विशेषणं निवेशनीयं, तेन 'तिष्ठति देवदत्तः' 'पचति मैत्र' इत्यत्र देवदत्तः पचतीत्यमनयोरेकवाक्यं न, तथा सति 'पचती'त्यस्य निघातापत्तिः, न चेष्टापत्तिः, 'आश्यातं सविशेषण'मिति वाक्यलक्षणमिति पत्रेऽनिष्टत्वात्, अत एव च 'तिङ्ङतिङः' इति सूत्रे 'पचति करोतीति प्रतीकमुपादाय 'विनापि चशब्देन समुच्चयावहमात् संबन्धसद्भावः' इत्युक्तं 'कैयटीये', 'क्रियाकर्मभावेनाप्यन्वयः सुवचः' इत्युक्तं 'प्रदीपोद्दयोते' । मते परम् = मते एव, नेत्यत्र 'निघात' इत्यनुषज्यते, संभवति मतैक्ये मतभेदो न न्याय्य इत्याशयेनाह-वस्तुतस्त्विति । एकतिङ्विशेष्यकमिति । एकतिङ् = तिडन्तं-विशेष्यं = मुख्यविशेष्यार्थप्रतिपादकं यत्रेत्यर्थः, तथा च मुख्यविशेष्यी- भूतार्थबोधकैकतिडन्तघटितसमुदायत्वमिति पर्यवसन्नम् । परे तु 'एकतिङ् वाक्यम् इति स्वशास्त्रीयनिघातादिकार्यमात्रोपयोगि, तेन 'पश्य नृगो धावती'त्यादावेतदसत्त्वेऽपि न क्षतिः, अत एवैतदाश्रित्य 'तिङ्ङतिङः' इति सूत्रस्थमतिङग्रहणं प्रत्याख्यातमष्टमे भाष्ये, एवं चोक्तस्थले 'देवदत्तो'त्यस्य निधाताभाव एव लभ्यते, यथोत्तरं मूनीनां प्रामाण्यादिति प्राहुः । तदर्थादिति । 'पञ्चकृत्वो भूङ्क्ते' इत्यादौ पञ्चादिशब्दास्तत्संख्योत्पत्तिपराः, तदद्योतक एव प्रत्ययः, तादृशोत्पत्तेश्च क्रियायामेवान्वय उचितः,-'संख्यायाः क्रियाभ्यावृत्तिगणने कृत्वसुच्' इति सूत्रस्वारस्यादिति भावः । तत्राभ्यावृत्तिपदं पुनः पुनर्जन्मार्थकं भुजिक्रिये'ति बोधः । अत्र सूत्रे'क्रिया'पदं स्पष्टार्थ, द्रव्यादेरुपत्तेरेकत्वेन तस्य गणनयोग्यजन्माप्रसिद्धेः, अनेकस्या अपि क्रियायास्तु निवृत्तभेदाया धातुवाच्य- तायास्तादृशजन्मसंभवः, संख्यायास्तत्तसंख्यावत्ता बोधनरूपगणने हेतुतया गणनलाभे 'गणन'पदं गणनायां ये प्रसिद्धा एकादयस्तेषामेव परिग्रहार्थ, तेन युग्मोभादिशब्दा नेति स्पष्टमाकरे इति दिक् ।  
 क्रियान्वयिनामेवेति । 'ध्रुवमपाये\_\_' इत्यत्र 'क्रियाया'मित्यनुवृत्तौ क्रियायां जनकाकाङ्क्षया क्रियायां यदपाये ध्रुवमित्यनेन क्रियाजनकमित्यर्थसंपत्त्या जनकस्य जन्याकाङ्क्षया तत्रैवान्वय उचित इति  
तदन्वयिनामेवापादानादिसंज्ञेत्यर्थः । इत्युक्तत्वात् । यथा'ब्राह्मणवदधीते' इत्यत्र ब्राह्मणशब्दस्तत्कर्तृकाध्ययनपरः, 'देवदत्तवन्मैत्रः सुंदर' इत्यत्र 'भवती'त्यध्या- हारो बोध्यः, अन्यथा क्रियाग्रहणस्य निरर्थकत्तापत्तेः, एवं च तदर्थस्य क्रियैवाश्रय इति स्पष्टमेव । 'मथुरावत् पाटलिपूत्रे प्राकार' इत्यत्र वत्यर्थस्य प्राकारे एवान्वयेन क्रियायामनन्वयात् 'प्रथमो वति'रित्यभिदधौ । तत्र मथुराशब्दस्य तत्संबन्धिप्राकारे वृत्तिः, षष्ठ्यर्थसप्तम्यन्तादेव प्रत्ययो न त्वधिकरणसप्तम्यन्ता- दिवार्थेनासामर्थ्यादिति स्पष्टं शेखरादौ, विस्तरस्तत एवावगन्तव्यः ।  
 तेषां विधानादिति । 'याहि याहीति याति', अत्र लोडन्तार्थस्य 'याती'ति- पदोपस्थितक्रियायां सामान्यविशेषभावेनान्वयः । बृहद्भूषणे तु\_\_'भोक्तुं पचती'- त्युदाहृतं, तत्र यद्यपि 'तुमुन्ण्घलौ\_\_' इति विहितस्तुमुन् न धातुसंबन्धे इत्यधिकारे विहितस्तथापि क्रियावाचिन्युपपदे एव विहितत्वात् क्रियासंबन्ध- निमित्तकत्वमक्षतमेवेत्युदाहरणसंगतिः । ननु 'घटो न पट'इत्यत्राऽसमस्तनञः क्रियायामनन्वयेन नियमासंगतिरित्याशङ्कमानोऽसमस्तनञित्यस्य विवक्षितार्थ- माह\_\_समासायोग्य इति । प्रसज्येति । प्रसाज्य-प्रतिषेधपदायोः 'सुप्सुपे'ति समासे तमर्हतीत्यर्थे 'तदर्हति' इति सूत्रेण छः, क्रियान्वययोग्य इत्यर्थः । तदन्वयायोग्यः = उत्तरपदार्थानन्वितः । तथा चोक्तम्\_\_  
   'प्रसज्यप्रतिषधस्तु क्रियया सह यत्र नञ् ।  
    पर्युदासः स विज्ञेयो यत्रोत्तरपदेन नञ् ॥' इति ।  
 व्याख्याप्रयोजनं दर्शयति\_\_उत्तरपदार्थेति । उत्तरपदार्थान्वयेऽपि असमस्तत्वादिति योजना । असमस्तत्वे हेतुमाह\_\_समासविकल्पेनेति । ननु 'घटो नास्ती'त्यत्र घटभाव एव प्रतीयते न तु क्रियाभावः, न च भूतलाधिकरणघटकर्तृकसत्ताया एवाभावो नञा बोध्यत इति वाच्यम्, अनुभव- विरोधात्, यत्र भूतले वर्तमानकालावच्छेदेन घटसंबन्धाभावस्तत्र तदधिकरण- कवर्तमानकालिकसत्तया अप्रसिद्ध्यातदभावबोधनासंभवाच्चेत्याशयेनाशङ्कते-न चासमस्तेत्यादिना । समाधत्ते-न त्वमित्यादिना । क्रियाया एव निषेध इति । अत एव युष्मदादिसामानाधिकरण्येन मध्यमपुरूषाद्युपपत्तिः, अन्यथा 'त्वदभावो' 'मदभावोऽस्ती'तिवत् 'त्वं न पचसी'त्यादावपि युष्मदस्मत्सामानाधिकरण्य- विरहान्मध्यमोत्तमयोरनुपपत्तिः, प्रथमस्यापत्तिश्च स्यादिति भावः । चरमे क्रियानिषेधप्रतीतौ युक्तिमाह\_\_अत एवेति । जननक्रियाया अभावप्रतीतेरेव ।  
विद्यमानेऽपि घटे = घटस्य विद्यमानतादशायामपि । घटस्य विद्यमानत्वे घटाभावबोधनस्याऽशक्यतया तत्र क्रियानिषेधबोधोऽवश्यमभ्युपगन्तव्य इति  भावः । यद्यप्यविद्यमानत्तादशायामपि घटात्यन्ताभावे नि ये जननाश्रयत्वस्य बाधाद् घटाभावबोधनं न संभवति, अतस्तत्रापि क्रियाया एव निषेधबोधोऽभ्युपगन्तव्यः, एवं च विद्यमानत्वोक्तिनिरथिका, तथाप्युत्पादविनाश- योग्यभावाभ्युपगमपक्षे घटाभावे जननाश्रयत्वबोधः संभवतीति तस्य विद्यमान- त्वानुसरणम् । तथा चेति । 'त्वं न पचसी'त्यादावुक्तक्रमेण क्रियानिषेधावश्य- कत्वे चेत्यर्थः । अस्तित्वभाव एवेति । घटकर्तृकसत्ताया एवेत्यर्थः । एवेन घटाभावव्यावृत्तिः । ननु पूर्वोक्तस्थले अनुपपत्त्या क्रियानिषेधप्रतीतिस्वीकारेऽपि 'घटो नास्ती'त्यादौ धटाद्यभावप्रतीतिरेव स्वीक्रियतां, वाधकाभावात्, तथा च तत्रैवोक्तनियमभङ्घ इत्याशङ्क्याह\_\_न हीति । तथा च तथाभ्युपगमे वैरूप्यं स्यात्, तच्च न युक्तमिति भावः । यदधिकरणकघटादिकर्तृकवर्तमानसता अप्रसिद्धा तत्राप्यरोपितादिरूपा सास्त्येवेति नोक्तदोष इति भावः ।  
 ननु 'भूतले न घट' इति क्रियावाचकपदरहितवाक्ये घटे भूतलवृत्तित्वाभाव एव बोधनीयस्तथा च तत्रैव नियमभङ्ग इत्यत आह\_\_तथा च भूतल इति । अध्याहारे हेतुमाह\_\_प्रकारतेति । प्रकारतासंबन्धेन नञर्थविशेष्यकशाब्दबुद्धित्वा- वच्छिन्नं प्रति भावनानिष्ठविषयतासंबन्धेन धातुजन्योपस्थितिर्हेतुरिति हेतुहेतु- मद्भावः पर्यवसन्नः, नञर्थ विषयतासंबन्धेन तादृशबुद्धेर्जननाद् व्यभिचार- स्तद्वारणाय प्रकारतात्वेन विषयताया निवेशः । प्रकारता चाभावत्वावच्छिन्नविषय- तानिरूपिता बोध्या, नातो 'घटो नास्ती'ति वाक्यजन्यबोधीयप्रकारताया धटादौ सत्त्वेऽपि व्यभिचारतादवस्थ्यम् । क्लृप्तत्वादिति । एतादृशकार्यकारण- भावानङ्गीकारे उक्तनियम्मिर्वाह इति तस्यावश्यकत्वादित्यर्थः । शेषम् = आरोपितत्वं नञ्द्योत्यमित्यादि ॥ 16 ॥

काः 16  
 'तथा यस्य च भावेन ष्टी चे'त्यत्र 'यस्य च भावेने'त्यनेन तद्घटितं,\_\_ 'षष्ठी चे'त्यनेन च तच्छब्दघटितं सूत्रं लक्ष्यत इत्याशयेन व्याचष्टे\_\_'यस्य च भावेन भावलक्षणमित्यत्रेति 'षष्टी चानादरे' इतीति च । तथा च 'गोषु दुह्यमानासु गत' इत्यत्राद्यसूत्रेण सप्तमी, 'रुदति रुदतो वा प्राव्राजी'दित्यत्र  
द्वितीयेन षष्टीसप्तम्यौ च क्रियायोगे एव साधुत्वेनान्वाख्यायेते इति समुदि- तार्थः । 'गोषु दुह्यमाना'स्वित्यत्र गोरदोत्तरसप्तम्या ज्ञाप्यज्ञापकभावात्मकः संबन्धोऽर्थः । दुह्यमानानां गवां ज्ञापकत्वं ज्ञाप्यत्वं च गमनक्रियायां शब्दतः प्रतीयते, पर्यवसानं तु तद्गतदोहनक्रियायां, निर्ज्ञातकालक्रियाया एवानिर्ज्ञात- कालक्रियायां स्वसहचरितकालावच्चिन्नत्वज्ञापत्वात् । एवमपरत्रापि रुदतीत्यादौ अनादरः पुत्रादिविषयकोऽधिको भासत इति बोध्यम् ।  
 वक्ष्यत इति । 'असाधुरनुमानेने'त्येतद्व्याख्यावसरे 'अनपभ्नष्टता- नादि'रित्यादिना वक्ष्यतं इत्यर्थः । ननु क्रियाशब्दस्य धात्वर्थमात्रे प्रसिद्धतया फलान्वयेनैवोक्ताष्टकस्य सत्धुत्वलाभे सति न भावनान्वयनियम इति न तदनुरोधेन 'पाक'इत्यादौ भावनाया वाच्यतावश्यकतेत्याशङ्कां निराकुरुते\_\_अयं भाव इत्यादिना । संज्ञाशब्दस्यानपेक्षप्रवृत्तकत्वेन बलवत्त्वे नावमिकाधिकरणं प्रमाणयति\_\_अत एवेति । मिर्णीतमिति । नवमाध्याये\_\_'यद्योन्यां गायति तदुत्तरयोः' इति वचनस्थोत्तराशब्देन स्थन्तरयोन्युत्तरयोरुत्तराग्रन्थपठितयोश्चोत्त- रयोर्ग्रहणमुतोत्तरार्गन्थपठितयोरेवेति संदेहे,-उत्तरशब्दस्य 'प्रशस्ततरमुत्तरं बर्हिषः सादयति' इत्यादौ संबन्धिशब्दत्वदर्शनाद्यैव योनेः परतः पठिता सैवोत्तरा, ततश्च योनिग्रन्थे रथन्तरयोनेः परतो बृहद्योनेः पाठात् तस्यामृचि स्थन्तरस्य गानम्, उत्तराग्रन्थे च रथन्तरयोनेः परतो 'न त्वा वामन्यो दिव्यो न पार्थिवः' इत्यस्यामपि विकल्पेनेति प्राप्ते-उत्तराशब्दस्य उत्तराग्रन्थपठितोत्तरास्वेव वैदिकप्रयोगादसंबन्धिकतया रूढोऽयं शब्द इति निश्चयः, ततश्चोत्तराशब्दे- नात्रोत्तराग्रन्थे पठितयोरेव झटित्युपस्थितिः कृतेति तत्रैव स्थन्तरं गेयं न बृहद्योनौ इति सिद्धान्तितम् । एवं च तत्र यथा संबन्धिशब्दस्य तत्तत्संबन्धिप्रतीतिसापेक्षप्रवृत्तिकृतं दुर्बलत्वं, संज्ञाशब्दस्य निरपेक्षप्रवृत्तिकृतं प्रबलत्वं, तथा प्रकृते,\_\_योगार्थसापेक्षप्रवृत्तिकयौगिकापेक्षया संज्ञाशब्दस्य तदनपेक्षप्रवृत्तिकतया प्रबलत्वम् । विलम्बेलोपस्थापकत्वशीघ्रोपस्थापकत्व- योर्दौबल्यप्रावल्ये प्रयोजके इति पर्यवसानादिति भावः ।  
 ननु फलस्यापि 'कर्मवत् कर्मणा\_\_' इति सूत्रे क्रियाशब्देन व्यवहारात्, साध्यत्वेन प्रतीयमानत्वादस्त्यादौ सत्तादैरेव क्रियात्वोपपादनाच्च तस्यापि सर्वत्र क्रियाशब्देन ग्रहणे बाधकभाव इत्याशयेनाह\_\_किं च फलांशेति । क्वचित् तथा- भूतानि = देवदत्तस्तण्डुलं पचती'त्यादौ कारकाणि भावनां प्रति  
विशेषणतापन्नानीत्यर्थः । कृतन्दते कारकाणां भावनां प्रति विशेष्यत्वात् क्कचिदिति । भावनायां कारकान्वये विशेषातिदेशाध्यायाधिकरणन्यायं साधकतयोपन्यस्यति-न हि सिक्षुक इति । तथा च कारकाणां नित्यपरतन्त्राणां विशेष्याकाङ्क्षायां फलांशस्य तथान्वययोग्यत्वेऽपि विशेष्यकाङ्क्षायां तस्यापि न हि भिक्षुक इति न्यायेन भावनायामेवान्वयमङ्गीकुर्वन्ति न्यायविदः, तत्तुल्यतया कारकाणामपि भावनायामेवान्य उचित इति तात्पर्यार्थः । एवं च = भावनायामेव कारकान्वयनियमे च । कारकादीत्यादिपदेन धात्वर्थफलांशपरिग्रहः । तस्या- मेव = विशेषणीभूतभावनायामेव । एवेन\_\_फलांशव्यवच्छेदः ।  
 ननु विशेषणत्वाविशेषात् फले एवौदनस्य पक्तेत्यादौ कारकान्वयोऽस्तु, एवं च तदनुरोधात् फलोपस्थितेरेवं कारकान्वयबोधं प्रति हेतुतायाः त्कृप्तत्वादोदनस्य पाक इत्यादावपि फलेऽन्वयो नानुपपन्न इति चेन्न, कारकीभूतधात्वर्थस्य भावनायामनन्वयापत्तेः, न हि स्वयमेव स्वकारकं, फलांशस्य भावनां प्रति करणत्वेनान्वये तत्र कारकान्वये वाजपेयाधिकरणभङ्गापत्त्या करणान्तरोप- संग्रहेण प्रयोगविधेरबोधकतापत्तेश्चेत्यादिकं बृहद्भूषणेऽनुसंधेयमित्याशयेनाह\_\_ भूषणे प्रपञ्चितमिति । तस्मात् पाक इत्यादावोदनस्येत्यादिकारकान्वयसिद्धये भावनाया वाच्यत्वमावश्यकमिति सिद्धम् ।  
 प्रकारान्तरेण कारकाणां भावनान्वयनियमं साधयतामन्येषां वैयाकरणानां मतमाह\_\_केचित्विति । अन्वयबोधाकाङ्क्षानिवृत्त्योरिति । अन्वयबोधस्या- काङ्क्षानिवृत्तेश्चेत्यर्थः । 'भूतले घट' इत्यत्र भूतलनिरूपितमाधेयत्वमेकत्व- विशिष्टो घट इत्यन्वयबोधस्य परमते, स्वमते च भूतलाभिन्नमधिकरण- मित्याद्यन्वबोधस्य, देवदत्तो घटमित्यत्र घटवृत्तिकर्मत्वमेकत्वविशिष्टो देवदत्त इत्यन्वयबोधस्य परमते, स्वमते च घटाभिन्नं कमंत्याद्यन्वयबोधस्योदयेऽपि वाक्यघटकयावत्पदार्थानां परस्परमन्वयबोधानुदय इति बोध्यम् । न च क्रिया- रूपार्थाध्याहारेणैव शाब्दबोधादेः संभवादलं तद्वाचकपदाध्याहारेणेति वाच्यम्, पदजन्यपदार्थोपस्थितेरेव शाह्दोपयोगित्वात् पदानां संभूयान्वयबोधकत्व- व्युत्पत्तेश्च इत्याहुरित्यस्वरससूचनम्, तद्वीजं तु फलान्वयनियमेनाप्युपपत्तौ भावनान्वयनियमालाभ इति ॥ 17 ॥  
काः17  
 स्वयमुपपत्तिमिति । 'भूतले न घट'इत्यतो भूतलवृत्तित्वाभाववान् घट इति  
बोधोदयान्न क्रियापदापेक्षा, एवं 'पर्वतो वह्निमान् भवितुमर्हति धूमान्महानसवत्' इति वेदान्त्युक्तन्यायान्तर्गतप्रतिज्ञावाक्ये क्रियापदप्रयोगो वृथेति क्कचित् तर्कग्रन्थे स्थितं\_\_तद्दूषयन्नुपपत्तिमाहेत्यर्थः । नञादिष्वित्यादिपदाग्राह्यमाह\_\_भूतले घट इत्यादिपदादिति । चतुर्थ्याः स्पृहीति । 'पुष्पेभ्य' इति चतुर्थ्यन्तमात्रप्रयोगे 'स्पृहयती'ति शब्दाध्याहार एव चतुर्थ्याः साधुत्वार्थमनुस्रियते, न तु तत्समानार्थ- कधात्वन्तरघटिपदाध्याहारो, नाप्यर्थाध्याहारो\_\_लैयायिकैस्तत् त्यज्यतामित्यर्थः ।  
 अर्धजरतीयमिति । जरत्या अर्धमित्यर्धजरती तत्सदृशमर्घजरतीयम् । 'समासाच्च तद्विषयात्' इति छः । यथा जरत्या अर्ध कामयतेऽर्धन तथेत्यर्थः
॥ 18 ॥

काः18  
 विविच्य = पृथग्भूय । इतराविशेषणत्वेनेति यावत् । इत्यत्रापि । गुणभूतेति\_\_क्तप्रत्ययः कर्मसामान्ये इति पक्षे । 'तत्र भाव' इति पक्षेऽपि तत्रैव विशेषणतामापन्नेत्यर्थः । कथं तत्रान्वय इतीति । पदार्थः पदार्थेनैवेति व्युत्पत्तेस्तत्रान्वयस्यासंभवादिति भावः । अन्वयाभ्युपगमादिति । इदं च समर्थसूत्रे भाष्ये स्पष्टम् । हरिरप्याह\_\_  
   'संबन्धिशब्दः सापेक्षा नित्यं सर्वः समस्यते ।  
    वाक्यवत् सा व्यपेक्षा हि वृत्तावपि न हीयते ॥' इति ।  
 समासे तद्घटकपूर्वपदे वा प्राचीनताकिकमते शक्तेर्लक्षणायाश्चाभावेन गुरुर्न पदार्थैकदेश इति स्थलान्तरमनुसरति\_\_चैत्रस्य नप्तेति । जन्यशरीर- जन्यशरीरं नप्तृपदार्थः । तदेकदेशजन्यत्वे चैत्रनिरूपितत्वादिरूपषष्ठ्य- न्तार्थान्वयः । न च षष्ठ्यर्थसंबन्धस्य विशेष्ये एवान्वयोऽस्तु किमेकदशेऽन्वय- स्वीकारेणेति वाच्यम्, चैत्रस्य पुत्रेऽपि तथाविधप्रयोगापत्तेः, तस्यापि पितामहजन्यजन्यत्वात्, चैत्रनिरूपितजन्यत्वात्मकसंबन्धाश्रयत्वाच्च, न च प्रयोज्यत्वं परम्पराजन्यत्वमेव संबन्धस्तत्र षष्ठ्यर्थ इत्यभ्युपगमान्न प्रयोगाति- प्रसङ्ग इत्यत आह\_\_इत्यादाविवेति । आदिना 'घटादन्यः' 'घटात् पृथगि'त्यादिपरिग्रहः । अन्यपदार्थैकदेशे भेदे पञ्चम्यन्तार्थघटप्रतियोगित्वादेः, पृथक्पदार्थैकदेशे पृथक्त्वे पञ्चम्यन्तार्थघटावधित्वादेरन्वय इठ्ट इति भावः । यद्यपि सर्वत्रैकदेशघटितपरम्परासंबन्धेनान्वय इति पक्षान्तरमपि समर्थसूत्रभाष्ये  
उक्त, हरिरप्याहः\_\_  
   'समुदायेन संबन्धो येषां गुरुकुलादिना ।  
    संस्पृश्यावयवांस्ते तु युज्यन्ते सह ॥' इति ।

 तथाप्युक्तस्थले एकदेशे एवाकाङ्क्षासत्त्वादनुभवानुरोधाच्च प्रथमपक्ष एवात्रोररीकृतः । अत एव देवदत्तस्य गुरुकुलमित्यादिवाक्यजन्यशाब्दबोधानन्तरं गुरुर्देवदत्तीयो न वा, जन्यत्वं चैत्रीयं न वेत्यादिसंशयानुत्पत्तिश्चाञ्जस्येन संगच्छते । विशेष्ये एवैकदेशघटितपरम्परासंबन्धेनान्वय इति पक्षे तु\_\_'भाव- नायामेवान्वय' इत्यस्य भावनायामेव साक्षात् संबन्ध इत्यर्थः । स च विशेष्यभूतभावनायां संबन्धघटितायां वा, एवं च तादृशनियमेन भावनाघटितसंबन्धं विनान्यत्रानन्वय एव व्यावर्त्यत इति बोध्यम् । उक्तमर्थमन्यत्राप्यतिदिशति\_\_एवमिति । भोक्तु पाक इति । 'तुमुन्ण्वुलौ\_\_' इति सूत्रेण विहितस्य तुमुनः क्रियायोगे एव विधानादसत्त्वभूतधाूपस्थापितक्रियाया- मन्वयात् साधुत्वं बोध्यमित्यर्थः । एवं 'भुक्त्वा पाक' इत्यत्रापि क्त्वाप्रत्यय- स्यापीति भावः । भाष्यप्रदीपोद्दयोतकृतस्तु\_\_'उपपदामतिङ्' 'गतिकारकोप- पदात्\_\_' इति सूत्रभाष्याद् भोक्तुं पाक इत्यादेरसाधुत्वं लभ्यते तथा हि 'उपपदम्\_\_' इति भाष्ये हि तत्रातिङ्ग्रहणस्य 'कारको व्रजती'त्यादिके प्रत्युदाहरण सुप्सुपेति वर्तत इत्युक्त्वा स्वण्डिते तिङित्यनेन तिङन्तार्थो लक्षणया गृह्यते, तथा च प्रधानभूततदर्थक्रियावाचकशब्दस्य समासप्रतिषेधो- ऽतिङित्यनेन तिङन्तार्थो लक्षणया गृह्यते तथा च प्रधानभूततदर्थक्रियावाचक- शब्दस्य समासप्रतिषेधोऽतिङित्यनेन क्रियते । एवं च 'सुप्सुपे'त्यस्यानुवृत्तावपि 'कारको गत' इत्यातद्व्यावर्त्य भविष्यतीति तात्पर्यकम्\_\_'अतिङिति तदर्थप्रतिषेधः' इत्युक्तम्, तदन्तरं चो'पपदमक्रिये'ति स्पष्टप्रतिपत्तये 'वक्तव्यम्' इत्यक्तं, तस्याप्युक्त एवार्थः । 'अथ 'अक्रिया' इत्यस्य किं प्रत्युदाहरणम्' इति प्रश्नोत्तरं प्रत्युदाहरणे प्रदर्शिते 'नैतत् क्रियावाचि' इति तत्खण्डनं कृतं, तस्यायमाशयः,- अय 'तमुन्ण्वुलौ इति सूत्रे ण्वुलेव न भवति, तत्र क्रियार्थायाम् इति स्त्रीलिङ्गनिर्देशेन तत्फलक्रियाया एव लाभसंभवे क्रियाग्रहणसामर्थ्यात् प्रत्यासत्त्या च क्रियायोः सजातीयत्वलाभे प्रत्ययार्थविशेषणतानाश्रयसाध्यता- मात्रापन्नक्रियावाचकपदे एव तुमुनादिविधानात् अत एव सिद्धान्ते तत्र न समासापत्तिः । किं च क्रियावाचकत्वाभावात् समासप्रतिषेधो न, तुमुन्ण्घुलौ तु भवत इत्यस्य वैषम्यस्यानुचितत्वं च । न च गतशब्दस्यानुपपदत्वान्न समासः, तस्य प्राधान्येन क्रियावाचकत्वाभावात्, धातोस्तु कृदर्थसंसृष्टार्थकतया निष्कृष्य पदार्थान्तरेणैकार्थीभावासंभान्न स इति वाच्यं\_\_'येन विधिस्तदन्तस्य'  
'अनुपसर्जनात्' 'समर्थः पदविधिः' इति सूत्रभाष्यविरोधात्, तत्र हि\_\_निष्कृष्ये- कार्थीभावविरहेऽपि तद्धितसमासवृत्तेरभ्युपगमात्, तथा 'येन विधिः\_\_' इति सूत्रभाष्ये\_\_परमगार्ग्यस्यापत्यमित्यर्थे गार्ग्यशब्दात् प्रत्ययग्रहणपरिभाषया यञन्तत्वप्रयुक्तो 'यञिञोश्च' इति फगित्युक्तम् ।  
 'अनुपसर्जनात्' इत्यत्रैतदधिकाराभावे तदन्तविध्यभावेन कुम्भकारैकदेश- कारशब्दस्यैवाणन्ततया तत एव ङीपि अनुपसर्जनस्त्रीप्रत्यये तदादिनियम- प्रतिपेधैऽपि कदाचित्कारीशब्दाद् ढक् स्यादित्युक्तम् ।  
 'गतिकारकोपपदात्\_\_' इत्यत्र भाष्ये तत्र शूत्रे कृदग्रहणाभावे तिङन्तेन समासाभावाद्यत्क्रियायुक्ता इत्येन निष्कौशाम्ब्यादेर्वारणाद्, गत्यादिभ्यः परस्य क्रियावाचकृदन्तस्यैवोत्तरपदस्य लासंभवे कृदग्रहणं व्यर्थमित्याशङ्कायां\_\_ यत्कियेत्यस्य प्रभवनमित्यत्रैव स्यात्, क्रियायाः प्राधान्यात्, न तु 'प्रणायकः' 'प्रणी'रित्यादौ क्रियाविशेषणबोधजनकेऽतः कृदग्रहणं कृदन्तमात्रसंग्रहार्थ- मित्युक्तम् । तदुपादनसामर्थ्याद्विशेषणीभूतक्रियकेऽपि प्रवृत्तिरिति भावः । क्रियावाचकशब्दग्रहणे प्रधानीभूतसाध्यमात्रावस्थक्रियाग्रहणं कृदग्रहणं ज्ञापयति, क्रियारूपार्थग्रहणे तु अतादृश्या अपि तस्या ग्रहणमतः कारकविभक्ति- कृत्वसुजादयः सिद्धावस्थापन्नगुणीभूतक्रियायामपि भवन्ति, नन्वेवं प्रपचतितरा- मित्यादावुत्तरपदप्रकृतिस्वरानापत्तिः, कृदग्रहणासत्त्वे तु साध्यावस्थापन्नक्रियामात्र- बोधकोत्तरपदस्यासंभवादधिकार्थे प्रणायकादाविवात्रापि स्वरप्रवृत्तिर्निष्प्रत्यूहैव, प्रभवनमित्यत्रापि न साध्यावस्यैव क्रिया प्रतीयते । तदुक्तं भाष्ये\_'यदि कृदग्रहणं क्रियते आमन्ते स्वरो न प्राप्नोति, इत्यादीति चेन्न । 'तिङि चोदात्तवती'ति सूत्रस्थतिङ्ग्रहणप्रत्याखायादन्ययपूर्वपदप्रकृतिस्वरं परत्वाद्वाधित्वा 'प्रे'त्यस्य निधातप्रवृत्तौ\_\_ नार्थस्तत्रोत्तरपदप्रकृतिस्वरप्रवृत्त्या, तस्मात् कृदग्रहणं कर्तव्यम्' इत्यनन्तरं 'यदि कृदग्रहणं क्रियते आमन्ते स्वरो न प्राप्नोति' इत्यादिः सर्वोऽपि ग्रन्थः शङ्कान्त एव, समाधिस्त्वयमेव निगूढः । एवं च भोक्तुं पाक इत्यद्यप्यनिष्टमेवेति प्राहुः । पूर्वोत्तरकाले इति । क्रियार्थक्रियावाचके उपपदे, अर्थात् फलीभूतक्रियावाचकधातोस्तुमुनण्बुलौ विधीयेते, फलीभूता च क्रिया उत्तरकालवृत्तिरेवेति भावः ।  
 द्विर्वचनमित्यादिति । आदिपदाद् 'द्विरणिवधिर्द्विरावृष्प्रयोग' इत्यादेः परिग्रहः । अतिप्रसंङ्गः = द्विःपाकावित्यादिप्रयोगातिप्रसङ्गः । अनभिधाना-  
दिति । तादृशप्रयोगात् क्रियाजन्मगणनाप्रतीतेरित्यर्थः । तदुक्तं भाष्ये\_\_द्वौ पाकावित्यत्र कस्मान्न भवति, नेतत् क्रियागणनम्, अभिमुखी प्रवृत्तिरभ्या- वृत्ति'रिति, सा च जन्मरूपा, एवं नैतत् क्रियाजन्मगणनमिति तदर्थः । क्रियाजन्मगणनार्थकत्वे तु द्वौ पाकाविति द्विवचनापत्तिः । अत एव द्विष्प्रयोग इत्यत्र द्विवचनं न ।  
 द्विष्प्रयोगो द्विर्वचनमिति प्रयुज्यत इति प्रयोगः, एवञ्च साध्यमात्रस्वभावा धातूपस्थाप्या क्रिया तत्रेति तत्समानार्थकद्विर्वचनशब्देऽपि धातूपात्ता तादृश्येव क्रिया, प्रत्ययस्तु बाहुलकात् कर्मणि । अत्र आहुरित्यनेनास्वरसः सूचितः, तद्वीजं तु भावार्थकद्विरावृत्तिरित्यादेस्तथाप्यनिर्वाहः, 'द्विर्वचनेऽचि' इत्यादिप्रयोग- दर्शनात् क्रियामात्रग्रहणस्यैव न्याय्यत्वम् । क्रियाग्रहणं तु स्पष्टार्थमुत्तरार्थवेति स्पष्टमन्यत्रेति ॥ 20 ॥

काः20  
 आख्यातशक्तिग्रहवतामिति । 'तिबादिप्रत्यये' भावनाशक्ता इति शक्रिग्रहवताम् । बोधात् = तिबादिप्रत्ययाद् भावनाबोधात् । तन्निबन्धनम् । विशेष्यविशेषणभावसंबन्धनिमित्तकमित्यर्थः । यथाश्वत्वजातिप्रवृत्तिनिमित्तको दन्त्यसकारघटितोऽस्वशब्दस्तुरगेऽसाधुर्धनराहित्यप्रवृत्तिनिमित्तकस्तु साधुः, ताल- व्यशकारघटितस्तु तत्रैव वैपरीत्येन साधुरसाधुश्च भवति । ननु व्याकरणं साधुत्वान्वाख्यायकमेव न तु शक्रिग्राहकमत एव 'अथ शब्दानुशासनम्' इत्येव महाभाष्ये उक्तम्, 'सिद्धे शब्दार्थसंबन्धे लोकतोऽर्थप्रयुक्ते शब्दप्रयोगे शास्त्रेण धर्मनियमः' इति च, न त्वर्थबोधकमित्यादि,\_\_  
   'साधुत्वज्ञानविषया सैषा व्याकरणस्मृतिः ।'  
 \_\_इति वाक्यपदीयेऽपि\_\_'साधुत्वज्ञानविषया' इत्येवोक्तमित्याशङ्कां निराकुर्वस्तात्पर्यार्थमाह\_\_अयमर्थ इति । अयम् = वक्ष्यमाणः । तत्रैव = साधुशब्दे एव अवच्छेदकतया । बोधकतावच्छेदकतया । शक्तित्वमिति । बोधकता = बोधजनकता । जनकतायाश्चावच्छिन्नत्वनियमेन तदवच्छेदकतया धर्मकल्पनावश्यकीति तस्यैव शक्तित्वं युक्तम् । पुनः\_\_शब्दस्त्वर्थे । शक्तत्वं साधुत्वमित्येकमेवेतीति । साधूशब्देभ्य एव बोधोत्पत्त्यङ्गीकारेण शक्तः साधुमात्रवृत्तितया शक्तत्वमेव साधुत्वमिति भावः । तद्रीत्या = मीमांसकरीत्या ।  
साधुत्वनिर्णय एवेति । तथा च व्याकरणस्य शक्तिनिर्णायकत्वस्य निष्प्रत्यूहतया 'लः कर्मणि\_\_' इति व्याकरणविरोधाद् भावनाभिप्रायेण तिङ्प्रयोगोऽसाधुरेवेति तात्पर्यम् । अतिरिक्तेति । साधुत्वापेक्षयाऽतिरिक्तेत्यर्थः । साधुत्वमनपभ्रष्टते- त्यादिरूपं, शक्तिरिच्छाविशेषः, पदार्थान्तरं वा । अत एव साधुः शक्त इत्यादि- व्यवहार उपपद्यत इति भावः । स्यादेवेति । व्याकरणस्मृतेः साधुत्वज्ञापनार्थं प्रवृत्तत्वेऽपि साधुत्वस्य पूर्वोक्तरीत्यार्थविशेषनिबन्धनत्वेनार्थवशसंपन्नमेव शक्ति- निर्णायकत्वमिति व्याकरणविरोधाच्चतुर्थ्यर्थे तृतीयाप्रयोगवद् भावनायां तिवादि- प्रत्ययस्यासाधुत्वं स्यादेवेति तात्पर्यार्थः ।  
 नन्वेवं महामुनिजैमिनिसूत्रविरोधेन पाणिनिस्मृतिर्बाध्येति चेन्न, साधुत्वांशे पाणिनिस्मृतेर्बलवत्त्वात्, साधुत्वानुशासनार्थमेव प्रणीतत्वात् । वस्तुतस्तु जैमिनीयवचनव्याख्यातृग्रन्थविरोधेऽपि तत्सूत्रविरोधलेशोऽपि नावरति, तथा हि\_\_'भावार्थाः कर्मशब्दास्तेभ्यः क्रिया प्रतीयेतैष ह्यर्थो विधीयते'इति हि भावार्थाधिकरणे जैमिनिसूत्रम् । "दद्याज्जुहुयादित्यादयः कर्मशब्दा भावार्थाः = प्राधान्येन क्रियार्थकाः, 'भावप्रधानमाख्यातम्' इति निरुक्तात्, अतस्तेभ्यः क्रिया प्रतीयेत\_\_प्राधान्येन प्रतीयेत, ही = प्राधान्याद्धेतोः । एष एव = क्रियारूप एवार्थो विधीयते न तु द्रव्यरूपः क्रियायाश्चाशुतरविनाशित्वात् कालान्तरभावि- फलजनकता न संभवतीति द्वारमपूर्व कल्प्य"मिति तदर्थः । एतत्सूत्राद् भावना प्रत्ययार्थो न कर्तेत्यादिकं तु न लभ्यते इति विभावनीयमिति दिक् । प्रकारणात् = दर्शपूर्णमासप्रकरणात् । तत्प्रकरणे नानृतमित्यस्य पाठात् । तच्च = प्रकरणप्राप्तं क्रत्वर्थत्वं च । बाध्येतेति । तथा च क्रतावपभाषणे क्रतुभ्रेष- प्रायश्चिताचरणरूपसकलयाज्ञिकमीमांसकशिष्टाचारविरोधः स्यात्, अतो नेष्टापत्तिः कर्तु शक्येति भावनावाचकत्वमेव विबादीनामभ्युपेयम् । न चैवं 'लः कर्मणि\_\_' इति व्याकरणस्याप्रामाण्यमिति वाच्यम्, वृद्धयादिपदस्य लोके आकारादिबोधकत्वेनादृष्टस्यापि स्वशास्त्रे तत्र वृद्धयादिपदं परिभाषितम्, एवं च व्याकरणस्य सर्वशक्तिनिर्णायकत्वाभावेनादोषात्, किं चासन्नेव लकारः कल्पित- स्तथैव कर्तृकर्मवाचकत्वस्यापि काल्पनिकस्यापि संभवात्, यत्र तु न्यायविरोध- स्तत्र लोकवेदयोरपि न तदुक्तार्थाभ्युपगमः, न चैतावतापि शाश्त्रस्याप्रामाण्यम्, अर्थवादानामिव तात्पर्यार्थे प्रामाण्यनिर्वाहात्, 'जञ्जभ्यमानो ब्रूयान्मयि दक्षक्रतू' इत्यादौ वाक्यात् पुरुषार्थत्वसिद्धये कर्तुर्वाच्यत्वमावश्यकमित्युक्ता प्रतिबन्दिरपि  
नेति मीमांसकोक्तमेवाश्रयितुं युक्तमिति भावः । तिङर्थस्य विशेषणत्वेऽपि श्रुत्यर्थत्वानपायात् कथं न निषेधस्य क्रत्वर्थत्वमतस्तदुपपादयति\_\_न हि
 गुणेति । विशेष्ये एवङ्गित्वस्य न्याय्यत्वाद् विशेषणेऽङ्गसंबन्धे प्राधान्यमप्राधान्यं च विरुद्धद्वयमापद्येत, अत एव 'सोमेन यजेते'त्यत्र सोमस्य यागे करणत्वेनान्वयो निराकृतः सोमसाध्येन यागेनेति मीमांसकैः . ननु धात्वर्थभावनापि कथं निषेधेनान्वयं लभते, तस्या अपि प्रत्ययार्थकर्तृसम्बन्धत्वादित्याशङ्क्याह\_\_ भावनात्विति । प्रधानमिति\_\_प्रथमान्तं भावनाविशेषणं, तथा च विशेषणत्वे- नेतरान्वितस्यान्यत्र विशेषणतयान्वयासंवेऽपि तिङर्थ प्रति विशेष्यायास्तस्या नञर्थे विशेषणतयान्वयो नानुपपन्न इति सा ग्रहीतुं समर्थेवेति भावः । एवं च निषेधस्य तद्भावनाया वा कैमर्थक्यात् प्रकरणात् क्रत्वर्थक्यात् प्रकरणात् क्रत्वर्थतैवेति भावः । श्रुतिप्रकरणयोरङ्गत्वग्रहकत्वसंभवे एव श्रुतिरेव ग्राहिका वलीयस्त्वात्, प्रकृते तु नैवमिति तात्पर्यम् । नन्वेवं 'न हिस्यात् सर्वाभूतानि' 'न कलञ्जं भक्षये'दित्यादिनिषेधानामपि श्रुत्या पुरुषार्थत्वं न स्यात्, श्रुत्युपस्थित- कर्तुः क्रियाविशेषणत्वात् । यदि च तत्रान्यस्याङगिनोऽसंभवात् विशे,णीभूत- कर्तुरपि निषेधोऽङ्गमिति चेदुक्तनियमव्यभिचारेण 'नानृतं वदे'दित्यत्रापि निषेधः कर्तुरङ्गं स्यादत आह\_\_अस्तु वेति । यद्वा श्रुत्यपेक्षया विलम्बेन विनियोजकतया प्रकारणस्य दौर्वल्यं क्लुप्तं, श्रुतेरितरनैरपेक्ष्येण प्रकारणात् पूर्वमेव विनियोजकत्वेन प्राबल्यात्, अतः प्रकृतेऽपि प्रबलायाः श्रुतेः प्रकरणबाधकत्वमभ्युपेत्येत्थं परिहारः कृतः, वस्तुतस्तु प्रमाणयोविरोधे एव बलाबलचिन्ता, अन्यथा वक्ष्यमाणरीत्या जञ्जभ्यमानाधिकरणविरोधः, प्रकृते तु श्रुतिप्रकारणाभ्यामविरोध एवेत्याह\_\_अस्तु वेति । क्रतुयुक्तपुरुषधर्म इति । अस्य 'श्रुतिप्रकरणाभ्या'मित्यादिः । तत्रानुरूपं दृष्टान्तमाह\_\_जञ्जभ्यमान इति । तत्र यथाऽविरुद्धाभ्यां वाक्यप्रकारणाभ्यामुक्तमन्त्रजपस्य क्रतुयुक्तपुरुषधर्मत्वं, तथा श्रुतिप्रकरणयोरनृतनिषेधस्यापीत्यर्थः । तदुक्तं भट्टपादैरपि\_\_  
?R   'स्त्रयुपायमांसभक्षादिपुरुषार्थमपि श्रितः ।  
    प्रतिषेधः कतोरङ्गमिष्टः प्रकरणाश्रयात् ॥' इति ।  
'भक्षादी'ति नरुंसकद्वितीयान्तं, तद्विषयीकृत्य यः प्रतिषेध इत्यर्थः । अत एव 'यदर्था प्रकृतिस्तदर्थः प्रतिषेध' इति नियमस्य 'नानृतं वदे'दित्यत्र भङ्गो न । वस्तुत उक्तभट्टोक्त्या तादृशनियमो न सार्त्रिक इति बोध्यम् । अनारभ्याधीतो  
नानृतं वदेदिति निषेधस्तु 'परावपज्ञा ऋषयो यद्वा नस्तद्वा न इति प्रयोक्तव्ये यर्वाणस्तर्वाण इति प्रयुञ्जाना यर्वाणस्तर्वाणो नाम बभूवुर्याज्ञे कर्मणि पुनर्नापभाषन्ते' इति पस्पशाह्निकस्थभाष्यस्वरसादर्थानृतपर एव अत एव भाष्यात्, 'ते 'असुरा हेलयो हेलय इति कुर्वन्तः पराबभूवुः' इति क्रतुप्रकारणपठितभाष्यलिखितश्रुत्यन्तराच्च दर्शपूर्णमासप्रकारणपठितो नानृतमिति निषेध उभयविधस्याप्यनृतस्येति ध्येयम् । तदेतद् ध्वनयन्नाह\_\_भूषणे प्रपाञ्चित- मिति । अपभ्रंशवदिति । यथाऽपभ्रंशानां साधुत्वभ्रमाद्बोधकत्वेष़प्यसाधुत्वं तथा भावनाबोधकत्वेऽपि तस्यां तिबादेरसाधुत्वं स्यादेवेत्यर्थः । असाधुत्वंस्यादिति । न चैतदनुशासनस्य निर्मूलत्वेन तिबादेर्भावानाबोधकत्वेऽपि साधुत्वं निराबाधमेवेति वाच्यम् । 'ब्राह्मणेन निष्कारणः षडङ्गो वेदोऽध्येयो ज्ञेयश्च' इति श्रुतेः\_\_  
   'पाणिनीयं महाशास्त्रं पदसाधुत्वलक्षणम् ।  
    सर्वोपकारकं ग्राह्यं कृत्स्नं, त्याज्यं न किचन ॥'  
-इति पराशरोपपुराणादेश्च मूलत्वात् । न च लकारवत् कर्त्राद्यर्थकत्वमपि कल्पितमिति वाच्यम्, सर्वत्र प्रकृतिप्रत्ययविभागं कल्पितं तत्तदर्थ चादायैव साधुत्वबोधनात् । ज्ञानं न हेतुरिति तद्वयतिरेकेऽपि शाब्दबोधानुभवात् । तस्य हेतुत्वाभावेऽपि असाधुत्वज्ञानसत्त्वे शाब्दबोधानुदयात् तस्य प्रतिबन्धत्त्वं कल्पनीयम् । एवं च भावनायामसाधुस्तिबादिरिति ज्ञानसत्त्वे कथं ततस्तद्वोधः, न च तदा तद्बोधो न जायत एव, अपि त्वसाधुत्वज्ञानविरहदशायामेव तद्बोध इति वाच्यं, तदापि बोधस्यानुभवसिद्धत्वादित्याशङ्कां निराकरोति\_\_तव्द्यति- रेकेति । साधुत्वव्यतिरेकनिर्णय इत्यर्थः । वक्ष्याम इति । साधुत्वज्ञानरहितानाम- साधुत्वज्ञानवतामपि गगर्यादिशब्देभ्यो बोधस्य सर्वानुभवसिद्धतया साधुत्वज्ञानं न हेतुस्तद्वयतिरेकज्ञानं च न प्रतिबन्धकमिति वक्ष्यत इति नः सर्वेष्टसिद्धिरिति भाव इति शिवम् ॥ 21 ॥  
   केशवाङ्गजविप्रस्य हरिरामस्य मिर्मितौ ।  
   पूर्णो भूषणटीकायां धात्वर्थाख्यातनिर्णयः ॥  
  इति श्रीमद्वैयाकरणभूषणटीकायां कालोपनामकहरिरामविरचितायां  
    धात्वाख्यातसामान्यार्थनिरूपणं समाप्तम् ॥  
      \_\_\_\_\_















.





***लकारविशेषार्थनिरूपणम्***

 

काः 21

 प्रत्येकमिति । एकैकस्येत्यर्थः, वीप्सायामव्ययीभावात् । दशलकाराणामिति । 'दिक्संख्ये संज्ञायाम्' इति समासः, सप्तर्षिवदियं लडादीनां संज्ञेति भावः । अवयवावविभावसंबन्धे षष्ठी, प्रत्येकमित्यत्रान्वयः । अर्थमिति\_\_ सामान्या- भिप्रायेणैकवचनम् । निरूपयतीति । लकारसामान्यार्थज्ञाने सति लकारविशेषार्थजिज्ञासादेयात् । तथा च प्रसङ्गसंगत्या तन्निरूपणमिति बोध्यम् । वर्तमानत्वं लक्षयति-प्रारब्धेति । प्रारब्धस्तत्तत्फलानुकूलव्यापारध्वंसासमान- कालिकतत्त्फलानुकूलकृतिविषयीभूतो योऽपरिसमाप्तस्तत्तत्फलानुकूलचरमक्रिया- ध्वंसप्रागभावाधिकरणकालवृत्तिः,\_\_प्रागभावानङ्गीकारे तु\_\_तादृशध्वंसा- नधिकरणकालवृत्तिरित्यर्थेऽवसेयः, एतादृशो यः क्रियात्मकोऽर्थस्तत्तत्फलानुकूल- व्यापारसंतानात्मकक्रियारूपपतदधिकरणत्वोपलक्षितसमयत्वमित्यर्थः । वर्तमानत्वस्य कालगततत्वेन सर्वानुभवसिद्धत्वात्, अत एवाख्यातार्थः काल इति प्रवादऽपि संगच्छते, भूषणेऽप्यत एवेत्थमेवोक्तम् । "भाष्ये न्याय्या त्वेषा वर्तमानकालताऽऽरम्भानपवर्गादवश्यं भुञ्जानो हसति जल्पति पिबति निमिषति चे"त्युक्तम् । नान्तरीयकत्वात् तासां न विच्छेदकत्वमिति हसनादिदशयामपि 'भूङ्क्ते' इति प्रयोगोपपत्तिः, यद्वा तासामपि तत्तद्धात्वर्थफलानुकूलत्वेन भुज्यादिधात्वर्थत्वविवक्षेति तद्भाव इति कैयटः । अनेकदिनादिसाध्यग्रन्थाध्ययनसमये भोजनगमनादिनानाविधक्रियाणामपि तथाविधित्वमिति भावः, अत एव संहिताद्यध्ययनसमप्तिपर्थन्तं 'देवदत्तः संहितां पठती'त्यादिप्रयोगोपपत्तिः, परं तु पठधात्वादेस्तथाविधवहुतरव्यापारवाचकत्व- कल्पनायां गौरवात् कण्ठाद्यभिधातादिव्यापारेष्वल्पेष्वेव शक्रिरुचितेति पूर्वोक्तमेव सम्यगिति प्रतिभाति, जतताडनाद्यनेकक्रियाणां तदनुकूलत्वे मानाभावाच्च संहिताद्यध्ययनम्भक्षणतत्समाप्तिक्षणान्तरालिकसमये निरुक्तवर्तमानत्वसत्त्वादुक्त- प्रयोगनिर्वाहः, उक्तभाष्यस्याप्येतादृवर्तमानत्वपरिग्रहे तात्पर्यम्, प्रारब्धा- परिसमाप्तत्वञ्च विशेषणं न तूपलक्षणं तेनातीतादिक्रियायामपि तत्तत्कालवच्छेदेन प्रारब्धापरिसमाप्तत्वसत्त्वेन पचतीति प्रयोगापत्तिर्न, अन्यथा तु स्यात् तदाप्राप्तेः, प्रारब्धापरिसमाप्तक्रियोपलक्षितत्वमिति भूषणग्रन्थपर्यालोचनयेदं तत्तत्कालोपलक्षकमात्रं न तु तस्य शाब्दबोधे भानम्, शाब्दबोधे तु

वास्तवमेतीदृशवर्तमानत्वं यत्र स कालस्तत्कालत्वेन भासते, अतस्तत्कालत्वेनैव लड्वाच्यता, परं तु एवंरीत्या कालगतभूतत्वानद्यतनत्वादेरपि लिडादिप्रयोगे भानानापत्तिः । तेषामनुभवबलाच्चेद् भानमिति तेषां लिडादिवाच्यतेति चेत् प्रकृतेऽपि तथेति प्रतिभाति । अत एव वर्तमानकालिकी पचिक्रियेति बोधं वर्णयन्ति प्रामाणिकाः । पपाचेत्यादिजन्यबोधे सति भूतत्वानद्यतनत्वादि- संशयानुदयात् तस्य वाच्यते प्रकृतेऽपि तुल्यम् । अतीतादिसमये पाककर्तरि\_\_ वर्तमानसमये तत्कर्तृत्वशून्ये\_\_देवदत्तादावपाक्षीत्, पक्षयति देवदत्तो न पचतीति प्रयोगानुपपत्तिश्च । चैत्रकर्तृकपाकसामान्याभावस्य बाधितत्वात्, उक्तविधवर्तमानस्यावाच्त्वे तु अन्वयितावच्छेदकचैत्रकर्तृकवर्तमानपाकत्वावच्छिन्न- प्रतियोगिताकाभावस्याबाधितत्वान्नानुपपत्तिरुक्तप्रयोगस्य, प्रतियोगिप्रसिद्धिश्चान्तत आहार्यारोपरूपैवेति ध्येयम् । अग्निर्दहतीत्यादौ निरुक्तप्रारब्धत्वस्यारोपात्, 'श्रृणोत ग्रावाणः' इति श्रुतिबलात् सर्वस्यैव चैतन्याद्वोपपत्तिर्बोध्या, तत्तत्फलानुकूलक्रियाध्वंसानाधिकरणतदनुकूलक्रियाधिकरणसमयरूपाद्यक्षण- सम्बन्धरूपं वा प्रारब्धत्वं निवेश्यम् । अत्र पक्षे गौरवाल्लघुवर्तमानत्वमाह-भूतेति । तथा च भूतभविष्यद्भिन्नकालात्वं वर्तनामत्वमित्यर्थः । तत्र भूतत्वं वर्तमानध्वंसप्रतियोगित्वम् । भविष्यत्त्वं वर्तमानप्रागभावप्रतियोगित्वम्, वर्तमानत्वं च ध्वंसादौ प्रकृतप्रयोगाधिकरणकालवृत्तित्वम्, प्रकृतप्रयोगाधिकरणकालश्च प्रहरदिनाद्यात्मको बुद्धिस्थस्तत्र तत्र विशिष्य निवेश्यः, तेन तदधिकरणप्रहराद्यात्मककालान्तर्गतासु कासुचिद् घटिकास्वपि तदधिकरणकिञ्चित्कालवृत्तिध्वंप्रतियोगित्वादिसत्त्वेऽपि भूतभविष्यद्भिन्नत्वस्य नासंभवः, अत्र बूतत्वादिकं परिचायकमेव भेदप्रतियोगिकालविशेषस्य, तत्तत्काल- भेदविशिष्टकालत्वावच्छिन्ने एव तु शक्तिः, तादृशभेदस्यापि शाब्दबोधे भानानङ्गीकार तु भेदान्तं परिचायकं, तत्तत्कालत्ववत्येव शक्रिरिति बोध्यम् । भिन्नत्वं वेत्यत्र वाशब्देनानास्थवेदिता । तन्मूलं तु वर्तमानभविष्यद्भिन्नत्वं भूतत्वमित्याद्यपि वक्तुं शक्यं, विनिगमनाविरहात्, तथा च न भूतादिभेदघटितं वर्तमानत्वं वक्तव्यं, किं तु भूतत्वादिवद्वर्तमानत्वमप्युक्तभेदाघटितमेवेति । अधिश्रयणादिति । अधिश्रयणमादिर्यस्याघःश्रयणमन्तो यस्येति बहुव्रीहिद्वये सति कर्मधारयः, अन्यपदार्थः समूहः । कर्मधारयेऽपि स एव विशेष्यः । तादृशसमूहान्तर्गतमध्ये इत्यर्थः । तत् = उक्तपूपवर्तमानत्वम् । न'न्वात्मास्ति'

'पर्वताः सन्ती'त्यादिप्रयोगानुपपत्तिः, तत्रात्मधारणानुकूलव्यापारस्य नित्यतया- साध्यत्वाभावात् क्रियात्वाभावात्, तद्धर्मस्य प्रारब्धापरिसमाप्तत्वरूपवप्तमानत्वा- भावदित्याशङ्गां निराचष्टे\_\_आत्मेत्यादिना ।

 तद्विशिष्टस्य = तादृशजक्रियाविशिष्टस्यात्मादिकर्तृकोक्तव्यापारस्येत्यर्थः । उत्पत्त्यादिकमित्यत्र आदिपदात् समाप्तेस्तत्तत्कालभेदस्य च परिग्रह । तथा चात्मादिकर्तृकोक्तव्यापारस्य नित्यतयोत्पत्त्यादिविरहेऽपि तत्तत्कालिकराजक्रिया- विशिष्टस्य तस्योत्पत्त्यादिमत्तया निरुक्तवर्तमानत्वं सूपपदमिति भवाः । तत्र 'वर्तमाने लट्' सूत्रस्थभाष्यं प्रमाणयति\_\_उक्तं च भाष्ये इति । तिष्ठतेरधिकरणमिति । तत्र कैयटोपाध्यायोऽपीत्थं व्याचष्ट\_\_'तत्र शज्ञां स्थिति- र्भूतादिभेदेन भिन्ना पर्वतादिस्थित्यादेर्भेदिकेति क्रियारूपत्वं कालत्रययोगश्चोप- पद्यते' इति । अन्यथा पर्वतादिस्थितीनां सदृशावयवत्वात् पूर्वापरीभूतावयवक- समूहत्वरूपक्रियात्वानुपपत्तिः, एवं तासां दुरबधारभेदतया कालभेदानुपपत्तिश्च स्यादिति भावः । क्रियायाः कालरूपत्वे,\_\_क्रियाः तिष्ठतेरधिकरणन् = कालिकसंबन्धेनाधिकरणमित्यर्थकतया यथाश्रुतमेव साधु । 'प्रकृतिपरिणामभूतो- ऽतिभङ्गुरोऽविभुःक्षणरतद्धारात्मक एव काल' इति मते तु\_\_क्रियापदस्य तत्परिच्छेदककालपरत्वेन तदीयकालस्य पर्वतादिस्थितावात्मसत्तायां चाधेयतासंबन्धेनारोप इत्याशयकं बोध्यम् । परतो सिद्यत इति । सर्व = आत्मासत्तादिकं सर्व, परतो सिद्यते =परत एव सिद्यते, भेदसाधकं स्वातिरिक्तमेव । आत्मा तु = स्वस्वरूपं तु, न विकल्पते = स्वतो भेदकं भवति । पररूपेण भिद्यत इत्यस्योक्त एवार्थो हेलाराजीये स्पष्टः ।

 तम आसीदिति । तमोऽज्ञानं तस्य सर्वदा सत्त्वेन भूतकालार्थकप्रत्ययप्रयोगोऽपीत्थमेव निर्वहति । एवमेव 'पिहितमज्ञानेनावृतमासी' दित्यादावपि बोध्यम् । वर्तमानत्वादीति । वर्तमानकालादीत्यर्थः । ननु लडादेर्द्योतकत्वं शत्तयुद्बोधकत्वरूपं वाच्यं, तच्च धातोर्वर्तमानत्वादौ शक्ति विना न संभवति, एवं च बहूनां धातूनां तत्र शक्तिकल्पनायां गौरवादल्पतरप्रत्ययाना- मेव वाचकत्वमेव स्यान्न तु द्योतकत्वमित्यत आह\_\_क्रियासामान्येति । वाचकस्येत्यनन्तरं 'धातो'रिति शेषः ।

 तद्विशिष्टे इति । वर्तमानत्वादिविशिष्टक्रियायामित्यर्थः । तात्पर्यग्रहकत्वेनेति । विशिष्टलक्षणायां तात्पर्यग्रहकत्वमेव प्रकृते द्योतकत्वमिति

भावः । लक्षणास्वीकाराच्च न शक्तिकल्पनाप्रयुक्तं गौरवं, वृत्तिद्वयेनैकशब्दजन्य- बोधानभ्युपगमाद्विशिष्टलक्षणानुसरणं, 'गङ्गायां मीनघोषौ स्त' इति वाक्य- घटकगङ्गापदाच्छक्तिलक्षणाभ्यामुपस्थितप्रवाहतीरयोर्बोधानुभवाद्वृत्तिद्वयविरोधे मानाभाव' इति मताभ्युपगमे तु वर्तमानत्वादावेव लत्रणेति बोध्यम् । लडादेर्वर्तमानत्वादिवावकत्वपक्षे तु कर्त्रादेर्लडादिवाच्यत्वं न स्यात्, विशेषेण सामान्यबाधात्, तथा च 'चैत्रमैत्रौ पचत' इत्यादौ कर्तुरभानात् तद्गतद्वित्वाद्यप्रतीतौ द्विवचनबहुचनानापत्तिः, शबाद्यनुपपत्तिः, तृतीयापत्तिश्च\_\_ चैत्रादिपदात् स्यात्, कर्तुरमभिधानात्, अतो द्योतकतापक्ष एव युक्तः । यद्यपि निरवकाशत्वमेवं सति कर्त्रादीनां स्यात्, लोडादिस्थलेऽपि विध्याद्यर्थैर्बाधात्, किं च तक्रकौण्डिन्यन्यास्य विधेयविषयतयाऽर्थस्य समर्थसूत्रस्थभाष्यप्रामाण्यदविधेय- तया बाधप्रसक्तिरेव न, स्प्टं चेदं 'नित्यं कौटिल्ये गतौ' इत्यादि सूत्रे भाष्यप्रदिपोद्द्योतादाविति स पक्षेऽपि सूपपदस्तथापि वाचकतापक्षे प्रत्ययार्थतया प्राधान्यापत्तिः, तदर्थ 'प्रकृतिप्रत्यययो'रिति नियमसंकोचः कल्पनीयः, द्योतकतापक्षे तु 'हेतुमति च' इति सूत्रभाष्यप्रामाण्येन द्योत्यार्थस्य विशेषणत्वनियमसिद्धौ,\_\_प्रत्ययवाच्यविषयस्य 'प्रकृतिप्रत्यययो'रित्यस्यावतार एवात्र नेति न संकोचकल्पनाप्रसक्तिः, स्पष्टं चेदं 'मञ्जूषादा'वित्ययं पक्ष एव साधीयानिति बोध्यम् । अत एवात्राप्यग्रे 'इत्यपि' पक्षान्तर'मिति\_\_'अपि' पदघटितमस्वरससूचकमुक्तम् । तद्रूपम् = वर्तमानत्वादिरूपम् । लडादिवाच्य- मिति । वाचकतावच्छेदकं लट्त्वलिट्त्वादिकं, तदपि लडादेशे तिबादावनुभवसिद्धमेव, तच्च तत्रारोपितम्, अत एव\_\_'यजेते'त्यत्रास्त्यंशद्वयम्, आख्यातत्वं, लिङ्त्वं च, तत्र लिङ्त्वेन शाब्दी भावनाभिधीयत"इति मामांसकग्रन्थः संगच्छते । अन्ये तु तिबादिकमेव तथा, लट्त्वादिज्ञानविधुरस्यापि शाब्दबोधोत्पत्तेः, तत्तदानुपूर्वीविरोषस्य तद्बोधे तात्पर्यग्राहकत्वाच्च न 'पक्ष्यती'त्यादौ 'वर्तमानत्वादिबोधापत्तिरित्याहुः ।

 अनद्यतने भूते इति . अद्य भवोऽद्यतनस्तद्भिन्नकालवृत्तिः परोक्षा या क्रिया तदर्थकाद्धातोर्लिडिति सूत्रार्थः । एवमेव 'अनद्यतने लुट्' इत्यादौ व्याख्यानं बोध्यम्, एवं चैतन्मते तदर्थबोधको लिडित्यर्थः, पक्षान्तरे तु तद्वाचक इत्यर्थः । क्रमेण 'अनद्यतन' इत्यादिविशेषणप्रयोजनमाह\_\_तेनेत्यादिना । तेन\_\_अनद्यतन इत्यादिविशेषणोपादानेन । 'अद्यतने भूते' इत्यादिसप्तम्यन्तयुगलत्रिकस्य 'न

लिट्प्रयोगः' इत्यनेनान्वयः । एताद्दशविषयतेति । एतादृशब्दाभिलप्यमानविषय- तेत्यर्थः, ज्ञाने वक्तृवृत्तित्वं निवेश्यं, तेनान्यवृत्तितादृशज्ञानविषयत्वेऽपि 'अयं पपाचे'त्यादिप्रयोगस्य नानुपपत्तिः । अव्यावर्तकमिति । कस्याश्चित् क्रियायाः प्रत्यक्षविषयत्वे तथाविधाभिप्रायेण तादृशप्रयोगव्यावर्तनाय 'परोक्षे' इति सार्थकं भवेत्, क्रियामात्रस्य पारोक्ष्ये तु तन्निरर्थकमित्याशङ्कते इत्यर्थः । 'अपरिद्दष्टे'ति पाठमाश्रित्य,\_\_पूर्वापरीभूता अवयवा यस्याः,\_\_अत एव\_\_पिणडीभूता निदर्शयितुं न शक्या, पूर्वापरीभूतावयवकत्वेन पिण्डीभावस्यैवाभावादिति\_\_भाष्यस्य व्याख्यानमनुसृत्य समाधत्ते\_\_पिण्डीभूताया इति । अवयवशः = एकैकस्यावयवस्येत्यर्थः, संख्यैकवचनाच्च' इति शस् । प्रत्यक्षत्वसंभवादिति । तथा च क्रियावयवानां वक्त्रपरोक्षत्वदशायां लिट्प्रयोगस्य साधुत्वव्यावर्तनाय तदावयकमेवेति भावः । अवयवनामपि परोक्षत्वे बाधकमाह\_\_अन्यथेति । दर्शनकर्मता न स्यादितीति । तथा च प्रामाणिकस्य तादृशप्रयोगस्यानुपपत्तिरिति भावः

 प्रकारान्तरेण परोक्षपदं सार्थकयतामन्येषां मतमाह\_\_व्यापाराविष्टानामिति । व्यापारविशिष्टानामित्यर्थः । नोक्तदोष इति । व्यापाराविष्टसाधनानां वक्तुः प्रत्यक्षदशायाम् 'अयं पपाचे'ति प्रयोगवारणार्थतया सार्थक्ये सत्यव्यावर्तकत्वरूपो दोषो नेत्यर्थः । व्यापारस्य विशेषणविधया निवेशप्रयोजनमाह\_\_अयं पपाचेति । कर्तुः प्रत्यक्षदशायां तादृशप्योगानुपपत्तिरिति 'व्यापाराविशिष्ट'निवेशः । वक्तुः- प्रत्यक्षाविषय कर्तृकस्थले 'चैत्रः पपाचे'त्यादावेव लिट्प्रयोगः स्यादिति भावः । अत एवेदंशब्दधटितानुधावनम् । अपि वदन्तीत्यनेनारुचिसूचनं कृतं, तद्बीजं तु क्रियायामेव परोक्षेतिविशेषणान्वयेऽप्युक्तरीत्या सार्थकत्वे संभवति तथाविधसाधनान्वयानौचित्यं, 'धातोः' इत्यधिकारात् क्रियायाः शीघ्रोपस्थितेरित्यादिकमवसेयम् । भाष्यप्रदीपोद्द्योतादिकृतस्तु\_\_, "शतपत्रभेदनकर्त्तृरतिसनिकृष्टस्यापि स्वाङ्गुल्यादिगतक्रियाभेदादेरनवगमेन,\_\_ पदार्थसौक्ष्म्यवत् सूक्ष्मकालावच्छिन्नत्वस्यापि प्रत्यक्षप्रतिबन्धकतया,\_\_क्रियावया- नामपि प्रत्यक्षत्वं न संभवति, आश्रयनाशाजन्यगुणनाशस्य विरोधिगुणप्रयुक्तत्व- मिति नियमे मानाभावेन विभागानभ्युपगमेन क्रियाणां त्रिक्षणावस्थायित्वं मन्यन्ते, तथा हि प्रथमे क्षणे क्रियोत्पत्तिस्ततो द्वितीये पूर्वसंयोगनाशस्तृतीये उत्तरदेश- संयोगोत्पत्तिश्चतुर्थे क्रियाया नाशः, स्वजन्यसंयोगनाशहेतोः पूर्वक्षणे सत्त्वात्, एवं सूक्ष्मकालावच्छिन्नत्वम् ; यैस्तूत्तरदेशसंयोगोत्पत्तिर्द्वितीयक्षण एवाङ्गीक्रियते, पूर्वदेशसंयोगनाशात्मकत्वस्वीकारात् तस्य,\_\_तन्मते तस्याः क्षणावस्थायित्वेन सुतरां सूक्ष्मकालावच्छिन्नत्वम् । अत एव 'क्रिया नामेयम्\_\_' इत्यादि भाष्यम्,\_\_ 'अपरदृष्टे' इतिपाठाभिप्रायेण "परेण = प्रधानेन प्रत्यक्षात्मकप्रमाणेनात्यन्त- मदृष्ट-अअवयवरूपेण समूहरूपेण चेत्यर्थ" इति व्याख्यातं 'निष्ठा' इति सूत्रे कैयटोपाध्यायैः । 'पिण्डीभूत'इति त्वाशुतरविनाशिनां क्रमिकाणां मेलानासंभवात् पिण्डीभावासंभवतात्पर्यकमेव, तस्मादुत्तरदेशसंयोगादिरूपफलानुमेयैव सर्वाऽपि क्रियेति भूवादिसूत्रभाष्यादौ स्पष्टं, 'पश्य मृगो धावती'त्यस्य-दृशेर्ज्ञान- सामान्यार्थकत्वेन संयोगात्मकफलविषयकदर्शनविवक्षया वोपपत्तिः । एवं च व्यर्थमेव परोक्षपदोपादानमित्याशङ्क्य\_\_व्यापाराविष्टानामिति पक्षमेवाङ्गीचक्रुः, मनोरमायामप्ययमेव पक्षः स्थितः । यद्यपि क्रियाया अप्रत्यक्षत्वे तद्विशिष्टसाधनप्रत्यक्षं दुरुपपादमतस्तद्वैयर्थ्य तदवस्थमेव, तथापि व्यापारवैशिष्ट्यसमये साधनापारोक्ष्यस्य विवक्षितत्वान्नोक्तदोष इति भावः ।

 कथंताया हेतुमाह\_\_स्वक्रियाया इति । प्रत्यक्षत्वात् = स्वात्मकवक्तुरवश्यं

प्रत्यक्षविषयत्वात् । पक्षान्तरे कियाविष्टसाधनस्य स्वप्रत्यक्षत्वादिति हेतुरुन्नेयः । ननु विषयान्तरसंचाररूपव्यासङ्गादिना स्वव्यापारस्य, व्यापारविशिष्टस्य च स्वप्रत्यक्षविषयत्वाभावरूपपारोक्ष्यसंभवान्न लिट्प्रयोगासंगतिरित्याशङ्क्य भूतत्वाद्यसंभवनिबन्धनां तामाह\_\_व्यासङ्गादिनेति । अत एव 'बहु जगद पुरस्तात्तस्य मत्ता किलाहम्' इति प्रयोग उपपन्नः । अनद्यतनेति । किरणावलीकर्मकविस्तारानुकूलव्यापारावच्छेदेनाद्यतनभिन्नत्वाभावात्, अतीतकाल- संबन्धाभावाच्चेत्यर्थः । इदं चा'नद्यतनत्वमतीतत्वं च द्वयं कालाघटितं क्रियाविशेषण'मिति मतमाश्रित्याभिहितम् । 'अद्यतनभिन्नातीतकालस्य क्रियाविशेषणत्व'मिति निष्कृष्ठभाष्यमते तु\_\_तादृशक्रियायामद्यतनभिन्नातीतकाल- संबन्धाभावादिति हेतुर्बोध्यः । अनद्यतनकालवृत्तित्वातीतकालवृत्तित्वयोरिति वा भूतानद्यतनातीतत्वयोरित्यस्यार्थो बोध्यः । अत्र क्रियायामनद्यतनभूतकाल- संबन्धस्य, परोक्षत्वस्य चारोपदुपपद्यत एव लिट्प्रयोगः, आरोपप्रयोजनं तु सुकरत्वशीघ्रनिर्वर्त्यत्वांदिबोधनम्, तत्फलं त्वध्येतणां पदार्थतत्त्वनिश्चयफल- कैतद्ग्रन्थं ज्ञातुं सोत्कण्ठानामाह्लादः, परोक्षत्वारोपोऽप्येतत्फलकः, अनायासेन ग्रन्थनिर्माणमप्यत्र व्यङ्ग्यम् । एवमेव 'इदं नु कदा गन्ता यैवं पादौ निदधाति', देवे वृष्टे\_\_'देवश्चेद्वृष्टः संपन्नाः शाल्यः' इत्यादिप्रयोगोपपत्तिः । आद्ये अद्यतनेऽप्यनद्यतनत्वारोपः, अतिविलम्बगमनप्रत्यायनं प्रयोजनम्, अन्त्ये हेतुभूत- मेघोत्पत्तिगतमतीतत्वं वृष्टौ, तद्गतमतीतत्वं च शालिसंपत्तावारोप्यत इति भूते क्तः । अत एव मेधोत्पत्त्यनन्तरकालेप्युक्तप्रयोगनिर्वाहः । एतेन कार्यसंपत्तितादात्म्यस्य कारणीभूतापूशालिसंयोगेऽध्यासात् तस्यातीतत्वेन वृष्ट्यनन्तरं तथाविधप्रयोगोपपादनेऽपि मेधोत्पत्त्यानन्तरं तदुपपादनासंभव इति शङ्का निरस्ता । एवं ग्रामान्तरं जिगमिषुभिः स्थलविशेषे कूपसत्तानिर्णय- वद्भिर्भाविनि तल्लाभे'कूपो भविष्यति'. अतीते\_\_'कूपोऽभू'दिति प्रयुज्यते, तत्रापि लाभगतभावित्वादेरारोप एव तत्प्रयोगनिर्वाहक इति 'क्षिप्रवचने लृट्', 'लुङ्' इत्यादिसूत्रभाष्ये\_\_इति परे प्रतिपन्नाः ।

 ननु श्वो भाविनीत्ययुक्तम्, तृतीयादिदिनभाविन्यपि पाकादौ पक्तेत्यादि- प्रयोगस्येष्टत्वात् । श्व इत्स्य निर्मूलत्वाच्चेत्याशङ्कमान आह\_\_अनद्यतन इति । तथा च तदुपलक्षणं वृत्त्यनुरोधेन तु तदुक्तिरिति भावः । भावित्वं =

भविष्यत्त्वं, तच्च\_\_वर्तमानप्रागभावप्रतियोगिसमयत्वम् । तत्र प्रमाणमाह\_\_ 'अनद्यतन-' इति । तत्र 'भविष्यति गम्यादयः' इत्यतो भविष्यतीत्यनुवर्तते, एवं च 'पक्ते'त्यत्रानद्यतनभविष्यत्कालिकी एककर्तृका पचिक्रियेति बोधः,श्वःपदाद्युप- पस्थापितकालविशेषस्य क्रियायामन्वयो, न प्रत्ययार्थघटकप्रागभावे, न वा तदर्थकर्त्रादौ, प्रागभावस्य पदार्थैकदेशत्वेन 'पदार्थः पदार्थेने'ति व्युत्पत्तिविरोधात्, परश्वे भाविनि, परश्वः पक्तरि च-'श्वो भविता'. 'श्वः पक्ते'त्यादिप्रसङ्गाच्च । परश्व आद्यक्षणप्रारब्धपाकादिस्थले परश्वः पक्ता, परश्वो भवितेत्यादेरनुपपत्तेश्च, परश्वस्तनसत्तादेः प्रागभावे श्वस्तनत्वबाधात् । अन्त्ये तथाविधपाकादिप्रागभावे परश्वस्तनत्वबाधात्, चरमपक्षे श्वःपक्तरि 'परश्वः पक्ते'त्याद्यापत्तेस्तस्याधिकरणकारकत्वेन क्रियान्वयस्यैव न्याय्यत्वाच्च । ननु क्रियायामन्वयाभ्युपगमेऽपि श्वोबाविनि 'परश्वो भविते'ति प्रयोगापत्तिः, धात्वर्थ- सत्तायां परश्वस्तनत्वस्याबाधात्, न च तत्कर्तृकधात्वर्थत्वावच्छेदेन तदन्वयाभ्युपगमान्नेयमापत्तिरिति वाच्यम्, श्वोभाविन्यपि 'श्वो भविते'ति प्रयोगानापत्तेः, परश्वस्तनतदीयसत्तायाः श्वस्तनत्वाभावदिति चेन्न । तत्रोत्पत्त्यर्थः एव धातुतः प्रतीयत इत्युभवात्, श्वःपदाद्युपस्थापितकालवृत्तित्वस्य स्वनिरूपककालोत्पत्तिकत्वविशिष्टाश्रयत्वसंबन्धेन वा क्रियायामन्वयोपगमादुक्त- दोषो निरसनीयः । अनद्यतनभविष्यत्यपि भविष्यत्त्वमात्रविवक्षायां लृडेव, 'सावणको नाम मनुर्भवान् भविष्यति' इत्यादौ यथा, एवमनध्यतनभूतेऽपि भूतत्त्वमात्रविवक्षायां लुङ्, यथा 'सुरथो नाम राजाभूत्' इत्यादौ, अत एवानद्यनत्वादेर्वाच्यत्वाङ्गीकारः । वस्तुतस्तस्य प्रयोगसाधुत्वनिमित्तत्त्वाभ्युपगमे तु 'इयं नु कदागन्ता' 'भवान् भविष्यति' इत्यादिप्रयोगानिर्वाहात् । एवं प्रहरानन्तरमद्यैव गमनकर्तरि देवदत्ते\_\_'गमिष्यति देवदत्तो न गन्ता' इत्यादि- प्रयोगानुपपत्तेश्च भविष्यकालिकदेवदत्तकर्तृकगमनाभावस्य बोधनीयस्य वाधात् । अनद्यतनत्वस्य वाच्यत्वे तु तद्विशिष्टिभविष्यत्कालिकतादृशक्रियाभावस्या- बाधादुक्तप्रयोगोपपत्तिरिति बोध्यम् । एवमादौ भविष्यत्त्वमात्रविवक्षायां लृट् । ततः श्वःशब्दयोगेऽनद्यतनत्वप्रतीतावपि न तस्य निवृत्तिरन्तरङ्हसंस्कारस्यानिवर्तनात् । अत एव 'श्वो यक्ष्ये' इत्यादिप्रयोगोपपत्तिः । 'लृट् शेषे च' इतीति । अत्र 'भविष्यति गम्यादयः' इति सूत्राद् 'भविष्यति' इत्यनुवर्तते । क्रियार्थक्रियावाचकपदासत्त्वं शेषपदार्थः, 'तुमुन्ण्वुलौ क्रियायाम्-' इति

सूत्रोत्तरमेतस्य पाठात् । चकारात् तत्सत्त्वेऽपि लृट् । समयोत्पत्तिमत्त्वमिति । उत्पत्तौ श्वःपदादिप्रतिपाद्यकालविशेषसंबधान्वयेन श्वोभाविनि 'परश्वो भविते'त्याद्यतिप्रसङ्गो न, एतदर्थमेवोत्पत्त्यनन्तरभावः, अन्यथोत्पत्तिमत्त्वस्थाने वृत्तित्वमेव निवेशनीयं स्यात् । तदनन्तर्भावे तु पूर्वोक्ता रीतिरेवानुसर्तव्या ।

 विध्यादाविति । आदिना निमन्त्रणादीनां तत्सूत्रोक्तानां परिग्रहः ।

 प्रार्थनेतीति । प्रार्थनस्यादिः प्रार्थनमादिर्यस्येति तत्पुरुषवहुव्रीह्योस्तन्त्रेण निर्देश इत्याशयेनाह\_\_आदिना विध्याद्याशिष इति । तत्राशिष्युदाहरति\_\_यथा भवत्विति । आशीः प्रयोक्तृनिष्ठा हितविषयिणीच्छा, तस्या विषयतासंबन्धेन कारकविशिष्टक्रियायामन्वयः, तथा भावात्तदुदाहरणानुपन्यासः । ननु विध्याद्यर्थानिर्णये कथं लेट्लोटोरर्थनिर्णय इत्यत आह\_\_एतयोरिति । तन्निर्णयेन = लिङर्थनिर्णयेन विध्यादीनां लिङविधायके एवोपादानात् तत्रैव तदर्थो निर्णेष्यत इति तात्पर्यम् ॥ 22 ॥



काः22

 लङादिक्रमेणेति । लङादीनां क्रमो लङादिक्रमस्तेन । तेषां क्रमस्तु लोकप्रसिद्धः । ह्योभूतत्वविवक्षणे दिनादिव्यवहितभूतकाले न स्यादतस्तदुपलक्षणमित्याह\_\_अनद्यतने भूत इति । तत्र प्रमाणमाह\_\_'अनद्यतने लङ्' इतीति ।

 भृत्यादेरिति निकृष्टोक्तिः\_\_स्वसमानोत्तमयोः प्रवर्तनायामतिव्याप्तिवारणाय । आज्ञप्यत्वेन निकृष्टत्वं विवक्षितमिति बोधयितुं-भृत्यादेरिति । अत एव स्वापेक्षयाधिकवयस्कभृत्यादिप्रेरणायाः संग्रहः । प्रवर्तनं च प्रेरयित्रभिलषित- विषयकं बोध्यम् । इयमेवाज्ञेत्युच्यते । अप्रवृत्तप्रयोज्यस्य तदभिलषिताज्ञातोपायप्रवर्तनमुपदेशः । यथा 'स्वर्गकामो यजेत' यथा वा 'अनेन पथा याहि' इति । आद्ये स्वर्गोऽभिलषितः । अन्य्ते काश्यादिप्राप्तिः । आवश्यके इत्यस्य 'श्राद्धभोजनादा'विति शेषः । कामचारेति । स्वाभिलषिते कामचारेण प्रवर्त्यप्रवर्तनम्, कामचारश्च प्रवर्त्यस्यैव' । प्रवृत्तस्य प्रयोज्यस्य निवृत्तिप्रतिबन्धद्वारा तद्धिते प्रवृत्तिप्योजिकोक्तिरनुज्ञा,\_\_आरब्धं कुर्वेवेत्येवमात्मिका । 'तथा कुरुष्व यथा हितम्' इत्युक्तिरप्यनुज्ञैव । एतत् सर्वमामन्त्रणपदेनोपलक्ष्यते ।

 सत्कारपूर्वको व्यापार इति । यथा 'मां पाठय' इति । एषैवाभ्यर्थनेति गीयते । प्रार्थना तु स्वाभिलषितवस्तुदानादिप्रवतिकोक्तिः । एतच्चतुष्टयेति । अधीष्टान्तचतुष्टयानुगतं यत् प्रवर्तनात्वं तेनेत्यर्थः । स्वाभिलषितदानादि- विषयकेच्छा प्रार्थनं, तच्च न प्रवृत्तिजनकमन्यथासिद्धत्वादित्यभिप्रेत्य\_\_ चतुष्येत्युक्तम् । वक्ष्यमाणहरिकारिकायां चतुर्णामित्यप्येवमेव, पूर्वोक्तस्वरूपत्वे तु पञ्चानुगतेति बोध्यम् । एवं कारिकास्थचतुर्णामित्यपि प्रार्थनस्योपलक्षणं
बोध्यम् ।

 प्रवर्तनेति । प्रवर्तनाया रूपं-प्रवर्तनात्मित्यर्थः । तत्रैव = प्रवर्तनात्ववत्येव । प्रवर्तनात्वमखण्डोपाधिः । आकृत्यधिकरणन्यायेन धर्ममात्रशक्तिरिति मते तु यथाश्रुतमेव साधु । अथवा तत्रैव = तस्मिन् सत्येव । एवं च तद्विषिष्ट विधानवाभः । न्यायेति । विधिपदार्थविवरणार्थमित्यर्थः । यद्वा विध्याद्यनुगतप्रवर्तनात्वरूपेण वाच्यतेति बोधनार्थमित्यर्थः । ननु लोकव्युत्पत्त्यैव तदवगमो भविष्यतीत्यत आह\_\_प्रपञ्चार्थमिति । आदित\_\_आदावित्यर्थः । आद्यादित्वात्तसिः । तथा च 'प्रवर्तनासंप्रश्रयोलिङ्' इति सूत्रं कर्तव्यमिति भावः । प्रवृत्तिजनकेति । प्रवृत्तिजनकं यज्ज्ञानं तद्विषयतावच्छेदकमित्यर्थः । भवति हि यागो मदिष्टसाधनमिति ज्ञानं प्रवर्तकं,-तदीययागनिष्ठविशेष्यतात्मक- विषयतानिरूपकत्वरूपं तदवच्छेदकत्वमिष्टसाधनत्वस्येत्यर्थः । तादृशज्ञानीयविशेष्यतानिरूपितप्रकारतालाभार्थ विषयत्वमपहाय विषय- तावच्छेदकत्वानुसरणम् । एतेनेष्टसाधनत्वे तादृशज्ञानविषयतायाः स्वरूप- संबन्धरूपावच्छेदकत्वं न संभवति, यागविशेष्यताया इष्टसाधनत्वप्रकारता- निरूपिताया इष्टसाधनत्वानवच्छेद्यत्वादिति दूषणं निरस्तम् । तच्च = उक्तविधिप्रवर्तनात्वं च । तदेव = इष्टसाधनत्वमेव, तादृशप्रवर्तनात्वप्रकारेण बोधाननुभवे तूपलक्षणीभूय वाच्यतावच्छेदकत्वं तस्येति बोध्यम् । अन्यथा पुनार्विशेषणीभूय तदवच्छेदकत्वं बोध्यम् । मीमांसकानां पुनर्विशेषणत्वपक्षे निर्भरो दृश्यते । ननु कृत्यसाध्यतानिश्चयविषयसुमेर्वानयानादौ प्रवृत्तिवारणाय कृतिसाध्यताज्ञानस्यापि प्रवृत्तिहेतुत्वभभ्युपेयम् । न च कृत्यसाध्यतानिश्चयस्य प्रतिबन्धकत्वकल्पनयैवोपपत्तावलं कृतिसाध्यताज्ञानस्य हेतुतयेति वाच्यम् । तादृशनिश्चयाभावत्वेन कारणत्वापेक्षया कृतिसाध्यताज्ञानत्वेन कारणत्वे लाघवात् तत्कल्पनस्यैवोचितत्वादित्याशङ्क्य निराचष्टे\_\_यद्यपीत्यादिना । एतत् =

प्रवर्तनात्वम् । लोकत एवावगम्यत इति । यागो मत्कृतिसाध्यः, मत्कृतिसाध्यत्वविरोधिधर्मानधिकरणत्वादित्याद्यनुमानेनेत्यर्थः । स्वर्गादीष्ट- साधनत्वं तु न लोकतोऽवगन्तुं शक्यते अपि तु वेदेनैवेति\_\_तत्र शक्तिकल्पनावश्यकीति भावः । अन्ये तु कृतिसाध्यताज्ञानं न प्रवर्तकं, तदसाध्यत्वेन निश्चिते प्रवृत्तिस्तु न, तत इष्टाभावेन वृथा श्रमजनकत्वेन द्वेषात् । 'चिकीर्षानुरोधेन तत्र शक्तिकल्पनमावश्यकमन्यथा कृतिसाध्यताज्ञानविरहेण कृतिसाध्यत्वप्रकारकेच्छात्मकचिकीर्षानुपपत्ते'रिति तु न शङ्क्यम्, लोकत एव तदनुगमेन चिकीर्षोपपत्तेः । न चानिष्टजनके उदासीने च 'कष्ट कर्मे'ति न्यायेन वृथा श्रमजनकत्वेन द्वेषादेवाप्रवृत्त्युपपत्ताविष्ट- साधनताज्ञानस्यापि प्रवृत्तिहेतुतानापत्तिरिि वाच्यम्, इष्टाजनके आन्तरालिकश्रमे द्वेषाभावदशायामप्रवृत्तेः सर्वसिद्धतया तदनुरोधेन तज्ज्ञनस्य तद्धेतुत्वादित्याहुः । ननु मधुविषसंपृक्तान्नभोजनादौ प्रवृत्तिकरणाय बलवदनिष्टाजनकत्वज्ञानस्यापि प्रवृत्तिहेतुत्वं कल्पनीयं, तथा च तत्रापि शक्तिरावश्यकीत्याशङ्कां निराकुरुते\_\_ बलवदिति । बलवदुत्तया यागपाकादेरपि नान्तरीयकाल्पदुःखजनकतया यागादौ प्रवृत्त्यनापत्तिनिरस्ता । द्वेषाभावेनेति । वह्णायाससाध्ये बहुतरदुःखजनकतया प्रवृत्त्यनापत्त्या बलवदनिष्टाजनकत्वज्ञानं न प्रवृत्तिहेतुः, अपि तु तज्जन्यदुःखविषयकद्वेषप्रयुक्तस्तद्विषयकद्वेषस्तत्र प्रवृत्तौ प्रतिबन्धकस्तदभावो हेतुरित्यवश्यमाश्रयणीयम् । यागादिजन्यस्वर्गादिफले रागौत्कट्येन यागादिजन्यदुःखे द्वेषानुत्पादेन तत्र प्रवृत्तिनिष्प्रत्यूहैव, एवं च तदभावादेव भधुविषसंपृक्तान्नभोजने प्रवृत्तिनिर्वाहे\_\_तेनान्यथासिद्धं बलवदनिष्टा- जनकत्वज्ञानं\_\_ न प्रवृत्तिहेतुरित्यर्थः । ननु नान्तरीयकदुःखाधिकदुःखाजनकत्वं\_ बलवदनिष्टाजनकत्वं, तज्ज्ञानस्य हेतुतया न बह्णायाससाध्ये प्रवृत्त्यनापत्तिस्तज्जन्यबहुतरदुःखास्यापि बलवत्त्वाभावात्, न चावश्यकद्वेषाभावेन तस्यान्यथासिद्धिरिति वाच्यम्, स्वतन्त्रान्वयव्यतिरेकशालितयोक्तज्ञानस्य हेतुत्वावश्यकत्वात् । द्वेषाभावदशायां तथाविधज्ञानं विना प्रवृत्त्यापत्तेश्चेत्या- शङ्क्य व्भिचारान्न हेतुत्वं तस्येत्याह\_\_आस्तिकेत्यादिना । आस्तिकत्वोत्कीर्तनं परकीयसुन्दरीगमने नरकसाधनताज्ञानसत्त्वावश्यकत्वसूचनाय, तेन तथाविधज्ञानविधुरनास्तिकस्य परकीयकामिनीप्रवृत्तौ न व्यभिचारस्तस्य बलवदनिष्टाजनकत्वज्ञानस्यापि संभवादिति शङ्काव्युदासः ।

 'दशाया'मित्यन्तेन तदभावदशायां प्रवृत्तौ नरकाजनकत्वज्ञानस्य भ्रमरूपस्य संभवेन तस्य व्भिचाराभावेऽपि न क्षतिरिति सूचितम् । व्यभिचारा् = व्यतिरेकव्यभिचारात् । तथा च नियतान्वयव्तिरेकावसिद्धौ, क्काचित्कान्वय- व्यतिरेकौ त्वकिचित्करौ, तादृशज्ञानं विना द्वेषाभावदशायां प्रवृत्ताविष्टापत्तिश्चेति भावः । उपसंहरति\_\_तस्मादिति । कृतिसाध्यत्वस्य लोकावगतत्वात्, बलवदनिष्टाननुवन्धित्वस्य च प्रवृत्त्यनुपयोगादित्यर्थः । इष्टेति । इष्टसाधनत्वमेवात्र प्रवर्तनात्वेन वाच्यमित्यर्थः, यथाश्रुतं तु न संगच्छते, कृतिसाध्यत्वस्यापि प्रवर्तनात्वात् । कृतिसाध्यताज्ञानस्य हेतुत्वाभावाभिप्रायको वायं ग्रन्थः । पुंसामिति । पुंसां = प्राणिनाम् । इष्टाभ्युपायत्वात्\_\_ इष्टाभ्युपायत्वम् = इष्टसाधनत्वं\_\_तस्मात् । अन्यः प्रवर्तको न = प्रवर्तकज्ञानविषयो न, अपि त्विष्टसाधनत्वमेव तथेत्यर्थः । कृतिसाध्यताज्ञानन्त्वन्येतुमतरीत्या प्रवृत्तिहेतुरेव नेति बावः । ननु कथं तस्य प्रवर्तनापदव्यवहार्यत्वमत आह\_\_प्रवृत्तीति । प्रोपसृष्टवृतेर्हेतुमण्णिजन्ताद् भावे युचि निष्पन्नप्रवर्तनापदं प्रवृत्तिप्रयोजकव्यापारपरमिति भावः । अत एव 'सर्व इमे स्वभूत्यर्थ यतन्ते' इति 'हेतुमति च' इति सूत्रे भाष्ये उक्तम् । अत्रदं बोध्यम्\_\_'ज्योतिष्टोमेन स्वर्गकामो यजेते'त्यादौ देवतोद्देशेन द्रव्यत्यागो यज्यर्थः फलं' तस्य तदर्थकृत्यादिरूपभावनां प्रति करणत्वेनान्वयः, तस्यामेवेष्टसाधनत्वान्वयः, एवं च भावनादतस्येष्टकरणत्वस्य लिङाभिधानेऽपि भावनाभाव्यनिवर्तकत्वरूपभावनानिरूपितयागनिष्ठकरणत्वस्यानभिहिततया तत्समानाधिकरणज्योतिष्टोमादिपदात् तृतीयासिद्धिः, ज्योतिष्टोमादिनामधेयमपि यागस्यैव, तद्घटितकर्मकलापे तथा व्यवहारस्तु गौणस्तस्य स्वर्गकरणत्वव्यवहारोऽप्येवमेवेति । अयं भावः\_\_इष्टसाधनत्वज्ञानस्य प्रवृत्तिसामान्ये हेतुत्वात् तस्यैव विधिप्रत्ययार्थत्वमुचितं, न तु लिङादिघटितप्रयोगादिरूपप्रवर्तानायाः, तस्या वाच्यत्वपक्षेऽपि आप्तोक्तया तया इष्टसाधनत्वमनुमायैव प्रवृत्तिरित्यवश्यमभ्युपेयम्, तथा च यजेतेत्यादिवाक्यजन्यबोधोत्तरं सर्वत्र तदनुमितितत्साधनसामग्रीकल्पनायामति- गौरवं, व्याप्त्यादिमतिविधुराणामनुभवसिद्धप्रवृत्त्यनिर्वाहश्च,

 न चैतन्मते बहुवित्तायाससाध्यज्योतिष्टोमादौ 'ज्योतिष्टोमेने'त्यादिवाक्यात् प्रवर्तकज्ञानानिर्वाहः, विशिष्य स्वर्गादिरूपफलसाधनताज्ञानस्यैव तत्रापेक्षितत्वात्,

यजेतेत्यादितश्चेष्टसाधनं यागो यागाविषयिणी प्रवर्तनेत्यादिबोधस्यैवोत्पत्तेः, स्वर्गत्वाद्यवच्छिन्नसाधनत्वशक्तौ शत्तयानन्त्यमिति वाच्यं, तदादिन्यायेनेच्छा- विषयत्वावच्छेदकत्वेनोपलक्षणीभूतेन स्वर्गत्वादीननुगमय्य तदवच्चिन्ने साधनत्वे शक्तिस्वीकारेणादोषात्, चिकीर्षादिनान्यथासिद्धिस्तु न, व्यापारेण व्यापारिणो- ऽन्यथासिद्धत्वाभावात्, अन्यथा संनिकर्षेणेन्द्रियस्यापि प्रत्यक्षं प्रत्यन्यधासिद्धया- ऽकारणात्वापत्तेः, स्वतन्त्रान्वयव्यतिरेकितयेन्द्रियं नान्यथासिद्धमिति चेत्, प्रकृतेऽपि तुल्यम्, नन्विदं 'नेष्टसाधनं तस्मात् त्वं कुर्वि'ति प्रयोगानुपपत्तिः, पौनरुत्तयापत्तेः । न चेदं पौनरुत्तयमेकान्तत इष्टसाधनत्वबोधनाय, किं च प्रवर्तनात्वेनेष्टसाधनत्वस्य लिङादिवाच्यतया न पौनरुत्तयमेवेति वाच्यं, तस्मादित्यस्यानन्वयापत्तेः, अभेदे हेतुहेतुमद्भावासंभवादिति चेन्न, कुर्वित्यस्यावश्यकर्तव्यार्थकतयाऽदोषात्, परमतेऽप्य'त्र मया प्रवर्तितोऽतस्त्वमिदं कुर्वि'त्यत्रेत्थमेव वाच्यत्वाच्च, न च 'शज्ञा प्रवर्तितोऽह'मित्यादिव्यवहारात्\_\_ प्रवर्तना प्रवर्तकपुरूपनिष्ठा\_\_सैव विधिप्रत्ययेनोच्यते, अत एव 'विधिनियोग'इति वात्स्यायनोऽप्याह, इष्टसाधनत्वन्तु न प्रवर्तकपुरुषनिष्ठमिति न तल्लिङादिवाच्यमिति वाच्यम्, इष्टसाधनत्वस्यापि स्वज्ञापनवत्त्वसंभन्धेन प्रवर्तकनिष्ठत्वादिष्टसाधनताज्ञानस्यापि तन्निष्ठत्वात्, प्रवर्त्येष्टसाधनत्वं ज्ञात्वैव वाक्यप्रयोगकरणात्,
लिङाद्यन्तप्रयोगरूपव्यापारस्यापि 'ज्योतिष्टोमेने'त्यादि- प्रवर्तकवेदनिष्ठत्वात्तदभावाच्च, तद्बोधाननुभावाच्च, लाघवात्प्रवृत्त्यनुकूलधर्मस्यैव प्रवर्त्तनापदार्थत्वं, न तु प्रवर्त्तकनिष्ठत्वस्य तत्रान्तर्भाव इत्यस्यापि वक्तुं शक्यत्वाच्च, न च तथा 'हेतुमति च' इति सूत्रे भाष्ये\_\_'पृच्छतु मा भवानित्यत्र णिच् कस्मान्न भवति' इति प्रश्ने,\_\_उत्तरम्\_\_'अकर्तृत्वात्' इति । क्रियाविशिष्टप्रेरणायां णिच्, 'हेतुमति च' इति सूत्रेण हेतुव्यापारे णिज्विधानात्, कर्तुः प्रयोजकस्य हेतुत्वान्निष्क्रियद्रव्यमात्रप्रेरणायां लोङ्विधानादिति तदाशयः, तदुक्तम्\_\_ 'द्रव्यमात्रस्य तु प्रैषे पृच्छयादेर्लोड् विधीयते ।

 सक्रियस्य प्रयोगस्तु यदा स विषयो णिचः ॥' इति ।

 प्रयोजनं = प्रयोगः, प्रेरणमिति यावत्,न च सक्रियस्य प्रेरणा निरर्थकेति वाच्यम्, आलस्यादिना विरामाभावशङ्कया तत्सार्थक्यात्, ननु संभाविततत्तत्क्रियाकर्तृत्ववानेव प्रेष्यते, तत्र णिच् प्रत्यय इष्यते, 'तत्प्रयोजक' इत्यत्र तत्पदेन व्यापाराविष्ट एव गृह्यते इत्यत्र नाग्रह इत्यशयेन 'अथापि

कथंचित् कर्ता स्यादेवमपि न दोषः, लोटोक्तत्वादस्मिन्न भविष्यति' इति द्वितोयमुत्तरमुक्तं तद्विरोधः, इष्टसाधनत्वस्य लोटोक्तत्वेऽपि तस्य णिजर्थत्वाभावेन तदसंगतेः स्पष्टत्वादिति वाच्यं, लोटा प्रवर्तनात्वेन रूपेण प्रवर्तनासामान्यस्योक्तेरित्याशयात्, यद्वा लोटोक्तत्वं गम्यमानं, तथा च लोडन्तप्रयोगेण शाब्दबोधोत्तरं प्रेरणायाः प्रतीयमानत्वान्न णिजिति तात्पर्यादित्याहुर्मंण्डनमिश्रानुयायिनः ।

 अन्ये तु मीमांसकाः शाब्दकाश्चोक्तभाष्यादिबलात् प्रवर्तनेष्टसाधनत्वातिरिक्तैव विङाद्यर्थ इति प्रतिपन्नाः, स च द्योत्यैव, पचेतेत्यादितो विनापि प्रत्ययं तत्प्रतीतेः, अत एव तस्या धात्वर्थविशेषणत्वं, द्योत्यत्वेऽपि तस्या विशेष्यत्वमिति तु न, द्योत्यार्थानां विशेषणताया एव 'हेतुमति च' इति सूत्रभाष्यसिद्धत्वेन युक्तत्वात्, किं च तस्या विशेष्यत्वे प्रवर्त्यस्य प्रधान- धात्वर्थव्यापाराश्रयतयाऽकर्तृत्वे तत्र पचेतेत्याद्यनुपपत्तिः, किं च 'स्वाध्यायोऽध्येतव्य' इत्यादिवाक्यात् प्रवर्तनाविशेषणकस्यैव बोधस्योत्पादेन सर्वत्र तस्या विशेषणत्वस्वीकारस्यैवोचितत्वाच्चेति प्राहुः ।

 यत्तु प्राभाकराः- आशुतरविनाशिनो यागादेः कालान्तरभाविस्वर्गादि- साधनत्वस्य ग्रहीतुमशक्यत्वान्नेष्टसाधनत्वं विध्यर्थः, द्वारानुपस्थित्या च न परंपरया साधनत्वस्यापि ग्रहः संभवति, योग्यताज्ञानस्य शाब्दबुद्धिहेतुत्वात्, सा-चान्वयप्रयोजकरूपवत्त्वं, यथा 'घटेन जलमाहरे'त्यत्र सच्छिद्रेतरघटत्वं, न चैवमपि साधनत्वसामान्येन बोध उपपद्यत एवेति वाच्यं, एकाविशेषबाधे सामान्यज्ञानस्य तदितरप्रकारकत्वनियमात्, तस्मात् कार्यत्वरूपेणापूर्व लिढादिशक्यं, कार्यत्वरूपेण घटादौ शक्तिग्रहात् योग्यतावशादपूर्वव्यक्तिलाभः, न हि यागविषयकं कार्यमपूर्वादन्यत् संभवति, न च ज्ञानादिकं तादृशं संभवत्येवेति वाच्यं, कार्ये स्वर्गकामस्य नियोज्यनियोजकभावलक्षणान्वयाङ्गीकारेणादोषात्, तथा हि कामी नियोज्यो, नियोजकं कार्य, नियोजकत्वं तत्कामिकार्यतया प्रतीयमानत्वम्, अत्र चान्वयप्रयोजकं काम्यसाधनत्वं, न हि कामी काम्यादन्यत् काम्यासाधनत्वेन ज्ञातं कार्यतयावैति । यागविषयकज्ञानादिकं न काम्यस्वर्गादिसाधनमतो योग्यताबलाद्यागविषयकं कार्य स्वर्गकामीयं, स्वर्गकाप्रो यागविषयककार्यवानिति वा शाब्दानुभवो जायमानोऽपूर्वालम्बनो भवति, एवं च काम्ये क्लृप्तशक्तिर्लिङगदिर्निमित्तिकयोर्निषेधे चाऽपूर्ववाचकः, फलाश्रवणाच्च तत्र

फलालाभः, वैदिककर्मण्युद्देश्यत्वेन बोधितापूर्वमुद्दिश्यैव हि प्रवर्तते, एवं च काम्ये फलावाप्तिरानुषङ्गिकी, नित्येऽप्यपूर्वस्योद्देश्यस्य सत्त्वा् प्रवृत्तिः, तस्मात् कृत्युद्देश्यरूपं कार्यमेव शक्यमिति प्रोचुः ।

 अत्र तार्किकादयः प्रत्यवतिष्ठन्ते,\_\_अपूर्वस्य वाच्यत्वे मानाभावः, न चोक्तानुपपत्तिरेव मानाम्, एकविशेषबोधेऽपि सामान्यपूपेणैव तदितरबोधः, 'घटेन जलमाहरे'त्यत्र हि योग्यतया वस्तुतो यश्छिद्ररहितो घटः स घटत्वेनैव बोधविषयो भवति, न तु सच्छिद्रेतरत्वविशिष्टघटत्वेन, तदुपस्थापकाभावात्, न च लक्षणया घटपदेनैव तेन रूपेणोपस्थितिर्मानाभावात्, न चान्वयप्रयोजक- रूपत्त्वपूपयोग्यताज्ञानस्य हेतुतया तदुपस्थितिरावश्यकीति वाच्यं, वृत्त्या पदजन्यपदार्थोपस्थितेरेव शाबद्बोधहेतुतया तेन रूपेण भानासंभवात्, उपस्थिताबाधितपदार्थान्तरभानप्रसङ्गाच्च, एवं च साधनत्वसामान्य- बोधानुपपत्तिः, ननु तथाप्यशुतरविनाशिनः कालान्तरभाविफलजनकत्वे फलसमयस्यापि व्यापारजनकत्वस्य योग्यतयाऽपूर्वानुपस्थितौ तादृगयोग्यता- ज्ञानासंभवाद्यगादावपीष्टसाधनत्वं ग्रहीतुमशक्यमेवेति चेन्न, द्रवद्रव्यत्वस्य करकात्मकजलेऽपि सत्त्वेन तदभिप्रायक'पयसा सिचती'तिवाक्यस्यापि योग्यत्वापत्त्या तज्ज्ञानदशायां 'सेको नैतज्जलकरणक' इति बाधकप्रमासमयेऽपि तज्जलकरणकशाब्दबोधापत्त्या चान्वयप्रयोजकरूपवत्त्वस्य योग्यतात्वानभ्यु- पगमात्, अपि तु तत्पदार्थे तत्पदार्थवत्त्वस्यैव तत्त्वाभ्युपगमात्, संशयनिश्चय- साधारणतज्ज्ञानस्यैव कारणतया तन्निश्चयासंभवेऽपि संशयात्मकतज्ज्ञानस्य संभवात्, कार्यताज्ञानस्य लोके प्रवतकत्वदर्शनात्, कार्यत्वेनापूर्वमेव विध्यर्थ इत्यपि न युक्तं, कृतिजन्यत्वरूपस्य धात्वर्थनिष्ठस्यैव प्रवर्तकत्वादपूर्वस्य तथात्वसंभावनापि न, तादृशस्य लोकत एव संभवाच्चेत्याद्युक्तमेवेति । यतु\_\_ निष्फले सन्ध्यावन्दनादौ बाधादिष्टसाधनत्वं न विध्यर्थ इति, तन्न, प्रवृत्तिमात्रे इष्टसाधनताज्ञालस्य हेतुतया तत्र प्रवृत्त्यनुपपत्तेः । न च वेदबोधितापूर्वोद्देशेनैव प्रवृत्तिरिति वाच्यं, तद्रूपमेवेष्टमादायोष्टसाधनत्वस्य विध्यर्थत्वोपपत्तेः । वस्तुतः\_\_सुखदुःखाभावान्यतररूपत्वाभावेनेष्टसाधनत्वाभावेन च तदुद्देशेन प्रवृत्तिर्न संभवत्येन, न च वेदबोधितत्वान्निष्फवेऽपि प्रवृत्तिः, निष्फलत्वज्ञानदशायां वेदबोधितत्वज्ञानेऽप्यप्रवृत्तः, तदुक्तं 'प्रयोजनमनुद्दिश्य न मन्दोऽपि प्रवर्तते' इति, तस्मात् प्रत्यवायपरिहार फलं नित्येऽपि भवति । न च\_\_



 'अफलाकाङक्षिभिर्यज्ञो विधिदृष्टो इज्यते ।

 यष्टव्यमेवेति मनः समाधाय स सात्त्विकः ॥'

 \_\_इति भगवद्रगीताविरोध इति वाच्यम् ।

 'यज्ञो दानं तपः कर्म पावनानि मनीषिणाम् ।

 एतान्यपि तु कर्माणि सङ्गं त्यक्त्वा फलानि च ॥

  कर्तव्यानीति मे पार्य ! निश्चितं मतमुत्तमम् ॥'

 \_\_इत्यष्टादशाध्याये पावनत्वोक्तेः । सङ्गः = कर्तृत्वाभिमानः, तथा चानुद्दिष्टस्यापि प्रत्यवायपरिहारस्य फलत्वेन फलामुसंधानं विनापि क्रियामाणस्य पावत्वं भवतीति भावः । अत एव नित्यज्योतिष्टोमादेः स्वर्गादिसिद्धये करणेऽपि नित्यप्रयोगसिद्धिरिति सिद्धान्तः संगच्छते । नित्यस्य सर्वथा निष्फलत्वनियमे तु तदसंगतिः स्पष्टैव, किं चार्थवादिकमपि फलं रात्रिसत्रन्यायेन तत्र वक्तुं शक्यं, रात्रिसत्रे हि 'ज्योतिर्ज्योति'रित्यादिकफलशून्यवाक्यबोधिते 'प्रतितिष्ठन्ति ह वै य एता रात्रीरुपयन्ती'त्यर्थवादोक्तं प्रतिष्ठात्मकं फलं स्वीकृतं, तद्वदत्रापि,\_\_

 'सन्ध्यामुपासते ये तु सततं संशितव्रताः ।

 विधूतपापास्ते यान्ति ब्रह्मलोकं समातनम् ॥'\_\_

 \_\_इत्यर्थवादोक्तफलसंभवः, अन्यथा एतस्य\_\_

 'एतत् सन्ध्यात्रयं प्रोक्तं ब्राब्मण्यं यदधिष्ठितम् ।

 यस्य नास्त्यादरस्तत्र न स ब्राह्मण उच्यते ॥'\_\_

 \_\_इत्यस्य वचनस्य च वैयर्थ्यापत्तिः । न च स्तावकत्वमात्रेणोपयोग इति वाच्यं, 'सर्वेभ्यः कामेभ्यो दर्शबूर्णमासौ, सर्वेभ्यः कामेभ्यो ज्योतिष्टोम' इत्येतयो- रपि तथात्वापत्तेः, न च चतुर्थीसाचिव्येन फलबोधकत्वम्, 'ऊर्जोऽवरुध्यै' इत्यत्रेवार्थवादत्वेनैवोपपत्तोः, किं च स्तावकत्वेनोपयोगेऽपि स्तुतिवैयर्थ्य दुर्वारमेव, प्ररोचनार्था सेति न शङ्कयं, प्ररोचनाया एव निष्फलत्वापत्तेः, 'बहुदुग्धेयं धेनु'रिति वाक्याप्रामाण्यज्ञानसत्त्वे तद्वाक्यादिव, अर्थवादानामप्रमाण्यं जानतः प्रवृत्त्यसमवेतप्रवृत्तिफलकताया स्वीकर्तुमशक्यत्वात्, ननु स्वर्गाद्यर्थकतायामप्रामाण्येऽपि तत्तात्पर्यविषयीभूतप्राशस्त्ये प्रामाण्यं संभवत्येवेति चेन्न, तत्तत्फलसाधनत्वातिरिक्तप्राशस्त्यस्य
कुत्राप्यकल्पनात्, तज्ज्ञानस्य प्रवृत्त्यनुपयोगाच्च, तस्मात् स्वार्थे एवैषां प्रामाण्यमभ्युपगन्तव्यम्, एवं च 'सन्ध्यामुपासीते'ति विधित इष्टावगमेऽपि अवान्तररूपेण बोधनद्वारा

शीघ्रेत्पत्तिप्रत्यायनद्वारा वा प्रवृत्तिविशेषसंपत्तिफलका अर्थवादा इति ध्येयम् । अत एव 'सर्वशक्तौ प्रवृत्तिः स्यात्तथाभूतोपदेशात्' इति सर्वशक्त्यधिकरण- पूर्वपक्षसूत्रे 'काम्यं यथा फलायोपदिष्टं तथा नित्यमपि' इत्युक्तं भट्टाचार्यैः । न च नित्येऽपि फलजनकत्वस्वीकारे नित्यत्वहानिरिति वाच्यं, प्रत्यवाय- परिहारातिरिक्तफलाजनकत्वरूपस्य, प्रत्यवायकारणीभूताभावप्रतियोगित्वरूपस्य वा नित्यत्वस्याक्षतत्वात् । काम्यत्वमपि स्यादित्यपि न, इष्टापत्तेः, प्रत्यवायपरिहीरातिरिक्तफलजनकत्वम्, उक्तनित्यभिन्नत्वविशिष्टफलजनकत्वं काम्यत्वमित्यभ्युपगमाद्वा । ननु यत्रार्थवादिकं फलं नास्ति तत्र प्रत्यवायपरिहारस्य फलत्वं न युक्तं, दुरितध्वंसरूपस्य तस्य सुखदुःखाबावान्यत्वादिष्टाजनकत्वाच्चेच्छाविषयत्वाभावात्, न च प्रत्यवाय- परिहीरस्य दुःखानुत्पादफलकत्वादिष्टत्वमिति वाच्यं, प्रागभावरूपस्य तस्योक्तक्रमेणेच्छाविषयत्वरूपफलात्वाभावात् । न च दुःखात्यन्ताभाव एव फलतामाप्नोत्विति वाच्यम्, प्रागभावात्यन्ताभावयोविरोधेन तदा तस्य तत्रासत्त्वादिति चेन्न, तयोविरोधस्य दीधितिकारेणैव तिरस्कृतत्वात्, न च तथापि तस्य नित्यतया तज्जनकत्वासंभवः स्वस्वव्याप्येतरयावत्कारणसत्त्वे यत्सत्त्वे यदव्यवहितोत्तरक्षणे यत्सत्त्वं यदसत्त्वे यदसत्त्वमित्येवंरूपस्य योगक्षेमसाधारण- जन्यजनकभावस्य संभवादित्यलं पल्लवितेन । \[अत एवान्तरा श्यामदशायामत्यन्ताभावविषयको 'रक्तं रुपं नास्ती'ति प्रत्यय उपपद्यते, ध्वंसाद्यवलम्बन एवासाविति चेन्न, मध्ये रक्तेऽपि तथाप्रत्ययप्रसङ्गादिति दिक् ।\]

 'न कलञ्जं भक्षये'दित्यादौ नञ्समभिव्याहृतलिङादेरनिष्टसाधनत्वमर्थो, नञ् तात्पर्यग्राहको, न त्वभावार्थकः, कलञ्जभक्षणादावपि तृप्त्यादिरूपेष्ट- साधनत्वसत्त्वेन तदबावस्य बोधयितुमशक्यत्वात्, नापि कलञ्जभक्षणाभाव इ,्टसाधनमिति बोधः स्वीकर्तु युक्तः, प्रत्ययार्थप्रकृत्यर्थयोरन्तरा पदार्थान्तर- प्रवेशस्याव्युत्पन्नत्वात्, 'नानुपमृद्य प्रादुर्भावा'दित्यादावप्यारोपितप्रादुर्भावहेतुकत्व- बोधस्यैव शब्दतोऽङ्गीकारेण न प्रकृतिप्रत्ययार्थमध्यनिवेशो नञर्थाभावस्येति बोध्यम् । प्रादुर्भावाभावहेतुकत्वबोधस्तु मानसः, किं च तथाबोधाङ्गीकारे कलञ्जभक्षणादेनिवृत्तिजनकज्ञानानुत्पादनेन नञ्घटिततादॉसवाक्यस्य निवर्त- कत्वानुपपत्तिः, न च यदभावो यस्येष्टसाधसतया बोध्यते तत्तस्यानिष्टसाधनमिति

व्याप्त्या कलञ्जभक्षेणेऽनिष्टसाधनत्वानुमानान्नोक्तदोष इति वाच्यम्, अप्रयोजकत्वात्, ग्रीष्मसमये सूक्ष्मकम्बलाद्यभावस्य सुकविशेषजनकत्वबोधेऽपि तस्यानिष्टसाधमत्वाभावात्, सूक्ष्मकम्बलादेः शीतसमयेऽनिष्टजनकत्वाभवेऽपि ग्रीष्मकाले दुःखात्मकानिष्टजनकत्वस्यानुभूयमानतयोक्तव्याप्तेः सुस्थत्वमिति चेतथापि वाक्यस्य साक्षान्निवर्तकज्ञानजनकत्वानिर्वाहः, त्तथाविधव्याप्तिप्रति- संधानशून्यस्यानुमित्यनुपपत्तिश्च, किं च विधिनिषेधवाक्ययोस्तथा सत्येकार्थत्व- मेव स्यात्, तच्च न युक्तम्\_\_

 'अन्तरं यादृशं लोके ब्रह्माहत्याश्वमेधयोः ।

 दृश्यते तादृगेवेदं विधानप्रतिषध्योः ॥ इति ।'

 यन्मते इष्टसाधनत्वातिरिक्तप्रवर्तना लिङाद्यर्थः, तन्मते निवृत्यनुकूल- व्यापाररूपनिवर्तनां लिङादिः प्रतिपादयति, नञ् द्योतकः, नञः स्वसंबन्धि- प्रतिपक्षबोधकत्वस्वभावात्, अत एवास्तीत्यनेन संबध्यमानो नञ् सत्त्वप्रतिपक्ष- भूतमसत्त्वं गमयति ।

 परे तु 'न कलञ्ज'मित्यादावारोपितं कलञ्जभक्षणं प्रवर्तनाविषय इति वाच्योऽर्थः, कलञ्जभक्षणाभावः प्रवर्तनाविषय इत्युदीच्यो मानसबोधः, 'तत्तु समन्वयात्' इति सूत्रभाष्ये शङ्कराचार्या अपि\_\_'न ब्राह्मणं हन्या'दित्यादौ हन्त्यर्थानुराग्येष नञ्, एष एव च नञ्स्वभावो यत् स्वसंबन्धिनोऽभावबोधनं, निषेध्याभावबुद्धिश्च निषेध्यविषयौदासीन्ये कारणमित्याहुः । औदासीन्यं = निवृत्तिः । प्रवृत्त्यभावसमानाधिकरणो 'निवर्तते' िति पदगम्यः क्रियाविशेषो निवृत्तिर्न तु प्रवृत्त्यभावरूपा, निवृत्त्यभावस्य प्रवृत्तिरूपतापत्तेः, विनिगमनाविरहात्, तस्मात् प्रवृत्तिवन्निवृत्तिरपि पदार्थान्तरमेवेति प्राहुः ।

 अन्ये तु\_\_पूर्वमुपवणितमुदीच्यबोधमेव वाक्यार्थबोधमङ्गीचक्रुः, एतन्मते नानुपमृद्य प्रादुर्भावात्'पटो न दण्ड'दित्यादाविव व्युत्पत्तिवैचित्र्येण प्रकृतिप्रत्यययोरन्तरा नञर्थाभावस्य प्रवेशाङ्गीकारान्नानुपपत्तिरितिध्येयं । ननु गङ्गास्रानादितोऽपि स्वर्गात्पत्तेः पुराणप्रसिद्धतया 'दर्शपूर्णमासाभ्यां स्वर्गकामो यजेते'त्यादिश्रुत्या दर्शपूर्णमासादेरपि स्वर्गसाधनत्वबोधनेन तद्व्यभिचारेण ज्योतिष्टोमादौ तत्साधनत्वबाधात् कथं तद्बोधनीयमिति चेदत्राहुर्भूषण- कारादयः,\_\_विजातीयस्वर्गसाधनत्वे एव शत्तया तादृशस्वर्गसाधनत्वमेव तेन वाक्येन बोध्यते, तच्च तत्राबाधितमेव, यद्यपि 'स्वर्गकामे'ति समुदायान्तर्गत\_\_

'स्वर्गपदसमुत्थापितस्वर्गसाधनत्वमेव प्रत्यासत्तिन्यायेन लिङ्शख्यमित्यनुमन्यन्ते निबन्धकृत, स्वर्गपदं च स्वर्गत्वेनैव बोधकं न तु विजातीयस्वर्गत्वेनेति नोक्तरीत्या विजातीयस्वर्गसाधनत्वे शक्तिसंभवस्तथापि वाक्यान्तरपर्यालोचनसाचिव्येन विजातीयस्वर्गसाधनत्वे मनसोपस्थिते शक्तिग्रहसंभवेन नानुपपत्तिः, हर्यादिपदवन्नानार्थत्वमिष्टमेवेति । रामकृष्णभट्टाचार्यास्तु\_\_न वैजात्यान्तर्भावेण शक्तिरपि तु स्वर्गसमानाधिकरणाभावप्रतियोगितावच्छेदकत्वेऽबावे च खण्डशः शक्तिस्तादृशावच्छेदकत्वस्य विजातीयस्वर्गसमानाधिकरणाभावप्रतियोगितावच्छेद- कत्वावच्छिन्नप्रतियोगिताकत्वसंबन्धेन लिङ्पादर्थेऽभावेऽन्वयः,\_\_तेन वैजात्यस्य पूर्वमनुपस्थितावपि न क्षतिः, उक्तसंबन्धेन स्वर्गसमानाधिकरणाभाव- प्रतियोगितावच्छेदकत्वाभावश्च तादृशावच्छेदकत्वविशेषाभावो न तु तत्सामान्याभावः, स च ज्योतिष्टोमत्वादावबाधित एव, तादृशावच्छेदकत्वा- भावस्य स्वाश्रयज्योतिष्टोमत्ववत्त्वसंबन्धेन ज्योतिष्टोमादावन्वय इति न 'पदार्थः, पदार्थेने'त्यादिव्युत्पत्तिविरोधः । गुरुधर्मस्य प्रतियोगितावच्छेदकत्वपक्षे 'कम्वुग्रीवादिमान्नास्ती'ति वाक्याद् घटत्वावच्छिन्नप्रतियोगितावकत्वसंबन्धेन नञर्थाभावेऽप्यन्वयबोधस्याभ्युपगमात्, अत एव यत्किंचिद्घटवति न तादृशवाक्यप्रयोगः प्रामाणिकः, अपि चान्वयितावच्छेदकावच्छिन्नप्रतियोगिता- कत्वव्युत्पत्तिर्नञ्समभिव्याहारविषयेति न तद्विरोध इति\_\_समादधिरे ।


नव्यतार्किकास्त्वन्यथासिद्धिनिरूपकतानवच्छेदकनियतोत्तरवर्तितावच्छेदक- धर्मवत्स्वर्गकत्वमेव स्वर्गकारणत्वं, तादृशधर्मश्चोत्तरकाले कल्प्यो जातिविरोषः, \_\_शाब्दबुद्धौ नियतोत्तरवर्तितावच्छेदकत्वात्मकसामान्यधर्मेण भासते, तादृशं स्वर्गकारणत्वं च योगेऽबाधितमेव, नियोत्तरवर्तितावच्छेदकत्वं च\_\_हेतु- तावच्छेदकधर्मावच्छिन्नतद्वयापारान्यतराभावाधिकरणतीविशिष्टोत्पत्तिक्षणावच्छिन्नाधिकरणतानिरूपकतानवच्छेदकत्वम्, अधिकरणतावैशिष्ट्यं च\_\_'स्वावच्छेदक- क्षणाव्यवहितोत्तरक्षणावच्छिन्नस्वाश्रयनिष्ठत्व'संबन्धेन । भवति ह्येतादृशं दण्डनियतोत्तरवर्तितावच्छेदकत्वं घटत्वे उत्पत्तिक्षणावच्छिन्नकपालनिष्ठ- घटाधिकरणतायां दण्डत्वावच्छिन्नतद्व्यापारान्यतराभावाधिकरणतावैशिष्ट्येनोक्त- संबन्धेनापि तूत्पत्तिक्षणावच्छिन्नघटाद्यधिकरणतायामेव तन्निरूपकतानव- च्छेदकत्वस्य घटत्वे सुस्थत्वात् । अथवा स्वर्गनिष्ठधर्मावच्छिन्ननियत- पूर्ववर्तितावच्छेदकधर्मवत्त्वमेव स्वर्गकारणत्वम्, नियतपूर्ववर्तितावच्छेदकत्वं च

स्वर्गनिष्ठधर्मावच्छिन्नाव्यवहितपूर्वकालावच्छेदेन तदधिकरणनिष्ठाभावप्रतियोगिता- नवच्छेदकधर्मवत्त्वरूपदैशिकव्यापकतायाः स्वाश्रयत्व\_\_स्वाश्रयनिरूपितव्यापार- त्वान्यतरसंबन्धेनावच्छेदकत्वम्, अन्यतरसंबन्धेन तथाविधव्यापकतावच्छेदकत्वं च तेन संबन्धेन तथाविधव्यापकतानतिरिक्तवृत्तित्त्वादिरूपं बोध्यम् । ज्योतिष्टोमत्वादेः स्वायनिरूपितव्यापारत्वसंबन्धेनादृष्टात्मकव्यापारगततादृश- व्यापकतावच्छेदकत्वसत्त्वात् स्वर्गनिष्ठधर्मावच्छिन्ननिरूपितनियतपूर्ववर्तितावच्छेद- कत्वं निराबाधमेव, एतेन नियतोत्तरत्वाद्युक्तकारणत्वस्य विध्यर्थतामते यागधर्मिकतादृशकारणताग्रहस्य प्रवृत्तिहेतुताभ्युपगन्तव्या । तदपेक्षया तद्घटकनियतोत्तरवर्तितावच्छेदकधर्मवत्त्वात्मकयागसाध्यत्वप्रकारकस्वर्गधर्मिकज्ञानस्य हेतुत्वे तादृशसाध्यत्वस्य विध्यर्थत्वे च लाधवमितोष्टसाधनत्वस्य विध्यर्थत्वं, प्रवृत्तिप्रयोजकत्वं च भज्येतेति दूषणं निरस्तम्, व्यापकताघटुतकारणतायाः साध्यताऽघटुततया लाघवेन प्रवर्तकत्वादिसंभवात् कादृशसाधनताशरीरे व्यापकतावच्छेदकत्वेनैव कारणतावच्छेदकस्य प्रवेशात्, यत्र तस्य विशिष्यानुपस्थितिः कारणं च न्यूनवृत्तिनातिप्रसक्तेन वा धर्मेणोपलक्षितं, तत्र शब्दात्, कारणत्वग्रहानुपपत्तिर्न, ननु तथापि तद्धर्मप्रकार- केच्छाधीना प्रवृत्तिस्तद्धर्मावच्छिन्ननिरूपितसाधनताधीप्रयोज्येति 'ज्योतिष्टोमे' त्यादिवाक्यात् स्वर्गत्वोपलक्षितवैजात्यावच्छिन्ननिरूपितसाधनताज्ञानसत्त्वेऽपि\_\_ स्वर्गत्वावच्छिन्ननिरूपितसाधनताज्ञानविरहेण स्वर्गत्वप्रकारकेच्छाधीनप्रवृत्त्यनुप- पत्तिरिति चेन्न, वह्नित्वादिप्रकारकेच्छातोपि\_\_तृणादिसमवधानेऽभ्रान्तप्रवृत्तेरानु- भविकत्वाद् भूयः सुखार्थिनामपि भ्रान्तिरहितानां क्रियाविशेषे प्रवृत्तेश्च, तद्धर्म- प्रकारकफलेच्छाधीनप्रवृत्तौ तद्धर्मप्रकारेण भासमाननिरूपितसाधनताज्ञान- स्यैवापेक्षित्वात्, न हि वह्लित्वादिकं तृणादिजन्यतावच्छेदकं, तृणादिकं विनापि जायमाने वह्नौ सत्त्वात्, भूयस्त्वादिकमर्थवशसंपन्नतया न कस्यापि जन्यतावच्छेदकं, घटत्वावच्छिन्नार्थि तन्त्वादावपि प्रवर्तेत, तन्त्वादेरपि घटत्वाद्युपलक्षितजन्यसत्त्वादिविशिष्टनिरूपितद्रव्यत्वावच्छिन्नसाधनतावत्त्वादिति न शङ्क्यं, फलानुपधाननिश्चयस्य स्वातन्त्र्येण प्रतिबन्धकत्वात्, फलोपधायकतात्मकसाधनत्वस्य लिङादिशक्यतया न घटकामस्तन्तुमुपाददीतेति प्रयोग इति प्राहुरिति कृतं पल्लवैः ।

 'हेतुहेतुमतोर्लिङ्' इत्यस्योदहरणमाह\_\_यो ब्राह्मणायेति । अवगोरणं =

हननार्थ दण्डाद्युद्यमनम् । 'ब्राह्मणाये'ति\_\_'पत्ये रेति' इतिवत् संप्रदानत्वाच्चतुर्थी, तथा च यत्कर्तृकं ब्राह्मणोद्देश्यकं दण्डाद्युद्यमनं तद्देतुकतादृशपुरुषकर्मकयमदूतकर्तृकशतयातना इति वाक्यार्थबोधः । कारक- विशिष्टतादृशक्रियाया यातनारूपक्ियायां हेतुहेतुमद्भावसंबन्धेनान्वयो न तु हेत्वाद्यर्थकत्वं लिङः, हेतुहेतुमद्भूतक्रियार्थकधातोर्लिङिति सूत्रार्थात्, तेन संबन्धेनान्वयबोधे तात्पर्यग्राहकत्वेनैव सूत्रस्य सार्थक्ये तत्र शक्तिकल्पना- योगात् ।

 भूतमात्रे इति । मात्रशब्दोऽवधारणे इत्यभिप्रेत्याह\_\_भूतसामान्य इति । भूतत्वरूपसामान्यधर्मेण विवक्षायां, न तु विशेषरूपेण विवक्षायामित्यर्थः । तत्र मानमाह\_\_भूते इत्यधिकृत्येति । क्रियाया'मित्युपलक्षणं, क्रियाधिकरणासमये इत्यपि बोध्यम् । भूतत्वस्य प्रत्ययार्थत्वपक्षे तु पूर्वोक्तस्थले'अबूद् घट'इत्युत्पत्त्यर्थकप्रयोगनिर्वाहेऽपि विद्यमानत्वे सत्तार्थकतादृशप्रयोगोऽपि स्यात्, वर्तमानत्वं सप्रतियोगिसमयवृत्तित्वस्य तदानी घटे सत्त्वात्, क्रियायां तदन्वये तु न दोषः, घटकर्तृकात्मधारणानुकूलयावद्द्रव्यव्यापारसमूहे तस्यासत्त्वात्, तादृशभूतत्वस्य बुद्धिस्थधातुवाच्ययावदवयवसमूहे एवाधारधेयभावसंबन्धेनान्वया- भ्युपगमात् । उत्पत्तेस्तात्पर्यविषयत्वेऽप्युत्पत्त्यव्यवहितोत्तक्षणे 'घटोऽभू'दिति प्रयोगानुपपत्तिर्द्रष्टव्या कर्त्रादावन्वयाभ्युपगमे ।

 इति बोध इति । तादृशसमयवृत्तित्वं भूतत्वमिति पक्षे विद्यमानध्वंप्रतियोगिसमयवृत्तिरत्याद्याकारको बोधोऽवसेयः । ्यमत्रेति । अयं = बुद्धिस्थो वक्ष्यमाणः । 'संग्रह'\_\_इत्यस्य 'द्र्टव्य'\_\_इत्यनेन संबन्धः । आद्य इति । अद्यतन इत्यर्थः । भैदादिति । तथा चाद्ये 'अपाक्षीद् देवदत्तः' 'पचति' 'पक्ष्यती'ति त्रिविधप्रयोगोऽपि दृश्यते । अन्त्यो = अनद्यतनः ।

 अनयोः = भूतभविष्यत्कालयोः । लङिति । 'लिङ्निनित्ते\_\_'इति सूत्रेण विवक्षिते इत्यर्थ इति केचिद् ब्रुवते । वस्तुतस्तु भूतत्वस्येवानद्यतनत्वस्यापि बोधस्यानुभवसिद्धतयानभूतत्वेन विवक्षित इत्येव व्याख्योचिता, अन्यथा भूतत्वेऽपि शक्तिन सिध्येत्, वस्तुगत्या तादृशबूतकालवृत्तिर्या क्रिया तदर्थकधातोर्लृङ् इत्यर्थस्वीकारेणैवातिप्रसङ्गाभावात् युक्तयन्तरमिति प्रागुक्तमनुसंधेयम् । तत्रैव = अनद्यनभूतत्वे विवक्षिते सत्येव । ताद्दशे भविष्यतीति । अनद्यतन- भविष्यतीत्यर्थः ।

 भूते भाविनीति । हेतुहेतुमद्भावे = हेतुहेतुमद्भावादौ सति, भूतकाले भविष्यत्काले इत्यर्थः । तत्र प्रमाणमाह\_\_'लिङ्निमित्ते' इत्यादिना । सुवृष्टिरिति । सुवृष्टिभवनं सुभिक्षबवनस्य हेतुः,सुभिक्षभवनं हेतुमदिति तत्समर्पकाभ्यामुभाभ्यमापि धातुव्यक्तिभ्यां लृङ् । हेतुहेतुमद्भावः
स्वरूपसन्निमित्तं, न तु तत्रापि शक्तिः, शाब्दबोधेऽभानात् । एवं क्रियानिष्पत्तिरपि मानान्तरगत्य, न तु वाच्या । ननु सुवृष्टिभवनसुभिक्षभावनयोः साधनवैकल्यान्न- यतानुत्पत्तिः स्वयमवगत्य प्रतिपाद्यते तत्र भविष्यत्वादैवानुत्पत्तिः, उत्पन्न एव सत्त्वादिक्रमेण भूत इत्युच्यते, सामग्रीसमवधाने संभावितोत्पत्तिकश्च भविष्यन्नित्युच्यते, अत च साधनाभावात् संभावितापि न तदुत्पत्तिरिति चेन्न, अभूते अभविष्यति इत्यपि भूतत्वभविष्यत्त्वे, आरोप्येते निषेधप्रतियोगित्वायेति दोषाभावात् ; सुभिक्षभवने हेतु सुवृष्टिभवनं संभावयत एव हि तदुक्तः, एवं हि क्रियानिष्पत्तिः प्रतिपादिता भवति । अत्र भूतत्वाद्यभावनिश्चयसत्त्वेऽपि भूतत्वादिप्रकारकबोध आहार्यारोषात्मक एवावश्यमभ्युपेतव्यः । अन्यथा गते वाधनिश्चयस्य भसब्दबोधं प्रत्यप्रतिबन्धकत्वे त्वनाहार्यारोपात्मकोऽपि संभवति, युक्तं चैतत्, अन्यथा 'मुखं चन्द्र' इत्याज्यभेदरूपकादौ, प्रहसनादौ च बाधनिश्चयसत्त्वेऽप्यनुभवसिद्धशाब्दबोधापलापापत्तिः, कलहादो मिथ्याभिलापा- वचनाच्छाब्दबोधानुपपत्तिश्च, तत्र शाब्दबोधानुगमे क्रोधानुपपत्तिः, एवम्-'एष वन्ध्यासुतो याती'त्यादिवाक्याच्छाब्दबोधानुपगमे सहृदयाह्लादानुपपत्तिः, ननु 'मुखं चन्द्र' इत्यादौ चन्द्रादिपदं चन्द्रदिसदृशे लाक्षणिकं, तस्य चाभेदोऽबाधित एव मुखे बुध्यते, एवं मिथ्याभिशापस्थले 'एष वन्ध्यासुत' इत्यादौ च शब्दात् पदार्थोपस्थितौ मानसो विशिष्टबोधस्तेन क्रोधादेर्नानुपपत्तिरिति चेन्न, एवं हि 'चन्द्रसदृशं मुखं' 'चन्द्रो मुख'मित वाक्ययोरनुभवसिद्धविलक्षणबोधजनकत्वानुप- पत्तिः, अभिशापवचनादिस्थलेमानसबोधाङ्गीकारे सर्वत्रैव तथात्वापत्तौ शब्दप्रामाण्योच्छेदापत्तेश्च, अत एव खण्डनकृताप्युक्तम्\_\_

 'अत्यन्तासत्यपि ह्यर्थे ज्ञानं शब्दः करोति च ।' इति ।

 न चैवं योग्यताज्ञानस्य शाब्दबोधहेतुत्वानुपपत्तिः, इष्टापत्तेः, । न चैवं 'सेको वह्निकरणकः' इति वाधनिश्चयसत्त्वेऽपि शाब्दबोधापत्तिः, इष्टापत्तेः, शाब्दबोधं प्रि वाधनिश्चयस्य प्रतिबन्धकत्वमनङ्गीकुर्वद्भिर्योग्यताज्ञानस्य हेतुतां स्वीकुर्वद्भिः
परैरप्याहार्ययोग्यताज्ञानात् शाब्दबोधाङ्गीकाराच्च, न चैवं सति

प्रवृत्तिरापादनार्हा वाधनिश्चयेन तत्र बोधेऽप्रामाण्यज्ञानजननेनागृहीता- प्रामाण्यकज्ञानस्यैव प्रवृत्तिजनकत्वादित्यलं पल्लवितेन । लृङ्समभिव्याहारे धातोर्लृङो वाभावोऽप्यर्थः, अभावे धात्वर्थव्यापारसायान्वयः, अभावयोश्च प्रयोज्यप्रयोजकभावसंबन्धेनान्वय इत्यभिप्रेत्याह\_\_अत्र वह्न्यभिन्नेति । अर्थान्तरे- ऽपीति । यथा 'लट् स्मे' इत्यादिना भूतादावपि लडादेर्दर्शनादित्यर्थः । दर्शनान्तररीत्येति । स्वमते तु सर्वस्मिन्नुक्तेऽर्थे शक्तिरेव, न तु लक्षणेति बोधयितुं 'दर्शनान्तररीत्ये'त्युक्तम् । प्रसङ्गाल्लडादिक्रमनियामकमाह\_\_एतेषामिति । एतेषां = लकाराणाम् । अनुबन्धक्रम एवेति । अनुबन्धान्म् = अकाराद्यनुबन्धानाम् । उक्तेऽर्थे मीमांसकव्यवहारमपि प्रमाणयति\_\_अत एवेति । डित एवादौ तु न गणिताः, 'वर्तमाने लट्' इत्यादिना पाणिनिना प्राक् टितामेव निर्देशात् । लकारेति । लकारविशेषाणां लडादीनामर्थ इत्यर्थः ॥ 23 ॥



काः23

 इति क्षिवैयाकरणभूषणसारव्याख्यायां लकारविशेषार्थनिरूपणं समाप्तम् ॥

 













.





***सुबर्थनिर्णयः***





सुबर्थमाहेति । पदत्वप्रयोजकतिङर्थनिरूपणानन्तरं तत्परयोजकसुबर्थ- निरूपणमिति भावः । ननु द्वितीयादीनां 'कर्मणि द्वितीया' इत्याद्यनुशासनबलात् कर्मादीनां तदर्थत्वलाभो नाक्षये विध्यभ वादित्याशङ्कामपनिनीषुराह-तथा हीत्यादिना । तच्चेति । तत् = कर्म । चकारस्त्वर्थे ।

 कर्तुरीप्सिततममिति । 'कर्तुरीप्सिततमम्-' इति सूत्रेणतस्य कर्मसंज्ञाविधानात् । नन्वभिप्रेतरूढेप्सितशब्दात्तमप्यतिशयिताभिप्रेतरूपार्थ एव लभ्यते, नाश्रय इत्याशङ्क्याह-क्रियाजन्येति । तथा चाप्नीतेः संबन्धार्थकात् सन्नन्तात् कर्मणि वर्तमानकाले 'मतिवुद्धिपूजार्थेभ्यश्वे'ति क्ता त ईप्सितशब्दः क्रियाशब्द उपात्तो नाभिप्रेतार्थको रूढशब्दः तथा मति भूड्क्ते' इत्यादौ
पयआदे- रपि कर्मसंज्ञापत्तिः, विशिष्टभोजनस्याभिप्रेतत्वेन तस्यानभिप्रेतत्वस्य वक्तुमशक्यत्वात्, अत एव कृतभोजनोऽपि पयोवाभेच्छया भोजने प्रवर्तत इति लोकसिद्धम्, एवं\_\_क्रियाशब्दादरे तु प्रकृष्टोपकारकत्वमात्रविवक्षायां क्रियाजन्यफलाश्रयत्वेऽपि तत्त्वेनानुद्देश्यतया न कर्मत्वापत्तितादवस्थ्यम्, स्पष्टं चेदं प्रकृतसूत्रभाष्यादौ । 'वारणार्थानाम्-' इति सूत्रभाष्ये चायं क्रियाशब्द इति स्पष्टम् । 'कर्तुरीप्सिततमम्-' इत्यत्र 'कर्तु'रिति 'क्तस्य च वर्तमाने' इति कर्तरि

षष्ठी, तथा च कर्तुः समभिव्याहृतधात्वर्थव्यापाराश्रयस्याप्तुं = संबद्धुमिष्टतमं कारकं कर्मसंज्ञामिति सूत्रार्थः, कर्तुः संबन्धश्च कर्तृपदार्थविशेषणीभृतक्रियाद्वारक एव ग्रहीतुमुचितः, उपस्थितत्वात्, स च तज्जन्यफलाश्रयत्वरूपः, तथा चेप्सिततमत्वं = तादृशव्यापारप्रयोज्यसमभिव्याहृतधात्वर्थफलाश्रयत्वेनोद्देश्यत्वं पर्यवसन्नम्, 'प्रयोज्यत्व'निवेशो दुह्यादेविभागाद्यनुकूलव्यापारानुकूलव्यापारार्थकत्वे पयआदेः कर्मत्वसिद्धिफलक इत्यन्यत्र विस्तरः ।

 ननु क्रियाघटितक्रियाप्रयोजकत्वादिसंबन्धस्य कारकान्तरेऽपि सत्त्वे कथं तथाविधफललाभोऽत आह-क्रियाजन्येति । संज्ञान्तरविधानादिष्टानुरोधाच्चोक्त संबन्ध एव गृह्यते इति भावः । अथवा-'ननु सना इच्छाया बोधनादीप्सिततम- पदेन तादृशफलवत्त्वेनोद्देश्यस्यैव लाभात् क्रियाजन्यफलाश्रयमात्रोक्तिरसंगतेत्या- शङ्क्याह\_\_क्रियाजन्येति । कर्मण एव = तादृशफलाक्षयस्यैव । तथा च तादृशफलवत्त्वेन कर्तुरुद्देश्यत्वं तादृशसंज्ञायामेवोपयोगि, न तु वाच्यकोटौ तस्यान्तर्भाव इति बावः । तत्र युक्तिमाह\_\_'तथा युक्तं च\_\_' इति । इत्यादी-त्यादिपदाद् 'गतिबुद्धि-' इत्यादेः परिग्रहः, एतत्सूत्रविहितकर्मसंज्ञा- साधारण्यार्थ तादृशफलाक्षय एव द्वितीयादेः शक्तिरिति भावः । संग्रहादिति । फलस्यापि हेतुत्वेन विवक्षायां पढ्चमी । एवमेव = द्वितीयादेरुक्तार्थकत्व- कल्पनमेव । ईप्सादेः शाब्दबोधे भानेनैवमेव युक्तमित्ययुक्तमित्याशङ्क्याह\_\_ ईप्सितेति । ईप्सितत्वानीप्सितत्वयोरित्यर्थः । ननु तथापि क्रियाजन्यफलविशिष्ट एवाश्रये शक्तिर्लभ्यते, न तु केवलाश्रय इत्याशह्कां निराकरोति-तथा चेत्यादिना । तथा च = क्रियाजन्यफलाश्रयस्य कर्मत्वे च । परे तु तादृ- फलाश्रयत्वेनेच्छेद्दोश्यत्वस्यापि वाच्यत्वमावश्यकमत एव 'पयसौदनं भुङ्क्ते' इत्यादौ तथाविधफलाश्रयस्यापि पयआदेस्तादृशोद्दोश्यत्वविरहान्न कर्मत्वमिति प्राहुः । नन्वाश्रयत्वस्य निरूपकादिभेदाद् भेदेन शक्त्यानन्त्यं स्यादित्यत आह\_\_तत्त्वं चेति । आश्रयत्वं चेत्यर्थः । 'शक्तेर्भेद एवे'ति भाष्यसिद्धान्ते त्वाश्रयतात्वेनाश्रयतानामनुगमो बोध्यः । नव्यमते तु कर्मत्वरूपशक्तिमत्त्वेनाश्रयः शक्य इति ध्येयम् । उत्पत्त्याश्रयत्वादित्यादौ 'कर्मते'त्यस्यानुषङ्गेणान्वयः । उत्पत्तेर्धात्वर्थत्वादिति । निरूपितमेतत् प्राक । जानात्यादेर्ज्ञानादिमात्रार्थकतया घटादेः क्रियाजन्यफलाश्रयत्वाभावात् कर्मत्वानुत्पत्तिरित्याशङ्कां पूर्वोक्तावरण- भङ्गानुकूलव्यापारार्थकतामाश्रित्य परिहरति-जानातीत्यत्रेति । 'घटं

जानाती'त्यादावित्यर्थः, 'घटादे'रिति शेषः । अतीतानागतयोः फलाश्रयत्वनुप- पत्तिः, असत आश्रयत्वाभात्, न च ज्ञानसमये तज्जन्यावरणभङ्गस्यातीतादि- घटेऽसत्त्वेपि तद्धटादिसमयावच्छेदेन तदाश्रयत्वमक्षतमेवेति वाच्यम् । व्यापारस्य स्वशून्योत्तरकालिकफलारन्भकत्वासंभवात्, एवं स्वपूर्वकालिकफलारम्भकत्वा- संभवाच्च, कार्याव्यवहितपूर्वक्षणवर्तिन एव फलारम्भकत्वादित्याशङ्कां परिहरति \_\_अतीतेत्यादिना । कालान्तरे फलारम्भकत्वासंभवेऽपि व्यापारेण स्वाव्यवहितोत्तरकाल एवोत्पादितावरणभङ्गात्मकफलाश्रयता स्वीक्रियते, नैयायिकैरतीतानागतयोविषयतया ज्ञानाश्रयता यथाङ्गीक्रियते तथेति भावः । अन्यथा 'यथापूर्वं न जानामी'त्यस्य मतद्वयेऽप्यापत्तिः, तदानीं तत्रावरणभङ्गस्य ज्ञानस्य च स्वरूपविषयतासंबन्धावच्छिन्नप्रतियोगिताकाभावसत्त्वात् । आवरण- भङ्गे ज्ञाने चाधेयत्वविषयितासंबन्धावच्छिन्नस्यातीतघटोदेर्भावस्य सत्त्वाच्च । नञा कारकविशिष्टक्रियाभावप्रतिपादनमिति स्वमते आवरणभङ्गाद्यभावबोधा- संभवेऽपि तदभावप्रयुक्तकारकविशिष्टक्रियाया अभावस्य आरोपितक्रियाया बोधसंभवात् तादृशप्रयोगापत्तिः । तत्र विषयतासत्त्वेऽपि विषयतया ज्ञानाश्रयत्वे विवादादाह\_\_सत्कार्येति । अत एव 'घटो जायते' इत्यत्र घटस्य क्रियाजनकत्वरूपं कारकत्वं, कर्तृत्वं चोपपद्यते, अन्यथासतस्तदनुपपत्तिः । तत्र भर्त्तृहरिसंमतिमाह-उक्तं चेति । सैव = तिरोभावरूपैव । नास्तिता = नाष्टता । लब्धेति । लब्धः क्रमो येन तादृशे तिरोभावे सतीत्यर्थः तदुत्पत्तिगतवर्त्तमानत्वनिबन्धनो नश्यतीति व्यवहारः, तदनन्तरम्-अनष्टेति तदर्थः । लब्धक्रम' इत्यनेन व्यापाररूपतावेदिता । प्रतीयत इत्यनेन प्रतीतिः प्रमाणत्वेनोक्ता । तिरोभावो नाम सूक्ष्मरूपेणावस्थानमेवं च तत्रावरणभङ्गाश्रयत्वस्य नानुपपत्तिः, एवमनागतेऽपि द्रष्टव्यम् ।

 फलाश्रयत्वादिति । तदाश्रयत्वेनोद्देश्यत्वादित्यपि बोध्यम् । विभागस्य प्रयोगेऽपीति । फले धातूपात्तत्वानिवेशाद् विभागरूपफलशालित्वात् प्रयोगस्यापि कर्मत्वापत्तिरिति भावः । कर्मसंज्ञाया बाधेनेति । परत्वाद् बाधेनेत्यर्थः । आकडारीयत्वात् संज्ञयोरपि बाध्यबाधकबाव इति भावः । ननु फलाश्रयत्वकर्मसंज्ञयोर्मध्ये संज्ञाया एव नियामकत्वमित्यत्र किं बीजं, किं च संज्ञानियामकत्वेनावश्यकतादृशफलाश्रयत्वस्यैव द्वितीयानियामकत्वमस्त्वित्या- शङ्क्याह\_\_द्वितीयोत्पत्ताविति । फलाश्रयत्वस्य नियामकत्वे दूषणमाह\_\_

अन्यथेति । कृष्णपदाद् द्वितीयापत्तेरिति । कृष्णस्य पाचयतिधात्वर्थव्यापार- प्रयोज्यविक्लित्त्यनुकूलव्यापारात्मकफलाश्रयत्वाद् द्वितीयान्तस्य साधुत्ं स्यादित्यर्थः । अणिजन्तधात्वर्थव्यापारप्रयोज्यफलाश्रयत्वस्यैव द्वितीयानियाम- कत्वाभ्युपगमान्नेयमापत्तिरिति शङ्कानिराकरणाय 'गमयति कृष्णा'मित्यादि- दृष्टान्ताभिधानम् । तथा च पूर्वोक्तरीत्यभ्युपगमे 'गमयति कृष्णा'मित्यत्रापि द्वितीयान्तस्य साधुत्वं न स्यादिति भावः । ननु नोक्तस्थले द्वितीयान्तस्य साधुत्वमापादयामि, किं तु तादृशप्रयोगाच्छाब्दबोधमित्याशङ्कामिष्टापत्त्यापहरति \_\_शाब्दबोध इति ।
शाब्दबोधः = चैत्रक्तृकं चैत्रकर्मकं गमनमित्याद्याकारकः शाब्दबोधः । चैत्रश्चैत्रमित्यत्रेति । चैत्रश्चैत्रं गच्छतीत्यत्रेत्यर्थः । तथाव्युत्पन्नानामिमि । तस्मिन् वाक्ये तादृशबोधजनकत्वग्रहवतामित्यर्थः । तादृशवाक्यादुक्तः शाब्दबोधो नानुभवसिद्ध इत्यत इष्टापत्तिरयुक्तेत्याशङ्क्य परिहरति-उच्यतां वेति । स्वीक्रियतामित्यर्थः । प्रकारतासंबन्धेनेति । प्रकारतासंबन्धः कार्यतावच्छेदकः, कारणतावच्छेदकसंबन्धस्तु धात्वर्थव्यापारा- नधिकरणाश्रयनिष्ठविशेष्यता । तथा च 'प्रकाररतासंबन्धेन तादृशफलबोधे तादृशविशेष्यतासंबन्धेन विभक्तिजन्योपस्थितिः कारण'मिति कार्यकारणभावः पर्यवसन्नः, 'धात्वर्थव्यापारानधिकरणे'त्यादिग्रन्थश्चोक्तसंबन्धप्रदर्शक एव, चैत्रो ग्रामं गच्छती'त्यत्र ग्रामरूप आश्रये तादृशविशेष्यतासंबन्धेन द्वितीयाजन्योप- स्थितिरिति, अतस्तत्र धात्वर्थसंयोगरूपपफलस्य प्रकारतासंबन्धेन बोधनिर्वाहः, उपस्थितौ विभक्तिजन्यत्वनिवेशाद् 'गम्यमानो ग्राम' इत्यत्र नान्वयव्यभिचारः, 'चैत्रश्चैत्र'मित्यत्रातिप्रसङ्गव्यावृत्ति दर्शयति-प्रकृते चैत्रस्येति ।

 उक्तप्रायत्वात्\_\_क्रियाजन्यफलाश्रयस्येत्यनेनोक्तप्रायत्वात् । तत्र 'धात्वर्थ- फले'त्यनुक्तत्वात् 'प्रायः'पदोपादानम्, अत एव यदा पुष्ठार्थ माषभक्षणाय माषक्षेत्रे़श्वो बध्यते तदा 'माषेष्वश्वं बध्नाती'त्यत्र बन्धनप्रयोज्यभक्षणरूप- फलाश्रयत्वेऽपि माषाणां न कर्मत्वम् । प्रयागस्य कर्मत्वसंभावनाऽसंभवोक्ति- र्विभागो गच्छत्याद्यर्थो न भवतीत्यभिप्रेत्य । अपादानप्रकरणे वक्ष्यमाणरीत्या तस्य तदर्थत्वे त्ववधिनिष्ठसंबन्धस्य फलतानवच्छेदकतयोक्तदोषपरिहारोऽवसेयः ।

 प्रकारान्तरेण स्थलद्वये दोषं वारयतां नैयायिकानां मतं दूषयितुमुपन्यस्यति- नैयायकास्त्विति । परसमवेतत्वमिति । आद्यदोषवारणाय परसमवेतत्वं द्वितीयावाच्यमुपाददते = स्वीकुर्वन्तीत्यन्वयो, द्वितीयदोषवारणाय धात्वर्थ- तावच्छेदकत्वं फले विशेषणमुपाददत इत्यपरोऽन्वयः । विभागस्य गमधात्वर्थतावच्छेदकत्वाभावान्न 'प्रयागात् काशी गच्छती'त्यत्र प्रयोगेऽति- प्रसङ्गः । धात्वर्थतावच्छेकं च धातुशक्यांशे विशेषणतापन्नत्वम्, द्वितीयावाच्य- परसमवेतत्वस्य फले तदाश्रयादावन्वयेऽपि नोक्तदोषवारणसंभवः, संयोगग्रामादौ चैत्रभिन्नसमवेतत्वसत्त्वादित्यत आह-परसमवेतत्वमिति । धात्वर्थक्रियाया- मन्वेतीति । फलजनकसमभिव्याहृतधात्वर्थक्रियायामन्वेतीत्यर्थः । स्वपदं यत्फलव्यक्तिमत्त्वेन कर्मत्वमभिमतं तद्वयक्तिपरम्, तेन 'पचन्तं चैत्रं मैत्रो गच्छति'त्यत्र च पाकक्रियायां चैत्रसमवेतायां संयोगानुकूलक्रियायां च चैत्रभिन्नसमवेतत्वाभावेऽपि न चैत्रपदाद् द्वितीयानुपपत्तिः । द्वितीयस्थले समभिव्याहृतगम्युपात्तसंयोगजनकक्रियायां स्वसमवेतायां स्वभिन्नसमवेतत्वा- भावेऽपि मैत्रप्रतियोगिकचैत्रानुयोगिकसंयोगव्यक्तिजनकक्रियायां तस्याक्षतत्वान्नानु- पपत्तिः । परो = भेदवान्, तत्समवेतत्वमित्यर्थः, 'चैत्रो ग्रामं गच्छती'त्यत्र व्युत्पत्तिवैचिव्येण भेदवत्समवेतत्वैकदेशे भेदे द्वितीयाप्रकृत्यर्थग्ामस्य प्रितयोगितानिरूपितानुयोगितासंबन्धेनान्वयः, ससंबन्धिकत्वाच्च पदार्थैकदेशेऽपि भेदे 'देवदत्तस्य पिते'त्यादौ देवदत्तनिरूपितत्वस्य पितृपदार्थैकदेशे जनकत्वे इवान्वयो नानुपपन्नः, तदन्वितभेदवत्समवेतत्वस्य क्रियायामाश्रयत्वसंबन्धेनान्वयः, 'चैत्रेण गन्यते ग्राम' इत्यत्राख्यातार्थः परसमवेतत्वं, यत्र फलाश्रये कर्मणि प्रत्ययस्तस्य तद्घटकभेदे ग्रामादेः प्रतियोगितयान्वयः, न च चैत्रेऽपि द्वित्वादिनाचैत्रभेदसत्त्वा'च्चैत्रश्चैत्रं गच्छती'ति दुर्वारमेव,

प्रकृत्यर्थतावच्छेदकावच्छिन्नप्रतियोगिताकत्वसंबन्धेन प्रकृत्यर्थस्य द्वितीयार्थभेदे- ऽन्वयाङ्गीकारे 'देवदत्तो द्रव्यं गच्छति' 'मल्लो मल्लं गच्छती'त्याद्यनुपपत्तिः, देवदत्ते द्रव्यत्वावच्छिन्नप्रतियोगिताकभेदस्य, मल्ले मल्लत्वावच्छिन्नप्रतियोगिताक- भेदस्य चासत्त्वात्, न च वैशिष्ट्यव्यासज्यवृत्तिधर्मानवच्छिन्नप्रियोगितात्वस्यैव संबन्धताङ्गीकारान्न 'चैत्रश्चैत्रं गच्छती'त्यस्यापत्तिरिति वाच्यं, तादृशी प्रतियोगिता प्रकृत्यर्थतावच्छेदकावच्छित्रैव संभवतीति देवदत्तो द्रव्यमित्यादावनुपपत्तितादवस्थ्यादिति चेन्न, तत्तद्वयक्तित्वावच्छिन्नप्रतियोगिताकत्व- संबन्धेन प्रकृत्यर्थस्यान्वयाङ्गीकारादुक्तदोषाभावात् । एवं चैत्रेण ग्रामो गम्यते' इत्यत्र परसमवेतत्वमाश्रयश्च कर्माख्यातार्थः, तार्किकमते आश्रयत्वं च कर्माख्यातार्थ इति बोध्यम्, परसमवेतत्वघटकभेदे ग्रामादिकर्मणस्तद्वयक्तित्वा- वच्छिन्नप्रतियोगिताकत्वसंबन्धेनान्वयः, तेन 'चैत्रश्चैत्रेण गम्यत' इत्यस्य नापत्तिः, न वा 'चैत्रेण द्रव्यं गम्यते' 'मल्लो मल्लेन गम्यत' इत्यस्यानुपपत्तिः, अन्वयितावच्छेदकावच्छिन्नप्रतियोगिताकत्वस्यैव संसर्गत्वमिति व्युत्पत्तिस्तु नञुपस्थाप्याभावशाब्दबोधविषयिणीति भावः । न चोभयकर्मजसंयोगस्थले चैत्रानुयोगिकसंयोगजनकमैत्रवृत्तिक्रियायां चैत्रभिन्नसमवेतत्वस्य निरावाधतया तद्दोषस्तदवस्थ इति वाच्यम्, अन्यनिष्ठक्रियायां चैत्रभिन्नसमवेतत्वसत्त्वेऽपि चैत्रनिष्ठसंयोगजनकचैत्रभिन्नसमवेता याऽन्यनिष्ठक्रिया तदाश्रयत्वस्य चैत्रेऽसंत्त्वात् 'चैत्रश्चैत्रं गच्छती'त्यस्य चैत्रकर्तृकक्रियायां चैत्रान्यसमवेतत्वा- भावाच्चैत्रायसमवेतक्रियाजन्यसंयोगवत्त्वस्य चैत्रेऽसत्त्वा'च्चैत्रेण गम्यत' इत्यस्यापत्तेरयोगादित्यन्यत्र विस्तरः । यद्वा-भेद आधेयत्वं चार्थः, तत्र भेदे प्रकृत्यर्थस्य पूर्ववदेवान्वयः, भेदस्य सामानाधिकरण्यसंबन्धेन व्यापारे, आधेयत्वे च प्रकृत्यर्थस्य, एवं च 'ग्रामं गच्छति चैत्र' इत्यतो ग्रामवृत्तिसंयोगजनको ग्रामप्रतियोगिकभेदसमानाधिकरणो यो व्यापारस्तदाश्रयश्चैत इति बोधः । 'चैत्रेण ग्रामो गम्यत' इत्यश्चैत्राश्रयकग्रामभेदसमानाधिकरणव्यापारप्रयोज्यसंयोगाश्रयो ग्राम इति बोधः ।

 ननु परसमवेतत्वस्य फलादावेवान्वयः स्यात्, तथा चातिप्रसङ्गतादवस्थ्यमत आह\_\_तथैव कार्येति । विशेष्यतासंबन्धेन द्वितीयाद्यर्थपरसमवेताक्रियानिष्ठबोधं प्रति स्वविशेष्यतासंबन्धेन धातुजन्योप- स्थितिः कारणमिति कार्यकारणभाव इत्यर्थः । द्वितीययेत्युपक्षणं सुब्विभक्तेः, तेन

'चैत्रो ग्ामाय गच्छती'तिवच्चैत्रश्चैत्राय गच्छति' 'चैत्रेण ग्रामस्य गमन'मितिबच्चैत्रेण चैत्रस्य गमन'मित्यादिन प्रयोगः, तथा च परसमवेतक्रियाजन्यफलशालित्वं कर्मत्वमेतन्मते पर्यवसन्नमित्याशयेन तदुपादयति \_\_तथा च चैत्रस्तण्डुलमिति । 'धात्वर्थतावच्छेदके'त्युक्तिर्विक्लित्तेर्धात्वर्थ- तावच्छेदकत्वसत्त्वप्रकटनाय, न तु तेन रूपेण शाब्दबोधे भानं, तदवच्छिन्ने शक्यभावात्तेन रूपेण बोधाननुभवाच्चेति बोध्यम् । नन्वतिप्रसङ्गनिरासाय गुरुभूतपरसमवेतत्वे शक्तिः कल्पनीयैवेत्यत आह\_\_अतिप्रसङ्ग इति । तत्तादवस्थ्यात् = अनिष्टस्थले द्वितीयातिप्रङ्गतादवस्थ्यात् । 'चैत्रश्चैत्रं गच्छती'त्यतिप्रसङ्गस्योक्तरीत्याऽसंभवादन्यत्रातिप्रसङ्गमाह\_\_पाचयति कृष्ण- मिति । इत्यापत्तेरिति । प्रयोज्ये कृष्णे स्वभिन्नप्रयोजकसमवेतक्रियाजन्यणिजन्त- धात्वर्थतावच्छेदकीभूतप्रकृत्यर्थक्रियात्मकफलशालित्वरूपकर्मत्वसत्त्वाद् द्वितीया- पत्तिरित्यर्थः, दृष्टान्तोपादानं पूर्ववत् । कर्मकर्तरि द्वितीयातिप्रसङ्गमुपपादयति \_\_विक्लित्त्यनुकूलेति । विक्लित्त्यनुकूलस्तण्डुलान्यसमवेतोऽग्रिसंयोगरूपो धात्वर्थः\_\_पचधात्वर्थस्तज्जन्यफलेत्यर्थः, अत्राग्रिसंयोगो धात्वर्थतया विविक्षत इत्यभिप्रेत्येदं दूषणम् । 'कर्मकर्तरि फलमात्रस्य धात्वर्थत्वं, िक्लित्यनुकूलतण्डुसमात्रवृत्तिव्यपारस्य धात्वर्थत्व'मिति पक्षे नेदं दूषणमिति बोध्यम् । इष्टान्वयेति । परत्वं द्वितीयादिप्रकृत्यर्थप्रतियोगिकमेव बुध्यते,नान्यप्रतियोगिकं, परसमवेतत्वस्य तादृशक्रियायामेवान्वयो न त्वन्यत्रेति द्विविधनियमनिवार्हाय । तत्तत्कार्यकारणभावस्वीकारे गौरवाधिक्यादित्यर्थः ।

 सामान्यप्रकारकज्ञानस्य विशेषरूपेण जिज्ञासाहेतुत्वाद्विशेषरूपेण ज्ञानेच्छायां सत्यां प्रसङ्गसङ्गत्या कर्म विभजते\_\_एतच्च सप्तविधमिति । निर्वर्त्यमिति । तदीप्सिततमं कर्म निर्वर्त्य विकार्य प्राप्यं चेति त्रिधा मतमिति योजना । अन्यत्तु = ईप्सिततमभिन्नं तु । चतुविधत्वमाह\_\_ औदासीन्येनेति- ईप्सितत्वभावे द्वेष्यत्वाभावे च सति यत् प्राप्यं क्रियाजन्यफलाश्रय इत्यर्थः । अनीप्सितम् = द्वेष्यम्, संज्ञान्तरैः = अपादनादिसंज्ञाभिः, अनाख्यातम् = अविवक्षितम्, तथा चाकथितमितिसूत्रेण कर्मसंज्ञकमिति । अन्यपूर्वकमिति । अन्यसंज्ञापूर्वकं, यथा 'क्रूरमभिक्रुध्यती'त्यत्र 'क्रुधद्रुहेर्ष्या\_\_' इति संप्दानसंज्ञा प्राप्ता । निर्वर्त्यादित्रयस्य सक्षणमाह\_\_यदसदिति ।

 प्रकृत्युच्छेदेति । प्रकृतिभूतस्यात्मन उच्छेदं\_\_संभूतं = प्राप्तम्, भू

प्राप्तवित्यस्मात् कर्तरिक्तः, प्रकृतेः = काष्ठादेः । क्रमेणोदाहरणान्याह\_\_घटं करोतीति । आद्यम् = निर्वर्त्यम् = घटस्यासत एवोत्पत्तिर्नैयायिकमते । सांख्यादिमते स्वमते च सत एव, तदुक्तं हरिणा\_\_

 'उत्पत्तेः प्रागसद्भावो बुद्धयवस्थानिबन्धनः ।

  अविशिष्टः सताऽन्येन कर्ता भवति जन्मनः ॥

 कारणं कार्यभावेन यदा वा व्यवतिष्ठते ।

 कार्यशब्दं तदा लब्ध्वा कार्यत्वेनोपजायते ॥

 यथाऽहेः कुटिलीभोवो व्यग्राणां वा समग्रता ।

 तथैव जन्मरूपत्वं सतामेके प्रचक्षते ॥' इति ।

 प्राप्यलक्षणमाह-क्रियाकृतेति । दर्शनादिति । प्रत्यक्षात् । निर्वर्त्थे स्वरूपलाभात्मको विशेषः प्रत्यक्षगम्यः, विकार्येऽपि क्कचित् स्वरूपलाभः, क्कचिद्गुणान्तरात्मकः, अनुमानाद्यथा पुत्रः सुखमनुभवति, अत्र हि मुखप्रसादेन सुखानुमानं भवति, स्पष्टं चेदं 'कर्मण्यण' कैयटादौ । द्वितीयम् = विकार्यम् । अत्र काष्ठसुवर्णयोरेव विकार्यता, भस्मकुण्डलयोस्तुकाष्ठसुवर्णयोः परिणमित्वविवक्षाऽयोरपि निर्वर्त्यतैवेति बोध्यम् । केचित्तु\_\_

 'सती वा विद्यमाना वा प्रकृतिः परिणामिनी ।

 यस्य नाश्रीयते तस्य निर्वर्त्यत्वं प्रचक्षते ॥'

 'प्रकृतेस्तु विवक्षायां विकार्य कैश्चिदन्यथा ।

 निर्वर्त्य च विकार्य च कर्म शास्त्री प्रदर्शितम् ॥'

 \_\_इति वाक्यपदीयाद् 'घटं करोती'त्यत्र घटस्य प्रकृतिः सत्यपि परिणामित्वेन न विवक्षितेति घटस्य निर्वर्त्यतैव, 'भस्म करोती'त्यत्र भस्म प्रकृतिः\_\_काष्ठरूपा-भस्मदशायामविद्यमाना विवक्षितेति भस्मनो विर्वर्त्यतैव, 'एवं मृदं घटं करोतीत्य'त्र प्रकृतेःपरिणामित्वाविवक्षायाम् । \[एवं विकार्यतेवेति स्वीचक्रुः\] । 'काष्ठं भस्म करोति' 'सुवर्ण कुण्डलं करोती'त्यादौ कृधातोर्विकारानुकूलव्यापारपूर्वकोत्पत्त्यनुकूलव्यपारोऽर्थः, 'काष्ठं विकुर्वन् भस्मोत्पादयती'ति प्रतीतेः, अत उभयोरपि कर्मत्वनिर्वाहः, आद्ये उच्छेदरूपो विकारः, अन्ये आकारविशेषात्मकः स घटस्य । स्वातन्त्र्यस्येतरानधोन- त्वरूपस्याक्षयणे 'देवदत्तेन पाचयति मित्रदत्त' इत्यादौ प्रयोजकादीनतया कतृत्वानापत्तिरित्याशङ्कापनोदार्थ विवक्षितार्थमाह\_\_स्वातन्त्र्यं चेति ।

धातूपात्तेति । प्रकृत धातूपात्तेत्यर्थः,यत्किञ्चिद्धातूपात्तरयाव्यावर्तकत्वात् । व्यापारश्च प्रधानीभूतो ग्राह्यः, तेन नयतेः, संयोगानुकूलव्यापारानुकूल- व्यापारार्थकत्वे 'देवदत्तो ग्राममजां नयती'त्यत्राजाया न कर्तृत्वम् । न च कर्मसंज्ञया बाधान्न तदापत्तिरिति वाच्यं, 'कर्तुरीप्सिततमम्\_\_' इति कर्मसंज्ञाया'श्चैत्रस्तण्डुलं पचती'त्यादौ तण्डुलादौ लब्धावकाशतयाऽपवादत्वा- भावात्, परत्वाभावाच्च, प्रत्युत परत्वात् कर्तृसंज्ञैव वाधिका स्यात्, कर्तृत्वविवक्षायां च न 'अकथितम्\_\_' इत्यस्य प्राप्तिः ।

 'दुहियाचिरुधिप्रच्छिभिक्षिचिञामुपयोगनिमित्तमपूर्वविधौ ।

 ब्रुविशासिगुणेन च यत् सचते तदकीतितमाचरितं कविना ॥'

\_\_इति परिगणनवार्तिके नयत्यादेरपाठाच्च, प्राधान्यं च कर्तृप्रत्ययसमभि- व्याहृततत्तद्धातुजन्यबोधीयतत्तद्धात्वर्थनिष्ठवशेष्यतानिरूपितप्रकारतानाश्रयत्वम्, 'पक्कस्तण्डुलो देवदत्तेने'त्यत्र व्यापारस्य फलं प्रति विशेषणत्वाद्देवदत्तस्य कर्तृत्वानापत्तिरिति 'कर्तृप्रत्ययसमभिव्याहारे' इति । स्वतन्त्रपदस्य निरुक्तार्थकत्वे मानमाह\_\_धातुनोक्तेति । 'धातुनोक्तक्रिये कारके कर्तृता नित्यमष्यते' इति योजना । नन्वेतादृशस्वातन्त्र्याश्रयणे 'स्थाल्यां पचती'त्यादावपि स्थाल्यादेः कर्तृत्वापत्तिः, पचधातूपात्तधारणाद्यात्मक- व्यापाराश्रयत्वादित्यत आह\_\_अत एव यदेति । अत एव उक्तस्थले स्थाल्यादावतिप्रसङ्गादेव । नच निरवकाशाभिरधिकरणादिर्सज्ञाभिः कर्तृसंज्ञाया बाध इति वाच्यम्, कर्तृसंज्ञाविषयेऽप्यधिकरणसंज्ञा प्राप्ता तस्या अपि निरवकाशतया पर्यायतापत्तिरित्या शयात् । यदा यो धातूपात्तव्यापाराश्रयः स तदा कर्तेति स्वीकारे एकस्य कर्तृत्वकर्मत्वयोः संभवे 'कर्तृकर्मव्यपदेशा'दित्यधिकरणविरोधमाशङ्क्य परिहरति\_\_नन्वेवमिति । एवम् = अकस्य कर्तृत्वकर्मत्वोभयाङ्गीकारे । तस्येति । तस्य = मनोमयत्वादिगुणयुक्तस्य, एतमितइत्यादिश्रुतौ कर्तृकर्मव्यपदेशो विरुद्ध इति संबन्धः । एतमिति । प्रकृतं मनोमयत्वादिगुणकमुपास्यमानमात्मानं कर्मत्वेन प्राप्तिकर्मत्वेन व्यपदिशति\_\_अङिसंभवितास्मीति । शारीरमुपासकं कर्तृत्वेन = प्राप्तकर्तृतः, 'अभिसंभवितास्मी'त्यस्य 'प्राप्तास्मी'त्यर्थात् । 'न च सत्यां गतावेकस्य कर्मकर्तृव्यपदेशो युक्त' इति शङ्करभाष्यम्, अत्राभिसंभवितास्मीति 'कर्तृत्वेने'त्यत्र व्यपदिशती'त्यस्यानुषङ्गेणान्वयः, सत्यां

गतावित्यादिनात्मानमा'त्मना हन्ती'त्यादिविदौपाधिकभेदकल्परनागतिकरूपा न युक्तेति सूचितम्, 'संभवितास्मी'ति समुपसृष्टात् प्राप्त्यर्थकाद्भवतेरात्मनेपदिनो व्यत्ययेन लुटः स्थाने परस्मैपदम्, एकस्य समयभेदेन संज्ञाद्वयसंभवेऽपि न युगपत्, प्रकृतश्रुतौ तु युगपदेव संज्ञाद्वयप्रयुक्तकार्यद्वयोपलम्भो विरुद्ध इत्यशयेन समाधत्ते\_\_उच्यत इत्यादिना । ज्ञेयत्वे = 'मनोमय' इत्यादिना ज्ञेयत्वेन बोधितत्वे । कर्मत्वं वाच्यमिति । 'एत'मित्यनेन कर्मत्वं वाच्यमेतच्छब्दस्योप- क्रान्तपरामर्शकत्वादिति भावः । बाधादिति । परत्वादिति भावः । कर्मणः कर्तृत्वे दूषणान्तरमंप्याह\_\_कर्मकर्तृतायामिति । 'संभवितास्मी'ति न सुद्धे कर्तरि लकारः, अपि तु कर्मकर्तरीति भावः । तथा च\_\_एतमितः प्रेत्येति पूर्ववाक्ये कर्मतया निर्दिष्टस्य कर्तृत्वमिति न युगपत्संज्ञाद्वयमिति यगाद्यापत्तिरिति । यगाद्यापत्तिरिति । 'आदि'पदग्राह्यात्मनेपदापत्तिरिति भावः । व्यत्ययं विनैव निर्वाहे तदभ्युपगमो न युक्त इत्यशयः । भैदहेतुरिति । जीवपरमात्मनोरे- भेदहेतुरित्यर्थः । तथा च 'मनोमय' इत्यादिपदेन परमात्मैव निर्दिष्ट इति सिद्धमिति नोक्ताधिकरणविरोध इति तात्पर्यार्थः । एवं च = धातूपात्तव्यापाराश्रयत्वस्य कर्तृत्वे च । अत एव 'घटो भवती'त्यत्र घटीयव्यापाराश्रयः कर्तेति कर्तृलक्षणयोगाद् घट एव कर्तेति कल्पतरुकारैरुक्तं च संगच्छते । अत एव बाधलक्षणेऽस्थियज्ञे 'क्रत्वर्थ तु क्रियते गुणभूतत्वात्' इति क्रत्वर्थाभ्युच्चयाधिकरणे न चैतन्यापेक्ष्यं कर्तृत्वं काष्ठादीनामपि ज्वलनादौ कर्तृत्वाद्, यस्यैवान्यापेक्षयाख्यातोपात्तव्यापारसमवायः स कर्ता, तस्माच्छुक्रान्व- रम्भणादिकर्मास्थिभिः कर्तव्यमिति सिद्धान्तितम् । 'शुकं यजमोनोऽन्वरभते'त्यादौ यत्र यजमानो गुणभूतस्तत्कर्म सत्रिणां मध्ये कश्चिन्मृतस्तदस्थिभिः सहेतरैर्जीवद्धिरारब्धसत्रैः कर्तव्यमुक्तस्वातन्त्र्यरूपकर्तृत्वस्य तत्रापि संभवादिति तत्रत्यसिद्धान्ताशायः । पूर्वमीमांसायां दशमाध्याये प्रथमचरणे स्पष्टमिदम् । कारकचक्रेति । समभिव्याहृतधात्वर्थव्यापारकसमुदायेत्यर्थः, तच्च 'देवदत्तः काष्ठैस्तण्डुलं स्थाल्यां पचती'त्यादौ देवदत्तस्यैवेति तस्मिन्नेव लकारः ।

 उक्तापक्षया लाघवमभिप्रेत्याह\_\_कृतीति । प्रकृतधात्वर्थव्यापारानुकूलकृत्या- श्रयत्वं तद्धात्वर्थकर्तृत्वमित्यर्थः । तेनान्यव्यापारानुकूलकृतिमादाय नातिप्रङ्गः, आश्रयत्वं समवायेन ग्राह्यम्, तेन पाकानुकूलकृतेः कालिकसंबन्धेनाश्रयत्वस्य घटे सत्त्वेऽपि न 'घटः पचति' 'घटेन पच्यत' इत्यादेरापत्तिः । अव्याप्तमिति ।

कारकचक्रप्रयोजकत्वरूपप्रयोक्तृत्वस्य, कृतिमत्त्वस्य चाचेतने दण्डादौ बाधादित्यर्थः । अत्र 'कृतिमत्त्वं कर्तृत्व'मिति मते आश्रयांशस्य देवदत्तादिशब्दलभ्यतया कृतिमात्रं विभक्तयर्थ इि स्वीकारे कृतेर्धातुत एव ाभान्न तत्र विभक्तिशक्तिसंभव इति दूषणं संभवदपि लोट्टङ्कितम्, फलानुकूलकृतेर्धातुतो लाभेऽपि व्यापारानुकूलाया अलाभात् तत्र विभक्तिशक्तिसंभवात्, 'तदनुकूलकृतिर्न भासत' इत्यस्य शपथनिर्णेत्वात् । अथवा कृतेर्धातुलभ्यतया आश्रयत्वमेव वा तृतीयाद्यर्थ इति स्वीकारे उक्तदूषणासंभवेनेदमेव दूषणमभिहितम् । परे तु कारकचक्रप्रयोक्तृत्वमेव स्वातन्त्र्यं भाष्यसंमतं, तच्च देवदत्तादावनारोपितं, घटादावारोपितं, प्रयोजकत्वस्यारोपादेव'भिक्षा वासयती'त्यादिप्रयोगनिर्वाहः, तदुक्तं 'कारके' इति सूत्रभाष्ये\_\_'प्रधानेन समवाये स्थाली परतन्त्रा,किं पुनः प्रधानम् ? कर्ता, कथं ज्ञायते कर्ता प्रधानमति ?, यत् सर्वेषु साधनेषु संनिहितेषु कर्ता प्रवर्तयिता भवति' इति । एवं स्वेच्छाधीनप्रवृत्तिनिवृत्तिकत्वमपि स्वातन्त्र्यम्, तच्च प्रयोजकसंनिध्येऽपि स्वार्थसत्त्वासत्त्वयोः प्रवृत्तिनिवृत्तिभ्या प्रयोज्यस्य संभवति, एतच्च 'स्वतन्त्रः कर्ता' इति सूत्रे भाष्ये स्पष्टम् । इदमपि धटादावारोपितं, देवदत्तादावनारोपितम्, प्रधानधात्वर्थव्यापाराश्रयत्वमेव न तत्, तत्र स्वतन्त्र- पदस्यापरिभाषणाल्लोके उक्तार्थयोरेव तत्पदप्रवृत्तेश्च, अत एव प्रयोज्यस्यास्वातन्त्र्यात् कर्तृत्वानुपपत्तिशङ्कायां स्वेच्छाधीनाप्रवृत्तिनिवृत्तिकत्वरुपं साधितम्, एतादृशस्वातन्त्रयाश्रयनिष्ठो व्यापारो धातुनोच्यते, तदभिप्रेत्यैव धातुनोक्तक्रियेइत्यादिकं हरिणोक्तमिति न तद्विरोधः, अत एव\_\_

 'प्रागन्यतः शक्तिलाभान्न्यग्भावापादनादपि ।

 तदधीनप्रवृत्तित्वात् प्रवृत्तानां निवर्तनात् ॥

 अदृष्टत्वात् प्रतिनिधेः प्रविवेके चदर्शनात् ।

 आरादप्युपकारित्वात् स्वातन्त्र्यं कर्तुरुच्यते ॥'

 \_\_इति वाक्यपदीये उक्तम् । तदर्थस्तु करणादितः प्रागेवान्यतोऽर्थितादेरेव निमित्तात् कर्ता प्रवर्तते, करणादिकं तदधीनप्रवृत्तिनिवृत्तिकम्, किं च करणादेरभावे प्रतिनिधिर्दृश्यते व्रीह्यभावेऽपि यागकरणात्, कर्तुः स नास्ति, तद्भेदे क्रियान्तरमेवेति प्रसिद्धेः, अपि च कारकान्तरानुपादानेऽप्यसौ दृश्यत इत्येतद्ग्रन्थस्यात्रैव तात्पर्यमिति प्राहुः । अत्रेदं बोध्यम्\_\_सर्वेषां कारकाणां

स्वस्वावान्तरक्रियाद्वारा प्रधानक्रियानिर्वर्तकत्वमत एव तेषां भावनायामेवान्वयः क्रियाजनकमिति ज्ञाने च जन्यकाङ्क्षानियमेन तत्रैवान्वयौचित्यात्, न च कारकशब्दकर्तृशब्दयोरैकार्थ्यात् कारकं करणमिति व्यवहारः कर्ता कारमितिवदनुपपन्नः, कर्ता कारकमिति च पौनरुत्तयान्न स्यादिति वाच्यम्,\_\_

 'निष्पत्तिमात्रे कर्तृत्वं सर्वत्रैवास्ति कारके ।

 व्यापारभेदापेक्षायां करणादित्वसंभवः ॥'

 \_\_इति हरिग्रन्थेनैव समाधानात्, सर्वेषां स्वातन्त्र्येणैव स्वस्वव्यापारद्वारा प्रधानक्रियानिष्पादकतया कर्तृत्वात् कारकत्वम्, तेन 'करणं कारक'मिति व्यवहार उपपन्नः, विशेषे कारकत्वरूपसामान्यधर्मस्य सत्त्वात्, एवमीदृशे स्थले कर्मादीनामिवापादानस्य कर्तृत्वेऽपि 'ग्राम आगच्छती'ति प्रयोगो नानभिधानात्, कारणत्वाद्यवस्थायां कर्तृसंज्ञाया असत्त्वान्न करणं कर्त्रित्यादिव्यवहारापत्तिः, कारकपदानुवदत्त्यैव स्वातन्त्र्ये लब्धे पुनः स्वतन्त्रग्रहणं यस्य स्वातन्त्र्यमेव विवक्षितं न तु पारतन्त्र्ययुक्तस्वातन्त्र्यं तस्यैवेत्यर्थलाभार्थमतो न करणत्वाद्यवस्थायां सा, कारकसंज्ञा तु वस्तुसत्स्वातन्त्र्यस्य स्थितिमात्रेण करणादीनां विधानसामर्थ्यात् प्रवर्तते, यद्वा ज्वलनादिरूपस्वस्वव्यापारे स्वातन्त्र्यात् तेषां व्यापाराणां धातुवाच्यत्वे 'एधाः पचन्ती'त्यादिप्रयोगदर्शनात् तात्कालिकं कर्तृत्वमादाय कारकत्वम्, स्स्वव्यापारद्वारा प्रधानक्रियानिष्पादकत्वेन च करणत्वादि, संप्रदानापादानयोरपि स्वव्यापारे स्वातन्त्र्यमादायैव कारकत्वं 'विप्रो ददाति ग्राम आगच्छती'ति प्रयोगाबावेऽपि संपद्यते, तदुक्तं भाष्ये\_\_'पर्याप्तं करणाधिकरणकर्मँणां कर्तृत्वं निदर्शितमपादानकर्तृत्वनिदर्शनाय' इति,\_\_ 'वृक्षो़वधिभावमुपगच्छति विप्रोऽनुमन्यत'इत्यादो स्वस्वव्यापारप्रवृत्तेस्तयोपरि कर्तृत्वं दृश्यते, तद्वयापारस्य पतिदाधातुवाच्यता नानबिधानादिति ध्येयम् । कारकत्वं चोपलक्षणं सदेब तत्तत्संज्ञोपयोगि, स्पष्टं चेदं भाष्ये । अथवा धातूपात्तव्यापारत्वरूपस्वातन्त्र्यं न करणत्वाद्यवस्थायामिति नातिप्रसङ्गः, कारकत्वं पूर्ववद्भवत्येवेत्यलं विस्तरेण ।

 कर्तारं विभजति-अयं चेति । त्रिविधः = धर्मत्रयवान् । क्रमेणोदा- हरणान्याह-मयेति । प्रयोजकत्वकर्मत्वासमानाधिकरणरूपशुद्धकर्तृत्ववानयम्, प्रयोजकत्वकर्मत्वे तत्तद्धात्वर्थनिरूपितेग्राह्ये, नातोऽप्रसिद्धिः, अथवा कर्मत्व- प्रयोजकत्वाविवक्षासमानकालिकविवाविषयकर्तृत्वं शुद्धकर्तृत्वम् । कार्यत इति ।

करोतेणिजन्तात् कर्मणिसट्, यक्, अत्र हरिः प्रयोजककर्ता । गमयति, कृष्णमिति । अत्र कृष्णास्याऽणौ कर्तुर्ण्यन्ते 'गतिबुद्धि-' इति सूत्रेण कर्मसंज्ञाविधानात् कृष्णः कर्मकर्ता, तथा च कर्म चासौ कर्तेति कर्मधारयः, कर्मसंज्ञाया कर्तृसंज्ञाया बाधात् तदभावेऽपि प्रकृतभूतधातूपात्त- व्यापराश्रयत्वरूपकर्तृत्वस्य न क्षतिः । सेवनानुकूलो व्यापार इति । सेवा = पादसंवाहनादिकं, प्रीतिर्वा, नव्यमते तु मदभिन्नाश्रयकव्यापारजन्या हरिकर्मसेवा इत्यादिः शाब्दबोधोऽवसेयः । एवं 'कार्यते हरिणे'त्यत्रापि तादृश- व्यापारजन्योत्पादनेति बोधोऽनुसंधेयः ।

 नन्वाश्रय्यापारयोः करणतृतीयावाच्यत्वे प्रमाणाभावः, साधकतमस्यैव करणसंज्ञाविधानादित्यत आह-तथा हीति । अव्यवधानेनेति । अव्यवधानेन फलाजनको यो व्यपारस्तद्वतेत्यर्थः । 'अव्यवधानेने'ति तृतीयाया वैशिष्ट्यमर्थः, तथा च तद्विशिष्टकाल इत्यर्थः, तस्य च जननेऽन्वयः, क्रियायाः = फलस्य, धात्वर्थफलस्य साध्यतया प्रतीयमानत्वात् क्रियात्वेन व्यवहारः, 'कर्मवत् कर्मणा तुल्यक्रिय' इत्यत्र यथा, तथा चाश्रयव्यापारयोः शक्यत्वे 'साधकतम'मिति सूत्रं प्रमाणमिति भावः । एवं च मूले 'आश्रय' इति व्यापारस्याप्युपलक्षणमिति तात्पर्यम्, 'बाणेन हतो वाली'त्यत्र बाणस्य प्रकृत्यर्थस्याभेदेन तृतीयार्थाश्रयेऽन्वयः, तस्य च व्यापारेऽपरतृतीयार्थे आधेयतया, तस्य च जन्यत्वसंबन्धेन धात्वर्थव्यापारे फले वा प्राणवियोगात्मनि । अन्ये तु-'व्यापारे न शक्तिराक्षयस्यैव तृतीयार्थस्य स्ववृत्तिव्यापारजन्यत्वादिसंबन्धेनान्वय' इत्याहुः । परे तु 'करणत्वशक्तिमानर्थः, अन्वयः पूर्व'वदित्याहुः । 'विवक्ष्यत' इत्यस्य प्रयोजनं कारिकया स्पष्टयति-वस्तुत इति । तत् = करणत्वं, वस्तुतो = वस्तुविशेषनिष्ठत्वेनानिर्देश्यं = निर्देष्टुमशक्यम्,

 तत्र हेतुमाह-न हीति । हि = यस्माद्धेतोस्तन्न वस्तुव्यवस्थितं गोत्वादिवद् वस्तुविषेषमात्रनिष्ठम् । वस्तुविशेषमात्रानिष्ठत्वे हेतुमाह-स्थाल्येति । अधिकरणत्वनिश्चयविषयीभूतापि स्थाली तनुतरकपालतया वैवक्षिकं करणत्वं भजति, उक्तरीत्या सर्वेषां करणत्वेऽपि न युगपत् सर्वेषां करणत्वविवक्षेति न सर्वत्र तृतीयापत्तिरिति ध्येयम् । सर्वेषां विवक्षया करणत्वाभ्युपगमेऽधिकरण- विरोधमुद्भाव्य परिहरति-न चैवमित्यादिना । मीमांसाधिकरण इति । द्वितीयाध्यायस्य तृतीयपादस्थाधिकरणे 'जीवः कर्ता शास्त्रार्थवत्त्वात्', एवं हि

यजेत जुहुयादित्यादिशास्त्रं सार्थकं भवति, कर्तृत्वे सत्येव यागादिकमुपदेष्टुं शक्यते नान्यथेति सूत्रार्थः । 'शक्तिविपर्ययात्' इतीति । विज्ञानव्यतिरिक्तो जीवः कर्ता भवितुमर्हति, यदि पुनर्विज्ञानशब्दवाच्या बुद्धिरेव कर्त्री स्यात् ततः शक्तिविपर्ययः स्यात्, करणशक्तिर्बुद्धेहीयेत कर्तृशक्तिश्चापद्येत, सत्यां च बुद्धेः कर्तृशक्तौ तस्या एवाहंप्रत्ययविषयत्वं स्यादित्यादि-शंकरभाष्ये प्रतिपादितम् ।

 अन्तःकरणस्येति । अन्तःकरणं = बुद्धिपरिणामः, परिणानपरिणामिनोर- भेदान्न भाष्यविरोधः ।

 करणतयेति । तथा च करणत्वं सर्वेषां न वैवक्षिकमित्यभिप्रायकं न सूत्रभाष्यदिकम्, अपि त्वन्तःकरणे करणत्वस्य क्लृप्तत्वेऽप्यन्यत्र कर्तृत्वविक्षायां न किचिद् बाधकं युगपदुभयविवक्षाया एव विरुद्धत्वादित्याशङ्क्याह- वस्तुतस्त्विति । भाष्य एवेति । शास्त्रार्थवत्त्वादिहेतुभिः साधितं जीवस्य कर्तृत्वं न स्वाभाविकमपि त्वौपाधिकम्, तस्य स्वाभाविकत्वे मुक्तिर्न स्यात्, कर्तृत्वस्य दुःखस्वरूपत्वात्, तस्य स्वभावेत्वे हि अग्रेरिवौष्ण्यादात्मनः कर्तृत्वाद्वियोगा- संभवात् । तदेतदाहाचार्यः-'यथा च तक्षोभयथा' इति । च शब्दस्त्वर्थः, यथा-तक्षा वास्यादिकरणहस्तो दुःखीभवति तद्रहितस्तु सुखी सबपद्यते, अनेन दृष्टान्तेन कर्तृत्वमौपाधिकमेवेति स्पष्टमिति शङ्करभाष्ये उक्तम् । एवं च पूर्वोक्तशक्तिविपर्ययस्याभ्युच्चयरूपत्वं स्पष्टमेवेति भावः । तच्च = अधिकरणसंज्ञ च । नन्वाधारस्य सप्तम्यर्थत्वेऽप्याश्रयः कथं सप्तमीशक्यः, आधारत्वाश्रयत्वयोर्भेधादित्याशङ्क्याह-तत्वं चेति । आधारत्वं चेत्यर्थः । आश्रयत्वमिति । आधारत्वस्यातिरिक्तत्वे मानाभावात्, तथा च नान्नि भेदो न वस्तुनीति भावः । आश्रयत्वमात्रेणेति । आयत्वमात्रपुरस्कारेण विहितेत्यर्थ- । आधारसंज्ञेति । आधारस्य संज्ञा = अधिकरणसंज्ञेत्यर्थः । आधारसंज्ञाया अविधानाद्यथाश्रुतेऽसंगतेः, न चाधारसंज्ञैवाधिकरणस्य विधीयत इति वाच्यम्, तस्य प्राङ्निर्दिष्टत्वात् पश्चान्निष्ठस्यैव संज्ञात्वात्, स्पष्टं चेदं वृद्धिसूत्रे भाष्ये । 'स्तम्यधिकरणे' इत्यादेरसंगत्यापत्तेश्च । ताभिः = कर्मादिसंज्ञाभिः । बाधः स्यादिति । तथा च निरवकाशाभिस्ताभिरधिकरणसंज्ञाया बाध उचित एवेत न कर्मादीनामधिकरणसंज्ञापत्तिरिति भावः । क्रियाक्षय इत्येवेति । साक्षात् क्रियाक्षय इत्यर्थः, एवेन चैत्राद्याश्रयकटादेर्व्यावृत्तिः, तथा च तादृशस्य कर्तुरेव संज्ञा स्यात्, फलाश्रयकर्मणोऽपि वा स्यात्, न तु कटादेरिति तात्पर्यार्थः । साक्षात्

क्रियाश्रयस्य कर्तृकर्मसंज्ञाविधानात् । परिशेषात् साक्षात् क्रियाश्रयद्वारा क्रियाश्रयस्य ग्रहणमित्याशयेनोत्तरयति-तथाप्यत्रेति । अत्र कारकाधिकारात् क्रिया लब्धा सा च फलपूपापीत्याशयेनाह-कर्तृकर्मद्वारेति । तदाश्रयत्वमिति । कर्तृकर्मगतव्यापारफलात्मकक्रियाश्रयत्वमित्यर्थः । उक्तेऽर्थे हरिसंमतिमाह- कर्तृकर्मव्यवहितामिति । स्वाश्रितकर्त्राद्याश्रितामित्यर्थः । उपकुर्वादिति । स्वायया क्रियया प्रधानक्रियानिर्वर्तकम् । इदं च 'कारके' इत्यधिकारलब्धम् ।



 औपश्लेषिकमिति । उप = समीपे श्लेषः = संबन्धस्तत्कृतमौप- श्लेषिकम् । एकदेशावच्छेदेन श्लेषेऽप्यौश्लेषिकम् । तत्रापि श्लेषस्य समीपमुपश्लेषं तत्कृतमिति व्युत्पत्तिसंभवात्, तत्राद्यम् 'इको यणचि' इत्यादाविति 'संहितायाम्' इति सूत्रभाष्ये स्पष्टम् । यन्मासेऽतिक्रान्ते दीयते तस्य दानस्य स मास औषस्लेषिकमधिकरणमिति 'तत्र च दीयते\_\_' इत्यत्र भाष्ये उक्तम् । 'तदस्मन्नधिकम्'-इति सूत्रे च भाष्ये स्पष्टमिदम् । वैषयिक- मिति । औपश्लेषिकाभिव्यापकभिन्नाधिकरणमित्यर्थः । अभिव्यापकमिति । सर्वावयवावच्छेदेनाधेयसंबन्धाश्रय इत्यर्थः । यथा 'तिलेषु तैलं' 'दध्नि
सर्पि'रिति । अत्र यावत्तिलदध्यवयवावच्छेदेन तैलसर्पिःसंबन्धस्य सत्त्वेनाभि- व्यापकाधारतानिर्वाहः । इदमेव मुख्यममधिकरणं, तद्भिन्नं सर्व गौणमिति 'स्वरितेन-' इति सूत्रभाष्ये स्पष्टम् । गुरौ वसतीति । गुर्वधीनत्वविवक्षायां गुरौ वसतीति । परे तु तादृशावधित्वसमानाधिकरणापादानत्वशक्तिस्तद्वान् पञ्चम्यर्थ इत्याहुः । इदं, 'मीक्ष इच्छास्ती'ति च वैषयिकोदाहरणम् ।

 अवधेः पञ्चम्यर्थत्वे सूत्रं प्रमाणयति-'अपादाने पञ्चमी' इति । ननु सूत्रेणापादानस्य पञ्चम्यर्थत्वलाभेऽप्यवधेः कथं तदर्थत्वलाभ इत्यत आह-तच्चेति । तच्च = अपादानं चेत्यर्थः । 'ध्रुवमपायेऽपादानम्' इति सूत्रादवधिभूतमिति योजना । तथा चोक्तसूत्रेणावधेः संज्ञाविधानादर्थत्वमिति तात्पर्यम् । परे तु तादृशावधित्वसमानाधिकरणापादानत्वशक्तिमान् पञ्चम्यर्थ इत्याहुः । 'भीत्रार्थानाम्-' इत्यादिसूत्रे हेत्वादीनामपादानसंज्ञाविधानेऽपि वाच्यत्वमितरत्र लक्षणेति भावः । वस्तुतस्तु 'भूत्रार्थानाम्-' इत्यादिसूत्राणां भाष्यकारेण प्रत्याख्यानादपादानसंज्ञावधेरेव, तथा च कारकपञ्चम्यर्थो- ऽवधिरेवेत्यभिप्रायकमिदम्, तेनान्यादिशब्दयोगे विहिताया 'विभाषा गुणे'- इति विहितायाश्च तस्याः संबन्धहेत्वर्थकत्वेऽपि न क्षतिः । अपायो विश्लेष इति । विश्लेषो विभागः । अपायपदमपायजनकक्रियापरमित्यभिप्रेत्याह-तज्जनक- क्रियायामिति । अवधिभूतोऽयं ध्रुवपदार्थ उक्तः । ध्रुवं = स्थिरं, तच्च क्रियानाश्रयः, सा च प्रत्यासत्त्या प्रकृतधातूपात्ता, एवं चेदमवधिभूतमेवेति भावः । वाक्यपदीयकारिकायामुभयकर्मक इति पाठे\_\_उभे कर्मणी जनके यस्येति बहुव्रीहिर्बोध्यः, उभयकर्मजन्य इत्यर्थः । उभयकर्मज इति\_\_पाठस्तु ऋजुरेव ।

 अपाये यदुदासीनमित्यत्रापाये इति\_\_विभागजनकक्रियापरं

लक्षणयेत्याशयेन व्याचष्टविश्लेषहेत्विति । ध्रुवपदार्थ उदासीनपदेनाक्तः । औदासीन्यं = तदनाश्रयत्वमित्यभिप्रेत्याह\_\_अदासीनमनाश्रय इति । फलितार्थमाह-एवं चेति । अपाये ध्रुवमित्यनेन विश्लेषजनकक्रियौदासीन्यविवक्षणे चेत्यर्थः । विश्लेषाश्रयत्वमिति । धात्वर्थविभागाश्रयत्वमित्यर्थः । एतदप्यर्थाल्लब्धम् । एतन्निवेशनं तु 'देवदत्तो ग्रामात् काशी याती'त्यादौ काश्यादावतिव्याप्तिवारणाय । यद्यपि कर्मादिसंज्ञाभिः परत्वेन बाधादपादनसंज्ञातिप्रसङ्गे नेति चेत् तथापि विभागसमानाधिकरणैवापादान- शक्तिरिति बोधनाय तदिति भावः । तद्वारणाय = अपादानसंज्ञावारणाय । सत्यन्तमित । इदं च ध्रुवत्वपदार्थः । तदनुपादाने कर्तृसंज्ञापवाद एव स्यात्, अपायविषये यत् कारकमुक्तापायरूपक्रियाश्रयरूपमपादानमित्यर्थसंभवात् । कर्तृ- संञ्ज्ञायास्तु 'पचति चैत्र' इत्यादिरवकाश इति भावः । एतेन परत्वात् कर्तृसंज्ञया बाधादिदमसंगतमित्यपास्तम् । नन्वपायशब्दो विभाहार्थक एवास्तु, सति सप्तमी-अपाय इति, कारकाधिकाराद्धातुलाभः । तथा च प्रकृतधात्वर्थविभागाश्रयत्वे सति यत् कारकं तदपादानमिति सूत्रार्थाङ्गीकारे नेयं संज्ञा कर्तृसंज्ञापवादिका, ग्रामादौ चरितार्थत्वात्, इत्थं च परया कर्तृसंज्ञया बाधान्न कर्तर्यतिप्रसङ्ग इति चेत्, पूर्वोक्तार्थस्यापि संभवात् स्पष्टार्थमेव तदित्याहुः । ननु प्रकृतधातूपात्तक्रियानाश्रयत्वविवक्षणेन कर्तर्यतिप्रसङ्गवारणे अलं विश्लेषहेतुत्वनिवेशनेनेत्यत आह\_धावत इति . 'अश्वात् पतती'त्युक्ते क्रियानाश्रयत्वदशायामेव तादृशप्रयोगोपपत्तिरित्याशङ्क्येत, अतस्तद्वयावृत्तये- धावत इति विशेषणोपादानम् । तथा चोक्तविवक्षायं प्रकृतधातूपात्तधावन- रूपक्रियाश्रयत्वेनैव तादृशप्रयोगानुपपत्तिर्दृढैवेति भावः । धावनं तु व्यभिचारादन्यथासिद्धित्वाच्च न विभागहेतुरिति नोक्तदोषतादवस्थ्यम् । एतदर्थमेव च अपाये इति सूत्रे उपात्तम् । अन्यथा ध्रुवपदेन स्थिरस्यैव लाभापत्त्योक्त प्रयोगानुपपत्तिप्रसङ्गः । विश्लेषजनकेति । अश्वकुड्ययोविश्लेषस्तज्जनकपतनाश्रयत्वेऽपीत्यर्थः । विश्लेषसामान्योपादाने उक्तस्थलेऽश्वस्यापादानत्वानुपपत्तिसत्त्वेऽपि विश्लेषविशेषोपादाने न दोषः । अश्वनिष्ठपतनस्याश्ववदेव तद्विबागाजनकत्वादिति समाधानाशयमाह-तद्विश्लेष इति । यद्विश्लेषावधित्वं तद्विश्लेषव्यक्तीत्यर्थः । अश्वनिष्टेति । अश्वकुड्य- विभागजनकाश्वनिष्ठक्रियेत्यर्थः । क्रियानाश्रयत्वाभावादिति । मेषद्बयस्यापि

तद्विश्लेषजनकक्रियाश्रयत्वादिति भावः । अन्यतरकर्मजविभागस्थले तद्विभाग- जनकक्रियानाश्रयत्वस्यान्यतरस्मिन् संभवान्मेषो मेषादपसरतीत्यस्य नानुपपत्तिरित्येतेन सूचितम् । उभावप्यध्रुवावित्यादना विभाग इत्यन्तेन शङ्का, प्रविभक्ते तु क्रिये तत्र व्यवस्थिते इति समाधानम् । तदेव मेषयोरित्यादिना स्पष्टीकृतमिति बोध्यम् । तत्रान्यतरकर्मजविभागस्थलीयमनुरूपं दृष्टान्तमाह\_\_ यथा निश्चलेति । निश्चलो विभागजनकक्रियानाश्रयो यो मेषस्तस्मादित्यर्थः । अपसरदिति । अपसरंस्तादृशक्रियाश्रयो यो द्वितीयमेष इत्यर्थः । तत्तत्क्रियानाश्रयत्वेऽपि तत्तन्मेषस्य तद्विश्लेषजनकक्रियाक्षयत्वावच्छिन्न- प्रतियोगिताकाभावासत्त्वादनुपपत्तिर्दुष्परिहरैवेत्याशङ्कापनुत्तये आह-तथा चेति । तत्क्रियानाश्रयत्वमिति । तथा च तद्विश्लेषजनकक्रियाव्यक्ति तद्वयक्तित्वेनोपादाय तदनाश्रयत्वनिवेशादेकैकमेषस्य तद्विश्लेजनकमेषान्तरसमवेतक्रियानाश्रयत्वान्ना- नुपपत्तिरिति भावः

 परे तु कर्तृभेदेन क्रियाभेदसत्त्वेऽपि स न प्रतीयते, तिङन्ते निवृत्तभेदाया एव क्रियाया धातुनोपस्थानात्, अत एव सरूपसूत्रे 'न वै तिङन्तान्येकशेषारम्भं प्रयोजयन्ति' इत्युक्तम् । एवं च नोक्तरीत्यानुपपत्तिपरिहारसंभवः, अपि तु शब्दभेदेन वाच्यभेदमाश्रित्य मेषशब्दोपस्थितयोस्तादृशक्रियाश्रयत्वात् कर्तृत्वं, परस्परशब्दोपस्थितयोस्तयोस्तादृशक्रियानाश्रयत्वेनापादानत्वम्, अन्तःकरणादि- रूपोपाधिभेदेन भेदवच्छब्धभेदेनापि भेदस्य स्वीकर्तुमुचितत्वादिति\_\_संप्रतिपन्नाः । ननु वृक्षकर्मणैव विभागजननस्थले 'वृक्षाद्वस्त्रं' पतती'ि प्रयोगानुपपत्तिः, वृक्षे वृक्षवस्त्रविभागजनकतत्क्रियानाश्रयत्वाभावादत आह\_\_क्रिया चात्रेति ।
दात्वर्थ इति । तथा च संयोगानुकूल्यापारादिरूपपतधात्वर्थानाश्रयत्वाद्वृक्षस्यापादानत्व- सिद्धिः । ननु तादृशधात्वर्थस्य विभागाजनकतया विश्लेषजनकतद्धात्वर्था- प्रसिद्धया तदनाश्रयत्वस्य मुतरामसंभव इति चेन्न, तं तं धात्वर्थ तत्तद्वयक्तित्वेनो- पादाय तदनाश्रयत्वमात्रं निवेश्यं, न तु धात्वर्थे विश्लेषहेतुत्वमपि, तावतापि 'धावतोऽश्वात् पतती'त्यत्र पूरुषनिष्ठपतनानाश्रयतयाश्वस्याऽपादानत्वोप- पत्तेरित्याशयात् । अथवा विश्लेषहेतुतत्तद्धात्वर्थाश्रयो यो यस्तत्तद्भेदवत्त्वमर्थो बोध्यः । 'देवदत्तो वृक्षात् पतती'त्त्र देवदत्तादिरेव निरुक्तधात्वर्थाश्रयः प्रतियोगी प्रसिद्ध इत्याशयोऽवसेयः । उभयकर्मजविभागतात्पर्यकस्तु न पूर्वपक्षः, 'परस्परस्मा'दित्यत्रोभयोरवधित्वं कर्तृत्वं च, इह त्वेकस्यावधित्वमपरस्य

कर्तृत्वमिति वैलक्षण्यसूचनायैतद्ग्रन्धोपन्यासः । नन्वनाश्रयत्वान्तदलस्यावाच्यत्वे 'देवदत्तो ग्रामादायाती'त्यत्र देवदत्तादिति प्रयोगापत्तिर्विश्लेषाश्रयत्वादित्यत आह\_\_द्ितीयार्थोक्त इति । यथा 'देवदत्तो देवदत्तं गच्छती'ति प्रयोगस्य परमवेतत्वाद्वाच्यत्वेऽपि नापत्तिः कर्तृसंज्ञया परया कर्मसंज्ञाया बाधात्तथा कर्तृसंज्ञयापादानसंज्ञयावधित्वशक्तिमत एव वाच्यत्वौचित्यादिति तात्पर्यार्थः । एवमपीति । 'देवदत्तो देवदत्ता'दित्यादिप्रयोगवारणेऽपि । वृक्षात् स्पन्दत इति । तत्रापि तादृशधात्वर्थानाश्रयत्वे सति तज्जन्यविभागाश्रयत्वस्य वृक्षे सत्त्वात् । इयमापत्तिः सत्यन्तार्थस्य वाच्यत्वपक्षेऽपीति बोध्यम् । इष्टापत्त्योक्तप्रयोगा- पत्तिशङ्कां परिहरति-आसनाच्चलित इति । उक्तप्रयोगवरणाय केषांचित् समाधानं दूषयितुमुपन्यस्यति-एतेनेति । अपादानत्वबोधे = निरूपकतासंबन्धेना- पादानत्वप्रकारकशाब्दबोधे, तेनापादानत्वप्रकारकोपस्थितौ न व्यभिचारः । हेतुत्वमिति । विशेष्यतासंबन्धेन हेतुत्वमित्यर्थः । संयोगानुकूलव्यपारार्थलाक्षणिक शक्तिभ्रमविषय स्पन्दधातुयोगे तु तादृशप्रयोगे इष्टापत्तिरेवेति भावः । पतधातुरि सकर्मकः । अधोदेशानुयोगिकसंयोगानुकूलव्यापारार्थ कत्वात् । अत एव 'द्वितीया श्रिता-' इति सूत्रेण कूपपतित इत्यादिसमासः सिध्यति । तेनाश्वात् पततीत्यादिप्रयोगस्य नानुपपत्तिः । अथवा सकर्मकधातुजन्योपस्थितेरित्यनेन व्यापारानधिकरणवृत्तिफलावच्छिन्नव्यापारवृत्तिज्ञानजन्योपस्थितिर्हेतुरिति फल- विशिष्टव्यापारे शक्तिरिति मते, तयोः पृथक् शक्तिरिति मते सकेतीयबोधनिष्ठविषयताशे तादृशफलविषयकत्वाच्छिन्नत्वावगाहिज्ञानजन्योप- स्थितिर्हेतुस्तादृशफलविशिष्टव्यापारविषयकलक्षणाग्रहजन्योपस्थितिस्च हेतुरित्य- यमर्थो विवक्षितः । तेनार्थाभेदेन शब्दभेदाभावेऽपि न दोष इति दिक् । अपास्त इति । वृक्षात् स्पन्दत इति प्रयोगवारणायोक्तहेतुहेतुद्भावाङ्गीकारे 'आसनाच्चलित' इत्यादिप्रयोगस्येष्टस्यानिर्वाह इति तादृशहेतुहेतुमद्भावो नाभ्युपेय इति 'वृक्षात् स्पन्दत्' इति प्रयोगेऽपीष्टापत्तिः कर्तुमुचितेति भावः । अत्राहुः\_\_स्पन्दे कम्पनमात्रार्थकतया विभागाप्रतिपादकतयाविधित्वाभावेन 'वृक्षात् स्पन्दत' इति प्रयोगो नोचितोऽपि तु 'वृक्षे स्पन्दत' इत्येव । चलतेस्तु विभागानुकूलव्यापाराद्यर्थकत्वमासमाच्चलित इति प्रयोगानुरोधात्, स्पन्देरपि तदर्थकत्वं इष्ट एवोक्तप्रयोग इति । अन्ये तु तस्य नैव तदर्थकत्वमित्याहुः । चलतेरिव कम्पेरपि तदर्थकत्वमभिप्रेत्य तु प्रकृतग्रन्थोऽवसेयः । दुर्वारमिति ।

विभागावच्छिन्नव्यापारानाश्रयत्वस्य वृक्षे सत्त्वेनापादानसंज्ञायाः प्राप्तेः ।

 कर्मसंज्ञयेति । फलतावच्छेदकसमवायेन वृक्षे विभगरूपफलाश्रयत्वसत्त्वेन कर्मसंज्ञा । 'ग्रामादागच्छती'त्यादावागच्छतेविभागजन्यसंयोगानुकूलव्यापारार्थक- तया विभागस्य फलत्वाभावात् कर्तृनिष्ठस्यैव समवायस्य फलतावच्छेदकत्वाच्च न ग्रामादेः कर्मत्वप्रसक्तिः । कर्मसंज्ञया बाधेनापादानसंज्ञाया विरहात् पञ्चम्याः साधुत्वाभावेऽप्यपादानसंज्ञाभ्रमेण तत्र तादृशप्रयोगादवध्यन्वयबोधापत्तिरित्या- शङ्कां परिहरति-भ्रमादित्यदिना । बुद्धेः = उपस्थितेः । हेतुत्वं वाच्यमिति । न चैवं त्यजिपत्योः पर्यायत्वभ्रमदशायामपि तथाविधप्रयोगादपादानत्वबोधानुप- पत्तिरिति वाच्यम् । इष्टापत्तेरित्याशयात्, पत्यादिपर्यायत्वेनागृहीतत्यज्याद्य- जन्योपस्थितित्वेन हेतुत्वमित्यत्र वा प्रकृतग्रन्थतात्पर्य कल्प्यं, तेन नोक्तदोषः । विभागानवच्छिन्नव्यापारोपस्थितेहेतुत्वं कल्पयित्वा बोधवारणं तु न सम्यक्, गतिजन्यसंयोगार्थकपतियोगे तद्वोधानापत्तेरिति भावः । अत्र यदि बोधाभावोऽनुभवसिद्ध इत्यत्र 'यदि' पदेन तादृशबोध इष्ट एवेति सूचितम् । ननु 'बलाहकाद्विद्योतत' इत्यत्रापादानत्वानुपपत्तिः, गतेरनुपस्थितेस्तस्या एवापायत्वादत आह\_\_वलाहकादिति । निःसृत्येति । अध्येति । अत्राध्याहारस्तत्पूर्वकविद्योतने धातूर्वृत्तिः, वक्षयति चैतदनुपदं ग्रन्धकारोऽपि । बलाहको नाम धूमज्योतिःसलिलमरुतां संधातः, तादृशसमुदायात्मक- मेघादवयवभूतज्योतीरूपविद्युतो भेदाविवक्षणात्तस्यावधित्वम् । यदा तु तेजस आधारत्वेन स विवक्ष्यते तदा 'वलाहके विद्योतते' विद्युदिति सप्तमी । यदा संघातावयवयोरभेदाविवक्षा तदा प्रातिपदिकार्थमात्रे प्रथमा भवतीति बोध्यम् । स्पष्टं चेदं कैयटादौ । 'रूपं रसात् पृथ'गित्यत्र रूपे विभागपूर्वक- संयोगानुकूलव्यापाररूपनिःसरणस्य बाधादित्याशङ्कां निराकर्तुमाह- रूपमिति । बुद्धिपरिकल्पितमिति । अयं भावः\_\_'ध्रुवमपाये\_\_' इत्यत्रापायशब्देन भेदस्यापि ग्रहणं 'पञ्चमी विभक्ते' इत्यत्र विभक्तशब्देनेव, पृथक्शब्दार्थोऽपि भेद एव, न तु गुणान्तरमुक्तप्रयोगादेव । भादज्ञानविषयत्वमपि 'भिदिर् विदारण इति' विदारणशब्देन गृह्यते । एकत्वेनाज्ञातस्य भेदविषयत्वेन ज्ञाने बुद्धिविदारणस्य तत्रापि सत्त्वात् । एवं च 'घटाद् भिन्न' इत्यादाविवात्राप्यनेन सूत्रेणापादानत्वे 'अपादाने पञ्चमी' इति सूत्रेण पञ्चमी । 'अन्यारात्\_\_' इति सूत्रेऽन्येत्यर्थग्रहणं तु न, इतरशब्दस्य पृधगुपादानात् । भेदविषयबुद्धिविषयत्वरूपबुद्धियिदारण-

सापेक्षतया बुद्धिपरिकल्पितत्वमुच्यत इति । अत्र पृथकशब्दस्याक्रियावाचित्वात् कारकत्वानुपपत्तिरिति न शङ्क्यं, भवतीत्वध्याहृत्य धातूनामनेकार्थतया भैदात्मकपृथग्भावस्य तदर्थत्वाङ्गीकारेणादोष इति तात्पर्यात् ।

 इमं क्लेशं परिहर्तु सूत्रान्तरेणाप्यत्र पञ्चमीमाह\_\_'पृथग्विना\_\_' इति । परे तु अपाये = गतिविशेषे सति यद् ध्रुवमवधिभावोऽपगमाश्रत्े सति तदतिरिक्तस्यावधित्वापयोगिव्यापारस्यानाश्रयो यस्तदपदानमिति सूत्रार्थः । त्रासादेर्वृत्रात् पर्णमित्यादौ व्यभिचारान्नावधित्वोपयोगिता । प्रकृतेऽवाधित्वो- पयोगित्वेऽपि तस्याविवक्षितत्वान्न दोषः । अत एव भाष्ये अध्रौव्यस्याविवक्षया 'त्रस्तादश्वा'दित्यत्र शङ्का समाहिता । 'ध्रुवमपाये'\_\_' इति तु वृक्षस्य पर्ण पततीत्यादौ वस्तुगत्या वृक्षस्य क्रियाजनकतया प्राप्तापादानत्ववारणाय । तत्रापाये इति क्रियाजनकत्वेन विवक्षिते इत्यर्थतात्पर्यमाह । ध्रुवग्रहणं त्वपादानस्यावधिभावोपगम एव व्यापारो न तु कारकान्तरस्येवान्यो व्यापार इति ज्ञापनायेत्याहुरित्यन्यत्र विस्तरोऽवगन्तव्यः । तद्विभजतेनर्दिष्टविषयमिति । अत्र विषयशब्दे निमित्तभूतगतिपर इत्याशयेनाह-यत्र साक्षादिति । उक्तरूपाध्याहारं विनेत्यर्थः । धातुना = गत्यर्थकत्वेन प्रसिद्धधातुना । निर्दिश्यते = उपस्थाप्यते । गत्यर्थकधातुर्यत्र निर्दिश्यत इति यावत् । उपात्तविषयं लक्षयति-यत्र धात्वन्तरेति । धात्वन्तरस्य = निःसरत्यादेरर्थो धात्वन्तरार्थः, सोङ्गं = विशेषणं यत्रेत्यर्थः । उक्तमर्थ लक्ष्ये संगमयि-निःसरणाङ्ग इति । निःसरणं = विभागबुर्वकं गमनं यत्रेति बहुव्रीहिः । अपेक्षितेति । आकाङक्षितेत्यर्थः । आकाङक्षा चानुपादाने सति भवतीत्याशयेनाह-यथा कुत इति । गम्यमानापि क्रिया कारकविभक्तिप्रयोदिकेति भावः । प्रश्नोत्तरवाक्येद्वे अपि अपेक्षितक्रिये इति बोध्यम् ॥ उद्देश्यस्य चतुर्थ्यर्थत्वे मानमाह-तथा हीति । सूत्रात् संप्रदानस्य चतुर्थ्यर्थत्वसिद्धावपि नोद्देश्यस्य तत्त्वसिद्धिरित्याशङ्कां निराचष्टे-तच्चेति । तच्च = संप्रदानं च । 'कर्मणा यमभिप्रैति स संप्रदानम्' इति सूत्रादुद्देश्य इत्यन्वयः । संप्रदानस्योद्देश्यरूपतागमकतानिर्वाहकं विशेषणमाह-कर्मणेत्यादिना इत्यर्थकादित्यन्तेन । करणभूतेनेति । अनेन कर्मणेति सहार्थे तृतीयेति भ्रमम्, असंगता तृतीयेति भ्रमं च निराकरोति । कर्मणः करणत्वं संबन्धविषयकेच्छारूपभिप्रायघटकसंबन्धघटकसत्त्वादिद्वारा । तथा गवादि- निष्ठस्वत्वादिरूपफलनिरूपकत्वादिसंबन्धवत्तयोद्देश्यः संप्रदानमिति पर्यवसितोऽर्थ

इति भावः । इदमेव = उद्देश्यत्वमेव । तत्र मीमांसकसंवादमाह-तदुद्देश्यकेच्छेति । तथा चेच्छीयविषयताविशेष उद्देश्यत्वमिति भावः . इत्यधिकरण इति । पूर्वतन्त्रै चतुर्थाध्याद्वितीयचरणस्थभिदमधिकरणम् । निणींतमिति । तत्र हि दीक्षितस्य दण्डप्रदानं विधाय पुनराम्रातं 'क्रीते सोमे मैत्रावरुणाय दण्डं प्रयत्थती'ति, तदेतद्धाक्यविहितं मैत्रावरुणाय दण्डप्रदानं प्रतिपत्तिकर्म, यतो दीक्षितहस्तधारणे कृतार्थो दण्डः प्रतिपत्त्यपेक्षः । द्वितीयया तस्य प्राधान्यं च गन्यते, दानस्युतु न, अतो मैत्रावरुणहस्ते प्रक्षेपोऽस्य कर्तव्य इति पूर्वपक्षयित्वा संप्रदानचतुर्थ्या मैत्रावरुणस्य उद्देश्यत्वलक्षणप्राधान्यावगमान्मैत्रावरुणार्थ दण्डप्रदानं दण्डस्य प्रयोजकं, स्थित्वा प्रैषानुवचने कुर्वतस्तस्यालम्बनतया दृष्टार्थ एव हि दण्डः । अत एवाग्नीषोमीयपशुविकारे निरुढपशौ दीक्षिते सत्यपि मैत्रावरुणार्थत्वेन दण्डोपादानसिद्धिरिति सिद्धान्तितमत्यर्थः । तथा च द्वितीयानिर्दिष्टदण्डापेक्षया चतुर्थीनिर्दिष्टमैत्रावरुणस्य प्राधान्यावगमादिभिमत- सिधिरिति भावः । अत एवाजां ग्रामं नयतीत्यत्र ग्रामस्याजां प्रति शेषित्वाभावान्न संप्रदानत्वं, ग्रामसंस्कारर्थमजानयने तु ग्रामे तत्सत्त्वेऽपि परत्वात् कर्मसंज्ञया बाधान्न दोष इत्याहुः । ननु 'स्जकाय वस्त्रं ददाती'ति प्रयोगापत्तिस्तत्र दाधातोनिर्णेजनानुकूलेच्छादिरूपो व्यापारस्तत्कर्मणा वस्त्रेणाभिप्रेयमाणत्वा- द्रजकस्येत्याशङक्येष्टापत्त्या परिहरति\_\_रजकायेति । तादृशप्रयोगस्येष्टत्वे मानमाह\_\_खण्डिकेति । बालकोपाध्याय इत्यर्थः । भाष्योदाहरणादिति । अत्र ददातेः स्योगविशेषानुकूलव्यापारार्थतया मुख्यदानार्थकतद्योगे एव संप्रदानत्वाङ्गीकारे भाष्यस्योक्तप्रयोगानुपपत्तिः । चपेटा = प्रसृतकरतलम् । न च भाक्तः स प्रयोग इति वाच्यम्, क्रियाग्रहणं कर्तव्यमिति वचनं खण्डयद्भिर्भाष्यकारैः संप्रदानसंज्ञाया अन्वर्थत्वाङ्गीकारेणोक्तप्रयोगस्य, रजकायेत्यादिप्रयोगस्य च मुख्यत्वोपगमात् । एवं 'न शूद्राय मति दद्या'दित्यप्यत एव संगच्छते । तत्र ददातिर्बोधनार्थः, मतिशब्दस्तज्जनकवेदादिपरः । 'विप्राय गां ददाती'त्यत्र विप्रसंप्रदानकगोकर्मकं दानमिति बोधः । संप्रदानमित्यस्यान्वर्थतां स्वीकुर्वतां वृत्तिकारणां मतमाह\_\_वृत्तिकारास्त्विति । स्वस्वत्वनिवृत्तिपर्यन्तमिति । स्वस्वत्वनिवृत्तयनुकूलव्यापारर्थन्तमित्यर्थ- । इदं च दानमात्रेण न परस्वत्वोत्पत्तिरपि तु प्रतिग्रहेणेत्यभिप्रेत्य । अन्यथा पुनः स्वस्वत्वनिवृत्तिपरमात्रस्वत्वोत्पत्त्यनुकूलव्यापारपर्यन्तमित्यर्थः । संसृष्टिधने

ददातीत्यत्र प्रयोगात् परमात्रेत्युक्तम् । स्वत्ववति स्वत्वान्तरानुत्पत्त्या पत्रापि स्वत्वविनाशोऽभ्युपेतव्यः । तत्र साधारणस्वत्वोत्पादेऽपि न परमात्रस्वत्वो- त्पत्तिरिति नातिप्रसङ्गः ।
स्वत्वं च दानादिनाश्यं प्रतिग्रहादिजन्यं पदार्थान्तरम् । वितृभ्यः श्राद्धं दद्यादित्यादौ वितृनिरूपितस्वत्वबाधेऽपि दानोद्देश्यत्वस्य पितृष्वक्षततया संप्रदानत्वान्न दोषः । अर्थ वर्णयन्त इति । उक्तदानकर्मणे- त्याद्यर्थमित्यर्थः । आहुरित्यस्यरससूचनम् । तद्बिजं तूक्तमेव । इदं चेति । इदं च = संप्रदानं च, त्रिविधम् ।

 त्रैविध्ये हेतुमाह\_\_अनिराकरणादित्यादिना वाक्यपदीयादित्यन्तेन । कर्तुःकर्मणा ईप्सिततमनिराकरणाद्दानानिराकरणादप्रत्याख्यानात् प्रेरणानुमतिभ्यां च दानविषयकप्रेरणानुमतिभ्यां च त्यागाङ्गं = त्यागनिर्वाहकम्, अनेन कारकत्वमावेदितं तथा च तादृशं कारकं संप्रदानतां लभत इति योजना । अथवा संप्रदानतायामेवानिराकारणादित्यादि त्रयं हेतुत्वनान्वेति । तथा चानिराकर्तृ प्रेरकमनुमन्तृ चेति त्रिविधमित्यर्थः । नात्र सूर्य इति । सूर्ये प्रार्थनानुमत्योनिराकरणं तद्रूपानाक्रान्तत्वबोधनाय । द्वितीयादिकारकप्रकृत्यर्थ- विभत्तयर्थयोरन्वयबोधं वर्णयति\_\_अत्र सर्वत्रेति । 'हरि भजती'त्यादिषु । प्रकृतिप्रत्ययार्थयोरिति । प्रकृत्यर्थस्य प्रत्ययार्थेऽभेदसंबन्धेन विशेषणत्वमित्यर्थः । न च प्रत्ययार्थे प्रकृत्यर्थस्याभेदसंबन्धेन विशेषणत्वं न दृष्टमिति वाच्यम् । मीमांसकमते देवतार्थकतद्धितादौ दृष्टत्वात् । तदुक्तम्\_\_

 'आमिक्षां देवतायक्तां वदत्येवैष तद्धितः ।' इति ।

 तत्र द्वितीयार्थस्याश्रयत्वस्याधेयतासंबन्धेन फलेऽन्वयः । कर्तृतृतीयार्थत्त्य तस्य धातृपात्तव्यपारे, करणतृतीयार्थस्य तस्य व्युत्पत्तिवैचित्र्येण तृतीयोपात्त- व्यापारे, तस्य च जन्यतासंबन्धेन धात्वर्थव्यापारे तदुपात्तफले च । अथवा व्यापारो न तृतीयार्थः । अपि त्वाश्रयः करणत्वशक्तिमान् वा, तस्य स्ववृत्तिव्यापारजन्यत्वसंबन्धेन धात्वर्थे सप्तम्यर्थाश्रयस्य कर्तृकर्मद्वारा तन्नष्ठव्यापारे फले चेति यथाक्रममिति बोध्यम् । प्रत्यक्षार्थकधातुसमभिव्याहारे लौकिकविषयतैव फलतावच्छेदकः संबन्ध इति नियमः, अन्यथा सौरभाद्यपनीतभानेऽपि 'सौरभं पश्यती'त्यादिप्रयोगापत्तेः . एवं च कथमत्र तथाविधप्रकारतायाः फलतावच्छेदकत्वाभ्युपगम इति न शङ्क्यम् । तादृशनियमस्य विषयानुपहितप्रत्यक्षार्थस्थले एव स्वीकारात् । 'ग्रन्धं

जिघ्रती'त्यत्र ध्राणजप्रत्यक्षानुकूलो व्यापारो धात्वर्थः । न तु गन्धस्य तदर्थेऽन्तर्भावः । लौकिकविषयतारुपफलतावच्छेदकसंबन्धेन तथाविधप्रत्यक्ष- रूपफलाश्रयत्वाद् गन्धस्य कर्मत्वमित बोध्यम् । 'पुष्पं जिध्रती'त्यत्र गन्धनिरूपितलौकिकविषयिताशालिप्रत्यक्षानुकूलो व्यापारो धात्वर्थः । आधेयत्वोयसांसगिकविषतानिरूपितप्रकारतारूपविषयताविशेषात्मकफलतावच्छेदकसंबन्धेन तथाविधप्रत्यक्षात्मकफलाश्रयतया पुष्पस्य कर्मत्वम् । 'तदाननं मृत्सुरभि क्षितीश्वर' इत्यत्रानने गन्ध इति ज्ञानीयतादृशप्रकारतावत्वमानने- ऽस्तीत्याननस्य कर्मत्वोपपत्तिः । संबन्धघटकप्रकारत्वे गन्धनिष्ठविशेष्यता- निरूपितत्वं निवेशनीयम् । तेनदानीतनपुष्पे गन्ध इति प्रत्यक्षीयपुष्ये विशेष्यतानिरूपिताधेयत्वीयसांसर्गिकविषयतानिरूपिताप्रकारतायाः काले समादा- यापि नोक्तदोषः । समवायसंबन्धावच्छिन्नत्वेनाधेयत्वस्य विशेषणत्वादिति दिक्त्वेऽपि कालं जिध्रतीति न प्रयोगः । काले गन्ध इति भ्रममादय तद्दोषतादवस्थ्यं तु नापाद्यम्, तादृशभ्रमस्याप्रामाणिकत्वात् । अत एव 'तेजो जिध्रति' 'रूपं जिध्रति'त्यादिप्रयोगे न कालिकसंबन्धावच्छिन्नाधेयत्वसंबन्धेन कालप्रकारकप्रमा । ननु द्वितीयार्थाश्रयस्याधेयतासंबन्धेन धात्वर्थफलेनान्वय- स्वीकारो न संभवति, तस्य हर्यादिरूपनामार्थाभिन्नस्य धात्वर्थे भेदसंबन्धेनान्वयस्याव्युत्पन्नत्वात् । अन्यथा तण्डुलः पचतीत्यत्र कर्मतादिसंबन्धेनापि तदापत्तेरिति चेन्न । नामार्थधात्वर्थयोविभत्तयर्थमद्वारीकृत्य परस्परमन्वयो नेत्येव व्युत्पत्तेः । प्रकृते विभत्तयर्थद्वारा तथान्वये बाधकाभावात् । ननु प्रकृतिप्रत्ययार्थयोरभेधःसंसर्गो न संभवति, विभक्तीनां धर्ममात्रवाचक- त्वादित्यत आह\_\_विभक्तीनां धमींति । द्वितीयादीनां कर्मत्वादिरूपधर्ममात्रे शक्तिर्लाधवादुचिता तत्र प्रकृत्यर्थस्य स्वरूपसंबन्धे नाधेयतयान्वयः । तस्य च निरूपकतासंबन्धेन धात्वर्थफलादाविति परमतं दूषयति\_\_धर्ममात्रेति । मात्रपदेन धर्मिव्यवच्छेदः । 'कर्मणि\_\_' इति । 'कर्मणि द्वितीया' 'कर्तृकरणयोस्तृतीया' इत्यादिसूत्रस्वरसभङ्गापत्तेरित्यर्थः । अन्यथा 'कर्मत्वे द्वितीया' इत्यादि सूत्रयेत्र तु 'कर्मण' इत्यादि । कर्मणिवाच्ये इत्यादिर्नार्थोऽपि तु कर्मणि बोध्ये द्वितीयेत्यादिरर्थः, तन्निर्वाहश्च प्रकृत्यर्थस्य प्रत्ययार्थेऽन्वयाद् भवति, एवं च न तत्स्वरसभङ्गः । न चाश्रयत्वे हर्यादेः प्रकृत्यर्थस्यान्वयेऽपि हरिविशिष्टमाश्रयत्वमित्येव बोधो, न त्वाश्रयत्ववान् हरिस्तत्कथं

कर्मबोधनिर्वाहकत्वं द्वितीयाया इति वाच्यम्, आश्रयत्वे प्रकृत्यर्थहर्यादेरन्वयबोधे हरिराश्रय इति भानसबोधसंभवात् । 'राजसखो देवदत्त' इत्यतो देवदत्ते राजमित्रत्वशाब्दबोधे राजनि देवदत्तमित्रत्वग्रहवत्, कर्मणि शक्तिबोधक- सूत्रस्याश्रयमात्रशक्तिग्राहकत्वकल्पनापि, भवन्मतेऽपि सूत्रस्वरसभङ्गतादव- स्थ्याच्च फलस्य धातुलभ्यतयाश्रयमात्रे तत्कल्पनमिति चेन्ममापि मते लाघवाद्धमें तत्कल्पनमिति तुल्यमित्यत आह\_\_द्वितीयाद्यर्थकेति । धर्मिवाचकतेति । 'प्राप्तोदक' इत्यत उदककर्तृकप्राप्तिकर्मग्राम इत्याकारकस्य समासार्थस्य, ग्रामस्य च सामानाधिकरण्यविषयकबोधस्यानुभवसिद्धस्य निर्वाहाय द्वितीयायाः कर्मणि शक्तिरावश्यकी । अन्यथा द्वितीयार्थबहुव्रीहेरपि कर्मत्वबोधकत्वापत्त्या सामानाधिकरण्यानुपपत्तेः । धर्मिवाचकतायां भाष्यमपि साधकमित्याह\_\_सुपां कर्मादय इति । परमते तु एतत्स्वरसभङ्गापत्तिश्चेति भावः । न चात्रापि कर्मपद्दं कर्मत्वपरम्, अनेकस्थले लक्षणापत्तेः । ननु कर्मणीत्यादौ कर्मादिपदे लक्षणापत्तावपि द्वितीयादीनां धर्ममात्रवाचकत्वमुचितं लाघवात्, अस्तु च बहुव्रीहेरपि धर्ममात्रवाचकत्वं, सामानाधिकरण्यं च लक्षणयोपपाद्यम्, मुख्यार्थे प्राप्तोदकादिप्रयोगस्तु प्राप्तोदकोऽस्तीत्यादावित्यत आह\_\_दिगिति । तदर्थसमवेतं सति कृतस्तद्धितसंज्ञकस्यापि तब्यादेर्धनिवाचकत्वं न सिध्येत् । 'पक्तव्यारतण्डुला' इत्यादौ तण्डुलादिसामानाधिकरण्यानुभवानुरोधात्तथेति चेन्न । उक्तरीत्यैव तदुपपत्तेः । 'पक्तव्य'इत्यादितः कर्मत्वमात्रबोधोऽनुभवविरुद्ध इति चेत्, प्राप्तोदकादावपि तुल्यमिति भावः । द्वितीयादीनामाश्रयेऽपि न शक्तिः, फलव्यापारयोर्धातुलभ्यत्ववदाश्रयस्यापि प्रकृतिभूतप्रातिपदिकन लभ्यत्वात्, अपि त्वाश्रयत्वादिमात्रेऽनन्यलभ्यत्वात् । धर्मधर्मिणोश्चाभेदात् कर्मणीत्यादिनिर्देशो नानुपपन्नः, अत एव द्वितीयादेः कर्मत्वादिशक्तिवाचकत्विमति सद्धान्ते प्राप्तोदकादिबदव्रीहेर्धर्मिबोधकतानिर्वाहः, शक्तिभेदभदापन्नाया एव शक्तेविभक्ति- वाच्यत्वात् । तिड्कृदादेस्तु पचति पक्ता पक्क इत्यादित एवाश्रयप्रतीतेः 'युष्मद्युपपदे समानाधिकरणे-' इति व्यवहारानुरोधाच्चाश्रये शक्तिर्युक्तेत्याशयेनाह-आश्रयस्यापीत्यादिना । आश्रयस्यापि प्रकृत्यैव लाभान्न विभक्तिवाच्यतेत्यन्वयः । न विभक्तीति । न द्वितीयादिविभक्तिवाच्यतेत्यर्थः । नन्वाश्रयत्वस्य वाच्यत्वे आश्रयत्वात्वस्य शक्यतावच्छेदकत्वमुपेयं, तथा च गौरवं, तस्य तदाश्रयाद्यतिरिक्तावृत्तित्वे सति सकलतदाश्रयवृत्तित्वरूपत्वादित्यत आह\_\_

तदेवेति । आश्रयत्वमेवेत्यर्थः । एवेनाश्रयतात्वव्यावच्छेदः । तद्वृत्तेस्तस्य कथं तन्निष्ठवाच्यताबच्छेदकत्वमित्याशङ्क्याह-तादात्म्येनेति । तादात्म्यस्य वृत्त्या- नियामकत्वेऽपि संबन्धित्वं तेन संभवत्येवेत्याश्रयत्वस्य तादात्म्येन स्वसंबन्धितया न स्वनिष्ठवाच्यतावच्छेदकत्वानुपपत्तिरिति भावः । यज्यप्याश्रयतात्वस्याखण्डो- पधित्वाङ्गीकारे तस्यावच्छेदकत्वेऽपि न गौरवं, तथापि फलाश्रयत्वत्वादेरेव द्वितीयादिवाच्यत्वे आश्रयतात्वस्यातीप्रसक्ततया तदवच्छेदकत्वासंभवः, फलाश्रयतात्वस्यानेकफलघटिततया गौरवतादवस्थ्यम् । किं चाश्रयतात्वविशिष्टे शक्तिकल्पनायां धर्मधर्मिणोरुभयत्र तत्कल्पनया न पूर्वकल्पापेक्षया लाघवमिति भावः ।

 व्यापारोऽरीति । करणताघटकव्यापारोऽपीत्यर्थः । अपिनाश्रयत्वपरिग्रहः । षण्णामिति । षण्णां कारकविभक्तीनामित्यर्थः । कारकाणां षटत्वेन तत्प्रयुक्तविभक्तित्वेनोपादानात्\_\_षष्ठीरहितविभक्तीनां विवक्षणे तासां पट्त्वेऽपि कारकषष्ठ्या असंर्गहः, तत्सहितानां विभक्तीनां विवक्षणे तु तासां सप्तत्वप्रकारकविभक्तिसंग्रहापत्तिश्चेति षण्णामित्युक्तिरसंगतैवेति दूषणानवकाशः । अनेन चैपपदविभक्तीनां संबन्धार्थकत्वमिति सूचितम् ।

 अथ केषुचित् प्रयोगेषु विभत्तयर्थो निरुप्यते\_\_तत्रोपपदविभक्तीनामत्राऽर्थे तु विशेषानुक्तेस्तत्स्थले तत्संबन्धप्रतीश्च तदर्थकत्वम् । तत्र यासां विशेषसंबन्धे विधानं, यत्र च तत्संबन्धेन संबन्धिनि नियताकाङ्क्षा-तत्र तासां विशेषरूपेणैव संबन्धार्थकत्वम्\_\_यथा 'अनुर्लक्षणे' इत्यादौ 'अन्तरा त्वां मां हरि'रित्यादौ च । 'जपमनु प्रावर्ष'दित्यत्र लक्ष्यलक्षणभावसंबन्धो द्वितीयावाच्यो न द्योत्यः, कर्मप्रवचनीयत्वात् । 'कर्म प्रोक्तवन्तः\_\_कर्मप्रवचनीयाः' इति तद्वयुत्पत्तिप्रदर्शनेन क्रियागतविशेषं द्योतितवतां संप्रति नामार्थक्रिययोः संबन्धद्योतकानामेव तत्संज्ञाविधानात् । यत्र तु तद्वाधस्तत्र विधानसामर्थ्यात् संज्ञा, यथा 'अधिपरी अनर्थकौ' इत्यादिनाध्यादीनाम् । स्पष्टं चेदं 'कर्मप्रवचनीयाः' इत्यत्र भाष्यादौ । जपमित्यत्र विभक्तेर्हेतुतृतीयाबाधकत्वाद्धेतुवाचकत्वमपि, लक्ष्यत्वं च प्रकृते ज्ञानजन्यज्ञानविषयत्वरूपज्ञाप्यत्वस्वरूपम् । जपस्य हि कालविशेषादिकरण- कत्वेन ज्ञातस्य स्वाधिकरणकालोत्तरकालवैशिष्ट्येन ज्ञापकत्वम् । एतेन जपस्य वृष्टिव्याप्यत्वाभावादवृष्टेर्जपज्ञाप्यत्वासंभव इति शङ्का निरस्ता । निर्ज्ञातकाल- क्रियाया अनिर्ज्ञातकालक्रियायाः कालविशेषवैशिष्ट्येन ज्ञापकत्वात् । अत एव 'कदा वृष्ट' इति प्रश्ने एतस्योत्तरत्वं संगच्छते । कालविशेषवैशिष्ट्यज्ञानं च तद्वाक्यजन्यं, मानान्तरजन्यं वेत्यन्यदेतत् । जपाभिन्नहेतुज्ञानजन्यज्ञानविषयो वर्षणमिति बोधः । उक्तं च हरिणा\_\_

 'क्रियाया द्योतको नायं, संबन्धस्य न वाचकः ।

 नापि क्रियापदाक्षेपी, संबन्धस्य तु भेदकः ॥' इति ।

 तदर्थस्तु 'प्रजयती'त्यादावुपसर्गवन्न क्रियागतप्रकार्षादिरूपविशेषद्योतकः अनुः, प्रादेशं विपरिलिखतीत्यादौ विशब्द इव न क्रियापदाक्षेी, विशब्दो हि विमानक्रियामाक्षिपति, अत एव प्रादेशस्य कर्मत्वम्, प्रादेशं विमाय परिलिखतीत्यर्थात्, तथा सत्याक्षिप्तक्रियानिबन्धनद्वितीयासिद्धौ

'कर्मप्रवचमीययुक्ते-' इत्यस्य वैयर्थ्यापत्तेः, किं तु विशिष्टक्रियजनितोक्तसंबन्धस्य विभक्तिवाच्यस्य द्योतकः, प्रकृते तु निशमनक्रियाकृत उक्तसंबन्ध इति । अन्ये तु लक्षणं = व्यावर्तनं, प्रकृते च प्रवर्षणक्रिया जपोत्तरकालिकतया बोध्यत्वेन विवक्षिता, व्यावर्तकश्च जप इति कालोत्तरकालिकत्वरूपसंबन्धहेतुश्च न द्योत्यो विभत्तयर्थः । जपाभिन्नहेत्वधिकरणकालोत्तरकालिकं वर्षणमिति बोध इत्याहुः । विशेषसंबन्धे तत्तदुपपदविभक्तेविधानं, विशेषरूपेण संबन्धविवक्षणे षष्ट्येवेति 'चतुर्थी-' इति सूत्रभाष्यसिद्धम्, तत्र हि गुरोरदं गुर्वर्थमित्यत्र तादर्थ्यस्य संबन्धत्वेन विवक्षायां षष्ठीत्युक्तम्, तेन 'तव मम चान्तरा कमण्डलु'रित्यत्र युषम्दस्मद्भ्यां न द्वितीया, अवधित्वस्य संबन्धत्वेन विवक्षणान्न त्ववधित्वत्वेन । अन्तराशब्दवाच्यमध्याधिकरणघटकमध्यत्वस्यावधित्वसंबन्धेन संबन्धिनियता- काङ्क्षत्वात्, अवधित्वत्ववच्छिन्नस्यैव द्वितीयार्थत्वाद् द्वितीयाऽप्राप्तेः । अत एव स्वसंबन्धिकमण्डलुतात्पर्येणोच्चरिते कमण्डलौ युष्मदस्मदर्थस्य स्वस्वामिभावरूपसंबन्धविवक्षया षष्ट्यन्तप्रयोगोपपत्तावपि तदस्वामिककमण्डलु- तात्पर्यकतादृशप्रयोगानुपपत्तिरिति दूषणानवकाशः । अन्तराशब्दस्या- भाववानप्यर्थः,\_\_अन्तरा हरि न सुखमित्यादौ । हरिशब्दस्तात्पर्यग्राहकः । यद्वा प्रतियोगितात्वेन तद्विशेषभानम् । एतेन शुद्धप्रतियोगित्वस्य वाच्यत्वे हरिभक्तिमत्यपि द्वित्वादिना तत्प्रतियोगिकाभावसत्त्वादन्तरा हरि सुखमिति प्रयोगापत्तिरिति दूषणं निरस्तम् . अस्तीत्यध्याहारसभ्यसुखकर्तृकसत्ताभावे हरिभक्तयभावत
आधेयत्वसंबन्धेनान्वयः । न च नामार्थयोरिति व्युत्पत्तिविरोधात् तथान्वयासंभव इति वाच्यम् । निपातातिरिक्तेति विशेषणात् । यद्वाभाव एवान्तराशब्दार्थः । सामानाधिकरणसंबन्धेन तथाविधाभावे तस्यान्वयः, पक्षद्वयेऽपि सुखाद्यभावे हरिभत्तयभावप्रयोज्यत्वं पर्यवस्यति । द्वितीययक्षे तेनैव वा संबन्धेनान्वयः । यद्यपि निपातातिरिक्तेति विशेषणात् प्रतियोगित्वादिसंबन्धेनान्वयः प्रकृत्यर्थस्य संभवति, तथापि तस्याः सार्थकत्वे संभभवति साधुत्वमात्रप्रयोजनकत्वस्वीकारोऽनुचितः । षष्ठ्या इव तस्या उक्तार्थकत्वावश्यकत्वाच्च । मञ्जूषाकृन्मते निपातानां नामत्वाभावातन्मते निपातातिरिक्तत्वविशेषणप्रलेशो नास्ति । एवमन्तरेणशब्दोऽप्यनेन समानार्थकः । तद्योगेऽपि 'अन्तरान्तरेण' इति सूत्रेण अन्तरेण त्वां मां हरिः, अन्तरेण हरि न सुखमित्यत्र द्वितीया । तत्राप्युक्तप्रकारोऽनुसर्तव्यः । एवं

विनाशब्दोऽप्यभाववदर्थकोऽभावार्थको वा तत्राप्येषैव दिक् । 'वृक्षं प्रति विद्योतते विद्यु'दित्यादौ प्रतिपर्यनूनां द्योत्यो लक्ष्यलक्षणभावो विभक्तिवाच्यः, निविडान्धकारे वृक्षदर्शनेन हि तत्समीपदेशविशेषे विद्युद्विद्योतनमनुमीयते, ज्ञानजन्यज्ञानविषयत्वं विभत्तयर्थः ।
व-क्षविषयकज्ञानजन्यज्ञानविषयो विद्युद्विद्योतनमिति बोधः । भक्तो विष्णुं प्रतीत्यादौ भक्तत्वाख्यः संबन्धः\_\_कंचित्प्रकारं प्राप्तस्याख्याने प्रत्यादिः कर्मप्रवचनीयसंज्ञ इत्यर्थकन 'इत्थंभूताख्याने' इत्यनेन\_\_कर्मप्रवचनीयसंज्ञाक- प्रत्यादिद्योत्यो विभक्तिवाच्यः, न तु विषयविषयिभावस्तथा, सूत्रोपात्तस्य भक्तत्वस्यैव तथात्वौचित्यात् । न च तस्य भक्तपदोपात्ततया न द्वितीयाशक्ति- संभवोऽनन्यलभ्यस्यैव शब्दार्थत्वादित वाच्यम् । प्रकारतया बोधे सिद्धेऽपि संसर्गतया बोधनिर्वाहाय विभक्तिशक्तेरावश्यकत्वात् । पदान्तरवाच्यस्यापि विभत्तयर्थस्य संसर्गतया भानस्य चैत्रस्य पुत्र इत्यदौ दृष्टत्वात् । जन्यत्सस्यैव पुत्रपदशक्तिविशेष्ये संबन्धतासंभवात् । पदार्थः पदार्थेनेत व्युत्पत्तिविरोधेन पदार्थैकदेशजन्यत्वे निरूपितत्सस्य संबन्धताया अनुचितत्वादिति भावः । 'लक्ष्मीर्हरि प्रती'त्यादौ स्वस्वामिभावःप्रत्यादिद्योत्यो विभक्तिवाच्यः । हरिस्वामिका लक्ष्मीरिति बोधः । 'वृक्षं वृक्षं प्रति सिञ्चति'त्यादौ वीप्साविषये व्याप्यत्वं द्विर्वचनद्योत्यं, वृक्षशब्दस्य व्याप्यत्वविशिष्टवृक्षपरत्वं, तस्य च व्यापकत्वसंबन्धेनान्वये त्त्पर्यग्राहकः प्रत्यादिः । व्याप्यतावच्छेदक- संबन्धस्तादात्म्यं, व्यापकतावच्छेदकश्च\_\_सेचनस्य द्रवद्रव्यसंयोगानुकूल- व्यापारात्मनः स्वजन्यसंयोगः । तादृशसंयोगे व्यापकत्वभाने तु समवायस्तथा । व्यापकताघटकाभावे प्रतियोगिवैयधिकरण्यं\_\_निरवच्छिन्नवृत्तित्वरूपं, व्याप्यवृत्तित्वं वा निवेश्यम् । तेन क्रियायाः संयोगस्य चाव्याप्यवृत्तितया तदभावस्य तद्वत्यपि वृक्षे सत्त्वेऽपि न व्यापकत्वहानिः । सेचनविशेषे जगतीतलगतवृक्षसामान्य- व्यापकत्वसंभवेऽपि न क्षतिः । वृक्षपदस्य बुद्धिस्थत्वेन वृक्षविशेषपरत्वात् । तथा च तादृशवृक्षनिष्ठप्रतियोगिव्यधिकरणाभावप्रतियोगितानवच्छेदकं यच्चैत्रकर्तृक- सेचनत्वादि तद्वत्त्वरूपं व्यापकत्वं संबन्ध इति पर्यवसितम्, न तु तादृशाभावप्रतियोगिताशून्यत्वम् । तादृशसेचनस्य तादृशवृक्षनिष्ठस्वप्रति- योगितावच्छेदकावच्छिन्नव्यधिकरणोभ्याभावादिप्रतियोगित्वाद् व्यापकत्वासंभवा- पत्तेरिति दिक् । सेचनक्रियायाः सकर्मकतया कर्मण्येव द्वितीया, कर्मप्रवचनीयसंज्ञाफलं तु गत्युपसर्गसंज्ञाबाधनद्वारा पत्वाभाव एवेति प्राञ्च आहुः

। तन्मते सेचनकर्मत्वे तत्कर्मणि वा स्वरूपसंबन्धेन तादात्म्येन यथाक्रमं व्यापकत्वं प्रकृत्यर्थसंबन्धतया भासते, न तु सेचनादौ । विभत्तयर्थ विशेषणतयान्वितस्य प्रकृत्यर्थस्य सेचनादौ विशेषणतयान्वयायोगात् । अन्ये तु कर्मत्वाविवक्षायां द्वितीयासिद्धिरपि कर्मप्रवचनीयसंज्ञाप्रयोजनम् । अत एव प्रत्यर्थ शब्दाभिनिवेश इत्यादावर्थस्य निवेशनक्रियानिरूपिताधिकरणत्वेऽपि अर्थमर्थ प्रतीत्येव विग्रहप्रदर्शनं भाष्यादौ कृतम् । वृक्षादेः क्रियायाः कर्मत्वमुपगन्यैतस्याः संज्ञाया द्वितीयासाधकत्वाङ्गीकारे तु सप्तम्यन्तेनैव प्रकृते विग्रहस्य समुचिततया तथाविधभाष्यसंगत्यापत्तिः । तादृशसंज्ञाया द्वितीयाफलकत्वे त्वर्थस्याधिकरणत्व- विवक्षायां व्यापकत्वसंबन्धाधिका द्वितीयेति नासंगतिः । अत एव 'वृक्षं वृक्षं प्रति श्यामता' 'घटं घटं प्रति गन्ध' इत्यादावपि क्रियाजनितव्यापारकत्वसंबन्धाथिका द्वितीया सिध्यति । द्विर्वचनेन व्याप्यत्वद्योतनात् सेचनार्थकपदसमभि- व्याहारात्तत्तद्वयापकं व्याप्यत्वरूपेण प्रकारतया भासते । अनुगतव्याप्यत्वत्वानङ्गीकारे तु वीप्सायं द्विरुक्तिविधानं च ? व्याप्यत्वस्य वृक्षाद्यर्थकत्वे मानम् । तथा हि व्याप्तिप्रतीतिच्छाप्रकृते प्युपसृष्टाप्नोतेस्तत्प्रतीतिपरत्वाद्
द्विरुक्तप्रयोगादिच्छाया अप्रतीतेर्न तस्य तदर्थकता । एवं च प्याप्तिप्रतीतिच्छायां सत्यां द्विर्वचनमिति वाक्यार्थः पर्यवसन्नः । न च धातुरेव व्यापकत्वार्थकोऽस्तु अस्तु च साधुत्वार्थी विभक्तिरिति वाच्यम् । नामार्थधात्वर्थयोः साक्षाद्भेदसंबन्धस्याव्युत्पन्नतया वृक्षस्य व्यापकतादौ निरूपितात्वादिसंबन्धेनान्वयासंभवात् । अत एव चैत्रः पच्यत इत्यादौ पाकादौ चैत्रादेः कर्तृतानिरूपकत्वादिसंबन्धेनान्वयबोधो न, शोभन पचतीत्यत्र शोभनपदार्थस्य धात्वर्थे भेदेनान्वयाद्भेदेनेति । तण्डुलं पचतीत्यादौ तण्डुलादेविभत्तयर्थद्वारान्वयात्\_\_साक्षादिति । 'मासमधीते' अत्र 'कालाध्वनोः-' इति सूत्रेण कालाध्वानुयोगिके क्रियाद्रव्यगुणादिभावप्रतियोगिकेऽत्यन्त- संयोगेऽत्यन्तसंबन्धे निरन्तरसंबन्धे सतुपस्थितत्वत् कालाध्ववाचकेभ्यो द्वितीयेत्यर्थकेन द्वितीया । अन्तं विराममतिक्रान्तश्चासौ संयोगश्चेति व्युत्पत्त्या निरन्तरसंबन्धलाभः । उपस्थिताशब्दस्वरूपमात्रस्य न प्रकृतित्वं 'कालाः' 'अन्तन्तसंयोगे च' इति समासविधौ बहुवचननिर्दशाल्लिङ्गात् । व्यापकत्वं द्वितीयार्थः । पदार्थतावच्छेदकमासत्वनिरूपितव्यापकत्वभानाङ्गीकारे समवायादिर्व्याप्यताघटकसंबन्धस्तादात्म्यं, तत्त्वं च त्रिशदहोरात्र त्वरूपमासत्व-

वन्निष्ठप्रतियोगिव्यधिकरणाभावप्रतियोगितानवच्छेदकधर्मित्वम् । व्यापकता- घटकश्च कालिकविशेषणतात्मकः संबन्धः । सासपदं चावयवानतिरिक्त- त्रिशादहोरात्रसमुहपरं, न तु तावत्पर्थन्तस्थायिस्थूलकालपरम् । तथा सत्येकदिनादिमात्राध्ययनकर्तर्यपि मासमधीते इति प्रयोगापत्तेः । तदीयाध्ययनस्यापि त्रिशदहोरात्ररूपतादृशकालनिष्ठप्रतियोगिव्यधिकरणाभाव- प्रतियोगितानावच्छेदकतदीयाध्ययनत्ववत्त्वेन मासादिव्यापकत्वसंभवात् तदीयाध्य- यनाभावस्य प्रतियोगिव्यधिकरणतया नोक्तगोषः । तद्घटकाहोरात्रश्च सूर्योदयावधिसूर्योदयपर्यन्तस्थाय्यवयवातिरिक्तः क्षणसमूपादिरेव । तेन त्रिशद्दिने प्रत्यहमध्ययनस्थलेऽपि स्वापादिसमयावच्छेदेन मासत्वाधिकरणे क्षणादौ तदीयाध्ययनस्य प्रतियोगिव्यधिकरणाभावनिवेशे उक्तरीत्योक्तदोषतादवस्थ्यमिति तन्निरासाय तन्निवेशः । प्रतियोगिवैधिकरण्यं च\_\_व्यापकतावच्छेदकत्वेनाभिमत- संबन्धावच्छिन्नप्रतियोगितावच्छेदकावच्छिनानाधिकरणतावद्भिन्नवृत्तित्वम् । न तु तत्संबन्धेन प्रियोगितावच्छेदकावच्छिन्नाधिकरणावृत्तित्वमध्ययनादेः रालिकाव्याप्य- वृत्तितया स्वाधिकरणकालेऽपि किचित्क्षणाद्यवच्छेदेन स्वाभावस्य सत्त्वेन प्रतियोग्यधिकरणावृत्तित्वाभावेन मासान्तर्गतैकदिनाध्ययनशालिन्यपि मासमधीते इति प्रयोगापत्तिः । क्रोशैकदेशमात्रे पर्वतादिसत्त्वेऽपि क्रोशत्वाक्रान्ततदन्यदेश- निष्ठसंयोगसंबन्धावच्छिन्नप्रतियोगिताकतदभावस्य क्रोशत्वाक्रान्ते तत्र कालिकसंबन्धेल पर्वरूपप्रतियोग्यधिकरणत्वसत्त्वेन प्रतियोग्यनधिकरण- वृत्तित्ववैशिष्ट्याभावेनातीततद्वयक्त्यभाव एव क्रोशे तादृशप्रतियोगिवैयधिकरण्य- विशिष्टतत्प्रतियोगितानावच्छेदकत्वस्य पर्वतत्वे सत्त्वात् 'क्रोशं पर्वत' इति प्रयोगापत्तिः । अतो व्यापकताघटकसंबन्धेन प्रतियोग्यनधिकरणत्वनिवशः । यदा देवदत्ते न काश्यानुपवास एकाहस्तदद्वयादिकं वा क्रियते, मासन्तः- पातिध्ववशिष्टाहोरात्रेषु काशीतो बहिरूपोष्यते तादृशस्थले देवदत्तीयो भोजनाभावो मासं काश्यानिति प्रयोगापत्तिः । काश्यवच्छिन्नत्व- विशिष्टदेवदत्तीयभोजनाभावस्य काश्यनवच्छिन्नतादृशभोजनाभावस्य चैक्येन काश्यवच्छिन्नस्य तादृशभोजनाभावस्याभावो दिनान्तरात्मकतादृशमासत्वाधिकरणे वर्तमानोऽपि देवदत्तीयभोजनाभावात्मकप्रतियोग्यधिकरणत्वेन तन्मासत्वाक्रान्त- दिनान्तरस्य न प्रतियोगिव्यधिकरणोऽपि त्वन्याभाव एव, तत्प्रतियोगिता- नावच्छेदकत्वस्य काश्यवच्छिन्नदेवदत्तीयभोजनाभावत्वे सत्त्वात् । एवं

मासान्तर्गतदिनद्वयं देवदत्ते न बहिरूषितं तदनन्तरमष्टाविशतिदिनानि काश्यामुषितं, तत्र देवदत्ताभावो मासं काश्यामिति प्रयोगापत्तिः । काश्यव- च्छिन्नदेवदत्ताभावाभावस्य मासत्वाक्रान्तदिननिष्ठत्वेऽपि प्रियोगिव्यधिकरणत्वा- भावात् । देशान्तरावच्छिन्नत्वविशिष्टदेवदत्ताभावरूपप्रतियोगिसमानाधिकरण- त्वात् ।विशिष्टस्य शुद्धानतिरेकित्वात् । अतः प्रतियोगितावच्छेदकावच्छिन्नवैयधि- करण्यनिवेशः । तथा सति काश्यवच्छिन्नत्वविशिष्टदेवदत्तीयभोजनाभावत्वरूप- प्रतियोगितावच्छेदकावच्छिन्नानधिकरणत्वस्य मासत्वाधिकरणदिनान्तरे सत्त्वात् काश्यवच्छिन्नदेवदत्तीयभोजनाभावादिरपि प्रतियोगिव्यधिकरण इति नोक्तातिप्रसङ्गः । अत्रेदं बोध्यम्\_\_द्वितीयार्थो न व्यापकत्वं, व्यापकत्वस्य व्यप्यविशेषाघटितस्याखण्डस्य दुर्वचतया तद्घटितव्यापकत्वानामानन्त्या- च्छक्त्यानन्त्यप्रसङ्गात् । प्रकृत्यर्थस्य विभत्तयर्थे निराकाङ्क्षतयानन्वयापत्तेश्चेति प्रतियोगिवैयधिकरण्यविशिष्टाभावे प्रतियोगितावच्छेदकत्वे अभावे च खण्डशः वृत्तिः । प्रथमाभावे प्रकृत्यर्थमासादेराधेयत्वसंबन्धेनान्वय । तदन्विताभावप्रति- योगितावच्छेदकत्वस्य तथाविधावच्छेदकत्वावच्छिन्नप्रतियोगिताकत्वसंबन्धेन
द्वितीयार्थान्तरेऽभावेऽन्वयः । तादृशाभावस्य चैत्रकर्तृकाध्ययनत्वरूपस्वाक्षय- घटितपरम्परासंबन्धेन चैत्रकर्तृकाध्ययनेऽन्वयः । तत्तत्प्रतियोगितावच्छेदका- वच्छिन्नानधिकरणत्वेऽपि द्वितीयायाः शाक्ति स्वीकृत्य तस्य प्रकृत्यर्थे व्युत्पत्तिवैचिव्याद्विशेषणत्वमिति वास्तु । तत्र शक्तिस्वीकारे शत्तयानन्त्यम् । लक्षणाङ्गीकारे विभक्तौ न लक्षणेति सिद्धान्तविरोधो गौरवं चेति चैदत्राहुः\_\_अगत्या शक्तयानन्त्यादि स्वीक्रियते । एवं तत्तदव्याप्यान्तर्भावेणापि शक्तिरभ्युपेयते, विशिष्टव्यापकत्वे एव निरुपकत्वसंबन्धेन प्रकृत्यर्थस्यान्वयो न तु व्यापकताघटकमासत्वादौ । अतो न मासत्ववतो मासत्वे आधेयत्वेनान्वये निराकाङ्क्षतयानन्वयप्रसक्तिरिति दूषणावकाशः । अत एव खण्डशः शक्तिस्वीकारे विभिन्नपदजन्योपस्थितेर्हेतुभूताया अभावानन्वयबोधसंभव इति दूषणस्याप्यनवकाशः । किं च संबन्धत्वेनैव बोधस्यानुभवसिद्धतया न शक्तयानन्त्यप्रसक्तिरपीति । अन्ये तु स्वनिष्ठभेदप्रतियोगितावच्छेदकनिष्ठ- प्रतियोगिताकत्वविशिष्टाधेयतासंबन्धेन प्रकृत्यर्थस्य व्यापकताघटकाभावेऽन्वयो- पगमेन सामञ्जस्यान्न प्रतियोगिवैयाधिकरण्यस्य विभत्तयर्थेऽन्तर्भावः । न वा व्याप्यस्याप्यन्तर्भाव इति न गौरवमिति दिगित्याहुः । मासत्वं च तन्मासभेदेन

भिन्नमिति यत्किचिदेकमासमात्रधिकरणकाध्ययनशालिन न तादृशप्रयोगानुप- पत्तिरिति स्पष्टं व्युत्पत्तिवादादौ । 'दिवसे स्वपिती'त्यादौ दिवसपदस्य सूर्योदयावधिसूर्योदयर्यन्तक्षणसमूहपरतया नैकदण्डादिमात्रस्वापे तथाप्रयोगः । 'योजनं पर्वत' इत्यत्र द्रव्येण\_\_क्रोशं कुटिला नदी क्रोशं रमणीयेत्यत्र कौटिल्यादिगुणेन, मासं भोजनाभाव इत्यत्राभावेनात्यन्तसंबन्धाद् योजनादिपदोत्तरं द्वितीया । ननु 'मासमास्ते' गोदोहमास्ते, मास आस्यते, गोदोह आस्यत इत्यादाविव मासमधीते इत्यत्रापि धातोर्व्यापर्यन्तं वृत्तिस्वीकारेणैव 'कर्तुरीप्सित\_\_'इति कर्मत्वेन द्वितीयासिद्धौ 'कालाध्वनोः\_\_'इति सुत्रं व्यर्थम् । तथा चोक्तं वाक्यपदीये\_\_

 'कालभावाध्वदेशानामान्तर्भूतक्रियान्तरैः ।

 सर्वैरकर्मकैर्योगे कर्मत्वमुपजायते ॥' इति ।

 तत्राकर्मकैरित्युक्तावपि न्यायसाम्येन सकर्मकधातोरपि तदर्थान्तर्भावेण वृत्तिस्वीकारे बाधकाभावः । अत एवैतत्सूत्रस्य वैयर्थ्यमुक्ताभिप्रायेण 'प्राकृतमेवैतत् क्रर्मे'ति प्रकृतसूत्रस्थभाष्येणाशङ्कितम् । अकर्मके एवोक्तरीतेरभ्युपगमे मासमधीते इत्यादिप्रयोगनिर्वाहार्थ सूत्रावश्यकत्वे शङ्का असंगता स्यात् । न च तादृशशङ्कापरभाष्यात्तादृशप्रयोगो नेष्यत एवेति वाच्यम् । 'अपवर्गे तृतीया' इति सूत्रे\_\_अन्यथा मासमास्ते मासमधीते इति द्विविधप्रयोगनिर्वाहकस्यास्य सूत्रस्य वैयर्थ्यशङ्कानुपपत्तेः । एतत्सूत्रे आस्यते मासः शय्यते क्रोश इत्यकर्मकधातुघटितप्रयोग एवास्ति । न तु मासमधीते इत्यादिः\_\_सकर्मकधातुघटितः प्रयोगो येन तत्रापि व्यापनान्तर्भाव आस्थेयः । मानमधीतोऽनुवाको न चानेन गृहीत इति प्रयोगात् तादृशप्रयोगाणामपीष्टत्वात् । अत एव मासमोदनं पचतीति प्रयोगोऽपि व्यापनकर्मत्वविवक्षयापि भवति । कालादिकर्मणो बहीरङ्गतया न तत्र लादिरपि त्वन्तरङ्गे द्रव्यकर्मण्येधेति स्पष्टं भाष्यप्रदीपोद्दयोते । अनयैव रीत्यात्यन्तसंयोगे कर्मवल्लाद्यर्थमिति वचनमपि न कर्तव्यमिति भाष्ये उक्तम् । अकर्मकधातुभिरिति वचनं तु भाष्ये नास्त्येव । 'अकथितं च' इति सूत्रभाष्ये\_\_

 'कालभावाध्वगन्तव्याः कर्मसंज्ञा ह्यकर्मणाम् ।'

 \_\_इत्यपि सिद्धार्थकथनं न त्वपूर्व, हिशब्दप्रयोगादिति स्पष्टं शखरादौ । तत्र कालादिकर्म प्रधानं कर्म, द्र्यमप्रधानं कर्म, कालादेराधारत्वेन द्रव्यद्वारैव

क्रियासंबन्धात् । तस्मात् सूत्रं व्यर्थमिति चेन्न । यत्राक्रियया संयोगस्तदर्थमिदं वक्तव्यमिति भाष्ये एव समाधानात् । कथं तर्हि मासमधीते इत्युदाहरणमिति चेत्, संबन्धसामान्यविवक्षायां षष्ठीबाधनार्थत्वेन क्रियायोगार्थमप्यस्यावश्यकत्वेन यत्र क्रियाकारकभावेन नान्वयविवक्षा तत्रात्यन्तसंयोगार्थमिति तद्भाष्य- व्याख्यानस्योचितत्वमित्याशयात् । यद्यपि क्रोशं कुटिला नदीत्यत्रास्तीि क्रियाध्याहारं विना प्रथमायाः साधुत्वानिर्वाहात्तदध्याहारावश्यकता तथापि कौटिल्यादेरेव क्रोशव्यारकत्वविवक्षायां द्वितीयासिद्धयर्थमिदमिति न भाष्यादिग्रन्थासंगतिः । तत्र कौटिल्यादिरूपे पदार्थैकदेशेऽन्वयो व्युत्पत्ति- वैचित्र्यात्, तद्विशिष्टधर्मिणि वा, अन्ये तु सर्वत्र तत्तद्धातोर्व्याप्तिपर्यन्तं वृत्तिस्वीकृत्य क्रोशं कुटिला नदीत्यादावपि द्वितीयोपपादनेऽपि मासि\_\_मासमासितेत्यत्र कृद्योगलक्षणा षष्ठ्येव स्यान्न द्वितीयेति तदर्थमिद- मावश्यकभित्याहुः । इति द्वितीयार्थनिरूपणम् ॥

 धूमेन वह्निमनुमिनोति,\_\_अत्र करणे तृतीया । धूमादिज्ञानस्यानुमिति- करणतापक्षे धूमादिशब्दः स्वज्ञापरः । ज्ञायमानस्य करणतामते तु मुख्यार्थक
एव । व्याप्तिविशिष्टवैशिष्ट्यावगाहिपरामर्शस्य व्यापारत्वाद् व्याप्तिविशिष्ट- धूमादिज्ञानस्य करणतानिर्वाहः । अन्वयितावच्छेदकवह्निविधेयकानुमितित्वाव- च्छेदेन धूमादिज्ञानकरणकत्वान्वयोपगमाद्यत्र वह्न्यनुमितौ न प्रयोगः । न वा धूमेन घटमनुमिनोतीति प्रयोगः । ननु तार्किकनये इदं संभवति न शाब्दकनये, तथा हि तन्नये विधेयता विधेयितादद्वितीयार्थः । वह्यन्वितायास्तस्या निरूपकत्वादिसंबन्धेनानुमितावन्वयः । तादृशविधेयतादिविशष्टायामनुमितौ धूमज्ञानकरणकत्वान्वयाद्वह्निविधेयकत्वादेलन्वयितावच्छेदकत्वसंभवः । शाब्दि- कमते त्वनुमित्यनुकूलव्यापारो धात्वर्थः । निधेयतासंबन्धः फलावच्छेदकः । इत्थं च वह्निविधेयकानुमितित्वस्यान्वयितावच्छेदकत्वाभावः स्पष्ट एव । तथा च पूर्वाक्तातिप्रसङ्गो दुर्वार एवैतन्मत इति चेन्न, विधेयतादिस्थानीयविधेयता- संबन्धेनानुमितिसंबद्धवह्न्यवच्छेदेन धूमादिज्ञानकरणकत्वान्वयोपगमेनोक्ताति- प्रसङ्गासंभवात् । ननु तथापि यत्र धूमलिङ्गकवह्न्यनुमितौ घटादिज्ञानेन द्रव्यत्वाद्यवगाहित्वं तत्र घटेन न वह्निमनुमिनोतीति नञ्घटितप्रयोगानुपपत्तिः । उक्तसमूहालम्बनवह्न्यनुमतौ घटज्ञानकरणकत्वाभावबाधेन तत्प्रयुक्तघटज्ञान- करणत्वविशिष्टोक्तानुमितिविरहबोधनासंभवात् । धूमेनेदं वह्नेरनुमानं न घटेनेति

प्रयोगस्य तार्किकमतेऽप्यनुपपत्तिः । पूर्वोक्तस्थले प्रथमान्तार्थे घटज्ञानकरण- कवह्न्यनुमितेर्घटे वह्निव्याप्यत्वभ्रमदाशायां प्रसिद्धाया अभावबोधनसंभवेऽप्यत्र तदसंभवादिति चेन्न, उक्तसमूहालम्बनात्मकानुमितिसत्त्वे धूमकरणकं वह्नेरिदमनुमानं न घटकरणकमिति प्रयोगस्य सरणेरत्र प्रदर्शनीयत्वाद्, यथा तादृशप्रयोगो नेष्यते तथागत्या पूर्वोक्तप्रयोगद्वयमपि नेष्यत इत्याहुः । अन्ये तु धूमादिपदं ज्ञानकरणतामतेऽपि मुख्यार्थकमेव 'हेतौ' इति सूत्रेण तृतीयासंभवात् प्रयोजकत्वरूपं हेतुत्वं जनकतावच्छेदकसाधारणमिति विषयितयानुमितजनक- तावच्छेदकधूमादावि तदक्षतम् । प्रयोजकत्वं जन्यतावच्छेदकतारूपं प्रयोज्यत्वं वा तृतीयार्थः । तस्य वह्निमित्यादिविभत्तयन्तार्थवह्निविधेयकत्वे निरूपकतादि- संबन्धेनान्वयाभ्युपगमान्नातः घटेन वह्निमित्यादिप्रयोगापत्तिः । वह्निविधेयकत्वे घटनिष्ठप्रयोजकतानिरूपकताद्यभावात् । तत्र घटप्रयोज्यत्वाभावस्याबाधित- त्वान्न घटेनेत्यादिप्रयोगोपपत्तिश्च । धूमेन वह्निमित्यादिप्रयोगोपपत्तिह्नि- विधेयिताया धूमनिष्टप्रयोजकता निरूपकत्वात् प्रयोज्यत्वाच्च । शाब्दिकमते विभक्तौ लक्षणाविरहेण विथेयिताया विभक्त्यर्थताविरहान्नञ्धटितोक्तप्रयोग- निर्वाहायागत्यानुपूर्वकमिनोतेरेव वह्निविधेयताकानुमितिलाक्षणिकत्वं वह्नि- मित्यादिविभक्त्यन्तस्य तात्पर्यग्राहकत्वं चाङ्गीकरणीयम् । एवं च नात्रोक्त- समूहालम्बनानुमितितात्पर्येण घटेन वह्निमनुमिनोतीति प्रयोगापत्तिः । न घटेन वह्निमनुमिनोतीति प्रयोगस्तु धात्वर्थैकदेशवह्निविधेयकत्वादौ तृतीयार्थन्वया- भ्युपगमे एव संपाद्यवह्निविधेयकत्वादौ घटादिज्ञानप्रयोज्यत्वाभावप्रयुक्त- विशिष्टानुमित्यभावबोधनसंभवेन संपाद्य इत्याहुः । 'पुत्रेण सहागतः पिते'त्यत्र 'सहयुक्ते ऽप्रधाने' इति तृतीया । सहशब्दार्थः साहित्यम् । तच्च समभिव्याहृतपदोस्थाप्यक्रियादिसमानकालिकक्रियाद्यन्वयित्वम् । तदन्वयित्वं च समभिव्याहृतक्रियादिबोधकपदेन साहित्यान्वयिनिक्रियाया यादृशः संबन्धः प्रतीयते तादृशः संबन्ध एव । पुत्रेणेत्यादौ कर्तृत्वरूपः सः । 'पयसा सहौदनं भुङ्के' 'पयसा सहौदनो भूज्यत' इत्यादौ कर्मत्वम् । खड्गेन सह बाणेन हत इत्यत्र करणत्वम् । शिष्येण सह गुरवे दक्षिणा दीयत इत्यत्र संप्रदानत्वम् । प्रयागेण सह काश्यां देवाः सन्तीत्यत्राधिकरणत्वम् । पुत्रेण सह स्थूल इत्यादावाधारत्वादिः संबन्धः, पुत्रेणेत्यादौ तृतीयार्थेऽपि कर्तृत्वादिकमेव । आधेयतासंबन्धेन।पुत्रान्वितकर्तृत्वस्यागमानकालिकागमनकर्तत्वरूपसहार्थघटकी-

भूतागमने निरूपकतासंबन्धेनान्वयः । सहार्थकर्तृत्वस्य पितर्याक्षयतयान्वयः । तद्विशिष्टकृत्प्रत्ययान्तार्थस्यागमनकर्तृरभेदेनान्वयः । न चोद्देश्यतावच्छेदकविधेय- योरैक्यान्निराकाङ्क्षत्वमिति वाच्यम् । कर्मकर्तृत्वादेः संबन्धत्वेनैव सहार्थेऽन्त- र्भावेणैकरूपोद्देश्यतावच्छेदकविधेययोरैक्ये एव निराकाङ्क्षतया प्रकृते तदभावात् । यद्वा संबन्धिसमानकालिकपदार्थसंबन्धित्वमेव सहशब्दार्थः । संबन्धश्च कर्तृत्वादिरेव संबन्धत्वेन पूर्ववदन्तर्भाव्यः पुत्रपदोत्तरतृतीयार्थः । कर्तृत्वं सहशब्दार्थान्वयबलात् प्रतीयमानागमनक्रियानिरूपितम् । अत एव शिष्येण सहागत इत्यादौ कर्तृतृतीययैव सिद्धमिति भाष्यस्य नासंगतिः । प्रतीयमानक्रियासंबन्धस्यापि कारकविभक्तिप्रयोजकत्वस्य क्लप्तत्वात् पुत्रसंबन्धितादृशपदार्थसंबन्धीयतेति बोधे वृत्ते आगमनस्य पुत्रसंबन्धं विना प्रतीतस्य पुत्रस्य संबन्धितादृशपदार्थसंबन्धित्वस्यानुपपत्त्या पुत्रेऽपि न तत्संबन्धस्य मनसा प्रत्याय्यत्वात् पुत्रपदार्थस्य तृतीयाबोधितस्वनिष्ठकर्तृत्वादि- निरूपकत्वसंबन्धे सहार्थघटकसंबन्धिन्यन्वयः । पयसा सहौदनं भुङ्के इत्यत्र प्रतीयमानक्रियानिरूपितकर्मतृतीयाघटितसंबन्धेन पुत्रस्य संबन्धिन्यन्वयः । अथवा तादृशपदार्थान्वयित्वसमनियतमखण्डपदार्थान्तररूपं साहित्यम् । शेषं पूर्ववत् । अत्र कल्पे\_\_अद्देश्यतावच्छेदकविधेययोरैक्यशङ्कापि न । तादृशसाहित्य- स्यैवोद्देश्यतावच्छेदकत्वात् । तथा च पुत्रसाहित्यवान् पितागमनकर्तृभिन्न इत्यादिबोधः । एतन्मते प्रकृत्यर्थस्य साहित्ये निरूपितत्वसंबन्धेनान्वयः । 'सपुत्र' इति समासघटकसहशब्दस्य तु धर्मिपरत्वम् । अत एव तस्य पित्रादिपदेन समानाधिकरण्योपपत्तिः । अत एव च 'तेन सह' इति बहुव्रीहिविधानं चरितार्थम् । साहित्यवतोऽन्यपदार्थत्वाभावेन अनेकम्\_\_'इति सूत्रस्याप्राप्तेः । साहित्यमात्रार्थकत्वाङ्गीकारेण तु तत्सूत्रखण्डनं भाष्यकृताम् । अधवा सहार्थ साहित्यम् । तच्च समभिव्याहृतपदोपस्थापितागमनादिपदसमान- कालिकपदत्वादिकमेव, लाघवात् । आदिपदेन समानदेशत्वं तत्समनियतम- खण्डोपाधिरूपं वा साहित्यं तदर्थः । तस्य चागतादिपदोपस्धाप्यागमनादावन्वयः । तृतीयार्थश्च क्रियासमभिव्याहारे क्रियाया यादृशसंबन्धः प्रधाने प्रतीयते स एव, कर्तृत्वादिः सहार्थान्वयबलात् प्रतीयमानतत्तत्क्रियानिरूपितो द्रव्यादिसमभिव्याहारे सहार्थन्वयबलात् प्रतीयमानतत्तत्पदार्थनिरूपितः स्वस्वामिभावादिरेव संबन्धः । तस्य च धात्वाद्यर्थागमनादावन्वयः ।

पुत्रेण सह स्थूल इत्यादौ स्थूलपदार्थैकदेशेऽपिस्थौल्यादौ व्युत्पत्तिवैचित्र्येण सहार्थस्थौल्यसमान- कालिकत्वस्यान्वयः । तथाच पुत्रेण सहामतः पिता, पुत्रेण सह पितुर्गौः, पुत्रेण सह स्थूल इत्यादौ पुत्रकर्तृकागमनसमानकालिकागमनाश्रयः, पुत्रस्वामिकत्वसमानकालिकपितृस्वामिकत्ववती गौः, पुत्रवृत्तिस्थौल्यसमानकालिकस्थैव्यवानित्यादिक्रिमेण बोधः । सपुत्र इत्यादौ तु समुदायार्थतादृशक्रियादेरन्तर्भावान्नासामर्थ्यम् । व्यपेक्षावादे समासधटकसहशब्दस्यागमनसमान- कालिकागमनवान् लक्षणयार्थः पुत्रपदस्य पुत्रकर्तृकत्वमर्थस्तस्य चागमनेऽभेदेनान्वयः । पुत्रस्य स्वनिष्ठकर्तृतानिरूपकत्वेन वा सहार्थागमनेऽन्वयः । पुत्रेण सह स्थूल इत्यत्र पुत्रपदस्य पुत्राधेयत्ववानर्थः । सहपदस्य स्थौल्यसमानकालिकस्थौल्यवान् । पूर्वपदार्थस्योत्तरपदार्थे- ऽन्तर्गतस्थौल्येऽभदः संसर्गः, पुत्रस्याधेयत्वेन चान्वयः । एवमन्यत्रापि बोध्यम् । अगत्या व्यस्तसमासवाक्ययोरसमानाकारबोधजनकत्वं सपुत्र आगतः सपुत्रः स्थूल इत्यादौ ्रियायाः पित्रादौ द्वेधासंबन्धभानं चोपगम्यते । पुत्रेण सहागतः पतेत्यत्र व्यर्थ तस्य द्वेधाभानमित्यभिप्रायेणोत्तरपक्षोऽङ्गीकृतो बृद्धैः । वक्ष्यमाणरीत्या नञ्घटुतवाक्ये प्रकृतधातूपस्थितक्रियायामेव पुत्रकर्तृकागमनादिसमानकालिकत्वभानस्यावश्यकत्वाच्च । यत्र क्षेत्रे माषवापोत्तरं तिला उप्यन्ते तत्र तिलैः सह माषान्वय इति भावः । तत्र समभिव्याहृतपदार्थसमानदेशत्वं तदर्थः । अतरत् पूर्ववत् । ननु कर्तृतृतीययैव गतार्थता सूत्रस्य । न च पुत्रण सहगमनं देवदत्तस्येत्यत्र कृद्योगलक्षणषष्ठीबाधनार्थ तदिति वाच्यम् । इतरसमभिव्याहारं विनापि प्रतीयमाने कृत्प्रत्ययार्थकर्त्रादेरेव तत्र ग्रहणात् । क्तेनाविधानान्न कर्तृतृतीयाप्राप्तिरित्यपि न एतादृशकर्तुरेव क्तेनाभिधानादिति चेन्न । उक्तरीत्या पुत्रण सह स्थूल इत्याद्यर्थ तस्यावश्यकत्वात् । इदं तु बोध्यम् । पूर्वमते पुत्रण सह नागच्छतीत्यादौ नञ्समभिव्याहारे समभिव्याहृतक्रियादावेव सहशह्दार्थस्यागमनादिसमानकालिकत्वस्यान्वय उपगन्तव्यः । अन्यथा पुत्रानागमनस्थले पुत्रसाहित्यस्य पितरि बाधेऽपि पुत्रसाहित्यवत् पितृकर्तृकागमनाभावस्यावाधेन पुत्रेण सह नागच्छति पितेत्यादिप्रयोगस्योपपत्तावपि पुत्रेण सह नागतः पिता, पुत्रेण सह न स्थूल इत्यादेरनुपपत्तिः । तत्र पुत्रसाहित्यवति पितरि आगमनकर्तृभदस्य स्थूलभेदस्य च बोधो वक्तव्यः । स च तत्र पुत्रसाहित्यस्योक्तभेदस्य च बोधान्न संभवति । समभिव्याहृतक्रियादौ पुत्रकर्तृकसमानकालिकत्वस्यान्वयाब्युपगमे तु उक्तस्थले पुत्रकर्तृकागमनसमानकालिकागमनकर्तृभेदस्य पुत्रनिष्ठस्थौल्यसमानकालिकस्थौल्यवद्भेदस्य च पितर्थबाधेनोक्तप्रयोगनिर्वाह इति समभिव्याहृतशब्दोपस्थितिसहकारेण तदर्थक्रियाद्यन्वयित्वाभावो- ऽत्राप्राधान्यम् । स च विशेषणाभावकृतो विशिष्टाभावः पुत्रादौ वर्तते । 'सहैव दशभिः पुत्रैर्भारं वहति गर्दभी'त्यादौ विद्यमानतावाचिसहशब्दयोगे क्रियाद्यन्यरुपविशेष्याभावकृतोऽपि विशिष्टाभावः । तादृशसहशब्दयोगेऽपि तृतीया भवति, विनिगमनाविरहात् तादृशसंख्याकपुत्राणां विद्यमानत्वेऽपीत्यर्थ इति वदन्ति । तेषामयमाशयः\_\_सहशब्दो लुप्तसप्तम्यन्तः । सा च सतिसप्तमी । अपिशब्दाध्याहारश्च । तनोक्तार्थलाभ इति । अन्ये तु विद्यमानेत्याद्यध्याहारः, एवं च विद्यतिक्रियाप्रयुक्तसाहित्यनिर्वाह इति प्रत्यपीपदन् । ननु 'प्रासोष्ट शत्रुघ्नमुदारचेष्टमेका सुमिवा सह लक्ष्मणेन' इत्यादौ शत्रुघ्नलक्ष्मणप्रसवयोः समानकालत्वविरहेण क्रियाद्वयसमानकालिकत्वस्य सहशब्दार्थत्वासंभव इति चेन्न । तत्रापि स्थूलकालघटितसमान-

कालिकत्वसंभवात् । एवं\_\_

 'शिशोर्मातरि गभिण्यां चूडाकर्म न कारयेत् ।

 सहोपनीत्या कुर्याञ्चेत्तदा दोषो न विद्यते ॥'\_\_

\_\_इत्यादि स्मृतिवाक्येष्वपि बोध्यम् । तत्र दिनस्य सहार्थेऽन्तर्भावः । अन्यथा चूडाकर्मोपनयनयोः पूर्वोपरीभावेन घटिकादिरूपैककालत्वाभावेनासंगत्यापत्तेः । नन्वेवं पुत्रागमनपूर्वकाले आगन्तरि आगतोऽयं न पुत्रेण सहेत्यस्यानापत्तिः । तत्रापि दिवसादिरूपस्थूलकालमादय समानकालिकत्व- सत्त्वादिति चेन्न । तत्र क्षणत्वादिनैव कालस्य सह शब्दार्थेऽन्तर्भावनीयत्वादित्यन्यत्र विस्तरः ।

 दण्डेन घटः पयःपानेन स्थूलः पुण्येन दृष्टो हरि,-अत्र 'हेतौ' इति सूत्रेण तृतीया, न तु 'कर्तृकरणयोः' इति करणे । दण्डस्य व्यापारवत्त्वेऽपि क्रियाजनकत्वाभावेन करणत्वाभावात्, व्या- पारवत्त्वे सति क्रियाजनकस्यैव करणत्वात् । ननु अस्तीत्यध्याहारस्यावश्यकतया क्रियाजनकत्वमक्षतमेवेति चेन्न । क्रियाजनकत्वाबावादित्यस्य तज्जनकत्वविवक्षणाभावादित्यर्थ- कत्वात् । दण्डाभावेऽपि धटसत्तायाः सत्त्वेन दण्डस्य तदजनकत्वाच्च । पयःपालस्य शुकवृद्धिसंपादनरूपव्यापारसत्त्वेऽपि स्थौल्यात्मकगुणजनकत्वं न क्रियाजनकत्वम् । पुण्यस्य परमापूर्वरूपादृष्टविशेषात्मनो दर्शनक्रियाजनकत्वेऽपि व्यापाराभावः । पुण्यपदस्य दानादिपरत्वे तु करणतृतीयैव । द्रव्यगुणक्रियान्यतमजनकसव्यापारनिर्व्यापारान्तरवृत्तिधर्मविशेषो हेतुत्वम् । तदक्तं वाक्यपदीये-

 'द्रव्यादिविषयोहेतुः करणं नियतक्रियम् ।

 अनाश्रिते तु व्यापारे निमित्तं हेतुरिष्यते ॥' इति ।

तथा च हेतुत्वकरणत्वयोर्भेदात्तेन रूपेण बोधनिर्वाहार्थं सूत्रद्वयमावश्यकमिति ब्रुवन्ति स्म वृद्धाः ।

 अन्ये तु करणे तृतीयानुशासनविरहे शरैः शातितपत्र इत्यादौ वृत्तिघटकैकदेशभूतशातनक्रियायाः शरहेतुत्वान्वये सापेक्षत्वेनासामर्थ्ये समासस्य साधुत्वानुपपत्तिः। करणतृतीयायास्तु कारकविभक्तितया\_\_

 'प्रतियोगिपदादन्यद्यदन्यत् कारकादपि ।

 वृत्तिशब्देकदेशेन न तस्यान्वय इष्यते ॥'

-इति व्युत्पत्तौ कारकपर्युदासेन करणविभक्तेः कारकविभक्तित्वेन करणत्वसापेक्षत्वेऽपिनोक्तानुप- पत्तिः ।

 एवं धनवता ऋणेन बद्ध इत्यत्र ऋणपदात्तृतीयानुपपत्तिः । हेतुतृतीयाया 'अकर्तर्यृणे\_\_'इति सूत्रानुशिष्टपढ्चम्यापवादभूतया बाधितात् । अतः करणे तृतीयानुशासनमावश्यकमेव, तत्सत्त्वे तु करणत्वविक्षायां तृतीया सिध्यतीत्याहुः । एतन्मतेऽपि विभिन्नप्रकारकबोधकत्वं तयोरिति पर्यवसन्नमेवेति बोध्यम् । ननु यत्रैकैव पाकक्रिया चैत्रेण काष्ठैर्मैत्रेण तुपपक्षेपेण निष्पाद्यते तत्र चैत्रस्तुपैर्न पचति कि तु दारुभिरेवेति प्रयोगानुपपत्तिः । तस्यां पाकक्रियायां चैत्रकर्तृकत्वस्य तुषहेतुकत्वस्य तत्करणस्य च सत्त्वेन तद्विशिष्टक्रियाभावबाधान्निखिलविशेषेणविशिष्टक्रियाया एवाभावस्य नञा बोधनीयत्वात् । न्यायमते तु नैष दोषः । तुषहेतुकत्वस्योक्तपाके सत्त्वेन तदभावबोधेऽपि समभिव्याहृतकर्तृव्यापाराधीनव्यापारधटितकरणत्वस्य कर्तरि व्यापारवत्त्वस्य सत्त्वेनातिप्रसङ्गवारणार्थ विवक्षणीयस्य तुषेष्वसत्त्वेन तत्करणकत्वाभावस्य तस्मिन् पाकेऽबाधितस्य

बोधनसंभवात् । कृतिरूपकर्तृव्यापाराधीनव्यापाराश्रये कर्तर्यतिप्रसङ्गवारणाय कर्ति स्वभेदो निवेशनीय इति चेन्न । कर्तृभेदेन पाकक्रियाया अपि भेदेन चैत्रकर्तृकपाके तुषकारणकत्वाभावबाधेन तुषकरणकचैत्रकर्तृकवर्तमानपाकाभावस्य तत्राक्षतत्वेनादोषात् । तथा च चैत्रः काष्ठैः पचि मैत्रस्तुपैः पचतीति वाक्यभेदस्तत्रेष्ट एवेत्याहुः । 'अध्ययनेन वसति' अत्राध्ययनस्य वासफलस्यापि स्वज्ञानद्वारा वासनिमित्ततया हेतुत्वेन विवक्षायां तृतीया । अध्ययनाभिन्नहेतुक एककर्तृो वास इति बोधः । स्पष्टं चेदं 'प्रत्ययः' 'तदर्थ विकृतेः प्रकृतौ' इत्यादिसूत्रेषु कैयटे । नन्वेवं काश्यादेरपि वासहेतुतयापि हेतुत्वविवक्षायां तृतीयाप्रसक्तिरित चेन्न, अधिकरणत्वविवक्षायां परया सप्तम्या बाधनात्, तदविवक्षायां तु करणत्वविवक्षायामिवेष्टापत्तेः । अपरे तु\_\_इह सूत्रे हेतुशब्देन फलमपि गृह्यतेऽत एवाध्ययनरूपफलजनको वास इत्यनुभवसिद्धबोधनिर्वाहः । न च तत्र लक्षणेति वाच्यम् । विभक्तौ लक्षणानङ्गीकारात् । तत्र फलत्वेन फलं विभक्त्यर्थः । अभेदेन तत्र प्रकृत्यर्थस्य तस्य च वासे जनकतासंवधेन विशेषणत्वम् । एतेन हेतुत्वं ज्ञानाद्वारकमेव गृह्यते । अत एव धूमादिपदस्य तज्ज्ञाने लक्षणाङ्गीक्रियते तान्त्रिकैः । एवं च कथमत्र तृतीयेति देश्यं परास्तमित्याहुः । ज्ञानद्वारकनिमित्तत्वानाश्रयणेऽपि फसल्य हेतुशब्देनापरिग्रहेऽपि 'हेतौ' इति सूत्रेणाध्ययनपदाद्धेतुत्वाथिका हेत्वार्थिका वा तृतीया सिध्यति । हेतुत्वे तदर्थे अध्ययनस्य निरूपितत्वं संबन्धः । वासे तस्याश्रयत्वं, हेतुरूपतदर्थेषु स्वनिरूपितहेतुत्वं संबन्धः । अध्ययननिष्ठहेतुत्वनिरूपितो वास इत्याद्योकारको बोध इति तु न शङ्क्यम् । हेतुत्वाद्यर्थे प्रत्यासत्त्या तदाश्रयार्थकाद् विभक्तिरित्यर्थ्यैव लाभावत्, अत एव 'कर्तृकरणयोस्तृतीया' इति सूत्रविहिता तृतीया न कदाचिदपि क्रियार्थकाद्भवि, अपि तु कर्त्राद्यर्थकादेव । अन्यथा देवदत्तेन भुक्तमित्यादौ भूक्तादिपदादपि तृतीया स्यात् । न च कर्मक्तान्तरय 'सत्त्वप्रधानानि नामानि' इति निरुक्तात् कर्मप्रधानकतया प्रधानार्थेनैव प्रत्ययार्थान्वयस्य क्लृप्तत्वात्तन्निरूपितकर्तृकत्वासंभवान्न ततस्तृतीयापत्तिरिति वाच्यम् । एवमपि भुक्तिकर्ता देवदत्त इत्यर्थविवक्षायां भुक्तिपदात् 'कर्तृकर्मणोः कृति' इति षष्ठीप्रसक्त्य भुक्तेर्देवदत्त इत्यादिप्रयोगात् दुर्वारत्वात्, देवदत्तदस्य भुक्तिरित्यस्यै- वेष्टत्वात् । न च परत्वात् प्रथमा भविष्यतीति नोक्तापत्तिरिति वाच्यम् । षष्ठ्या अन्तरङ्गत्वात् प्रथमाया एवापवादत्वमित्यस्य वक्तुं शक्यत्वा् । तादर्थ्यविवक्षायामध्ययनाय वसतीति चतुर्थ्यपि भवति । उपकारत्वं चतुर्थ्यर्थः । तत्र प्रकृत्यर्थस्य निरूपितत्वं संसर्गः । अध्ययननिरूपितोपकारकतावान् वास इति बोधः । उपकार्योपकारकत्वं वा चतुर्थ्यर्थः । उपकार्ये भेदसंबन्धेन प्रकृत्यर्थोऽन्वेतीति वोपगन्तव्यम् । 'दास्या संयच्छते कामुकः'\_\_अत्र चतुर्थ्यर्थे तृतीया । अशिष्टव्यवहारे इत्यादिवचनात् । अत्र धातुर्दानपूर्वकोपभोगार्थः । संप्रदानत्वशक्रिमांस्तृतीयार्थः । दासीसंप्रदानकदानपूर्वकोपभोगो वाक्यार्थः । 'दाणश्च सा चेत्\_\_' इति सूत्रेणात्मनेपदविधायकेन चतुर्थ्यर्थे तृतीया ज्ञाप्ये चेदित्यनेन तदनित्यत्वं ज्ञाप्यते\_\_इत्यशिष्टव्यवहार इत्यंशसिद्धिः । अशिष्टानां= निषिद्धाचारणां व्यवहारः क्रियारूप इति स्पष्टं तत्सूत्रे एव भाष्ये इति शिवम् ॥

 पत्ये शेते\_\_अत्र 'क्रियया यमभिप्रैति\_\_' इति संप्रदानसंज्ञा । संप्रदानत्वशक्तिमान् विभत्तयर्थः । पतिसंप्रदानकं शयनमिति बोधः । भाष्यकारमते तु क्रियाि कृत्रिमं कर्म संदर्शन- प्रार्थनव्यवसायजन्यरम्भक्रियानिरूपितं तस्याः कर्तुरीप्सितमिति कर्मत्वम् । एवं च 'कर्मणा

यमभि\_\_' इति सूत्रेणैव संप्रदानसंज्ञापत्तिरित्याहुः ।

 'संदर्शनं प्रार्थनायां व्यवसाये त्वनन्तर ।

 व्यवसायस्तथारम्भे साधनत्वाय कल्पते ॥

 पूर्वस्मिन् या क्रिया सैव परस्मिन् साधनं मता ॥'

इति । संदर्शनं फलविषयकसंकल्पः, स च ज्ञानमिच्छा वा । तत् प्रार्थनायं फलोपायात्मिकायां हेतुः । व्यवसायो यारपाकादेर्व्यापारस्य फलविशेषसाधनत्वेन विश्चयः । तत्रानन्तरा प्रार्थना हेतुः । अभिलाषे सति तादृङ्निश्चयोदयात् । व्यवसायश्चारम्भे प्रवृत्त्यास्मिन हेतुस्तेनाप्यमाना प्रकृतक्रिया कर्मत्वभाग्भवति । पूर्वस्मिन् = पूर्वकाले । परस्मिन् = उत्तरकालभाविनि । एतन्मते रतिसंप्रदानकर्मारम्भकर्मरूपं शयनमिति बोधः । अभिदानाभावान्न घटं करोतीत्यादवतिप्रसङ्ग इत्याहुः । 'पशुना रुद्रं यजते'-अत्र फलाशये करणत्वशक्रिरुद्देश्ये कर्मत्वशक्तिः 'कर्मणः करणसंज्ञा संप्रदानस्य च कर्मसंज्ञा' िति वचनात् । पशुकरणको रुद्रकर्मको याग इति शाब्दोऽर्थः । रुद्रोद्देश्यकः पशुनिष्ठस्वत्वनिवृत्त्यनुकूलो व्यापार इति त्वार्थः । अयमेवान्यमते शाब्दः, एवमेवान्यत्रापि बोध्यम् । हरये रोचते भक्तिः\_\_प्रीत्यनुकूलस्तत्समानाधिकरणो व्यापारो रोचतेरर्थः । प्रीतिरन्तः\_\_करणवृत्तिविशेषः । स च सविषयको मदीयत्वादिप्रकारकज्ञानरूपो ऽयमिष्टभाग्भवत्वित्याकारेच्छारूपो वा । हरिनिष्ठप्रीतेनित्यत्वेऽपि विषयस्यानित्यतया फलतावच्छेदकविषयताया अनित्यत्वमितिसंबन्धेन प्रीतिर्जन्यत्वारोपेण तदनुकूलत्वनिर्वाहः । आरोपानङ्गीकर्तृमते तु निर्धायकतासंबन्धेन तत्फलविशिष्टज्ञानादिकमेव प्रीतिपदार्थः । एवं च शिखी ध्वस्त इतिवद्विशेषणफलमादायानुकूलतानिरूपकत्वनिर्वाहः । विषयतायाः फलतावच्छेदकत्वादेव न रोचतिः सकर्मकः । प्रीयमाण इत्यत्र प्रीञ् तर्पण इत्यस्मात् कर्मणि लटः शानच, न तु प्रीङ् प्रीताविति दैवादिकात् । तस्याकर्मकत्वात् । अत एव प्रीयतां भगवानीशः । एवं सति प्रीधात्वर्थव्यापाराश्रयस्य संज्ञेति सूत्रार्थोऽभ्युपेतव्यः । तथा सत्यपि प्रीतिसमानाधिकरणतदनुकूलव्यापाराश्रयत्वस्य हर्यादौ सत्त्वेन प्रकृते संज्ञासिद्धेस्तादृशव्यापारा- नाश्रयेऽतिप्रसङ्गाभावाच्चेति वाच्यम् । प्रीधात्वर्थकर्मणः संज्ञेति सकलग्रन्थविरोधात् । ज्ञीप्स्यमान इति साहचर्येण कर्मण्येव शानच उचितत्वाच्च । प्रीधात्वर्थफलतावच्छेदकसंबन्धस्तु समवायः । अत एव हरि प्रीणयतीत्यादिप्रयोगासिद्धिः । समवायसंबन्धेन प्रीत्याश्रयस्य 'रुच्यर्थानाम्-' इति सूत्रेण संप्रदानत्वम् । प्रीधातो रुच्यर्थत्वाभावान्न तद्योगेसंप्रदानत्वम् । अत एव प्रीयमाण इति निर्देशोपपत्तिः । एतत्सूत्राभावे हरिशब्दादेः षष्ठी प्राप्तेति शषषष्ठ्यपवादत्वं चतुर्थ्याः । अन्ये तु रुचिधातुः प्रीधातुसमानार्थः । एवं च कर्मसंज्ञापवादिकेयं संज्ञा, प्रीयमाण इति निर्देशादेव प्रीधातूपात्तप्रीत्याश्रयस्य नेयं संज्ञेति वदन्ति । तन्मते गौरवम् । प्रीधातुयोगे संज्ञावारणार्थ निर्देशाश्रयणात् । अभिलष्यतेश्च प्रीतिव्यधिकरणप्रीत्यनुकूलव्यापारोऽर्थः । फलतावच्छेदकसंबन्धो विषयता । अत एव न स रुच्यर्थ इति हरिभक्तिमभिलष्यतीत्यत्र हरेर्न संप्रदानत्वं येन सुखरूपफलाश्रयस्य देवदत्तादेः कर्मसंज्ञायां प्राप्तायामियं संज्ञा तदपवादभूतेत्याहुः ।

 अत्रापि मते पूर्वोक्तं गौरवम् । अन्ये तु अभिलाषात्मकप्रीति रोचतेरर्थः, विषयत्वरूपं कर्तृत्वमाख्यातार्थो लक्षणया षष्ठ्यपवादिका चतुर्थीति नारदसंबन्धिरुचिविषयतावान् कलह इति नारदाय रोचते कलह इति वाक्यजन्यबोध इत्याहुः । अपरे तु तार्किकाः\_\_

प्रीतिजन्कताप्रकृतधात्वर्थजनकतात्मकधात्वर्थव्यापारश्रयतया कलहादेः कर्तृता आश्रयत्वमाख्यातार्थ आश्रितत्वरूपः संबन्धश्चतुर्थ्यर्थ इत्याहुः । एतन्मतेऽपि षष्ठ्यपवादिका चतुर्थी प्रीधातुस्तु नैतदर्थक इति न पूर्वोक्तादिप्रसङ्गः । 'गोपी स्मरात् कृष्णाय श्लाघते ह्नुते तिष्ठते शपते वा' अत्र 'श्लाघह्नुङ्स्थाशपाम्-' इति सूत्रेण ज्ञीप्स्यमानस्य संप्रदानसंज्ञा । ज्ञीप्स्यमानपदेन ण्यन्तकर्मणः प्रकृत्यर्थकर्मणो वा ग्रहणम् । ण्यर्थस्य प्राधान्यात् तत्कर्मणो ग्रहणम् । सन्स्वारस्यात् प्रकृत्यर्थकर्मणः । अन्यथा ज्ञाप्यमान इत्येव वदेत्, प्रकृत्यर्थकर्मणोऽपि सन्नर्थेच्छाविषयव्यापारप्रयोज्यफलाश्रयत्वेन सन्नन्तकर्मतया तत्र लकारोत्पत्तिरविरुद्धेति तादृशनर्देशोपपत्तिः । श्लाध्यादेः स्तुत्या प्रीतिपूर्वको बोधनार्थः । स्तुत्या कृष्णमात्मानुरागं बोधयति । एवं ह्नुत्यादीना तं कृष्णं बोध्यतीत्यर्थः । ह्नुतिरितरादर्शनयोग्यदेशस्थापनम् । कर्मसंज्ञापवादभूतेयं संज्ञा, वाधिविषयात्मानुगागस्तु प्रकरणादिगम्यः । कृष्णसंप्रदानक आत्मानुरागविषयकबोधानुकूलः स्मरहेतुकः स्तुत्यादिपूर्वको व्यापार इति शाब्दबोधः । प्रकृत्यर्थकर्मणो ग्रहणे स्तुत्यादिना कृष्णं स्वसखीजनं ज्ञापयतीत्यर्थः । देवदत्ताय शतं धारयतीत्यत्र 'धाररुत्तमर्णः' इति सूत्रेणोत्तमर्णस्य संप्रदानसंज्ञा । उत्कृष्टार्थवृत्तेरुदरतमप् । द्रव्यप्रकर्षादाम् न । उत्तममृणं यस्येति बहुव्रीहिः । अत एव निपातनान्निष्ठान्तस्य परनिपातः । उत्तमर्णो धनत्वामी । धृङ् अवस्थाने दिवादिः । तस्माद्धेतुमण्णिचि अवस्थित्यनुकूलव्यापारो धारयतेरर्थः । शतस्यावस्थितिरधमर्णे स्वकर्मकादानजन्यदुरदृष्टविशेषसंबन्धेन । अत एव परिशोधनपर्यन्तमधमर्णे चैत्रादौ संयोगाद्यसत्त्वदशायां संयोगानुत्पादादपि च शतं ध्रियते चैत्र इति प्रयोग उपपद्यते । एवं चैत्रो देवदत्ताय शतं धारयतीति च । न हि भवति प्रयोज्य्यापारशून्यतादशायां पाचयतीति प्रयोगः . स्पष्टं चेदं 'हेतुमति च' इति सूत्रे भाष्ये । तदनुकूलो व्यापार ऋणापरिशोधनं सजन्तीयद्रव्यदानमङ्गीकृत्य परदत्तद्रव्यग्रहणं वा । न च ग्रहणोत्तरसमये ग्रहणस्यासत्त्वाद्वारयतीति न स्यादिति वाच्यम् । सूक्ष्मरूपेण स्वजन्यादृष्टविशेष- संबन्धेन परिशोधनपर्यन्तं तस्य सत्त्वात् । तस्य विनाशेऽपि प्रवृत्ताविरामरूपवर्तमानत्वविवक्षणाद्वा । अत्रोत्तमर्णस्य यद्यपि दानक्रियाद्वारा धारणप्रयोजकत्वं तथापि क्रियाया अश्रवणाद्धेत्वादिसंज्ञाया अप्राप्त्या शेषषष्ठी प्राप्ताः । सर्वत्र विशेषरूपेणाविवक्षणे क्रियानिमित्तत्वमात्रेण विवक्षणे शेषत्वमिति बोध्यम् । तदुक्तं हरिणा\_\_

 'हेतुत्वे कर्मसंज्ञायां शेषत्वे वापि कारकम् ।

 रुच्यर्थादिषु शास्त्रोण संप्रदानाख्यमुच्यते ॥' इति ।

सजातीयद्रव्यादानाभ्युपगमपूर्वकं परदत्तपरकीयद्रव्यादानं तज्जन्योऽधमर्णनिष्ठोऽदृष्टविशेषो वा ऋणम् । आदीयमानद्रव्ये ऋणव्यवहारस्तन्निमित्तत्वप्रयुक्त औपचारिकः । अत एव गृहीतस्यान्नादेर्भक्षणादिकरणेऽपि मम ऋणमस्तीति व्यवहार उपपद्यते । तादृशादानकर्मण्येव मुख्यस्तादृशादृष्ट औहचारिकोऽस्त्विति चेन्न । 'ऋणमाधमर्ण्ये' इतिसूत्रेणाधरमर्णनिष्ठभावादावेव तस्य निपातनात्, तत्रैव शक्तेरुचितत्वात् । अमरकोशेऽपि 'सत्यानृतं तु वाणिज्यं स्यादृणं पर्युदञ्चनम्' इत्युक्तम् । सर्वधापि मोक्षस्य न तथात्वं, तव तत्र तादृशं दुरदृष्टमिति कथं भक्ताय मोक्षं धारयतीत्युदाहरणमिति चेदत्राहुः\_\_अवश्यदेयत्वेन तत्रापि ऋणत्वव्यहारान्मोक्षस्थित्यनुकूलो व्यापारो हरिनिष्ठसेवनकर्मत्वादिरूपः । सेवनरूपोपकाराश्रयतया भक्त उत्तमर्णशब्दव्यवहारविषयः ।

व्युत्पत्तिवादकृतस्तु\_द्रव्यान्तरदानाभ्युपगमपूर्वकपरदत्तद्रव्यादानजन्योऽदृष्टविशेषो धारयतेरर्थः । तद्धटकदानान्वयि कर्तृत्वं चतुर्थ्यर्थः । न च ऋणापरिशोधनमेव दुरदृष्टजनकमुपपातकमध्ये तस्यैव परिगणनादिति वाच्यम् । ऋणादानस्य तज्जनकत्वेऽपि परिशोधनस्य तन्नाशकताबोधनाया- परिशोधनस्य नरकरूपफलोपधानप्रयोजकत्वाभिप्रायेणोपपातकमध्ये परिगणनोपपत्तेः । गृहीतर्णापरिशोधनपेक्षया लाघवेन ऋणादानस्यैव दुरदृष्टं प्रति हेतुत्वकल्पनाया उचितत्वादित्यादि विस्तरेणाहुः । पुष्पेभ्यः स्पृहयति\_\_अत्र स्वृहयतिरिच्छामात्रवाची । ईप्सितपदेन धात्वर्थव्यापारजन्यफलाश्रयत्वेन बोधनात् न तु फलस्य धात्वर्थत्वाग्रहः । एवं च षष्ठ्यपवाद एतत्संज्ञाप्रयुक्ता चतुर्थी । पुष्पसंप्रदानिकेच्छेति बोधः । पुष्पविषयिणीति त्वार्थः फलावच्छिन्नेच्छावाची चायं धातुः । इच्छानुकूलमनः संयोगादिरूपव्यापारवाची वा । इच्छायाः फलं विषयता, प्रवृत्तिर्वा, तद्योगे तदर्थफलाश्रयत्वेन विवक्षायां परत्वात् कर्मसंज्ञायां द्वितीयेत्वाद्यन्यत्र विस्तरः । हरये क्रुध्यति द्रुह्यति ईर्ष्यति असूयति वा ।हननाद्यनुकूलव्यापारजन्यः कश्चिद्वृत्तिविशेषः क्रोधः क्रोधेरर्थः । द्रुह जिघांसायामित्यर्थनिर्देशाद् द्रोहो द्रुहेः । स च दुःखजनकक्रियाविशेषजनकश्चित्तवृत्तिविशेषः । धात्वर्थसंगृहीतकर्मकतयैतावकर्मकौ । एकद्योगे षाष्ठी प्राप्ता । एतद्धात्वर्थमूलभूतकोपस्य विषयतया संबन्धिनः 'क्रुधद्रुहेर्ष्यासूयार्थानाम्\_\_' इति सूत्रेण संप्रदानसंज्ञा विधीयते । हरिसंप्रदानकः क्रोधो द्रोह इति बोधः । उत्कर्षविरुद्धधार्णारोपानुकूलव्यापारजनकचित्तवृत्तिविशेषरूपाक्षमेर्ष्यातेरर्थः । शौचाचारादिगुणविषये दम्भादिकृतत्वरूपदोषारोपानुकूलश्चित्तवृत्तिविशेषयोऽसूयतेः । चित्तवृत्तिविशेषात्मककोपमूलका एते । प्ररूढकोपस्यैव क्रोधपदार्थतया तत्रापि कोपमूलकत्वमानपवादम् । असूयाद्यर्थकधातुयोगे मूलभूतकोपविषयताविशिष्टतत्तद्धात्वर्थफलाश्रयस्य संप्रदानसंज्ञा, 'यं प्रति कोपः' इत्यनेनाि कोपविषयस्येत्येव लभ्यते । तथापि प्रयोगानुरोधात् तादृशफलाश्रयस्येति निवेशितम् । विशेषणप्रयोजनं तु\_\_भार्यामीर्ष्यतीत्यत्र भार्यायाः संप्रदानत्ववारणम् । नात्र भार्यां प्रति कोपोऽपि तु परैर्दृश्यमानायास्तस्या असहनम् । एकभार्यायां नेर्ष्यतिधात्वर्थारोपात्मकफलाश्रयत्वमित्यर्थः । हरिसंप्रदानकोत्कर्षविरोधिधर्मारोपानुकूलश्चित्तवृत्तिविशेष इति बोधः । तार्किकमते तु क्रोधो द्वेषविशेषो ज्ञानविशेषो वा
द्रोहोऽपकारविषयेच्छाहितेच्छेति यावत् । ईर्ष्या परोत्कर्षगोचर- द्वेषात्माक्षमा । गुणिनि दोषाविष्कारणरूपव्यापारविशेषाऽसूया । विषययित्वादिकं चतुथ्यर्थ इति बोध्यम् । हरेः क्रोधद्रोहाभ्यामिच्छाविषयत्वाभावान्न 'क्रियया यम्' इति संज्ञासिद्धिः । मित्राय द्रुह्यति प्रतापोऽपीत्यादौ चेतनत्वारोपो बोध्यः । कुप्यति कस्मैचिदित्याद्यसाध्वेव, 'क्रियया यमभिप्रैति' इति संप्रदानत्वं वेत्याहुः ।

 कृष्णाय राध्यति ईक्षते वा । अत्र प्रश्नविषयशुभाशुभपर्यालोचनार्थौ राधीक्षती । तदर्थप्रश्नविषयसंबन्धिनो 'राधीक्ष्योर्थस्य\_\_' इति संप्रदानत्वम् । कृष्णसंप्रदानकं शुभाशूभपर्यावलोचनमिति च्चतुर्थी । तस्मा इदं तदर्थ्या, तस्य भावस्तादर्थ्यमिति व्युत्पत्त्योपकारकत्वमुपकार्योपकारकभावो वा विभक्त्यर्थः । आद्ये निरूपितत्वं प्रकृत्यर्थस्य निभक्त्यर्थे तस्य च दारुण्याश्रयत्वं संसर्गः । अन्त्ये प्रकृत्यर्थस्याधेयत्वमुपकार्यत्वे संबन्धः । उपकार्यत्वं वा विभत्तयर्थः । तत्र प्रकृत्यर्थस्याभेदसंबन्धः । तस्य स्वनिष्ठोपकार्यतानिरूपितोपकार- संबन्धेनान्वयः । 'स्वर्गाय पुण्य'मित्यादि त्विष्टमेव । अत एव 'पापं नरकाय

भवती'त्यादिस्मार्तादिप्रयोगसंगतिः । यागाय यातीत्यादौ तुमर्थकधञा तादर्थ्यस्योक्तत्वान्नानेन सिद्धिरिति 'तुमर्थाच्च' इति सूत्रारम्भः । ब्राह्मणकर्तृकभोजनोपकारिणि दध्नि परंपरया ब्रह्मणोपकारिता ब्राह्मणोपकारकत्वस्योरोपणं वा ब्रह्मणाय धधीत्यादौ चतुर्थीसिद्धिः । यूपाय दावित्यादौ कार्यवाचकादुत्तरविर्तिचतुर्थ्येव कारणगतसंबन्धस्य बोधनाद्धेतुत्वसत्त्वेऽपि न दार्वादिपदात् तृतीया । भक्तिर्ज्ञानाय कल्पते । अत्र 'क्लृपि संपद्यमाने च' इति चतुर्थी, क्लृप्त्यर्थकधातुयोगे संपद्यमानेऽर्थे वर्तमानाच्चतुर्थीति तदर्थः । सा च प्रथमापवादभूता भक्त्याभिन्नज्ञानकर्तृकोत्पत्तिरिति बोधः, ज्ञानात्मना परिणमत इत्यत्रात्मशब्दो ज्ञानवृत्तिधर्मपरः । एवं च तस्य न विकृतिवाचकत्वमिति न ततश्चतुर्थी कि तु प्रकृत्यादित्वात् तृतीया । वैज्ञिष्ठ्यं तदर्थः, ज्ञानत्वविशिष्टरूपान्तरप्राप्तिर्भक्तिकर्तृकेति बोधः । रूपान्तरप्राप्तिर्धात्वर्थः । प्रकृतिविकृत्योर्भेद- विवक्षायां प्रकृतिविकृतिभावाप्रतीत्या न चतुर्थी । अपि तु 'जनिकर्तुः\_\_' इत्यपादानत्वात् पञ्चमी । भक्तेर्ज्ञानं कल्पत इति ज्ञानपदात् तादृर्थ्यचतुर्थ्यपेक्षया परत्वात्तस्य कर्तृकारकतया उपपदविभक्तेरिति वचनाञ्च प्रथमैवेति कैयटे स्पष्टमिति मञ्जूषाकृतः ।

 अन्ये तु भेदविवक्षायां विकृतिवाचकाच्चतुर्थी । कल्पते इत्यस्य परिणमत इत्यर्थः । यद्यपि भेदविवक्षायां तादर्थ्यचतुर्थैव सिद्धं, तथापि संबन्धत्वेन बोधनिर्वाहार्थमिदमावश्यकम् । अन्यथा तथाविवक्षायां षष्ठी स्यात् । अभेदविवक्षायां तु परत्वात् प्रथमैव भक्तिर्ज्ञानं कल्पत इति । चतुर्थीघटितवाक्ये भक्तिकर्तृको ज्ञानाभिन्नः परिणाम इति बोधः । प्रथमाघटिते तु भक्त्यभिन्नज्ञानकर्तृकोत्त्पत्तिरिति बोधः । अपादानत्विवक्षायां पञ्चमीत्याहुः । फलेभ्यो याति । अत्र 'क्रियार्थोपपदस्य-' इति चतुर्थी । स्थानिनो ज्ञायमानस्य क्रियार्थोपपदकस्य तुमुनाद्यन्तस्य कर्मणि = तुमुनाद्यन्तोपस्थितिक्रियाकर्मणि चतुर्थीति तदर्थः । यथा ब्रह्मणाय दधीत्यादौ भोजनोपकारकत्वेन दध्नो
ब्रह्मणोपकारकत्वात्तादर्थ्ये चतुर्थी भवति, तथा फलाहरणोपकारकत्वेन फलोपकारकत्वस्यापि सैव चतुर्थी यद्यि प्राप्नोति तथापि फलकर्मकाहरणफलकं यानमिति फलकर्मत्वप्रकारकबोधे चतुर्थीसाधुत्वार्थमिदं सूत्रमावश्यकमित्यन्यत्र विस्तरः ।

 'वाताय कपिला विद्युदातपायातिलोहिनी'त्यादौ ज्ञाप्यज्ञापकभावाथिका चतुर्थी । उत्पातेन ज्ञापिते चेति वचनात्, प्राणिनां शुभाशुभसूचकभूतविकाररूपोत्पातज्ञापितार्थवृत्तेश्चतुर्थीति तदर्थः । वातज्ञापिका कपिला विद्युदिति बोधः । 'ब्रह्मणाय हितं' 'ब्रह्मणाय सुखम्'\_\_अत्र 'चतुर्थी तदर्थार्थ\_' इति समासविधानेन हितसुखशब्दयोगे चतुर्थी । हितशब्दयोगे चतुर्थ्या 'तस्मै हितम्' इति निर्देशोऽपि ज्ञापको बोध्यः, इष्टसाधनं हितशब्दार्थः , तद्धटकेच्छान्वयाधेयत्वादिकं चतुर्थ्यर्थः । इष्टसाधनान्वयीच्छाघटितः परपरासंबन्धो वा । अत एव परकीयौषधादितात्पर्येण ब्राह्मणायेदं हितमिति संगच्छते इति दिक् । हरये नमः । 'नमःस्वस्ति\_' इति सूत्रेणात्र चतुर्थी । अपकृष्टत्वज्ञानबोधानुकूलो व्यापारः स्वरादिपठितनमःशब्दर्थः । नमःशब्दप्रयोगे स्वनिष्ठं यदपकृष्टत्वज्ञानं तज्ज्ञापकस्यानुभवसिद्धत्वात् । तादृशाननुभवे तु\_\_अपकृष्टत्वबोधानुकूलो व्यापार एव तदर्थो बोध्यः । अत एव बृहच्छब्देन्दुशेखरे तथैवाभ्यधायि । अपकर्षः\_स्वतन्त्रवक्तृनिष्ठो नमस्कार्याविधक एव प्रतीयते । व्यापारोऽपि वक्तृनिष्ठ एव प्रतीयते, शब्दशक्तिस्वभावात् । अन्योच्चारितनमःपदादन्यदीयनमस्काराबोधात् । व्यापारश्च करमस्तकसंयोगादिः नमःपदघटित- वाक्यप्रयोगश्च । चतुर्थ्यर्थ उद्देश्यत्वम्, हर्युद्देश्यकस्तादृशो व्यापार इति बोधः । एषोऽर्ध्यः शिवाय

नम इत्यादौ त्यागो नमःपदार्थः । त्यागश्च स्वस्वत्वनिवृत्त्यनुकूलेच्छारूपो व्यापारः । स्वत्वभागि- तयेच्छाविषयतारूपोद्देश्यत्वं चतुर्थ्यर्थः । शिवोद्देश्यकत्वागविषयोऽर्ध्य इति बोधः । स्वत्वनिवृत्तिविषयेच्छैव परस्वत्वमपि विषयीकरोतीति मन्येत तदोक्तविधोद्देश्यतानिरूपकत्वरूपं तदुद्देश्यकत्वं बोध्यम् । यदि च त्यागजनिकान्येच्छैव तदवगाहत इति स्वीक्रियते तदोद्देश्यतारूपचतुर्थ्यस्य परंपरया निरूपकत्वरूपं, स्वनिरूपकेच्छाधीनेच्छाविषयत्वरूपं वा संसर्गतया भासमानं तद्बोध्यम् ।

 त्यागश्च वेदबोधितोद्देश्यकत्वस्वकर्तृकत्वोपरक्त एव प्रतीयते, शब्दशक्तिस्वभावात् । अन्यो- च्चारितनमःपदेनान्यसंबन्धित्यागाप्रतीतेः । वेदबोधितेत्याद्युक्त्या न नीचिद्देश्यकत्यागे पूजाभिन्न- यादृच्छिकेच्छयान्नादित्यागे च नमःशब्दप्रयोगेः । ऋत्विजा च यजमानद्रव्ये स्वीयत्वरोपपूर्वक एव तथाप्रयोगः क्रियते । शिवादीनां द्रव्ये स्वत्वबाधेऽपि शिवस्वं न गृह्णियादित्यस्य नासंगतिः । विवोद्देशेन त्यक्तमित्यर्थकत्वात् । नमस्करोति देवानित्यत्र कृधातुरेव पूर्वोक्तार्थकः । नमःशब्द ऊर्पादित्वान्निपातस्तदद्योतकः । उपपदविभक्तेरिति न्यायात्, कर्मणि द्वितीया । यदवधिकमपकृष्टत्वं बोध्यते तद्वत्तित्वविशिष्टः समवायात्मकः फलतावच्छेदकसंबन्धः । अतस्तेन संबन्धेन तादृशबोधरूपफलाश्रयाणां देवानामेव कर्मत्वं न तु शुद्धसमवायेनोक्तबोधाश्रयस्य तटस्थस्येत्याहुः । नमःशब्दद्योत्यार्थान्वयमात्रेणात्र चतुर्थीप्राप्तिरिति बोध्यम् । नमस्कुर्मो नृसिंहायेत्यत्र नृसिहमनुकूलयितुमिति बोधात् 'क्रियार्थोपपदस्य\_\_' इति चतुर्थीति स्पष्टं कौमुद्यादौ । अत्र नमःशब्दस्य वाचकत्वे 'नमःस्वस्ति\_\_' इति चतुर्थी । एवं द्योतकत्वेऽपि कर्मत्वाविवक्षायां षष्ठी वाधित्वा चतुर्थीति परे वदन्ति । न त्वां तृणाय मन्ये । अत्र 'मन्यकर्मणि\_\_' इति चतुर्थी कर्माथिका । अत्रानादरशब्दो नादराभावमात्रावेदकोऽपि तु नञः प्रतिपक्षवाचितयाऽधर्मादिव- दादरविरोधितरस्कासर्थकः । 'अनादरे' इत्यस्य कर्मविशेषणतयानादरद्योतककर्मार्थकादेव चतुर्थीविधानान्न यु मच्छब्दात् सा । अत्र कुत्सित इति वक्तव्येऽनादरपदोपादानमनादरातिशय- विवक्षायामेवेयं विभक्तिः प्रवर्तत इति बोधनाय । एतदर्थमेवोदाहरणे नञुपादानं, तृणतुल्यमपि न मन्ये इति बोधमेन तदतिशयप्रतिपादानात् । अत एव तृणाय मत्वा रघुनन्दनोऽपीत्यादिप्रयोहाणामसाधुत्वमभाणि निबन्धकृद्भि । मन्ये इति श्यन्नन्तस्वरूपविवक्षया तु न तदसाधुत्वं युक्तं, विङाद्यन्ततद्धातुयोगे चतुर्थ्यनापत्तेः । श्यना निर्देशस्तु तानादिकव्यावर्तनाय । तेन न त्वां मनुते इत्यत्र चतुर्थी नेति स्पष्टमेवेति दिक् । ब्रह्मणेभ्यः स्वस्ति । स्वस्तिशब्दः कुशलार्थो मङ्गलार्थो वा, संबन्धश्चतुर्थ्यर्थ इत्यलं विस्तरेणेति शिवम् ।

 सार्थाद्धीयते देवदत्त इत्यत्र धातूपातविभागावधितया सार्थस्यापादानत्वम् । ननु धातूपात्त- व्यापाराश्रयतया परत्वात् कर्तृत्वापत्तिस्तस्य तदनाश्रयत्वे तु देवद्तस्य तदाश्रयत्वात् कर्तृत्वापत्तौ तदुपकर्मणो ? लादिनाभिधानानापत्तिः । सार्थस्य कर्मत्वापत्तौ देवदत्तेन सार्थो हीयत इत्यस्या- प्तिश्चेति चेदत्राहुः\_\_'अपादाने चाहीयरुहोः' इति सूत्रेण कर्तृत्वप्राप्तावप्यपादानत्वस्य ज्ञापितत्वान्न दोषः । अन्यथा सार्थस्यापादानत्वाभावादेन तसेरप्राप्तौ किम् 'अहीय' इति निषेधेन ? तज्ज्ञापितमपादानत्वं कर्मप्रत्ययान्तजहातिविषयकमेव 'हीय' इति निर्देशात् । तेन देवदत्तः सार्थ जहाति इत्यादौ न । 'कर्तुरीप्सिततमम्-' इत्यत्र कर्तृपदस्य धातूपात्तप्रधानीभूतव्यापाराश्रय- लाक्षणिकतया देवदत्तस्य कर्मत्वसिद्धिः । संप्रदानसंज्ञासूत्रस्थकैयटग्रन्थस्वरसोऽप्यत्रैव । अधर्माज्जुगुप्सते-अत्र 'जुगुप्साविराम-' इति वचनेनापादानत्वम् । यदिषयत्वेन जुगुप्सादयो विवक्षितास्तदपादानमिति तदर्थः । अनिष्टसाधनत्वज्ञानरूपा निन्दा जुगुप्सतेरर्थः । विषयत्वादि पञ्चम्यर्थः । अपादानत्वशक्तिर्वा । तादृशनिन्दापूर्वकनिवृत्तौ लक्षणां धातोः स्वीकृत्य 'ध्रुवमपाये-' इति सूत्रेणैवापादानत्वम् । एवमेवेदं वार्तिकमुत्तरसूत्राणि च न कर्तव्यानीति भाष्यकृन्मतम् । धर्माद्विरमति कृतिसंसर्गाभावानुकूलो व्यापारो विरमतेरर्थः । अनुकूलता चात्र योगक्षेमसाधारणी । अनुकूल व्यापारश्च धर्मविषयोपेक्षात्मक एव । तदुक्तं भाष्ये\_\_'य एष मनुष्यो नास्तिकबुद्धिर्भवति स पश्यति वेदं किचिद्धर्मो नाम नैनं करिष्यामीति स बुद्धया संप्राप्य ततो निवर्तते' इति । अनेन यः कदाचिदि धर्म न कृतवांरतत्राप्यसौ प्रयोग इष्ट इति लभ्यते । एतेन करणानन्तरमकारणं विरमतेरर्थः । तच्च जीवनकालावच्छिन्नः कृत्यसमानाधिकरणकृतिध्वंसः । उभयत्र कृतिरेकविषयैव । अतो भोजनादिकृतिसमानाधिकरणत्वाज्जीवनकालावच्छिन्नकृतिध्वंस- सामान्यस्येति नासंभवः । ध्वंसे जीवनकालावच्छिन्नत्वनिवेशात्\_\_मरणादिकालिककृतिध्वंसमादाय धर्माद्विरमते इत्यादिप्रयोगो न । जीवनं कर्तृसंबन्ध्येवोपादेयं, तेनान्यदीयजीवनकालावच्छिन्नत्वस्य चैत्रीयमरणादिकालिककृतिध्वंसे सत्त्वान्न तद्दोषतादवस्थ्यम् । पूर्वपरकालयोर्धर्माचरणे घटिकादिकाले तदनाचरणेपि धर्माद्विरमतीति प्रयोगापत्तिवारणाय कृत्यसमानाधिकरणत्वं कृतिध्वंसे विशेषणम् । तच्च स्वावच्छेदकशरीरजातीयशरीरावच्छेदेन कृतिसमानाधिकरणत्वं यत्तद्भिन्नत्वं धर्मविषय । कृतिध्वंसस्यापि भाविदेहान्तरावच्छिन्न कृतिसमानाधिकरणतया तादृशप्रयोगा- संभवापत्तिनिरासाय स्वावच्छेदकशरीरजातीयशरीरावच्छिन्नत्वकृतिसमानाधिकरण्ये विशेषणम् । तादृशरीरावच्छिन्नत्वनिवेशे शरीराणामवस्थाभेदेन भेदाद्युवशरीरावच्छेदेन धर्म कुर्वाणेऽपि बालशरीरावच्छिन्नकृतिध्वंसस्य कृत्यवच्छेदकशरीरावच्छिन्नत्वाभावेन स्वावच्छेदेन कृत्यसमानाधि- करणतया धर्माद्विरमतीतिप्रयोगापत्तेस्तज्जातीयशरीरावच्छिन्नत्वनिवेशः । साजात्यं चैत्रादि- पदोपस्थापितचैत्रत्वादिनैव, नातो भवान्तरीयदेहस्यापि पृधिवीत्वमनुष्यत्वादिना सजातीयतया तद्दोषतादवस्थ्यम् । तत्र वर्तमानदेहस्य तादृशकृत्यनवच्छेदकतया न तत्सामानाधि- करण्यावच्छेदकत्वगिति नोक्तदोषः । ननु प्राचीनशरीरावच्छिन्नकृतिसामानाधिकरण्यादुक्तदोषस्त- दवस्थ एवेति चेन्न । स्वावच्छेदककालावच्छिन्नत्वस्यापि सामानाधिकरण्ये निवेशात्तन्निरस्तम् । कदाचिदपि धर्मानाचरणे इष्टस्य तादृशप्रयोगस्यानापत्तेः । ननु नेष्ट एव तत्र स प्रयोगः । निखिलजनानां धर्माचरणानन्तरं तदकरण एव तथाविधप्रयोगात् । उक्तभष्यस्यापि पूर्व यो धर्म कृतवान् पश्चाद्यो नास्तिकस्तत्परत्वस्याि संभवादिति चेन्न, संकोचे मानाभावात् । धर्माद्विरतोऽपि

पुनः प्रवृत्त इत्यादेरनापत्तेश्च । ननु तव मते पूर्व धर्मविषयोपेक्षा तदनन्तरं च स्वापादिक्रिया तत्समये तादृशप्रयोगापत्तिः, कृत्यभावानुकूलोपेक्षात्मकव्यापारस्य तदा सत्त्वात् । तन्मते तु नापत्तिस्तदानी तत्तत्कृतिध्वंसस्य तत्तत्कृतिसमानाधिकरणत्वादिति चेन्न । यत्काले तथाविधप्रयोगः प्रामाणिकस्तत्कालनिष्ठोपेक्षाया एव धात्वर्थत्वाङ्गीकारात् । एतत्सूजनायेव मञ्जूषायामुपेक्षाविशेष इत्युक्तम् । ननु करणानन्तरमकरणमित्यस्य नोक्तोऽर्थोऽपि त्वानन्तर्थसामानाधिकरण्योभय- संबन्धाभ्यां कृतिविशिष्टं कृत्यभावानुकूलव्यापारस्तदर्थः । व्यापारश्च पूर्वोक्त एव । अथवा कृतिध्वंसानुकूलोक्तव्यापारः । एवं च धर्माद्विरतोऽपीत्यादिर्नोक्तदोषोऽपरिष्कारापेक्षया लाघवं भवदुक्तार्थापेक्षयैतस्मिन् गौरवाभावश्चाथवेति पक्षे इति चेन्न, कदापीति पूर्वोक्तदोषतादवस्थादुत्पत्तिमत्त्वघटितध्वंसत्वस्याभावत्वापेक्षया गुरुत्वाच्चेति दिक् । धर्मात् प्रमाद्यति\_\_इष्टसाधनविशेष्यकानिष्टसाधनत्वप्रकारकज्ञानरूपानवधानता धात्वर्थः । विषयित्व- मपादानत्वं वा पञ्चम्यर्थः । अन्ये त्वस्मरणपूर्वकप्रवृत्त्यभावोऽस्मरणमेव वानवधानता । स एव धात्वर्थः, स्वरणं च कर्तव्यादिप्रकारकम्, विषयित्वं पञ्चम्यर्थः । धर्मविषयकर्तव्यात्वादिप्रकारकस्मरणाभावप्रयुक्तो धर्मविषयकप्रवृत्त्यभावस्तादृशस्मरणाभावो वा वाक्यार्थः । चोराद्विभेति त्रायते वा-अत्र 'भीत्रार्थानां भयहेतुः' इत्यपादानत्म् । अनिष्टसंभावनं भयम् । अनिष्टनिवृत्त्यनुकूलो व्यापारस्त्राणम् । सूत्रे भयशब्देन तदेकदेशरूपमनिष्टमुच्यते । तथा चानिष्टहेतुरपादानसंज्ञ इत्यर्थः । चोरापादानकमनिष्टज्ञानमित्याद्याकारको बोधो मञ्जूषाकृन्मते । अन्यमते चोरहेतुक इत्यादिरीत्या बोधः । तन्मते प्रयोज्यत्वस्य पञ्चम्यर्थत्वात् तस्यानिष्टेऽन्वयः । अनिष्टं च प्रत्यासत्त्यानिष्टसंभावनं कर्तृसंबन्धि । न चैवं यस्य चोराधीनमनिष्टमप्रसिद्धमथ च तद्धेतुकत्वेन स्वस्यानिष्टं संभावयति तत्र चोरादयं विभेतीति प्रयोगो न स्यात्, तदीयानिष्टे चोर- हेतुकत्वस्य बाधादिति वाच्यम् । तद्धेतुकान्यदीयानिष्टस्य तस्मिस्तदीयानिष्टे वा चोरहेतुकत्वस्यारोपेणोक्तप्रयोगस्य निर्वाहात् । यज्जन्यं भयं कस्याप्यप्रसिद्धं तत्र तथाविधप्रयोगस्येष्टत्वे आरोप एव शरणीकर्तव्यः । अत्रापि चोरादेः संबन्धित्वेन विवक्षायां षष्ठी भवति । अत एव 'कस्य विभ्यति देवाश्च जातरोषस्य संयुगे' इति रामायणप्रयोगसंगिः । कस्य संयुगे इत्यन्वयो वा स्वीकार्य इत्याहुः । तार्किकास्तु प्रयोज्यताप्रकारकत्वं पढ्चम्यर्थः । तस्य संभावनायामक्षतत्वात् । एवं च शत्रुभ्रमेण मित्रादपि विभेतीति वाक्यस्यापि प्रामाण्योपपत्तिः । एवं च भयार्थकधातुयोगे भयहेतुत्वेन संभावनमपादानमित्येको वाक्यार्थः, त्राणार्थकधातुयोगेऽनिष्ट- प्रयोजकं तदित्यपर इत्याहुः । अध्ययनात् पराजयते\_\_अत्र'पराजेरसोढः' इति सूत्रेणापादानत्वं, कृत्यसाध्यत्वप्रकारकज्ञानसमानाधिकरणस्तद्विषयकोत्साहाभावो धात्वर्थः । तद्विषयत्वमत्रापादानम् । असोढ इत्यस्य तादृशासहनरूपधात्वर्थविषयार्थकत्वात् । एवं चाकर्मकत्वे एवोदाहरणत्वमिति पर्यवसन्नम् । उत्साहो हर्षपदव्यपदेश्यशिचत्तवृत्तिविशेषः, प्रवृत्तिविशेषो वा । अध्ययमापादान- कस्तादृश उत्साहाभाव इति बोधः । विषयत्वं पञ्चम्यर्थः । अध्ययनविषयत्वस्योत्साहेऽन्वय इत्यन्य आहुः । अपरे तु द्वेषाधीननिर्वृतिधर्मात्वर्थः । पञ्चम्यर्थो विषयित्वं तदर्थद्वेषे निवृत्तौ चान्वेति । अध्ययनविषयकद्वेषप्रयुक्ततत्तद्विषयकनिवृत्तिस्तद्वान् वेति बोध इत्याहुः । एवं च समानन्तरोक्तमते एतन्मते च सकर्मक इति लभ्यते । परं तु प्रवृत्त्यभावादिप्रतीतिरेवानुभव- सिद्धेतीदं न युक्तमिति प्रतिभाति । शत्रून् पराजयत इत्यत्र तिरस्कारानुकूलो व्यापारो धात्वर्थः ।

तिरस्कारात्मकफलाश्रयत्वेन शत्रूणां कर्मत्वम् । 'असोढ' इत्युक्तेर्नात्रापादानत्वम् । 'गां वास्यति' अग्रेर्माणवकं वारयति 'कूपादन्धं वारयति' अत्र 'वारणार्थानामीप्सितिः' इत्यपादानत्वम् ।वारणार्थकधातुयोग ईप्सिततत्तद्धात्वर्थफलाश्रयत्वेनेच्छाविषयोऽपादानसंज्ञ इति तदर्थः । इच्छा च वार्यमाणस्य गवादेः । ईप्सित इत्यनेन प्रधानाप्रधानान्यतरव्यापाराश्रयकर्तुराक्षेपा् । स्पष्टं चेदमत्र सूत्रे कैयटे । भक्षणसंयोगाद्यनुकूलक्रियाभावानुकूलव्यापारो वारयतेरर्थः । या क्रिया यदा प्रतिषिध्यते तदा तत्क्रियाभावानुकूलक्रियार्थकत्वं तस्येति फलितम् । यवादयो भक्षणादि- कर्तुर्गवादेर्गलाधःसंयोगानुकूलव्यापाराभावानुकुलव्यापार इति बोधः । योगक्षेमसाधारणानुकूलतो- पादेया । अतः प्रागभावादेरजन्यत्वेऽपि नाप्रवृत्तवारणे उक्तप्रयोगासिद्धिः । 'यदीमा गावस्तत्र गच्छन्ति ध्रुवं सस्यनाशस्तन्नाशेऽधर्मो राजभयं च, स बुद्धया संप्राप्य निवर्तयति' इति भाष्यात्रापि तस्येष्टत्वावधारणात् । स्वरूपयोग्यतारूपैव चानुकूलता ग्राह्या न तु फलोपहितत्वरूपा, तेन प्रतिषधानन्तरं भक्षयत्यापि गवादावयं निवारयति तथापि न निवर्तते हति प्रयोगोपपत्तिः । भाष्यकारमते तादृशाभावानुकूलनिवर्तनाया धात्वर्थतया 'ध्रुवमपाये-' इत्यनेनैवापादानत्वम् । अचेतनेऽव्यापारोपितनिवृत्तेः सत्त्वान्न पुष्पेभ्य आतपं वारयतीत्यस्यासिद्धिस्तन्मते । कूपपत- नमप्यन्धस्याभिभुखदेशगमनत्वेनेच्छाविषयः । एवं सति विषयस्य विषयत्वेनेच्छाविषयत्वाभावे़पि भक्षणत्वादिनेच्छाविषयत्वाभत्त्वान्नान्तरीयकविषभोजनप्रसक्तौ तद्वारयितरि विषाद्वारयति देवदत्तं यज्ञदत्त इति प्रयोगापत्तिरिष्टापत्त्या परिहरणीयेत्याहुः । मातुर्निलीये कृष्णः-'अन्तर्धौ येन-' इति सूत्रेणात्रापादानत्वम् । अन्यकर्तृकस्वविषयकदर्शनाभावानुकूला व्यवहितदेशे स्थितिरन्तर्घिस्तद्धटकं यत्कर्तृकदर्शनाभावमिच्छति तदपादानमिति सूत्रार्थः । लीङ्धातोरुक्तान्तर्घिरर्थः । उदाहरणे इच्छा आक्षेपलभ्या, दर्शने मातृकर्तृकत्वं प्रत्यासत्तितो लभ्यम् । तथा च मात्रपादानकस्व- कर्मकमर्थान्मातृकर्तृकं यद्दर्शनं तदभावानुकूलस्तादृशदेशावस्थितिरूपो व्यापारः कृष्णकर्तृक इति बोधः । अन्ये तु कर्तृत्वं पञ्चम्यर्थस्तस्य धात्वर्थघटकदर्शने निरूपकत्वसंबन्धेनान्वयः । तथा च मातृकर्तृकं स्वकर्मकं यद्दर्शनं तदभावानुकूलस्तादृशो व्यापार इति बोधः । सूत्रे 'येन' इत्यसाभावे यस्तादृशदर्शनाभावमिच्छति तस्यैव स्यादिति 'येन' इत्युपात्तम् । ननु कर्तृकर्मणोः कृति' इति षष्ठीप्रसङ्गाद् 'येन' इति निर्देशानुपपत्तिः । न च आत्मन इति कर्मणोऽध्याहारेण 'उभयप्राप्तौ' इति नियमान्न दोष इति वाच्यम् । एवं सति 'अथ शब्दानुशासनम्' इत्यत्राप्याचार्यस्य कर्ुः प्रसिद्धतयाध्याहारावश्यकतया 'उभयप्राप्तौ-' इति नियमप्रसत्तया 'कर्मणि च' इति समासनिषेधापत्तेः । वस्तुतस्तूभयोपादाने एव नियमप्रवृत्तिरिति 'आत्ममाने-' इति सूत्रभाष्ये स्पष्टम् । एवं च प्रकृते आत्मन इत्यस्याध्याहारान्न दोष इति सुस्थम् । 'उपाध्यायादधीते' 'पण्डितात् पुराणं श्रृणोति' अत्र 'आख्यातोपयोगे' इति सूत्रेणापादानत्वम् । नियमपूर्वकविद्या- स्वीकारे सति वक्तापादानमिति तदर्थः । उच्चारणोत्तरकालिको ब्रह्मचर्यादिरूपनियमपूर्वकग्रन्थ- स्वीकारानुकूलो व्यापार इङ्धात्वर्थः । नियमपूर्वकश्रवणप्रत्यक्षानुकूला व्यापारः\_\_श्रुधात्वर्थः । यदि नियमपूर्वकविद्यास्वीकाररूपोपयोगस्य स्वरूपसत्तायाः संज्ञोपयोगित्वं स्वीक्रियते न तु तस्य शाब्दबोधे भानमपि तदा धात्वर्थे नियमपूर्वाकत्वं नान्तर्भाव्यम् । उपाध्यायापादानकस्तादृशो व्यापार इति बोधः । अन्ये तु कर्त्रुच्चारणाधीनत्वं पञ्चम्यर्थः, उच्चारणाधीनत्वमात्रं वा, आद्ये पञ्चम्यर्थघटककर्तरि प्रकृत्यर्थस्याभेदेनान्वयः, अन्त्ये स्वकर्तृकत्वसंबन्धेन पञम्यर्थस्योच्चारणादि-

रूपे धात्वर्थे आश्रयत्वसंबन्धेनेत्याहुः । ब्रह्मणः प्रजाः प्रजायन्ते-अत्र 'जनिकर्तुः-' इति सूत्रेणापादानत्वम्, जननं जनिरुत्पत्तिस्तस्याः कर्तेति षष्ठीतत्पुरुषः, तृन्नन्तत्वान्न समासनिषेधः । न चैवं 'न लोक-' इति षष्ठीनिषेधप्रसङ्गः, कारकषष्ठ्या एव स निषेध इति सिद्धान्ताच्छेष- षष्ठीप्रवृत्तौ बाधकाभावात् ।

 वस्तुतस्तु शेषषष्ठ्यास्तृजन्तेनापि समासःसुलभ इति ध्येयम् । स्पष्टं चेदं मनोरमादौ । एवं चोत्पत्त्याश्रयस्य प्रकृतिरूपादानकारणमपादानमिति सूत्रार्थः । प्रकृतिशब्दस्य तत्रैव प्रसिद्धेः । मायाशबलस्य ब्रह्मणो जगदुपादानत्वं वेदान्तिसिद्धान्तसिद्धम् । अत एव ब्रह्मणो जगदुपादानत्वे 'यतो वा इमानि सिद्धत्वाच्च । पुत्रात् प्रमोदोऽजायत इत्यादावुपादानत्वारोपेण निर्वाहः । वृत्तिकृतस्तदनुयायिनोऽन्ये च पुत्रात् प्रमोद इत्यादिप्रयोगानुरोधेन प्रकृतिपदेन हेतुमात्रपरिग्रह इत्याहुः न च धूमादग्रिमानित्यादाविव प्रकृतेऽपि 'विभाषा-' इति पञचमीसिद्धौ किमनेन सूत्रेणेति वाच्यम् । अपादानत्वप्रकारकबोधनिर्वाहार्थमेतस्यावश्यकत्वात् । अन्ये तु हेतुत्वातिरिक्तस्वरूप- संबन्धविशेषाधीनत्वबोधे पञ्चमीसिद्धय इदामावश्य,\_\_संबन्धत्वेन रूपेण हेतुत्वबोधनिर्वाहार्थ चेत्याहुः । हिमवतो गङ्ग प्रभवति-अत्र 'भुवः प्रभवः' इत्यमेनापादानत्वम् । भवनं भूः, संपदादित्वात् भावे क्किप् । समासैकदेशभूतमपि कर्तृग्रहणमनुवर्तते स्वरितत्वात् । तथा च भवनकर्तुः प्रभवः, प्रभवत्यस्मादिति प्रभवः-प्रथमप्रकाशाधिकरणमपादानमिति तदर्थः । 'प्रभवो जलमूले स्याज्जन्महेतौ पराक्रमे । ज्ञानस्य चादिमस्थाने-' इति विश्वः । प्रभवतीत्यत्र प्रथमोपलम्भरूपः प्रथमप्रकाशो धात्वर्थः । सूत्रेऽपि भूधातुरुक्तार्थक एव । प्रकाशप्रत्यक्षात्मक- ज्ञानविषयत्वं, तादृशज्ञानमात्रं वा विषयतासंबन्धेन । तदाश्रयस्य गङ्गादेः कर्तृत्वम् । तद्गतं प्राथम्यं च समानकालिकत्वसंबन्धेन स्वध्वंसाविज्ञिष्टत्वम्, तादृशं ज्ञानं भूमण्डलस्थस्य कस्यचिदेव गङ्गाविर्भावसमानकालिकस्य संभवति ।दक्षिणदेशादागतस्य विन्ध्याचले गङ्गायाः प्रथमदर्शनेऽपि न विन्ध्यादितो गङ्ग प्रभवतीति प्रयोगः, तद्दर्शनस्य तादृशध्वंसाविशिष्टत्वाभावात् । ज्ञानं च तात्पर्यवशान्मनुयलोकस्थनिष्ठमेव । अतो देवानां तादृशज्ञानविषयत्वमादाय न वैकुण्ठाद्गङ्ग प्रभवतीति प्रयोगापत्तिः । अपादानत्वशक्तिमान् पञ्चम्यर्थ इति मञ्जूषाकृतः । अधिकरणत्वं पञ्चम्यर्थ इत्यपरे । संबन्धाधीनत्वं तदर्थ इति व्युत्पत्तिवादकृतः । दर्शनयोग्यत्वाभावावच्छेदकदेशाव्यावहितदेशावच्छेदेन दर्शनयोग्यत्वं धात्वर्थः । तादात्म्यं पञ्म्यर्थः । तस्य धात्वर्थघटकद्वितीयदेशेऽन्वयः । तथा च हिमवदभिन्नो यो दर्शनयोग्यत्वाभावावच्छेदक- देशाव्यवहितदेशस्तदवच्छिन्नदर्शनयोग्यत्ववती गङ्गेति बोध इति तार्किकरत्नाकरकृतः । कारकवादककृतस्तु-आद्यबहिः\_\_संयोगो धात्वर्थः । वहिः पदार्थः प्रकृते रसातलं, स्योगध्वंसाव्यवहितोत्तरक्षणवृत्तित्वं पञ्चम्यर्थः । आश्रयत्वमाख्यातार्थः ।

 तथा च हिमालयानुयोगिकसंयोगध्वंसाव्यवहितोत्तरक्षणवृत्तित्वं पञ्चम्यर्थः, आश्रयत्वमाख्या तार्थः । तथा च हिमालयानुयोगिकसंयोगध्वंसाव्यवहितोत्तरक्षणवृत्त्याद्यपृथ्वीसंयोगाश्रयत्ववती गङ्गेति बोधः । वैकुण्ठात् प्रभवति गङ्ग काशीतो वेति प्रयोगवारणायाव्यवहितत्वाद्यत्वयो- रुपादानम् । भूसंयोगस्य वैकुण्ठसंयोगध्वंसाव्यवहितोत्तरक्षणवृत्तित्वाभावात्, काशीसंयोगध्वंसा- व्यवहितोत्तरक्षणवृत्तिगङ्गाभूसंयोगस्याद्यत्वाभावान्न दोष इत्याहुः । अत्र प्रथमज्ञानात्मकप्रथम- प्रकाश एव धात्वर्थ इति ज्ञानस्य चादिमस्थान इत्युक्तविश्वकोशाल्लभ्यते । उपलभेतेति

प्रभवतीत्यस्य वृत्तिस्थव्याख्यानाच्च । अत्र आसनात् प्रेक्षते, 'ल्यब्लोपे कर्मण्यधिकरणे च' इति पञ्चमी । गम्यमानार्थकतयाप्रयोगो लोपः । एवं च व्यबन्तस्याज्ञाने प्रत्यासत्त्या ल्यबन्तधात्वर्थकर्मणीत्यादिरर्थः । ल्यबन्तस्यानुच्चारणे इति तु 'ल्यब्लोपे' इत्यस्य नार्थः । दर्शनाभावस्यैव लोपसंज्ञकत्वात् । दृशेश्चोच्चारणक्रियत्वाभावादिति स्पष्टं बृहच्छब्दरत्नादौ । आसने उपविश्य प्रेक्षत इत्यर्थः । प्रासादात् प्रेक्षते-प्रासादमारुह्य प्रेक्षत इत्यर्थः । क्रमेणाधिकरणकर्मणी पञ्चम्यर्थौ । उपवेशनादिक्रियाया वाक्यैकदेशन्यायेन भानमित्यन्यत्र विस्तरः। आसलाधिकरणकं यदुपवेशनं तदव्यवहितोत्तरकालिकं तत्समानकर्तृकं प्रेक्षणमित्यादिः शाब्दबोधः । वनाद् ग्रामो योजने योजनं वा\_\_अत्र 'यतश्चाध्वकालनिर्माणं तत्र पञ्चमी, तद्युक्तादध्वनः प्रथमासप्तम्यौ कालात् सप्तमी च वक्तव्या' इति वचनात् पञ्चम्यादिकं विधीयते । यदवधित्वेनाश्रित्याध्वकालान्यतरस्य निर्माणं परिच्छेदः प्रतिपाद्यते ततः पञ्चमी, तद्युक्तात् = तेन पञ्चम्यन्तेनार्थद्वारा युक्तात् परिच्छेद्याध्ववाचिनः प्रथमासप्तम्यौ भवतः । कालादित्यत्रापि तद्युक्तादित्यस्यानुषङ्गः । तथाविधकालार्थकात् स्तमीति तदर्थः । अव्यवहितोत्तरत्वं पञ्चम्यर्थः । प्रतियोगित्वसंबन्धेन प्रकृत्यर्थान्वितस्याश्रयत्वसंबन्धेन योजनेऽन्वयः । प्रथमासप्तम्योरव्यहितोत्तर- वृत्तित्वमर्थः । तस्य ग्रामे आश्रयतयान्वयः ।

 एवं च वनाव्यवहितोत्तरयोजनाव्यवहितोत्तरदेशवृत्तिर्ग्राम इति बोधः । कार्तिक्या आग्रहायणी मासे इत्यत्रावयवघटितत्वं पञ्चम्या अर्थः, अव्यवहितोत्तरकालवृत्तित्वं सप्तम्याः, कार्तिकीरूप- प्रकृत्यर्थस्य तादात्म्यसंबन्धेन पञ्चम्यर्थघटकावयवेऽन्वयः । कार्तिक्यवयवघटितमासा- व्यवहितोत्तरकालवृत्तिराग्रहायणीति बोधः । पूर्वत्र प्रथमासप्तम्योरत्र च सप्तम्या अव्यवहितोत्तरत्व- मात्रं वार्थः । तस्याश्रयत्वसंबन्धेन ग्रामेऽन्वयः । योजनाधिकव्यवधाने वनाद् ग्राम इत्यप्रयोगात्तत्र पञ्चम्यर्थेऽव्यवधानांशनिवेशः । योजनीत्तरविभत्तयर्थेऽप्यत एय तन्निवेशः । मासे इत्यत्र सप्तम्यर्थे तदन्तर्भावोऽप्येतदर्थमेव । अन्यथा कार्तिक्याः पौषी मासे इत्यादेरप्यापत्तेः । कार्तिकीघटित- मासोत्तरवृत्तित्वस्य पौष्यामपि सत्त्वात् । कार्तिक्या इति पञ्चम्या वनादित्यत्रेवाव्यवहितोत्तरत्वं नार्थः । कार्तिक्यव्यवहितोतरमासाव्यवहितोत्तरवृत्तित्वस्याग्रहायण्यामसंभवादुक्तप्रयोगानुपपत्तेः । उभयत्र पञ्चम्या अवधित्वमर्थः । वनावधिकयोजनाव्यहितोत्तरदेशवृत्तिर्ग्राम इत्याकारको बोध इति शाब्दिकरत्माकरकृतः । योजनाद्यर्थे ज्ञाते नियमेनावध्याकाङ्क्षायाः सत्त्वान्नासंभव इति भावः । कार्तिक्या इत्यादावपि नार्थासंगतिः तद्धर्मवतोऽपि तद्धर्मावधित्वात्, यथाभिविधाविति भावः । घटादन्य इत्यादौ स्वप्रतियोगिकभेदसंबन्धः पञ्चम्यर्थः । तेन संबन्धेन प्रकृत्यर्थस्यान्यस्मिन्नन्वयः, अत एव नात्रैकदेशान्वयप्रसक्तिः । अत एव देवदत्तस्य पुत्र इत्यादौ जन्यत्वादेः षष्ठयर्थत्वमभ्युपयन्ति शाब्दिकाः । अन्यादिशब्देन भेदाद्यवगतनिराकाङ्क्षत्वं न प्रकारतया, तद्बोधे एव निराकाङ्क्षत्वेन संसर्गतया बोधे निराकाङ्क्षत्वविरहात् । स्वप्रतियोगिकत्वमित्यस्य प्रकृत्यर्थतावच्छेदकावच्छिन्नप्रतियोगिताकत्वमित्यर्थः । तेन घटेऽपि घटान्तरमादाय घटो घटादन्य इति प्रयोगापत्तिः । स्वपदेन घटत्वादिविशिष्टतत्तद्वयक्त्युपादानेऽपि द्वित्वादिना तत्प्रतियोगिक- भेदमादाय तद्दोषस्तदवस्थ इति दूषणं प्रयुक्तम् । अन्ये तु प्रतियोगित्वं प्रतियोगिमत्त्‌वं वा पञ्चम्यर्थः । प्रतियोगित्वे प्रकृत्यर्थतावच्छेदकावच्छिन्नाधेयत्वसंबन्धेन प्रकृत्यर्थस्य प्रकृत्यर्थान्वितस्य निरूपकत्वसंबन्धेन भेदे तद्धटितसंबन्धेन तद्वति वान्वयः । द्वितीयपक्षे़नुयोगिता- स्वरूपे

प्रतियोगिमत्त्वे प्रकृत्यर्थतावच्छेदकावच्छिन्ननिरूपितत्वसंबन्धेन प्रकृत्यर्थस्यान्वयः, तस्य चाश्रयत्वसंबन्धेन भेदे एकदेशेऽप्यन्वयो व्युत्पत्तिवैचिव्याद् विस्पष्टपटुरित्यत्र पाटवे यथा व्युत्पत्तिवैचिव्यादन्वयः । अत एव मुख्यसामानाधिकरण्याभावाद्, 'विशेषणं विशेष्येण' इति कर्मधारयो न कि तु सुप्सुपेति समासो विस्पष्टादीनीति ज्ञापकाद्वेति स्पष्टं 'प्राक् कडारात् समासः' इत सूत्रे भाष्यकैयटयोः । तद्धटितसंबन्धेन भेदवति वान्वय इत्याहुः । अन्येत्यर्थ- ग्रहणमत एव घटाद्भिन्न इति प्रयोगसिद्धिः । घटस्य भेद इत्यत्र तु न पञ्चमीप्रसक्तिः । भेदविशिष्टार्थकस्यैव ग्रहणात् अन्यशब्दस्य विशिष्टार्थकत्वात् । इतरग्रहणमेतदर्थसूचकमेवेत्यभि- प्रेत्यैव प्रपञ्चार्थमित्युक्तं कौमुद्याम् ।

 अत एव घटो नेत्यत्र न तदापत्तिस्तस्य द्योतकत्वाङ्गीकाराच्चेति प्राञ्चः । नव्यशाब्दिकमते तु नार्थग्रहणं भाष्यानुक्तत्वात् । घटाद्भिन्न इत्यत्र पञ्चमीनिर्वाहस्तु प्रागुक्त एवेत्यलम् । कृष्णादृते दुःखम्, अत्र कृष्णशब्दस्तद्भक्तिलाक्षणिकः । ऋतेशब्दार्थः संसर्गाभावः । प्रतियोगितासंबन्धेन प्रकृत्यर्थान्वितस्य तस्य सामानाधिकरण्यसंबन्धेन तत्स्थे दुःखेऽन्वयः । अभावे प्रतियोगिवैयधिकरण्यं निवेशनीयमन्यथाराध्यत्वप्रकारकज्ञानात्मकभक्तेरव्याप्यवृत्तितया तदभाव- सामानाधिकरण्यस्य सुखेऽपि सत्त्वेन कृष्णादृते सुखमिति प्रयोगापत्तिः । क्कचित् प्रयुक्तत्वसंबन्धेनैवान्वयः । अत एव वृष्टेऋते सुखमिति न । अन्यथा वृष्टेः क्षेत्रादौ सत्त्वेऽपि तदभावस्यात्मनि सत्त्वेन स्यात्तथा प्रयोगः । स्वदेशात् शत्रोः प्रयाणादृते देवदत्तस्य दुःखमित्यादौ प्रयुक्तत्वबोधस्यानुभवसिद्धत्वादावश्यकत्वाच्च । अन्यथा शत्रोः प्रयाणे सत्यपि तदभावस्य देवदतेत सत्त्वेन तदीयव्याध्यादिप्रयुक्तदुःखे तादृशप्रयाणाभावसामानाधिकरण्यमादाय दुर्वारत्वात् । एवं दण्डादृते न घट इतिवद्रासबादृते न घट इत्यादिप्रयोगापत्तिरप्यत एव न । दण्डाभावप्रयुक्तत्वस्य घटाभावेऽबाधितत्ववद्रासभाभावप्रयुक्तत्वस्याबाधितत्वविरहात् । सामानाधिकरण्यसंबन्धस्य संसर्गत्वे तु स्यादेवोक्तप्रयोगापत्तिः । प्रयुक्तत्वसंबन्धेनैव तस्यान्वय इति नियमस्तु न वह्नोऋते पर्वतरूपाभाव इत्यादौ तदसंभवादित्यलम् ।

 ऋते वाताद्वृक्षः पतति, अत्राभावस्तद्वान्वा तदर्थः । वाताभावविशिष्टवृक्षस्य पतने संबन्धावगतौ पतने वा तज्जन्यत्वाभावलाभ आर्थः । जन्यत्वशब्दादनुपस्थितस्याभावप्रतियोगितया भानासंभवाज्जन्यत्वस्य वृत्त्यनियामकतया तत्संबन्धावच्छिन्नप्रतियोगिताकवाताभावबोधोऽपि न संभवति । वातपदस्य वातजन्यत्वलक्षणायां तु तदाश्रयणमेव दोषः । भेदवानपि ऋतेशब्दार्थः । यथा रामादृते न धनुर्धर इत्यत्र । रामभिन्नो धनुर्धरभिन्न इति बोधः । घटादन्य इत्यत्रोक्तप्रकारः सर्वोऽप्यत्रावगन्तव्यः । एतद्योगे द्वितीयापि 'ततोऽन्यत्रापि दृश्यते' इत्यत्र दृशिग्रहणात् । अत एव चान्द्रा 'ऋते द्वितीया च' इति सूत्रयन्ति । अत एव 'पुरुषाराधनमृते' इति प्रयोगोऽपि साधुर्भवति । तेन ऋते वातं वृक्षः पततीत्यपि भवति । पूर्वो ग्रामात्तडागः\_\_अत्र 'अन्यरात्-' इति सूत्रेण पञ्चमी । अत्र पूर्वशब्दस्यादिग्वृत्तित्वेऽपि शब्दग्रहणसामर्थ्याद्दिशि दृष्टमात्रस्य ग्रहणात् । उदया- चलसंनिहितदेशः पूर्वपदार्थः । अवधित्वं प्चम्यर्थः । अवधित्वसाकाङ्क्षो धर्माविशेषः पूर्वत्वम् । स चाखण्डोपाधिः । एवं परत्वाद्यपि । ग्रामावधितानिरूपकपूर्वत्ववानित्यादिक्रमेण बोधः । चैत्रात् पूर्वः फाल्गुनः-अत्र प्रतियोगितद्ध्वंसानधिकरणकाल एव भासते तत्तदवधिबोधकपदसमभिव्याहार- साचिव्यात् । चैत्रावधिकपूर्वत्ववत्कालभवः फाल्गुन इति बोधः । तद्ध्वंसमात्रानधिकरणभवस्य

पूर्वत्वेन रूपेण वाच्यत्वे चैत्रात् पूर्वश्चैत्र इति प्रयोगापत्तिः । तत्प्रतियोगिमात्रानधिकरणभवस्य तथात्वे वैशाखाचैत्रादिरूपप्रतियोग्याद्यन्तर्भावेण शक्त्यङ्गीकारे शत्तयानन्त्यम् । प्रतियोगित्वादिरूपेणेवान्तर्भावेऽप्रसिद्धिरित्यादिदोषभयात् तादृशकालभवस्य पूर्वत्वेनैव शक्तिरङ्गीकृता । कालस्य क्रियामात्रपरिच्छेदकत्वात् फाल्गुनादिनान्वयो न स्यादतस्त- द्भवम्यान्तर्भावः । पूर्वादिशब्दस्य तत्र लक्षणा । लक्षणाभावे तु चैत्रात् पूर्व फाल्गुन इत्येव प्रयोगः । अधिकरणशक्तिप्रधानमव्ययम् । अस्तीत्वादेरध्याहारः । अन्ये तु ग्रामात् पूर्व इत्यत्रोदयाचलावधिकापरत्वाश्रयः । पूर्वशब्दार्थः, पञ्चम्याः परत्वनिरूपकत्वमर्थः । तथा च ग्रामवृत्तिपरत्वनिरुपकं यदुदयाचलावधिकमपरत्वं तदाश्रय इति बोधः । चैत्रादित्याद्युदाहरणे पूर्वशब्दः प्रागगभावाश्रयार्थकः । प्रतियोगित्वार्थिका पञ्चमी । प्रागभावानङ्गीकारे तु ध्वंसप्रतियोगो पुर्वशब्दार्थः । आधेयत्वं पञ्चम्यर्थः । तस्य च ध्वंसेऽन्वयः । चैत्रप्रतियोगिकप्रागभावाश्रयः फाल्गुन इत्याद्याकारो बोध इत्याहुः । अत्र मते प्रागभावादेः सावधिकत्वाभावेन तदर्थकपूर्वशब्दस्यावध्याकाङ्क्षार्थकत्वं न स्यात्, तथा च व्यवस्थाभावे सर्वनामता न स्यात् । न च प्रतियोग्याकङ्क्षासत्त्वादेव तथात्वोपपत्तिरिति वाच्यम् । प्रति- योगित्वावधित्वर्थोभेदात्, पूर्वत्वस्य सावधिकत्वान्मन्मते नानुपपत्तिरित्याहुः शाब्दिकाः । चैत्रात् परो वैशाखः-चैत्रध्वंसाधिकरणकालभवः परत्वेन परशब्दार्थः । अवधित्वे पञ्चमी । 'गृहाद्गङ्ग मम परा काश्याः सैवापरा मम' इत्यादौ विप्रकृष्टदेशस्थसंनिकृष्टदेशस्थौ परत्वापरत्वाभ्यां परापरशब्दप्रतिपाद्यौ । गृहावधिकमत्संबन्धिपरत्ववती गङ्गेत्यादि क्रमेण बोधः । परत्वादिनिष्ठः स्वसंबन्धः स्वसंयुक्तसंयोगपरंपराश्रयाश्रितत्वाद्यात्मकः मध्यवति गृहं स्वसंबन्ध्यन्यसंबन्धि वेत्यन्यदेतत् । यस्य तदर्थे उत्थिताकाङ्क्षा प्रत्यासत्त्या तन्निमित्तकविभक्तेस्तद्वाचकादेव स्वीकारात् । परादिपदं चावधावेव नियताकाङ्क्षमिति स्पष्टमेव ।

 प्रागादयः पूर्वादिना व्याख्याताः । सध्युङ् चैत्रेणेत्यादौ तु पञ्चमीसाहटर्येण दिग्वाचकस्यैवाञ्चूत्तरपदस्य पञ्चमीनिमित्तत्वाभ्युपगमात् । ग्रामाद्वह्निः\_\_समभिव्याहृतपदार्थ- तावच्छेदकानाश्रयस्तत्स्थं च बहिष्टरूपोपाधिनोच्यते । अनावृतदेश इत्यनेनाप्ययमेवार्थोऽभिप्रेतः । अत एव द्रव्याद्बहिर्भूतो गुण इत्याद्युपपद्यते । काशीतो बहिर्भूतमितं गृहमिति च । बहिःशब्देन पञ्चमी समासविधानज्ञापितात्र पञ्चमी । ज्ञापकसिद्धस्यासार्वत्रिकत्वेन 'करस्य करभो बहिः' इति सिद्धमित्याहुः । अप हरेः परि हरेः संसार इत्यत्रापपरी ऋतेशब्दसमानार्थौ । 'अपपरी वर्जने' इति कर्मप्रवचनीयसंज्ञा । 'पञ्चम्यपाङ्परिभिः' इति पञ्चमी । हरिशब्दो हरिभक्तिलाक्षणिकः । हरिभत्तयभावसमानाधिकरणस्तत्प्रयोज्यो वा संसारः । संसारो जन्मादि । अपरे तु अत्यन्ताभावोऽनयोरर्थः, पञ्चम्या आधेयत्वम् । तस्य चात्यन्ताभावेऽन्वयोऽत्यन्ताभावस्य प्रतियागितया संसारे । हरिवृत्त्यत्यन्ताभावप्रतियोगी संसार इति बोधः । अप पृथिव्या गन्धाभाव इत्यादौ तथैवानुभवादिति वदन्ति । तेषामयमाशयः\_\_पृथिव्यभावसमानाधिकरणो गन्धभाव इति बोधाभ्युपगमो न संभवि । अप पृथिव्याः स्नेहाभाव इत्यादेरप्यापत्तेः । अथ पृथिव्यभावप्रयुक्तो गन्धाभाव इति बोधः स्वीक्रियते स्नेहाद्यभावश्च न तत्प्रयुक्त इति नातिप्रसङ्ग इति चेत्, हेतु- तावच्छेदकसंबन्धावच्छिन्नहेत्वभावस्यैव कार्याभावप्रयोजकतया संयोगादिसंबन्धावच्छिन्नततदभावस्य तथात्वासंभवादिति प्रथिव्यन्योन्याभावप्रयुक्तत्वबोधाभ्युपगमे तु नोक्तदोष इति बोध्यम् ।



 आमुक्तेः संसारः आङोऽत्र मर्यादार्थः । कालदेशभेदेन मर्यादा द्विविधा । कालगतं मर्यादात्वं स्वस्वोत्तरकालोभयप्रागभावाधिकरणयावत्कालभवो यः समभिव्याहृतपदार्थस्तद- नधिकरणत्वम् । मुक्तिपदं तदधिकरणकालपरम्, मर्यादामर्यादिभावसंबन्धः पञ्चम्यर्थः स एवाङ्द्योत्यः । मुक्तिमर्यादकः संसार इति बोधः । मुक्तिकालप्रागभावादिनिरूपितं यन्मुक्तिकालतत्प्रागभावकालान्यकालवृत्तित्वविशिष्टव्यापकत्वं संसारे तद्बोधस्त्वार्थिकः । तादृशकालवृत्तित्वस्यार्थिकबोधनिर्वाहार्थमेव तदुत्तरकालप्रागभावोपादानं कृतम् ।तादृशप्रागभावाधि- करणकाले समभिव्याहृतकालप्रागभावानधिकरणत्वमपि प्रवेश्यम्, तेन सावित्री जऐदर्धास्तमिते मण्डले आ नक्षत्रदर्शनादिति प्रयोगे जपनिष्ठतथाविधप्रगभावानिरूपितव्यापकत्वभानानिर्वाहः, अन्यथा तत्परागभावस्यार्धास्तमितपूर्वकालेऽपि सत्त्वेन तदव्यापकत्वस्य बाधेन तदनिर्वाहात् । अत्र वस्तुगत्या यस्तादृशविशेषणविशिष्टः समभिव्याहृतपदार्थस्तदधिकरणभेदरूपं तदनधिकरणत्वं समभिव्याहृतपदार्थभेदाधिकरणभेदत्वेन रूपेणोच्यते संबन्धत्वेन वेति न शत्तयानन्त्यं, मर्यादित्वं च तथाविधमर्यादात्वनिरूपकत्वमिति बोधयम् । तार्किकरत्नाकारकृतस्तु समानकालिकत्वाभावः कालिकमव्यवधानं चाङा प्रत्याय्यते । तादृगव्यवधानं तत्प्रागभावाधिकरणक्षणप्रागभावानधिकरणत्वे सति तत्प्रागभावाधिकरणभूतो यः क्षणस्तद्वृत्तित्वम् । प्राघभावानभ्युपगमे तु तदधिकरणक्षणोत्पत्तिकध्वंसप्रतियोगिक्षणवृत्तित्वं प्रतियोगित्वं पञ्चम्यर्थः । तथा च मुक्तिसमानकालिकवाभाववान् मुत्तव्यवहितः संसार इति बोध इत्याहुः । अत्र मते संसारे मुत्तयुत्तरकालावृत्तित्वस्यार्थिक एव लाभ इति बोध्यम् । न च तदभानेऽपि न क्षतिरिति वाच्यम् । मध्याह्नोत्तरं तत्पूर्व चाध्ययने मध्येऽवसाने आ मध्याह्नादधीत इति प्रयोगापत्तेः । प्रतिदिनं सायंकालपर्यन्तमध्ययनकर्तरि आ सायंकालादधीते इत्यादि तु धातोस्तत्तदध्ययनपरत्वेन निर्वाह्यम् । अव्यवहितोत्तरकालविशेषो वोत्तरकालेत्यनेन विवक्षणीयः । अत्र मते प्रातःकाले सायंकालव्यवहितपूर्वकाले एव जपे प्रातरारभ्या सायंकालाज्जपतीति प्रयोगापत्तिरिति तु द्रष्टव्यम् । अपरे तु मर्यादात्वघटकः प्रागभाव एवाङोऽर्थः । मुक्तिपदं मुक्तिकालपरं पञ्चम्याः प्रतियोगित्वं वाच्यम् । एवं च मुत्तयधिकरणकालप्रतियोगिकप्रागभावलाभः । तस्य स्वस्वोत्तरकालावृत्तित्व- सहितव्यापकत्वसंबन्धेन संसारेऽन्वयः इत्याहुः । प्रयागात् प्रभृत्या काश्या वृष्टो देव इत्यादौ देशरूपा मर्यादा । मर्यादात्वं च स्वस्वोत्तरदेशयोगनष्ठं काशीप्रयागोभयान्तरा- लिकयावद्देशवृत्तिसमभिव्याहृतपदार्थवृष्ट्याद्यनधिकरणत्वम् । उत्तरदेशावृत्तितादृशसमभिव्याहृत- पदार्थानधिकरणत्वं तन्निष्ठं मर्यादात्वमिति तु परसार्थः । उत्तरदेशे तदनधिकरणत्वनिवेशात् काशीतः पूर्वदेशेऽपि वृष्टिसद्भावे न तादृशप्रयोगापत्तिः । पाटलिपुत्रात् पूर्वदेशे वृष्टिसत्त्वे काशीपाटलिपुत्रान्तराले तदसत्त्वे प्रयागकाशीमध्यदेशे वृष्टिसत्त्वदशायामुक्तप्रयोगस्य प्रामाणिकत्वे उत्तरशब्देनाव्यवहितोत्तरदेशो ग्राह्यः । वृष्टिपदं वा वृषिटिविशेषपरं, प्रयागपदोत्तरं पञ्चमी प्रभृत्यर्थयोगे । तथा च प्रयागादिकाशीमर्यादकवृष्टिकता देव इति बोधः । प्रयागाधिकरमकप्रारम्भिका काशीप्रयागोभयान्तरालिकयावद्देशनिष्ठं यत्काशीतदुत्तरदेशलिष्ठाभाव- प्रतियोग्यधिकरणत्वं तन्निरूपिका या वृष्टिस्तत्कर्तेति यावत् । पञ्चम्यर्थमर्यादात्वशरीरे काश्युत्तरदेशे समभिव्याहृतपदार्थानधिकरणत्वान्तर्भावोऽनन्यगतिकतया स्वीकार्यः । एवं सति नानार्थात्वे इष्टापत्तिरिति भाव । वस्तुतस्तु उभयविधमर्यादात्वानुगमकं मर्यादात्वं धर्मविशेष- रूपम्

| एवं च न नानार्थत्वप्रसक्तिः, अत एव काशीमर्यादकेति बोधप्रदर्शनमभियुक्तैः क्रियते | धर्मविशेषरूपमर्यादात्वस्यानङ्गीकारे तु पूर्वोक्तरीतिरत्राप्यनुसंधेया | प्रयागादिकाशीपश्चिमदेश- निरूपितं यत्सुभिक्षदेशविशेषावृत्तित्वविशिष्टव्यापकत्वं तद्बाधस्त्वार्थः | तादृशव्यापकत्वस्य शब्दादनुपस्थितेः | काशीपदोत्तरपञ्चम्या व्यापकत्वार्थकत्वाङ्गीकारेण निर्वाह इति तु न, व्यापकत्वस्य व्याप्यविशेषाघटितस्य दुर्वचत्वात्, तद्घटकपदार्थेषु खण्डशः शक्तिस्वीकारे गौरवं व्याप्यस्यानुपस्थिताविष्टानिर्वाहश्च | व्याप्यविशेषान्तर्भावेण शक्तौ शतयानन्त्यमित्यादिकं बोध्यम् | अभिविधिस्तत्पर्यन्तमभिव्याप्तिः, तत्पदेनावधिः | स चाङा द्योत्यः पञ्चम्यर्थः | तत्पर्यन्ताभिव्याप्तिश्च तद्वयापकत्वे सति तदितरत्र संबन्धः | स च क्कचिद् व्यापकत्वरूपः क्कचित्तादात्म्यसंयोगादिस्तात्पर्यवशाद्भासते | क्तचिद्वयापकत्वमात्रं यथा आ हरेः प्रमेयत्वम् | अत्र प्रमेयत्वे हसिव्यापकत्वे सति तदितरव्यापकत्वं प्रतीयते | आ परमाणोः पृथिवी, अत्र परमामुपदं पार्थिवपरमाणुपरं तादात्येन तदव्यापकत्वं तदितरतादात्म्यसंबन्धश्च प्रतीयत इत्यादि बोध्यम् | आ सकलाद् ब्रह्म | अत्र व्यापकत्वमात्रमर्थः | सकलव्यापकं ब्रह्मेति बोधः | अभिविधिरूपः संबन्धोऽपि द्विविधः कालिको दैशिकश्च | आद्यो कार्तिक्याश्चैत्रं यावच्छीतम् | कार्तिकीप्रभृति चैत्रान्तकालव्यापकं शीतमिति बोधः, चैत्रपदं चैत्रान्तकालपरम् | अन्त्यं यथाकाशीतः पाटलीपुत्रंयावद्वृष्टो देवः | काशीप्रभृतिपाटलिपुत्रान्तदेशव्यापकत्वं वृष्टौ प्रतीयते | अनयोस्तात्पर्यवशात्तदभिन्नकालावृत्तित्वविशिष्टं तदभिन्नदेशावृत्तित्वविशिष्टं च व्यापकत्वं प्रतीयत इत्युक्तमभियुक्तैः | अयं भावः, व्यापकत्वं द्वितीयार्थो यावच्छब्दो द्योतकः, व्युत्पत्ति- वैचित्र्यादितरपदार्थविशिष्टप्रकृत्यर्थ चैत्रान्तकालदेनिरूपितत्वसंबन्धेन व्यापकत्वेऽन्वयः | व्यापकत्वं च तत्तदव्याप्यघटितमेवोपादेयमतो नाप्रसिद्धम् | अथवा भेदप्रतियोगितावच्छेदकत्वम- भावश्चेत्येतद् द्वयं व्यापकत्वघटकं व्याप्यघटितमेव द्वितीयार्थः | इतरपदार्थविशिष्टप्रकृत्यर्था- स्याधेयत्वसंबन्धेन भेदेऽन्वयः, तद्धलादेव तद्वयापकत्वलाभः, अथवा चैत्रपदस्येव कार्तिकीप्रभृतिचैत्रान्तकालार्थकत्वं लक्षणया, कार्तिक्या इति तात्पर्यग्राहकं द्वितीयार्थः पूर्ववत्, काशीत इत्यत्राप्येवमेव बोध्यम्, यावच्छब्दस्य वाचकत्वपक्षे तु आधेयत्वं द्वितीयार्थः, तस्य यावच्छब्दार्थ घटकभेदेऽन्वयः, इतरत् पूर्ववत् |

 अथवा द्वितीयार्थो व्यापकत्वं तदितरसंबन्धश्च, तदितरश्च प्रत्यासत्त्या कार्तिकीप्रभृतिक- काल एव संबन्धश्च व्यापकत्वरूपो भासते इति दिक् । मर्यादोदाहरणेऽपि यद्यप्येवंरीत्या व्यापकत्वबोधो निर्वहति तथापि मर्यादात्वेन रूपेण बोधनिर्वाह एतादृशक्लेशं विनैव संभवतीत्येतदुपेक्षा तत्र पुरस्कृता । अत्र त्वगत्वा व्यापकत्वबोध उक्तक्रमेणाङ्गीकारे कृतः । अभिव्याप्तितात्पर्यसत्त्वे कार्तिकीत आ चैत्र्याः शीतमित्याद्यपि कालिकाभिविधेरुदाहारणं बोध्यम् । अत्राप्युक्तैव रीतिरनुसर्तव्या । तत्र यो द्वितीयार्थः सोऽत्र पञ्चम्यर्थ आङ्द्यो य इति विशेषः । अपरे तु कार्तिकीतश्चैत्रमित्यत्रोत्तरकालपूर्वत्वं काशीतः पाटलीपुत्रमित्यत्र पूर्वदेशपश्चिमत्वं यावच्छब्दार्थः । अवधित्वं द्वितीयार्थः । तस्य यावच्छब्दार्थेऽन्वयः । उत्तरकालपूर्वत्वस्य व्यापकत्वसंबन्धेन शीतभवनेऽन्वयः । व्यापकत्वघटकोत्तरकालपूर्वत्वाधिकरणे समभिव्याहृत- कार्तिक्यादिपूर्वकालभेदो निवेश्यः । द्वितीयेऽपि पूर्वदेशपश्चिमत्वस्य व्यापकत्वसंबन्धेन वृष्टावन्वयः । अत्रापि व्यापकत्वघटकपूर्वदेशपश्चिमत्वाधिकरणे काशी पश्चिमदेशभेदो निवेश्यः ।

एतादृशव्यापकत्वभाने कार्तीकीपूर्वकालाद्यवृत्तित्वमर्थात् सिद्धं भवतीत्यलमतिविस्तरेण । आङ्घटितोदाहरणेऽपीदं सर्व बोध्यमित्याहुः । कार्तिक्या इति पञ्चमी तु प्रभृत्यर्थयोगनिमित्तका । आरभ्येत्यर्थकमव्ययं प्रभृतीति । 'यतश्चाध्वकाल\_\_' इति वार्तिकप्रत्याख्यानाय भाष्ये 'इदमत्र प्रयोक्तव्यं सन्न प्रयुमीति वचनसत्त्वं सूचितम् । तेन तदप्रयोऽपि पञ्चमीसिद्धिः, अवधिमादायेति तदर्थः । अवधित्वेन स्वीकृत्येति यावत् । आरभ्येत्यस्य तदर्थकताग्रहणमात्रार्थकता च । आद्ये पञ्चमी, द्वितीये प्रातःकालमारभ्येत्यादौ कर्मत्वाद् द्वितीया । अवधित्वं च भवात् प्रभृति सेव्यो हरिरित्यत्र समभिव्याहृतपदार्थमरणान्तकालापेक्षमित्यन्यत्र विस्तरः । अवधित्वं पञ्चम्यर्थः । प्रद्युम्नः कृष्णात् प्रति\_\_अत्र 'प्रतिः प्रतिनिधिप्रतिदानयोः' इति प्रतेः कर्मप्रवचनीयसंज्ञा । 'प्रतिनिधिप्रतिदाने च यस्मात्' इति सूत्रेण पञ्चमी । यस्मादिति षष्ठ्यर्थे सूत्रे पञ्चमी, यत्संबन्धी यत्प्रतियोगी प्रतिनिधिः प्रतिदानं वा कर्मप्रवचनीययुक्ततदर्थकात् पञ्चमीति सूत्रार्थः, प्रतियोगित्वरूपसंबन्धः सूत्रस्य पञ्चम्यर्थः । प्रिः सदृशार्थकः । कृष्णादिति पञ्चम्याः प्रतियोगित्वमर्थः, कृष्णप्रतियोगिकसादृश्यवानिति बोधः, तिलेभ्यः प्रतियच्छति माषान् । ग्रहणपूर्वकं प्रत्यर्पणं प्रतिदानम्, तत्र गृहीतर्णजन्या\_\_दृष्टध्वंसफलकदानात्मकं प्रतिसमबिव्याहृतयच्छतेरर्थः । तिलग्रहणपूर्वकं माषकर्मकप्रतिदानमिति बोधः, कर्मत्वा मः संबन्धः पञ्चम्यर्थः, तस्य धात्वर्थघटकग्रहणेऽन्वयः । तार्किकरत्नाकरकृतस्तु ऋणत्वध्वंसजनकत्वं प्रतेरर्थः, तस्याश्रयत्वेनादानेऽन्वयः, पञ्चम्या आदानजन्यत्वमर्थ ऋणत्ान्वयी ऋणत्वं पदार्थान्तरं पापविशेषो वा, तिलादानजन्यर्णत्वध्वंसजनकमाषदानकर्मेत्याद्याकारो बोध इत्यभ्युपयन्ति स्म । शताद्बद्धः 'अकर्तृर्यृणे पञ्चमी' इति सूत्रेणात्र पञ्चमी । कर्तृभिन्नं हेतुभूतं यदृणं तद्वाचकात् पञ्चमीति तदर्थः हेतुहेतुमद्भावो हेतुत्वं हेतुमत्त्वं वा पञ्चम्यर्थः । शतहेतुकं बन्धनकर्मेति बोधः । ऋणत्वं तु वस्तुसन्निमित न तु तस्य वाच्यकोटावन्तर्भाव इत्याहुः । तस्य वाच्यत्वं न युक्तं गौरवात्तद्बोधस्यानुभवाद्वेत्याहुः । शतेन बन्धित इति प्रत्युदाहरणे हेतुमण्ण्य तात् कर्मणि क्तः । शतमिह ऋणं प्रयोजककर्तृ 'तत्प्रयोजकः\_\_' इति हेतुसंज्ञं च । जाड्याद्वद्ध इत्यत्र 'विभाषा गुणे\_\_' इति वैकल्पिकी पञ्चमी । पक्षे हेतुतृतीया । जाड्यहेतुकबन्धनकर्मेति बोधः, धूमादग्निमानित्यादो ज्ञाननिष्ठजन्यजनकभावस्य विषये आरोपात् पञ्चमीत्याहुर्मञ्जूषाकृतः । एतत्पक्षे धूमहेतुको वह्निरिति बोधः । एतेन भूमादेर्वह्नयाद्यजनकत्वेऽपि पञ्चम्यनुपपत्तिनिरस्ता । ज्ञापकस्यापि हेतुपदेन ग्रहणमिति तु न युक्तम् । 'हेतुर्ना कारणं बीजम्' इति कोशेन हेतुपदस्य कारणार्थकत्वनिश्चयात् । लोके तत्र प्रयोगाभावाच्च । धूमपदं धूमज्ञानपरम् । अग्निमत्पदं स्वज्ञानविषये लाक्षणिकमिति लघुशेखरे ।

 एतन्मते धूमज्ञानहेतुकवह्निमज्ज्ञानविषयपर्वत इति बोधः । मणिकृतस्तु-वह्निपदं वह्निज्ञानलाक्षणिकं, धूमपदं धूमज्ञानलाक्षणिकं हेतुत्वं जनकत्वरूपं पञ्चम्यर्थः । प्रकृत्यर्थ धूमज्ञानान्धितस्य तस्य निरूपकतासंबन्धेन वह्निपदार्थह्निज्ञानेऽन्वयः । मतुवर्थो विषयतावान् िषयता वा वह्निपदलक्षणा वा आश्रयत्वसंबन्धी मतुवर्थः । अथवा वह्निपदं ज्ञायमानवह्निलाक्षणिकं मतुवर्थः संयोगीति स्वीचकुः । अनयोर्मञ्जूषाशेखरोक्तयोः पक्षयोमध्ये ज्ञानगतजन्यजनकभावस्य विषय आरोप इत्येव पक्षः सम्यगिति प्रतिभाति । दीधितिकारादयस्तु\_\_ ज्ञानज्ञाप्यत्वं पञ्चम्यर्थो धूमपदं मुख्यार्थकमेव । अत एवोदेहरणादिवाक्ये न धूमस्यैव गमकता-

प्रयोजकव्याप्त्यादिकं प्रदर्श्यते । एवं च वह्निपदमपि मुख्यार्थकमेव । अत एव जिज्ञासिताभिधानं भवति यतो वह्निरेव जिज्ञासितो न तु वह्निज्ञानमिताहुरित्यलमतिविस्तरेण । ज्ञानं च प्रमात्मकमेव पञ्चम्याद्यर्थघटकं तेन व्याप्त्यादिभ्रमविषये वह्नयादिविङ्गकधूमानुमत्युत्पत्तावपि न वह्निना वह्नेर्वा धूमवानिति प्रयोगापत्तिः । प्रमात्वं च यावद्धूमभिन्नत्वं वह्निर्धूमव्याप्य इति भ्रमस्यापि वह्नित्याद्यंशे प्रमात्वमादाय नोक्तप्रयोगापत्तितादवस्थ्यमिति बोध्यम् । धूमादेरगुणत्वेऽपि 'विभाषा' इति योगविभागात् पञ्चमी । अत एव नास्ति घटोऽनुपलब्धेरित्यत्र स्वीलिङ्गत्वेऽपि पञ्चमीत्याहुः । परे तु 'बाहुलकं प्रकृतेस्तनुदृष्टेः' इति 'उणादयो बहुलम्' इति सूत्रस्थवार्तिकप्रयोगाद्वशेषणद्वयं प्रायिकमित्याहुः । ज्ञाप्यज्ञापकभावोऽन्वयितावच्छेदक- वह्नित्वधूमत्वादिरूपेण प्रतीयत इत्यभ्युपगमात् पर्वतो वह्निमान् द्रव्यवाद् द्रव्यत्वेन वेत्यादिर्न प्रयोगः । अन्यथा तु प्रमेयत्वादिना वह्नरपि द्रव्यत्वज्ञाप्यत्वात्, वह्नित्वेन रूपेण विशिष्टद्रव्यत्व- ज्ञापितत्वाच्चोक्तप्रयोगापत्तिर्दुर्वारेव । एवं ज्ञाप्यवह्निमत्त्वादेर्यदन्वयितावच्छेदकं पर्वतत्वादि तदवच्छिन्नांशे एव ज्ञाप्यत्वादिकं भासत इति नियमाङ्गीकारात् पर्वतो वह्निमान् महानसत्वान्महानसत्वेन वेत्यादेर्नापत्तिः । अथ पर्वते वह्निमान् न द्रव्यत्वान्नापि महानसत्वादित्यादिप्रयोगानुपपत्तिः, सर्वमतेऽपि वह्नावपि प्रमेयत्वाद्यवच्छिन्नद्रव्यत्वनिरूपित- ज्ञाप्यत्वस्य महानसे महानसत्वज्ञाप्यत्वस्य च सत्त्वेन तदभावबोधनस्य तत्प्रयुक्तस्य द्रव्यत्वादि- ज्ञानज्ञाप्यत्वस्य पर्वते महानसत्वज्ञानज्ञाप्यत्वस्य चाप्रसिद्धया तदभावबोधनासंभवाच्चेति चेन्न । अभावबोधने वास्तवप्रतिर्योगिप्रसिद्धेरनपेक्षणात्, अपि तु प्रतियोगिज्ञानमात्रस्य । तच्चारोपरूपं प्रकृतेऽपि संभवति, द्रव्यत्वज्ञानज्ञाप्यत्वे वह्नित्वावच्छिन्नत्वस्यारोपः, पर्वतत्वावच्छिन्नांशे महानसत्वस्येत्यादिकं बोध्यम् । अत एव नान्तरिक्षे चिन्वीतेत्यादिवाक्यादन्तरिक्षाधिकरणचयन- रूपक्रियाभावबोधनिर्वाहः, अत एव च यद्गेहाधिकरणकः क्षीपराकोऽप्रसिद्धः पाकमात्रं वाप्रसिद्धं चैत्रस्य सुषुप्तिदशायां तादृशगेहतात्पर्यकस्य अत्र गेहे क्षीरं न पचति चैत्र इत्यादेर्नञ्घटितवाक्यस्य नायोग्यता, तादृशगेहाधिकरणकक्षीरपाकानुकूलकृतेरवास्तवत्वेऽप्युक्तरीत्या तदभावस्य चैत्रसमभि- व्याहृतकारकविशिष्टपाकाभावस्य च बोधनसंभवात्, तादृशगेहाधिकरणकत्वाभावस्यपाकक्रियायां बोधनसंभवेऽपि तथाविधाभावविशिष्टपाकानुकूलवर्तमानकालिककृतेश्चैत्रे बाधिताया बोधयितु- मशक्यत्वात्, एतादृशवाक्यानामन्ध आकाशं न पश्यतीतिवदप्रमाणतेति चेत्, पर्वतो वह्निमान् न द्रव्यत्वादित्यादिवाक्यस्याप्यप्रमाणतोरीकर्तव्या, नव्यताक्रिकाः पुनरेवमुक्तप्रयोगोपपत्तिमाहुः । पर्वतो वह्निमान् धूमाद् धूमेन वेत्यादौ पञ्चम्यादेर्ज्ञानप्रयोज्यत्वं ज्ञानजन्यतावच्छेदकत्वरूपं समभि- व्याहृतपर्वतादिविशेष्यतानिरूपितं विधेयत्वे च विशकलितमर्याद्वयम्, धूमादेर्विषयत्वसंबन्धेन ज्ञानेऽन्वयः, धूमज्ञानप्रयोज्यत्वस्य विधेयत्वे
तस्य वह्नयादौ, एवं चोक्तस्थले तथाविधविधेयत्वे द्रव्यत्वमहानसत्वज्ञानप्रयोज्यत्वाभावः प्रत्याय्यते, स चावाधित एव, तत्प्रयोज्यत्वं च प्रमेयत्वाद्य- वच्छिन्नविधेयतायां महानसनिष्ठशेष्यतानिरूपितविधेयतायां च प्रसिद्धम्, ननु पर्वतो वह्निमान् न धूमादित्यस्य प्रयोगस्यापत्तिः, धूमज्ञानजन्यतानवच्छेदिकायास्तत्तद्वह्नित्वावच्छिन्नायाः पर्वतत्वा- वच्छिन्नविशेष्यतानिरूपितविधेयताया वह्नावपि सत्त्वादिति चेन्न, तथाविधेयतात्वावच्छेदेन धूमादिज्ञानप्रयोज्यत्वाभावान्वयबोधोपगमात्, विधेयतायाः साध्यतावच्छेदकसंबन्धावच्छिन्नविधेयता-

त्वेन पञ्चम्याद्यर्थत्वमङ्गीकर्तव्यम् । तेन ज्ञानवानात्मत्वादित्यत्र विषयतासंबन्धावच्छिन्नपक्षनिष्ठ- विशेष्यतानिरूपितज्ञानवृत्तिविधेयतायां द्रव्यत्वज्ञानप्रयोज्यत्वसत्त्वेनावच्छेदकावच्छेदेन तदभाव- बोधनाऽयोग्यत्वात्,'न द्रव्यत्वा'दित्यादिप्रयोगानुपपत्तिर्निरस्ता । पञ्चम्याद्यर्थघटके ज्ञाने हेतुतावच्छेदकतत्तत्संबन्धावच्छिन्नप्रकारकत्वं प्रवेश्यम् । तेन समवायेन हेतुत्वतात्पर्येणायं वह्निमान् तद्रूपान्न धूमादिति प्रयोगस्य निर्वाह इति । पृथग्रामाद्रामेण रामं वा\_\_अत्र 'पृथग्विना\_\_' इत्यादिना विभक्तित्रयं विधीयते । अथवा तेन तृतीयापञ्चम्यौ विधीयेते, द्वितीया तु ऋते वातमित्यत्रेव 'ततोऽन्वयत्रापि दृश्यते' इति भवति । अत्र पञ्चम्यादेः प्रतियोगित्वमर्थः । पृथक्त्वं गुण इति मतेऽवधित्वमर्थः । वस्तुतस्तु पृथक्त्वं न गुणः, कि तु भेद एव । अत एव रूपं रसात् पृथगिति रूपादावपि पृथक्त्वप्रत्ययो भवति । न हि गुणे गुणः संभवति । न चाश्रयगतं तत्सामानाधिकरण्येन रूपादौ भासत इति वाच्यम् । पटात् पृथग्घट इत्यत्रेव सात्रात्संबन्धेनैतद्भानन्यानुभवसिद्धत्वात् । तद्रूपं तद्रूपात् पृथगिति प्रतीत्यापत्तेश्च, तद्रूपावधिक- पृथक्त्वस्य तदाश्रये सत्त्वात् । अपि च रूपत्वं रसत्वात् पृथगित्यस्यानापत्तेश्च, तदाश्रये पृथक्त्वस्य गुणरूपसंभवादित्यन्यत्र विस्तारः ।

 स्तोकेन स्तोकाद्वामुक्तः\_\_अत्र करणं करणत्वं वा विभत्तयर्थः । स्तोकशब्दस्याल्पत्वरूप- धर्मपरतया द्रव्यासामानाधिकरण्येन सर्वनामपरामर्शायोग्यतया चासत्त्वरूपत्वं चाद्युपस्थितसमु- च्चयादिवत् । स्तोकादिशब्दोपस्थितधर्मस्य सर्वनामपरामर्शायोग्यता बोध्या विङ्गाद्यविशेष्यत्वरूप- मप्यसत्त्वभूतत्वं तस्य स्तोकादिशब्दाः शुक्लादिशब्दवद्धर्ममात्रपरा अपि । धर्मस्य कारणत्वमाश्रय- द्वारा 'करणे च स्तोका-' इति सूत्रबलादिदृशेऽर्थे एव साधुता । तेन ह्यत्र तृतीयापञ्चम्यावनु- शिष्येते । स्पष्टं चैतत् 'अलुगुत्तर-' इति सूत्रे कैयटे । ग्रामस्य दूराददूरेण वा गतम् । अत्र 'दूरान्तिकार्थेभ्यो द्वितीया च' इति प्रातिपदिकार्थमात्रे पञ्चम्यादयो विधीयन्ते । व्याख्यानाद् दूरशब्दो दूरदेशवृत्तिपरः । ग्रामसंबन्धिदूरदेशवृत्तिगमनमिति बोधः । एवं ग्रामस्यान्तिकमित्या- दावपि बोध्यम् । 'दूरान्तिकार्थेभ्यः सप्तम्यधिकरणे च' इत्यनेन सप्तमी चेति चतस्रो विभक्तयः प्रातिपदिकार्थे भवन्ति । कि च 'सप्तम्यधिकरणे च' इत्यत्र 'दूरान्तिकार्थेभ्यः' इति सूत्रस्यानु- वृत्तिरिि विभक्तित्रयोपेतस्यानुवर्तनादधिकरणे एभ्यो विभक्तिचतुष्टयं विधीयते इति ज्ञेयम् । दुरः पन्था इत्यत्र तु न द्वितीयादिप्रवृत्तिः । 'असत्त्ववचनस्य' इत्यस्यानुवृत्त्या द्रव्यासमानाधिकरणेभ्य एव दूरान्तिकार्थकेभ्यस्ताद्विधानात्,\_\_'दूरादावसथात् मूत्रं दूरात् पादावसेचनम्' इत्यत्र यथेति विशवम् ।



इति पञ्चम्यर्थविचारः ।

 'षष्ठी शेषे' इति सूत्रेण कारकप्रातिपदिकार्थभिन्नस्वस्वामभावादिरूपसंबन्धे षष्ठी विधीयते, स च संबन्धः संबन्धत्वेन, तत्तद्रूपेण च तदर्थः तात्पर्यबलात् क्कचित्तत्तद्रूपेण क्कचित्संबन्धत्वेन प्रतीयते, संबन्धत्वेन क्रियाकारकभावश्च तदर्थः, अत एव समानकालिकत्वाद्यनेकसंबन्धवत्यपि वाससि नेदं चैत्रस्येति प्रयोग उपपद्यते, अन्यथा तत्र चैत्रसंबन्धाभावेन तद्वद्भेदाभावेन च तदनुपपत्तिः स्पष्टैव । तत्तद्रूपेण संबन्धस्य षष्ठ्यार्थत्वे तु स्वत्वादिमत्त्वावच्छिन्नभेदस्य चान्यदीयवस्त्रादौ सत्त्वान्नोक्तप्रयोगानुपपत्तिः । तत्तद्रुपेण वाच्यत्वादेवैकशतं षष्ठ्यर्था इति 'षष्ठी

स्थाने\_\_' इति सूथस्थभाष्यमुपपद्यते । संबन्धत्वेनैव तस्य षष्ठ्यर्थत्वे तु संबन्धत्वावच्छिन्न- शक्तेरैक्यात्तदनुपपत्तिः । द्वितीयादितः क्रियाकारकभावस्यानुभवानुरोधात् कर्मत्वक्रियात्वाद्यात्मक- विशेषरूपेणैव बोधः । मातुः स्मरतीत्यादौ च क्रियाकारकभावस्य विषशेरूपेण बोधाभ्युपगमे बाधकद्वितीयाद्यापत्त्या संबन्धत्वेनैव तस्य बोध उपेयत इति नव्याः शाब्दिकास्तार्किकाश्च मिश्रा- दिकाः । प्राञ्चस्त्वत्रापि क्रियाकारकभावमूलकं विशेषणत्वरूपं, विषयत्वं निमित्तत्वं वा संबन्धत्वेन, विशेषरूपेण वा प्रतीयते । अत एव\_\_

 'संबन्धः कारकेभ्योऽन्यः क्रियाकारकपूर्वकः ।

 श्रुतायामश्रुतायां वा क्रियायामभिधीयते ॥'\_\_

\_\_इत्यनेन संबन्धस्य क्रियाकारकभावमूलकत्वमभ्यधायि भर्तहरिभिः । सर्वत्रैव हि संबन्धस्त- न्मूलकः । राज्ञः पूरुष इत्यत्र स्वस्वामिभावसंबन्धः क्रियाकारकभावपूर्वकः । 'यतः राजा पूरुषाय द्रव्यं ददाति ततोऽसौ पुरूषस्य स्वामीभवति' इति भाष्यादौ स्पष्टम् । क्रिया हि सिद्धस्वाभावानां द्रव्याणां क्रियां विना परस्परसंबन्धमभजतां निःश्रयणीव संबन्धं करोतीति स्पष्टं भाष्यकैयटादौ । भातुः स्मरतीत्यादौ क्रिया श्रुता, राज्ञः पुरुष इत्यादौ त्वश्रुता दानादिक्रियानुमीयते इत्याहुः । विस्तरस्तु मञ्जूषातोऽनुसंधेयः । स्वस्वामिभावदिसंबन्धस्य द्विनिष्ठत्वेऽपि विशेषणवाचकादेव राजादिशब्दात् षष्ठी, न तु पुरूषादिशब्दात्, प्रकृत्यर्थ प्रि प्रत्ययार्थस्य प्राधान्यानुरोधात्, तथा हि राजादिः संबन्धे विशेषणं, स च पुरूषे विशेषणम्, राजसंबन्धो पुरूष इति बोधात् । षष्ठ्यर्थसंबन्धस्य संसर्गतयैव भानामिति भाष्यमतेऽपि प्रकारतायाः सांसर्गिकविषयताविशेष्यतो- भयनिरूप्यतया प्रकारतानिरूपकविषयताशालित्वरूपप्राधान्यमक्षतमेव । न हीदं पुरूषादिशब्दात् षष्ठ्यां सत्यां निर्वहति । किं च विशेष्यपुरूषादौ कारकप्रातिपदिकार्थान्यतरत्वस्यावश्यकत्वे नाशेषत्वान्न तद्वाचकात् षष्ठीत्याहुः । परे तु शब्दशक्तिस्वभावाद्विशेषण एव संबन्ध उद्भूततया प्रतीयत इति षष्ठी । तदुक्तं हरिभिः\_\_

 'द्विषोऽप्यसौ परार्थत्वाद् गुणेषु व्यतिरिच्यते ।

 तत्राभिधीयमानश्च 'प्रधानेऽप्युपयुज्यते ॥' इति ।

 परार्थत्वाद् = गुणानां परं प्रति विशेषणतया विवक्षितत्वात् । अयं भावः\_\_ प्रकारतायाअभेदस्य संबन्धत्वानङ्गीकर्तृनये नीलो घट इत्यादौ व्यभिचार इति भेदसाहित्यानुसरणम् । भेदसहितायाः संबन्धनियततया विशेषणे एव तदाकाङ्क्षोदयेन तत्र एव संबन्ध उद्भूततया प्रतीयत इति तत्रैव षष्ठी पदमादधाति । विशेष्यस्य तु पदान्तरासंनिधाने स्वनिष्ठत्वादेव न विशेष्यतानियामकसंबन्धाकाङ्क्षा । स्वनिष्ठत्वं च स्वार्थप्रवृत्तिनिमित्तनिरूपिता- विशेष्यतया भासमानत्वं, तच्छालित्वं वा । अप्रधाने षष्ठ्यादिनांशतः प्रतीतिपथावतीर्णः संबन्धः प्राधानोपयोग्यपि भवति, तस्य द्विनिष्ठत्वात् । राजादिपदसाहित्ये प्रतीयमानराजादिनिरूपित- विशेष्यताया उपकारको भवतीति यावत् । षष्ठ्यान्तराजपदसत्त्वे एव तदर्थनिरूपितविशेष्यता- शाली, ताद-शविशेष्यतावत्त्वेन बोधविषयो वा भवति, राज्ञ इत्यादेस्तु पुरुषादिपदासत्त्वेऽपि अध्याह-तसंबन्धिसामान्यनिरूपितविशेषणत्वप्रतितिरिति विशेषः । राज्ञ इत्येतावता स्वामित्वमव- गम्यमानमन्यथानुपपत्त्या पुरुषे स्वत्वं गमयति । अतः संबन्धस्य बहिरङ्गत्वात् पुरुषादन्तरङ्गत्वात् प्रथमैव, अत एव स्वत्वस्वामित्वादिसमूहस्यैव संबन्धतया तस्यैव विभत्तयर्थत्वं,

न स्वत्वादिमात्रस्य, द्विनिष्ठत्वाभावात् । स्वत्वस्य निरूपकतया स्वामिवृत्तित्वेन तत्त्वमनपवादमिति तु न वाच्यम्, निरूपकत्वस्य वृत्त्यनियमाकतया स्वामिनस्तद्वत्त्वासंभवात्, स्पष्टं चेदं सर्व प्रकृतसूत्रभाष्यादाविति प्राहुः ।

 पुरुषस्य विशेषणत्वविवक्षायां ततो षष्ठी भवत्येवाङ्गानां राजेतिवत्, शेषपदस्याप्रधानार्थ- कत्वमभ्युपगम्य पुरुषपदात् षष्ठीवारणं तु न सम्यक्, शुक्लः पट इत्यादौ शुक्लादेस्तत्प्रसङ्गात् । भेदसंबन्धावच्छिन्नविशेषणतारूपप्राधान्यपुरस्कारे तु नायं दोष इति प्रतिभाति । अत्रेदं बोध्यम्\_\_ संयोगसंबन्धेनाधिकरणकारकस्य संबन्धत्वेन न विवक्षा, अत एव 'तदस्यास्त्यस्मिन्-' इति सूत्रे 'वृक्षवान् पर्वत' इत्यादिप्रयोगसिद्धये सप्तम्युपात्ता, 'गोमान् देवदत्त' इत्याद्यर्थ च षष्ठीति तत्सूत्रे भाष्ये उक्तम् । नन्वधि ब्रह्मदत्ते पञ्चाला इत्यत्राधिकरणसप्तमी 'आधृतास्ते तत्र भवन्ति' इत्यादिना ग्रन्थेन 'यस्मादधिकम्-' इति भाष्ये स्वीकृता, तद्वदत्रापि गावः सन्त्यस्मिन्निति सप्तमी भविष्यतीति किमर्थ षष्ठ्युपादानमिति चेन्न । स्वस्वामिभावविवक्षायामपि गोमानित्यादिप्रयोगसिद्धये तदुपादानादिति मञ्जूषायां विस्तरः । अन्नस्य हेतोर्वसति । 'षष्ठी हेतुप्रयोगे' इति सूत्रेणात्र षष्ठी, हेतुशब्दप्रयोगे तस्मात्तत्समानाधिकरणाच्च षष्ठीति तदर्थः । 'हेतोः' इत्षुक्तौ हेतुशब्दादेव स्यान्न तु विशेष्यान्नवाचकादिति तथा नासूत्रि । हेतुहेतुमद्भावः संबन्धः षष्ठ्यर्थः । अन्नहेतुको वास इति बोधः । हेतुशब्दोऽत्रैव तात्पर्यग्राहकः । एवमन्नेन हेतुना वसतीत्यादावपि बोध्यम् । विभक्तिः प्रयोजनं हेतुं च यथायथमभिधत्ते । प्रयोजनत्वादिप्रकारको बोध इत्यन्ये ।

 कृष्णस्य कृतिः, जगतः कर्ता कृष्णः,\_\_अत्र 'कर्तृकर्मणोःकृति' इति षष्ठी । तदर्थश्चकर्ता कर्म । कृष्णकर्तृका कृतिः, जगत्कर्मककृत्याश्रय इति बोधः । तार्किकमते कर्तृत्वं कर्मत्वमर्थः । प्रकृत्यर्थस्य तत्राधेयत्वसंबन्धेनान्वयः । कर्तृत्वादिनिरूपकतासंबन्धेन धात्वर्थेऽन्वयः । कृष्ण- वृत्तिकर्तृतानिरूपककृतिः जगद्वृत्तिविषयतारूपकर्मतानिरूपककृत्याश्रय इति बोधः । इदमनुशासनं शक्तिग्राहकमेव न तु लक्षणाग्राहकम् । लक्षणाग्राहकत्वस्य कुत्राप्यनुशासनेऽभावादिति मञ्जूषादौ विस्तरः । कृतपूर्वी कटमित्यादौ तु न कटादिपदादनेन सूत्रेण षष्ठी । कृद्ग्रहणसामर्थ्यन कृदन्तमात्रशक्तिग्रहप्रयोज्योपस्थितिविषयक्रियाकर्तृकर्मणोरेव षष्ठीविधानात् । अन्यथा तिङ्योगे 'न लोक-' इति निषेधेन कृद्योगे एव षष्ठीसिद्धौ तद्वैयर्थ्य स्पष्टमेवेति कैयटादिभिः प्रपञ्चितम् । प्रकृते च न कृदन्तमात्रशक्तिग्रहः क्रियोपस्थितिप्रयोजकोऽपि तु तद्धितान्तशक्तिग्रहः, तथा हि कृतेतिक्तप्रत्ययो न कर्मणि, कटमिति द्वितीयानापत्तेः, किं तु कर्मणोऽविवक्षयाकर्मकत्वाद्भावे क्तः । स च कतपूर्वी अधीतीत्यादिवृत्तिविषय एव । तदुक्तं भाष्ये 'यदा वाक्यं न तदा प्रत्ययः, यदा प्रत्ययः सामान्येन तदा वृत्तिः' इति । 'न तदा प्रत्ययः' इत्यस्य न तदा भावे प्रत्ययः, सकर्मकत्वादित्यर्थः । 'यदा प्रत्ययः' भावे इति शेषः, सर्व वाक्यमिति न्यायेन, 'तदा वृत्तिः' इत्यस्य तदा वृत्तिरेवेत्यर्थः । सा च न कर्मक्तान्तेनेत्याह\_\_'सामान्येन' इति । उपदशितरीत्या कर्मरहितार्थकधातुप्रकृतिकक्तान्तेनेत्यर्थः । एवं चैतादृशक्तान्तस्य वाक्ये न प्रयोग इति स्पष्टमेवोक्तम् । योऽसौ कृतकटयोरभिसंबन्धः सामानाधिकरण्यरूपः, स उत्पन्ने तद्धिते निवर्तते इति च भाष्ये उक्तम् । तेनाकृते तद्धिते\_\_कृतः कट इत्येव भवतीति ध्वनितम् । अत एव कटं क्रियते इति न । ततः पूर्व कृतमनेनेत्यर्थे 'पूर्वादिनिः' इत्यनुवर्तमाने\_\_'सपूर्वाच्च' इति सूत्रेण तद्धिते कृते ततः फलस्याश्रयाकाङ्क्षायां कटादिरूपकर्मविशेषान्वयः । न चैवमसामर्थ्यात्तद्धितो न

स्यादिति वाच्यम्, तदुत्पत्तिसमयेऽसामर्थ्यविरहात् । एवं च तद्धितान्तशक्तिग्रहप्रयोज्यैव प्रकृतिक्रियेति स्पष्टम् । कारकान्वयो गुणीभूताक्रियायामपीति स्पष्टमेव ।

 'अविग्रहा गतादिस्था यथा ग्रामादिकर्मभिः ।

 क्रियासंबध्यते तद्वत् कृतपूर्वादिषु स्थितिः ॥'

 इति हरिकारिकायाम् । 'अविग्रहा' = कर्तृविशेषणतयैवोपस्थितिविषयीभूता । प्रकारान्तरमपि तैरभ्यधायि\_\_

 'विशषकर्मसंबन्धे विर्भक्तेऽपि कृतादिभिः ।

 विशेषनिरपेक्षोऽन्यः कृतशब्दः प्रवर्तते ॥

 अकर्मकत्वे सत्येवं क्तान्ते भावाभिधायिनि ।

 ततः क्रियावता कर्त्रा योगो भवति कर्मणाम् ॥' इति ।

 निर्भागः = प्राप्तिः, सा च वाक्ये इत्यवगन्तव्यम् । तण्डुलानां पाचकतर इत्यत्र तु न षष्ठ्यनुपपत्तिः । तत्र पाचक इत्यस्यापि पृथक् प्रयोगेण कृदन्तमात्रशक्तिज्ञानस्यापि क्रियोपस्थितिप्रयोजकत्वात् । कृतीत्यनेन तद्धिताधिक्यमात्रव्यावृत्त्यङ्गीकारे तूक्तभाष्यरीत्येष्टस्य

तण्डुलानामित्यादिप्रयोगस्यानुपपत्तिरूपदोषः स्फुट एव । तण्डुलान् पाचकतर इति प्रत्युदाहरणमनुपन्यस्य कृतपूर्वीत्यादिक्लिष्टप्रत्युदारहणोपन्यासात् तण्डुलानां पाचकतर इत्यत्र भाष्यकृतः षष्ठीष्टैवेति प्रतीयते । 'न लोक-' इति निष्ठायोगे नेति निषेधस्य तु नात्र प्राप्तिः, निष्ठान्तमात्रशक्तिग्रहप्रयोज्योपस्थितिविषयक्रियान्वयिनोरेव कर्तृकर्मणोस्तेन षष्ठीनिषेधात् । अत्र च कद्ग्रहणमेतत्प्रत्युदाहरणपरं भाष्यं च मान्यमित्याहुः । एतादृशार्थकल्पनया प्रकृते निषेधाप्रसक्त्या कृद्ग्रहणसार्थक्योपपादनम् । न चैवं कृद्ग्रहणवेयर्थ्यम्, कर्तृव्यपूर्वी कटं पक्तव्यपूर्वी आदनभित्यादेरेव प्रत्युदाहरणस्य संभवात् ।तत्राप्युक्तरीत्या भावे तव्यप्रत्ययसंभवात् । न च भाष्ये एतत्प्रत्युदारणात्तथाकल्पना नेति वाच्यम् । प्रयोजनदौर्लभ्यस्य तथाप्यनपायादित्यपरे आहुः । प्रयोजनविरहेऽपि भाष्यस्थतथाविधोदारहणान्यथानुपपत्त्या तथार्थकल्पनेति युक्तमिति भाति । कटं कृतवत्पुत्र इत्यादौ तु निषेधप्रवृत्तिर्भवत्येव, क्रियाया निष्ठान्तेनोपस्थापनात्, उक्तरीत्या कर्तव्यपूर्वी कदभित्यपि यदि प्रमितं तर्हि तदपि प्रत्युदाहरणं भवतु नाम । अन्ये तु कृतपूर्वी कटमिति प्रत्युदाहरणपरभाष्यप्रामाण्यादेकार्थीभावानापन्ननिष्ठादियोगे निषेधोऽभ्युपेयते । एकार्थीभावानापन्नत्वं चेतराश्रितैकार्थीभावानाश्रयत्वम्, अन्यथासंभवापत्तेः । एवं च न प्रकृते तेन निषेधप्रसक्तिः । एतादृशरीत्या निषेधसंकोचप्रयोजनं तु गत इवाचरति गतति, आचारक्कबन्ताल्लट्, ग्रमस्य गततीत्यत्र कर्मणि षष्ठीसिद्धिः । लादेशयोगे न इति निषेधस्तु नात्र शङ्क्यः । लादिप्रकृत्युपस्थितिमुख्यविशेष्यक्रियाकर्तृकर्मणोरेव निषेधाङ्गीकारात् । एवमाचरक्कबन्तगतशब्दाण्ण्वुलि पचाद्यचि च ग्रामस्य गतको, ग्रामस्य गत इत्यत्र च षष्ठीसिद्धिस्तत्फलं, ण्वुलादिप्रयुक्तषष्ठीप्राप्तिरिति तु न शङ्क्यम् । निषेधस्य विध्युन्मूलन- स्वभावत्वेन प्रावल्त्यत् । एतच्च सर्व कृतपूर्वी कटमित्यादि निष्ठावटितभाष्योदाहरणादुन्नीयत इत्याहुः । तर्करत्नाकरे तु पक्कपूर्वी सूपान् कृतपूर्वी कटमित्यादौ पाकाद्यनुकूलभावनावावानिनि- प्रत्ययस्यैवार्थः, क्तान्तस्तु निरर्थकः, कृतीत्युपादानसामर्थ्यात् । अन्यथा क्तेन कर्मँणोऽभिहितत्वेनानभिहिताधिकारीयत्वेन षष्ठ्यप्राप्त्या तद्वैयर्थ्यस्य स्पष्टत्वात् । द्वितीयाप्रसक्त्या सूपानित्यादिप्रयोगानुपपत्तेश्च । कृतपूर्वी कटमित्यत्र कृञः सकर्मकतया भावे क्तस्य दौर्लभ्यम्, अन्यथा गम्यते ग्राममित्यस्यापत्तेः । न चैवं क्तान्तप्रयोगवैयर्थ्यम्, तद्धितस्योक्तर्थे

तात्पर्यग्राहकतया सार्थक्यात् । एवं च कर्मणोऽनभिधानेन षष्ठीप्रसक्तिरिति कृद्ग्रहणं सार्थकम्, द्वितीयासिद्धिश्च, निष्ठाप्रयुक्तनिषेधप्रसक्तिश्च न, प्रत्यासत्त्या निष्ठाप्रकृत्यर्थक्रियान्वयिनोरेव षष्ठीनिषेधादित्युक्तम्, तन्महाभाष्याननुगुणमिति स्पष्टं तद्विदाम् । सूपादिशब्दाद् द्वितीयानुपपत्तिश्च, उक्तव्यापारस्य धात्वर्थत्वाभावेन धात्वर्थतावच्छेदफलशालित्वाभावात् । भावे क्तप्रत्ययस्तु प्रागुपपादित एव, भाष्याद्यनुसारेणातिप्रसङ्गोऽपि वारित एवेत्यलमनल्पजल्पनेन । कटकर्मकातीतकालवृत्त्युत्पत्त्यनुकूलव्यापाराश्रय इति कृतपूर्वीत्यादिवाक्यजन्यो बोधः । 'तदर्हम्' इति निर्देशादनित्योऽयं विधिः । तेन 'धायैरामोदमुत्तमम्' इति भट्टिप्रयोगोपपत्तिरित्याद्यन्यत्र विस्तरः । जगत् कुर्वन्, कुर्वाण इत्यादौ न षष्ठी । 'न लोक-' इति निषेधादिति\_\_ षष्ठ्यर्थनिर्णयः ।

 अधीती व्याकरणे,\_\_अत्र 'क्तस्येनविषय\_\_' इति सप्तमी । इन्नन्तो विषयो वर्तनभूमिर्यस्येत्यर्थः । यद्वा विषयशब्देन प्रकृतिः समर्प्यते । इनो विषय इति षष्ठीतत्पुरुषोऽत्र पक्षे । अत्रापि कृतपूर्वीतिवत् भावे क्तः । 'इष्टादिभ्यश्च' इति कर्तरि इनिः । सप्तम्यर्थः कर्मत्वादिः । व्याकरणकर्मकाध्ययमकर्तेति बोधः । 'चर्मणि द्वीपिनं हन्ति दन्तयोर्हन्ति कुञ्जरम्' इत्यादौ 'निमित्तात् कर्मयोगे' इति सप्तमी । निमित्तं = फलं तद्वाचकात् सप्तमी भवति, संयोगसमवायान्यतररूपकर्मसंबन्धे सतीति तदर्थः । अत्र कर्मसंबन्धः स्वरूपसन्निमितं, न तु तस्य सप्तमीवाच्यकोटावन्तर्भावः । इत्थं च फलं सप्तम्यर्थः, तस्य स्वनिष्ठफलतानिरूपकत्वादिसंबन्धेन 'द्वोप्यादिकर्मकहननक्रियायामन्वयः, तत्र द्वीपिचर्मणोर्मृगाण्डकोशयोश्च समवाय, इतरयोः संयोगः । चर्मादीनां हननफलत्वं च स्वविषयकेच्छाप्रयोजकेच्छाविषयत्वम् । हननेच्छाप्रजिकेच्छा चर्मादिलाभेच्छेति चर्मादौ तादृशफलत्वमक्षतम् । तार्किकनये फलत्वं, निभित्तत्वं, तादर्थ्य वा सप्तम्यर्थः । लाघवादनुशासनविरोधाभावाच्चेदमेव युक्तमित्याहुः । ब्रह्मणेष्वधीयानेषु गतः, गोषु दुह्यमानासु गतः, अत्र 'यस्य च भावेन भावलक्षणम्' इति सप्तमी । यस्य भावेन = क्रियाया क्रियान्तरं लक्ष्यते = ज्ञायते ततः = तद्वाचकात् सप्तमीति तदर्थः । ब्राह्मणाधीयानादि- पदयोरुभयोरपि क्रियाश्रयवाचकत्वादुभाभ्यामपि सप्तमी । निर्ज्ञातदेशकाला क्रियऽनिर्ज्ञातदेशकालायाः क्रियाया देशकालज्ञापलद्वारा लक्षणम् । इत्थं च नर्ज्ञातदेशादिकक्रियाश्रयकर्तृकर्मवाचका ज्ञाप्यज्ञापकभावसंबन्धार्थिका षष्ठ्यपवादिकेयं सप्तमी भवति । अत्र क्रियापदेन धात्वर्थमात्रमिति कर्मणोऽपि तदाश्रयत्वमविरूद्धम् । तत्र काचित् क्रिया स्वाधिकरणकालेन क्रियान्तरं परिच्छिनत्ति, यथोक्तोदाहरणयोः । काचित् स्वाधिकरणकालाव्यवहितपूर्वकालेन\_\_यथा गोषु धोक्ष्यमाणासु गत इत्यादौ । काचित् स्वाधिकरणकालाव्यवहितोत्तरकालेन\_\_यथा गोषु दुग्धासु गत इत्यत्र । ज्ञाप्यज्ञापकभावश्च तत्तब्धब्दबोध्यत्वेन विवक्षित एवैतच्छास्त्रप्रवृत्तौ निमित्तं, न तु मानान्तरेण ग्रहणापेक्षेति न भूयोदर्शनापेक्षा । अत एवोक्तस्थले सप्तम्युपपत्तिः । अन्यथोदिते आदित्ये तमो नष्टमित्यादावेव स्यान्नत्वत्र । कदाचिद् गोदोहनपुरुषविशेषकर्तृकगमनयोरेककालादौ संबन्धो न तु मियमेनेति बोध्यम् । सदेशोदाहरणं तु सति गुणे द्रव्यत्वमस्तीत्यादौ । अत्राधीयानब्रह्मणादेर्ज्ञापकत्वं सप्तम्या प्रतीयमानं स्वविशेषणक्रियाकालादिद्वारके पर्यवस्यति । गोषु धोक्ष्यमाणास्वित्यादौ भविष्यद्गोदो- गमादेरपि बुद्धयुपारूढस्योक्तं ज्ञापकत्वमविरुद्धमिति बोध्यम् । मानान्तरसिद्धस्यार्थस्य काल-

विशेषसंबन्धादिप्रतिपिपादयिषया यत्र प्रयोगस्तत्रैवेदं सूत्रं प्रवर्तते, सूत्रभाष्यस्वरसात् । एवं च राहूपरागे स्त्रायादित्यत्र राहूपरागपदेन स्वार्थाश्रयकालो लक्ष्यते, अधिकरणसप्तम्येव । एवं विवाहे नान्दीमुखं कुर्यादित्यत्र विवाहपदेन तत्प्राक्कालः, सप्तमी तु राहूपरागपदवदित्यन्यत्र विस्तरः । अन्ये तूक्तस्थले गमनादिक्रियादोहनादिसमानकालिकत्वेन बोध्यतयाभिप्रेतेति समानकालिकत्वं सप्तम्यर्थः । ततो दुह्याद्युपस्थापितदोहनादेर्निरूपकतयान्वयेन दोहनसमानकालिकत्वस्य गमनादौ लाभ इति न संभवदुक्तिकं, दोहनादिक्रियायाः कृदर्थविशेषणतापन्नायाः समानकालिकत्वेऽन्वया- संभवात् । सप्तम्या प्रकृत्यर्थगवाद्यनन्वितस्वार्थबोधनासंभवाच्च । ततः समभिव्याहृतदोहनादि- क्रियैव सप्तम्यर्थः । तत्र कृदन्तस्य विशेषणत्वे कर्मत्वनिरूपकत्वसंबन्धेन प्रकृत्यर्थस्यान्वयः । कर्तृकृदन्तस्य तथात्वे त्वधीयानेषु ब्राह्मणेष्वित्यादौ कर्तृत्वनिरूपकत्वेनेति बोध्यम् । तस्याश्च समानकालिकत्वादिसंबन्धेन गमनादावन्वयः । तत्र वर्तमानार्थककृत्समभिव्याहारे समान- कालिकत्वं संबन्धः । भविष्यदर्थककृतः स्थले प्राक्कालवृत्तित्वं, भूतार्थककृत्स्थले उत्तरकालवृत्तित्वमित्याद्याहुः । अत्र सूत्रभाष्याद्यानुगुण्यात् पूर्वोक्तमेव मतं सम्यगिति परे आहुः । रुदति रुदतो वा प्राव्राजीदित्यत्र 'षष्ठी चानादरे' इति सूत्रेण षष्ठीसप्तम्यौ, ज्ञाप्यज्ञापक- भावस्तदर्थः । अनादरविशिष्टं प्रव्रजनं धात्वर्थः । तत्र तात्पर्य ग्राहयति षष्ठ्यादिविभक्तिः । अनादरश्च प्रत्यासत्त्या पुत्रादिविषयक एव । स्वसमानाधिकरण्यस्वोत्तरकालिकत्व- संबन्धाभ्यामनादरवैशिष्ट्यम् । इत्थं च रोदनकर्तृपुत्रादिज्ञाप्यमनादरविशिष्टं प्रव्रजनमिति बोधः । नृणां नृषु वा द्विजः श्रेष्ठ इत्यादौ\_\_'यतश्च निर्धारणम्' इति सूत्रेण यतः = समुदायात् स्वेतरस्वघटितसमुदायघटकेभ्यो व्यावृत्तेन धर्मेण जातिगुणक्रियासंज्ञाविशिष्टस्यैकदेशस्य पृथककरणरूपं निर्धारणं ततः षष्ठीसप्तम्यौ भवत इत्यर्थकेन षष्ठीसप्तम्यौ विधीयेते । पृथक्करणं च व्यावृत्तधर्मप्रकारकज्ञानविषयीकरणं तादृशैकदेशविशेष्यकतादृशधर्मप्रकारकज्ञानानुकूलव्यापारे पर्यवसितम् । स्वेतरत्वं स्वनिष्ठपदार्थतावच्छेदकधर्माविच्छिन्नप्रतियोगिताकभेदाश्रयत्वम् । अत एव नरणां नरः श्रेष्ठ इत्यादिना द्विजाद्यात्मकनरस्य द्विजत्वाद्यवच्छिन्नभेदवच्छूद्राद्यात्मकनर- समुदायव्यावृत्तश्रेष्ठत्वकरणकपृथक्करणसंभवेऽपि नरत्वावच्छिन्नभेदवद्वयावृत्तत्वस्य श्रेष्ठत्वे बाधान्निरूक्तनिर्धारणविषयत्वासंभवात् । द्विजप्रतियोगिकभेदस्य द्विजेऽपि संभवेन तथाविधद्विजघटितसमुदायव्यावृत्तत्वस्य श्रेष्ठत्वेऽसंभवेन नरणां द्विजः श्रेष्ठ इत्यादिप्रयोगासंभवो वाऽत एव न । समुदाये स्वघटितत्वोपादानफलं तु क्षत्रियाणां ब्रह्मणः श्रेष्ठ इत्यादिप्रयोगवारणम् । अस्ति च नराणां द्विजः श्रेष्ठ इत्यादौ द्विजत्वावच्छिन्नभेदवान् यो नरघटितसमुदायघटकशूद्रादिस्तद्वयावृत्तश्रेष्ठत्वप्रकारकप्रतीतिद्विजविषयिणीति निरुक्तार्थविवक्षायां तथाविधप्रयोगनिर्वाहः । इत्थं च व्यावृत्तत्वरूपसंबन्धो निर्धारणविभक्तेरर्थः । नरपदं च नरत्वरूपेण विशेषरूपेण वा द्विजेतरनरसमुदायपरम् । एवं च तथाविधनरसमुदायव्यवृत्तश्रेष्ठत्ववान् द्विज इति बोधः । नराणां क्षत्रिये शौर्यमित्यत्र क्षत्रिये तरनरसमुदायपरम् । एवं च तथाविधनरसमुदायव्यावृत्तं क्षत्रियवृत्तिशौर्यमिति बोधः । समुदायस्योद्भूतावयवभेदविवक्षया एतद्विषये बहुवचनस्यैव साधुत्वमिति 'कारके' इति सूत्रे 'निर्धारणे कारकेष्विति ब्रूयात्' इति वदता पतञ्जलिना स्पष्टमेवोक्तम् । अत एव 'मिदचोऽन्त्यात्-' इति सूत्रे 'अचः' इत्येकवचनस्य सौत्रत्वात् साधुत्वमुक्तं निबन्धकारैः । व्यावृत्तत्वरूपविभत्तयर्थस्य व्युत्पत्तिवैचिव्यात् पदार्थैकदेशेऽपि

श्रेष्ठत्वादावन्वयः । अथवा स्वाश्रयपदार्थतावच्छेदकवत्वसंबन्धेन धर्मिण्येवान्वयः । एतेन द्रव्याणां कम्बुग्रीवादिमान् घट इत्यादौ घटत्वादिधर्मस्यान्वयितावच्छेदकघटत्वत्वादिरूपेणानुपस्थित्या तत्र व्यावृत्तत्वान्वयासंभव इति नोद्यं प्रत्युक्तम् । पदार्थानां जातिमति सत्तेत्यादौ जातिमदन्य- निरूपितवृत्तित्वसामान्याभावस्य सत्तादौ बाधात्तन्नरूपितसमवेतत्वाप्रसिद्धया तदभावस्य चाप्रसिद्धया व्यावृत्तत्वबोधो न संभवतीति तु न शङ्क्यम् । साक्षात्संबन्धावच्छिन्नवृत्तित्वाभावस्य तदर्थत्वात् । साक्षत्संबन्धे कालिकाद्यतिरिक्तत्वं प्रवेश्यम् । अन्यथा गन्धस्य पृथिव्यतिरिक्तजलादिरूपद्रव्येऽपि कालिकसंबन्धेन सत्त्वाद् द्रव्याणां पृथिवी गन्धवतीत्यादिप्रयोगानुपपत्तिः । अथवा तादात्म्येनान्वयिविधेयार्थकपदसमभिव्याहारस्थले तादात्म्येनेतरसंबन्धित्वाभावः श्रेष्ठादिपदार्थे एवान्वेति भेदसंबन्धेनान्वयिविधेयस्थले पूर्वोक्तसंबन्धावच्छिन्नवृत्तित्वाभावो नराणां द्विजे श्रैष्ठ्यमित्यादौ श्रेष्ठ्यादौ प्रत्याय्यते इति नैकदेशान्वयप्रसङ्ग इत्याहुः । अन्ये तु व्यावृत्तत्वं भेदप्रतियोगित्वरूपमभेदेनान्वयिविधेयार्थकपदसमभिव्याहारस्थले विभक्तया प्रतिपाद्यते । भेदान्वयिविधेयस्थले च येन संबन्धेन तदन्वयस्तत्संबन्धावच्छिन्नात्यन्ताभावप्रतियोगित्वं विधेये प्रत्याय्यते । तस्य विधेयतावच्छेदकावच्छेदेनान्वय उपेयः । अतो देवदत्तो नराणां शूरतमो घटः पृथिवीनां गन्धवानिति प्रयोगापत्तिर्न । शूरतमादिनिष्ठोभयादिभेदप्रतियोगित्वस्य शूरतमादौ सत्त्वेऽपि शूरतमत्वाद्यवच्छेदेनासत्त्वात् । तस्य तथाविधभेदधर्मितानवच्छेदकत्वात् । अथवा भेदे प्रतियोग्यवृत्तित्वरूपमत्यन्ताभावे च प्रतियोगिवैयधिकरण्यादिरूपं विशेषणमुपादेय तेन नोक्तदोषः । भेदादौ प्रकृत्यर्थनरादेरुद्देश्यतावच्छेदकक्षत्रियत्वाद्यवच्छिन्नभेदविशिष्टप्रकृत्यर्थतावच्छेदकनरत्वादि- व्यापकाधिकरणतानिरूपिताधेयत्वसंबन्धेनान्वयः । तावतैव क्षत्रियादीतरनरादिव्यावृत्तेर्विधेये लाभान्नरादिपदं मुख्यार्थकमेव । द्रव्याणां क्षितिपाथसी रसवतीत्यादौ द्रव्यरूपप्रकृत्यर्थस्य भेदात्मकविभत्तयर्थे क्षितित्वावच्छिन्नभेदजलत्वावच्छिन्नभेदद्वयविशिष्टद्रव्यत्वव्यापकाधिकरणता- निरूपिताधेयत्वं संबन्धः । विधेयस्य शूरतमादेर्निर्धारणविभक्तिप्रकृत्यर्थतावच्छेदकनरत्वादिविशिष्ट- तादात्म्यादिरेव संबन्धतया भासते । अतो नराणां राक्षस इत्यादिप्रयोगस्य नापत्तिरित्याहुः । परे तु व्यावृत्तत्वस्य विभक्त्यर्थत्वे न भगवतः सूत्रकतस्तात्पर्यम् । 'न निर्धारणे' इति सूत्रेण निर्धारणस्य विभक्तिवाच्यकोटिप्रवेशस्य बोधनात् । तत्रत्यनिर्धारणपदस्य व्यावृत्तत्वार्थकत्वे प्रमाणाभावात् । तस्माज्जातिगुणक्रियासंज्ञाविशिष्टस्यैकदेशस्य यतः स्वसजातीयघटितसमुदायात् स्वेतरसमुदायघटकव्यावृत्तधर्मकरणकं पृथक्करणं ततः षष्ठीसप्तम्याबित्यर्थः सूत्रस्य, उक्तनिर्धारणविषयत्वमवयावयविभावसंबन्धश्च निर्धार्यमाणान्वयी विभक्त्यर्थः । नृसमुदायावधिक- द्विजेतरनरव्यावृत्तश्रेष्ठत्वकरणकनिर्धारणविषयो नृसमुदायावयवो द्विज इति बोधः । नृणां शूद्रः श्रेष्ठ इति प्रयोगव्यावर्तनायाद्यस्य संबन्धस्य, नृणां राक्षसः शूरतम इत्यस्य व्यावर्तनाय द्वितीयस्य विभक्त्यर्थत्वाङ्गीकारः । शूद्रेप्यऽन्त्यजात्याद्यपेक्षया श्रेष्ठत्वस्य विद्यमानतया तद्बोधेन तथाविधप्रयोगापत्तेरवारणात् । संसर्गघटककरणं च प्रत्यासत्त्या श्रेष्ठत्वादिरूपमेव ग्राह्यम् । तेन नृणां क्षत्रियादिः श्रेष्ठ इति प्रयोगापत्तिर्न । अन्यथा क्षत्रियादेरपि शूरतमत्वादिकरणकपृथक्करण- विषयतया स्यादेव तादृशप्रयोगः । नृणां मध्ये द्विजः श्रेष्ठ इत्यत्र मध्ययोगे षष्ठी । तद्योगे सप्तमी तु न साधुः । न च तत्स्त्वेऽपि मध्यार्थेऽन्वयाविवक्षया निर्धारणसप्तमी साधुरेवेति वाच्यम् । तत्सत्त्वे तदर्थस्य नियमेनावध्याकाङ्क्षया तत्रैवान्वयस्य युक्तत्वात् । निर्धारणविभक्तिस्थले श्रेष्ठतमत्वादौ

द्विजेतरनरादिव्यावृत्तत्वबोधस्तु देवदत्तो वामेनाक्षणेत्याद्युक्तौ दक्षिणनेत्रकरण- कदर्शनाभावबोधवन्मानस एव, द्विजमण्डले वर्तमानोऽवशिष्टः श्रेष्ठ इत्याधारसप्तमीघटितवाक्येऽपि तथाप्रतीतरुक्तरूपावश्यक्येव । निर्धारणावधिनिर्धार्यमाणनिर्धारणहेतूनां संनिध्ये एव निर्धारण- प्रतीतिरतस्तत्रैव निर्धारणविभक्तिः समासनिषेधश्च । अत एव पुरुषाणामुत्तंम इत्यत्र शेषषष्ठीति पुरुषोत्तम इति समासः साधुरिति 'द्विवचनविभज्य-' इति सूत्रे कैयट इत्याहुः । माथुरा पाटलिपुत्रकेभ्य आढ्यतरा इत्यत्र तु निर्धार्यमाणनिर्धारणावध्योर्भेदस्यैव सत्त्वेन 'पञ्चमी विभक्ते' इति पञ्चमी । तत्र विभक्तपदेन भेदो, निर्धार्यमाणस्य निर्धारणावधितो यत्र भेद एव तदवधिवाचकात् पञ्चमीति तदर्थः । िभक्तग्रहणसामर्थ्यादवधारणलाभः । तनोपत्तेन केनापि रूपेणाभेदे नैतत्प्रवृत्तिः । अत्र निर्धारणावधिव्यावृत्तधर्मकरणकनिर्धारणविषयत्वं विभक्त्यर्थः । पाटलिपुत्रकावधिकतद्वयावृत्ताढ्यतरत्वकरणकनिर्धारणविषया माथुरा आढ्यतरेति बोधः । 'मूलेनावाहयेद्देवीं श्रवणेन निसर्जयेत्', मूले श्रवणे इति वा । अत्र 'नक्षत्रे च लुपि' इति सूत्रेण सप्तमी । लुप्शब्देन लुप्संज्ञया लुप्तप्रत्ययार्थो लक्ष्यते । तथा च तादृशप्रत्ययार्थे वर्तमानान्नक्षत्र- वाचकादधिकरणे सप्तमी, तृतीया चेति तदर्थः । अधिकरण इत्यनुवृत्तिलभ्यम् । तत्प्रयोजनं त्वद्य पुष्य इत्यादौ सप्तम्यादिव्यावृत्तिः । अन्यथान्तरङ्गत्वात् प्रातिपदिकार्थे एव स्यात् । मूलेनेत्यत्र 'नक्षत्रेण युक्तः कालः' इत्यण् । तत्र नक्षत्रशब्देन तत्समीपवर्ती चन्द्र उच्यते । तस्याणः 'लुबविशेष' इति लुप् । लुपि सति लुप्यमानप्रत्ययार्थः प्रकृत्यैव प्रत्याययते, यः शिष्यते इति न्यायात् । आधारादिकं सप्तम्याद्यर्थः । इत्थं च मूलनक्षत्रसमीपवर्तिचन्द्रायुक्तकालाधिकरणकं देवीकर्मकमावाहनमित्याद्याकारको बोधः । अद्य भुक्त्वायं द्वयहे द्वयहाद्वा भोक्ता, अत्र 'सप्तमीपञ्चम्यौ कारकमध्ये' इति सूत्रेण सप्तमीपञ्चम्यावनुशिष्येते । कारकपदेन कारकर्तृत्वादि- शक्तिरुच्यते । 'कालाध्वनोः-' इति सूत्रात् 'कालाध्वानोः' इत्यनुवर्तते । तथा च शक्तिद्वयमध्ये यौ कालाध्वानौ तद्वाचकात् सप्तमीपञ्चम्याबिति तदर्थः । अनन्तरकालवृत्तित्वं विभक्त्यर्थः । अद्यपदार्थैतद्दिवसाधिकरणकत्वस्य भोजनक्रियायामन्वयः, तदन्वितक्तान्तप्रतिपाद्यभोजनक्रियायाः स्वोत्तरकालवृत्तित्वस्वसमानकर्तृकत्वोभयसंबन्धेन भोजने प्रकृतविभक्त्यर्थस्यापि तत्रैव । इत्थं चैतद्दिवसाधिकरणकभोजनोत्तरकालिकं तथाविधभोजनसमानकर्तृकमेतद्दिवसानन्तरद्वयहानन्तर- कालवृत्ति यद् भोजनं तदाश्रय इत्यर्थः । द्वयहे एतद्दिवसानन्तर्यलाभः समभिव्याहारबलात् । सोऽपि न शाब्दः किं, त्वार्थः । इहस्थोऽयं क्रोशे क्रोशाद्वा लक्ष्यं विध्येत् अत्रानन्तरदेशवृत्तित्वं विभक्त्यर्थः । इहशब्दप्रतिपाद्यस्यैतद्देशाधिकरणक वस्य स्थितावन्वयः । तादृशस्थितिः कृदर्थाश्रये, तस्याख्यातार्थकर्तरि, तस्य व्यधनक्रियायां तत्रैव क्रोशानन्तरदेशस्थितलक्ष्यकर्मकत्वस्य । तथा चैतद्देशाधिकरणकस्थितिकर्तृकर्तृकमेतद्देशानन्तरक्रोशानन्तरदेशस्थितलक्ष्यकर्मकं संभावनाविषयीभूतं व्यधनमिति बोधः । एवमन्यत्राप्यूह्यम् । इति सप्तम्यर्थनिर्णयः ॥

 एवं सुब्विभक्त्यर्थानुपवर्ण्य तदनुरोधेन संबन्धसहितसकलकारकघटितवाक्यार्थबोधं वर्णयति-- एवं चेति । उक्तरीत्या धर्मणां विभक्त्यर्थत्वे च । तदभिन्नाश्रयक इति । आख्यातार्थाश्रये गोरभेदेनान्वय इति भावः । विभागजनक इति । ददातेर्विभारपूर्वकदाने वृत्तिरिति भावः ।

 तथा तिङामिति । तिङामिति कर्तृकर्मणी संख्या चार्थ इत्यर्थः । नियम इति । अर्थनियम

इत्यर्थः । एवं च कर्मत्वादिशून्यार्थकाव्ययादपि विभक्तिसिद्धिः । प्रत्ययनियमपक्षेऽपि तत्र विभक्तिसिद्धिमाह--नियमः प्रकृतेषु चेति । प्रकृतकर्त्राद्यर्थापेक्षो नियमः, कर्मण्येव द्वितीयेत्यादिनियमेन कर्त्रादौ द्वितीयादयो व्यावच्छिद्यन्ते न तु कर्मत्वादिशून्य इत्यर्थः । ननु 'स्वौजसमौट्' इत्यादिना 'तिप्तसझि-' इत्यादिना च विहितानां स्वादीनां तिबादीनां च 'कर्मणि द्वितीया' इत्यादिशास्त्रैनियमपक्षे न कर्मादौ वाचकताग्राहकत्वं 'स्वौजस्-' इत्यादिशाश्त्रस्य लभ्यते, तत्र 'कर्मणि-' इत्यादेरभावात्, नापि 'कर्माणि' इत्यादेः, नियामकत्वादित्याशङ्क्याह-तथा हीति । एकवाक्यतया = वाक्यैकवाक्यतया, न पदैकवक्यतया । तदभ्युपगमे कर्मत्वादि- योग्यार्थकप्रातिपदिकार्थमात्रगते एकत्वे प्रथमैकवचनं सुः, कर्मत्वादिशक्तिसमानाधिकरणे एकत्वे द्वितीयैकवचनममित्यादिक्रमेण बोधः स्यादेवं चान्यत्राव्ययादेः प्राप्तिरुपपादयितुं नैव शक्येत । वाक्यैकवाक्यतायां तु प्रातिपदिकात् स्वादयो भवन्ति, ते च प्रातिपदिकार्थमात्रगते एकत्वादौ भवन्तीत्यादिबोधाकारो भवति । तथा सति तत्र प्रथमवाक्येनाव्ययादौ प्राप्तिरुपपादयितुं शक्यते । किं चैवमर्थनियमप्रकृतार्थापेक्षप्रत्ययनियमशुद्धप्रत्ययनियामकयोरुच्छेदश्चैवं स्यात् । एकवचनादि- शब्दे सूत्रशाटकवद् भाविसंज्ञाश्रयणमन्योन्याश्रयपरिहारायेति गौरवं चेत्येकवाक्यतापदेन वाक्यैकवाक्यतैव विक्षिता ।

 नन्वेवं पूर्वपूर्ववाक्यविहितानां कथं कर्माद्यर्थबोधनं कर्तु शक्यम् । न च सामग्रीसत्त्वे तत् संभवत्येवेति वाच्यम् । एवं सत्येकवाक्यताविरहेऽपि 'द्वयेकयोः--' इत्यादिना एकत्वे एवैकवचनमित्यपि बोधने कृते सत्येकत्वाद्यर्थकत्वबोधनसंभवे वाक्यैकवाक्यतापुरस्कारो निरर्थक इति चेन्न । एकवाक्यतापक्षे स्वादिवाक्येनैव वाक्यैकवाक्यतोक्तहेतुभिरङ्गीक्रियते, न तु 'कर्मणि द्वितीया' 'द्वयेकयोः-' इत्याद्योः, किं तु पदैकवाक्यता । एवं च कर्मगतैकत्वे एव द्वितीयैकवचनमम् भवतीत्याद्याकारनियमवलाभोऽत्र भवति । एकवाक्यताविरहे तु कर्मण्येव द्वितीया, एकत्वे एवैकवचनममिति विरुद्धनियमद्वयं स्यात्, तच्चासंगतमित्याशय दिति दिक् । उभयथापि सिद्धनियमिरुद्धमिति । तत्र कर्मण्येव द्वितीयेत्यादिरूपप्रत्ययनियमाविरोधो विषयतालक्षणाङ्गीकारे स्पष्ट एव । विषयतायाः शेषत्वाच्छेषे षष्ठ्येवेति नियमविरोधो- ऽर्थनियमपक्षेऽपीति बोध्यम् । उक्तेऽर्थे प्राचीननैयायिकानामपि संमतिमाह\_\_अत एवेत्यादिना । एवं च नव्यनैयायिकानां न केवलं व्याकरणविरोधोऽपि तु स्वीयवृद्धसिद्धान्तविरोधोऽपीति तदुक्तिरुपेक्ष्यैव । एवं मीमांसकीक्तिरपीति सूचितमिति शिवम् ॥

 इति श्रीकालोपनामककेशवदीक्षितात्मजहरिरामविरचितायां वैयाकरणभूषणसार-

 व्याख्यायां सुबर्थनिर्णयः समाप्तिमगमत् ॥



















.







***नामार्थनिर्णयः ***





सकलनाममूलभूतधात्वर्थ तत्प्रकृतिकतिङ्थास्तत्प्रसङ्गेन सुबर्थाश्च निरूप्यावसरसंगत्या नामार्थान्निरूपयतीत्याशयेनाह-नामार्थानिति । प्रातिपदिकार्थानित्यर्थः । एकादिशब्दानां साधारण- तयानभिमतार्थपरत्वशङ्कानिवृत्तये प्रकृते विवक्षितानार्थानाह-एकं जातिरित्यादिना । गौरादिति । अनेकव्यक्तिषु शक्तिकल्पने, जातौ च तत्कल्पने तत्र शक्यतावच्छेदकत्वस्य वा कल्पने गौरवादित्यर्थः । न च जातिशक्तिमतेऽपि जातिगतगोत्वत्वादिधर्मे शक्यतावच्छेदकत्वमङ्गी- करणीयम्, एवं च तस्य गवान्यासमवेतत्वे सति सकलगोसमवेतत्वरूपस्य शक्यत्वमावश्यकमिति विपरीतं गौरवमिति वाच्यम् । अत्रालक्ष्यस्यापि लक्ष्यातावच्छेदकत्ववत् अशक्यस्यापि शक्यता-

वच्छेदकत्वसंभवाद्, गुरुभूतेऽवच्छेदकत्वस्वीकारप्रयुक्तं गौरवमित्यपि न, शब्दार्थयोस्तादात्म्या- च्छब्दगतजातेरेव शक्यतावच्छेदकत्वात्, तद्वृत्तिधर्मस्याऽऽविद्यकधर्मविशेषरूपत्वाद्वा, गोत्वत्व- मित्यादौ तस्यैव त्वादिप्रत्ययार्थत्वं न तु गवेतरासमवेतत्वघटितस्य, गौरवादिति स्पष्टमन्यत्र ।

 व्यत्तयन्तरे लक्षणायामिति । स्वीक्रियमाणायामिति शेषः, तत्स्वीकारश्च व्यक्त्यन्तरबोधान्य- थानुपपत्त्यावश्यकः । स्वसमवेतेति । शक्यत्वेनाभिमतव्यक्तिविशेषः स्वपदार्थः । इति लाघवमिति । तथा चोक्तलाघवं विनिगमकमिति न विनगमनाविरह इति भावः । उपजीव्यत्वादपि जातिरेव वाच्येति युक्तमित्याह-नागृहीतेति । 'नागृहीतविशेषणा बुद्धिविशेष्यमवगाहत' इति न्यायशरीरं, विशिष्टबुद्धि प्रति विशेषणज्ञानस्य हेतुतयागृहीतविशेषणा एतादृशी बुद्धिर्न विशेषणाविशिष्ट- विशेष्यविषयिणी भवति । नञ्द्वयेन प्रथमतो विशेषणविषयकग्रहस्यावश्यकत्वं सूचितम् । तदिदमुक्तं भट्टैः\_\_

 'विशेष्यं नाभिधा गच्छेत् क्षीणशक्तिविशेषणे' । इति ।

 नन्वेवं व्यक्तिबोधो न स्यात् । न चाक्षेपात् पीनो देवदत्त इत्यत्र रात्रिभोजनवदिति वाच्यम्, प्रकृतिवृत्त्यनुपस्थिततया गां दद्यादित्यादौ व्यक्तौ कर्मत्वाद्यन्वयानुपपत्तेः । प्रत्ययानां प्रकृत्यर्थान्वितेत्यादिव्युत्पत्तेः । पदार्थन्तरान्वयश्च तत्र न स्याद् वृत्तिग्रहविशेष्ये एव तदन्वयात् । अन्यथा समवायेनोपस्थिताकाशेऽपि तदन्वयापत्तेः । उक्तं हि तद्भूताधिकरणे\_\_

 'गम्यमानस्य चार्थस्य नैव दृष्टं विशेषणम् ।

 शब्दान्तरैविभक्त्या वा धूमोऽयं ज्वलतीतिवत् ॥' इति ।

 विशेषणं, विशेषणीभूतव्यावर्तनं विशेषणताख्यविषयतावत्तया प्रतिपादनं वा तदर्थः । किं चापत्तिरूप आक्षेपोऽपि न संभवति । गां दद्यादित्यादितोऽनुपपत्तिज्ञानं विनापि बोधदर्शनात् । समानवित्तिवेद्यत्वमेवाक्षेप इति गुरवो मेनिरे । तथा चोक्तं तैः-यावती हि जातिधीर्व्यक्ति विषयीकरोति, अतो जातिभासकसामग्र्या एव व्यक्तिभासकत्वमङ्गीकार्यम् । व्यक्तिप्रत्यक्षं विना जातिप्रत्यक्षाभावेन तत्रैवैतन्नियमावधारणात्, तथा च जातिशक्तिज्ञानमेव व्याक्तिविशेष्यकजाति- प्रकारकशब्दबोधं प्रति कारणमिति पर्यवसन्नमिति, तदपि न । एवं सति गोत्वमस्तीत्यतो गोत्व- त्वविशिष्टबोधापत्तेः । लक्षणैवाक्षेपपदार्थः । एवं च तयोपस्थितव्यक्तौ विभक्त्यर्थाद्यन्वयः संभव- त्येवेत्यन्ये, तदपरे न क्षमन्ते\_\_लक्षणायाः शक्यान्वयानुपपत्तिज्ञानाधीनतयोक्तदोषकवलितत्वादित्यत आह\_\_व्यक्तिबोधस्त्विति । लक्षणयेति । निरूढलक्षणयेत्यर्थः । तत्र च नान्वयाद्यनुपपत्ति- ज्ञानापेक्षेति भावः । लक्षणयेति\_\_जातिव्यक्त्योरभेदस्याप्युपलक्षणम् । तदुक्तं भट्टैः\_\_

 'तेन तल्लक्षितव्यक्तेः क्रियासंबन्धबोधना ।

 व्यक्त्याकृत्योरभेदो वा वाक्यार्थेषु विवक्षितः ॥' इति ।

 'तद्धितार्थ-' इति सूत्रे भाष्ये उक्तम्-' अथवा व्यतिरेकाद् द्रव्याकृत्योर्द्रव्यानयनम्' इति । गोत्वादिपदं तु गोत्यादिवृत्तिधर्मशक्तमिति न ततो गोत्वविशिष्टविषयकबोधः । नन्विदमसंगतं\_\_' शक्यादन्येन रूपेण ज्ञाते भवति लक्षणा ।'\_\_

 \_\_इति नियमाल्लक्षणया शक्यगोत्वप्रकारकव्यक्तिविशेष्यकबोधानिर्वाहादिति चेन्न, एतन्नियमे मानाभावात् । शुक्लमानयेत्यादितो लक्षणया शक्यशुक्लरूपादिप्रकारकव्यक्तिविशेष्यकबोधोदयेन व्यभिचाराच्चेत्यभिप्रेत्याह\_\_दिगिति । एतदभिप्रेत्यैव 'सवर्णेऽण्ग्रहणमपरिभाष्यमाकृतिग्रहणात्' इति वार्तिकं संगच्छते । सरूपसूत्रे भाष्येऽप्युक्तम्\_\_'आकृति वाजप्यायनः' इति । अपरे मीमांसकास्तु\_\_यथा व्यक्तिशक्तिमते गोत्वाद्यंशे शक्तिस्तदवच्छेदकता वा निरवच्छिन्ना, तथा जातिशक्तिमतेऽपि सा निरवच्छिन्नैवेति न गोत्वत्वादिनिवेशप्रयुक्तगौरवशङ्कापि । अत एवैतन्मतेऽपि स्वरूपतो गोत्वादिभाननिर्वाहः शाब्दबोधे । ननु गोत्वत्वादेः शक्यतावच्छेदकत्व- विरहेऽपि शक्तिग्रहकारणतायां गोत्वत्वादेर्धर्मितावच्छेदकताख्यविषयताप्रवेशाद् गौरवं दुर्निवारमेव, व्यक्तिशक्तिवादिमते स्वरूपतो गोत्वादिनिष्ठधर्मितावच्छेदकत्वस्यैव निवेशादिति चेन्न । निरूपितत्वसंबन्धेन स्वरूपतो गोत्वप्रकारकस्य गोपदविशेषणत्वापन्नशक्तिविशेष्यकस्य गोपदशक्तिर्गौरित्याकारस्य, शक्तिसंबन्धेन स्वरूपतस्तत्प्रकारकगोपदविशेष्यकस्य गोपदं गौरित्याकारकस्य वा शक्तिज्ञानस्यैव कारणत्वोपगमात् । तत्र च गोत्त्वादिविषयताया अप्रवेशात् । समवायेनैव स्वरूपतः प्रकारत्वमिति नियमस्तु न, घटं जानामित्याद्यनुव्यवसाये प्रकारितासंबन्धेन घटत्वादीनां स्वरूपतो ज्ञानाद्यंशे प्रकारोपगमादिति दिगिति समूचुः । अस्मिन् मते दूषणमुद्भावयन् व्यक्तिशक्तिमते साधकं वदंश्चैकपदस्य व्यक्तिपरत्वमाह\_\_यद्वेति । केवलव्यक्तिरेवेति । एवशब्दव्यावर्त्या\_\_जातिः । केवलशब्देनैव तद्वयावृत्तिसिद्धावेवः स्पष्टार्थः । केवलव्यक्तिपक्ष एवेति । जातिविशिष्टव्यक्तेः पदार्थत्वमते तु तज्जात्यवच्छिन्नविशेष्यताकशक्ति- ग्रहत्वेन तज्जातिप्रकारकतदाश्रयविशेष्यकशब्दत्वावच्छिन्नं प्रति हेतुतया अत्वादिजात्याश्रयसकल- व्यक्तिग्रहणसंभवेनाण्ग्रहणम् 'अणुदित्\_\_' सूत्रे व्यर्थ स्यात् । केवलजातिशक्तिमते तु तद्वैयर्थ्य स्पष्टमेव । 'अण्ग्रहणस्य' इत्यस्य 'आरम्भेण' इत्यत्रान्वयः ।

 एकशेषस्य चेति । 'सरूपाणा'मिति सूत्रारम्भेणेत्यर्थः । एकशेषारम्भस्य व्यक्तेः पदार्थतायां मानता, न तु केवलव्यक्तेः पदार्थतायां, जातिविशिष्टव्यक्तेः पदार्थत्वेऽपि तदारम्भस्यावश्यकत्वात् । यद्वा तज्जात्यानुगतीकृतानेकार्थानामेकशब्देन प्रतिपादनस्य वक्ष्यमाणतया केवलव्यक्तेः पदार्थत्वसाधकतेति बोध्यम् । न च जातेः पदार्थत्वेऽप्यक्षादिपदार्थभाषपाशादिसाधारणजातेरभावे- नानेकमाषत्वपाशत्वादितात्पर्येण अक्षा इत्यादिप्रयोगनिर्वाहायैकशेषसूत्रारम्भ आवश्यक इति वाच्यम्, अश्नोतेरक्षशब्दस्य व्युत्पादनाद्धात्वर्थव्याप्तिगतव्याप्तित्वरूपजातिः स्वसमवायि- समवायात्मकपरंपरासंबन्धेन माषपाशादिसंबद्धाक्षपदवाच्येत्यभ्युपगमात् । तथा चोक्तं सरूप- सूत्रभाष्ये\_\_'अश्नोतेरक्षस्तत्र क्रियासामान्यात् सिद्धम्' इति । क्रियागतं सामान्यमित्यर्थः । तथाविधक्रियासमनियतं सामान्यमक्षपदार्थत्रयसमवेतमित्यर्थ इत्यपरे । तथा च तादृशजातेः संभवेनोक्तदोषानवकाशात् तस्यापि = केवलव्यक्तिशक्तिपक्षस्यापि शास्त्रं मानमुक्त्वा युक्तिमपि तत्र प्रमाणयति\_\_युक्तं चैतदिति । व्यक्तावेवेति । घटमानयेति वाक्यप्रयोगानन्तरकालिकप्रयोज्यकर्तृ- कानयमादिरूपव्यवहारेण व्यक्तावेव शक्तिग्रहादित्यर्थः । ननु व्यक्तौ जातोऽपि शक्तिग्रहो लाघवादग्रे बाध्यते, बाधो नामाप्रामाण्यग्रह इति चन्द्रमण्डलादिप्रमाणं पूर्व मिन्द्रियेण गृहीतमपि ज्योतिःशास्त्रेण बाध्यते, न तु लाघवमात्रेणेति न दोषः । पूर्व जातोऽपि कर्मधारय- निश्चयोऽग्रेऽपूर्वविद्याकल्पनभिया बाध्येतेति निषादस्थपत्यधिकरणविरोध इति चेन्न । पूर्व जातस्य

लाघवमात्रेण बाधायोगात् । अन्यथा निषादस्थपति याजयेदित्यत्र गां दद्यादित्यत्रानुपपत्तिश्च, जातिशक्तिमते गोत्वादेर्दानाद्यसंभवात् । लक्षितव्यक्तिमादाय तदुपपत्तिरित्यपि न युक्तम् । व्यक्त्यन्तरे शक्यसम्बन्धाऽग्रहात्, व्यक्त्यन्तरविषयकसंबन्धग्रहस्य तदितरव्यक्तिबोधाजनकत्वात् । अन्यथा हस्तित्वधर्मितावच्छेदककादेकहस्तिविषयकहस्तिपकसंबन्धग्रहात् कालान्तरे हस्तिपक- दर्शने हस्त्यन्तरस्मरणापत्तेः । गां नयेत्यादिवाक्येषु वृत्तिद्वयकल्पनायां गौरवं च । अत एव\_\_'जातेरस्तित्वनास्तित्वे न हि कश्चिद्विवक्षति ।

 नित्यत्काल्लक्षणीयाया व्यक्तेस्ते हि विशेषणे ॥'\_\_

 \_\_इति मण्डनिमिश्रोक्तमप्यपास्तम् । जातिव्यक्त्योरभेदाद्दानान्वय इति चेत्तथा सति व्यक्तेर्वाच्यत्वं स्वीकृतमेवेति भावः । ननु व्यक्तीनामानन्त्याच्छक्त्यानन्त्यप्रसङ्गः, कुत्रचिदेव व्यक्तौ शक्तिरिति नोक्तदोष इति चेदेवं सत्यगृहीतशक्तिकव्यक्तिबोधेऽप्यव्यभिचारेण शक्तिग्रहस्य शाब्दबोधहेतुत्वभङ्गापत्तिः । शक्तिग्रहाविषयत्वाविशेषाद् घटपदात् तटादेरपि बोधापत्तिश्च । तदुक्तं मीमांसकादिभिः\_\_'आनन्त्यव्यभिचाराभ्यां शक्त्यनेकत्वदोषतः ।'

 \_\_इत्याशङ्कामपाकुर्वन्नाह-संबन्धितावच्छेदकस्येति ।
शक्यतावच्छेदकस्येत्यर्थः । जाति- रूपस्य तस्येति जोजना । एवं च संबन्धितावच्छेदकस्यैव विशेष्यतया विवक्षणान्नपुंसकनिर्देशो- पपत्तिः । अन्यथा संबन्धितावच्छेदिकाया इति स्यादिति बोध्यम् । एकैवेति । शक्यव्यक्तीनामा- नन्त्येऽप्युपलक्षणीभूतघटत्वादिजातेरैक्यात्तदैक्यं, कारणतायाः निरूपकाश्रयव्यक्तिबाहुल्येऽप्यवच्छेद- कदण्डत्वादेरैक्यादैक्यवदिति भावः । तद्धर्मावच्छिन्नधर्मिकशक्तिग्रहस्य तद्धर्मप्रकारकतद्धर्माश्रय- विशेष्यकशाब्दत्वावच्छिन्नं प्रति कारणत्वाच्छक्तिग्रहस्य यावद्वयक्तिविषयकत्वासंभवेऽपि न व्यभिचारः । कार्यत्वकारणत्वयोरवच्छेदककोदौ तत्तद्वयक्तिविषयताया अनिवेशात् । तत्तद्धर्म- स्याशक्यत्वेऽपि तद्विषयतायाः कार्यतावच्छेदककोटिप्रवेशाद्भानोपपत्तिश्च । घटपदात् पटादिबोध- प्रसङ्गे द्रव्यत्वप्रकारकघटभानप्रसङ्गश्च नेति भावः । शङ्कते-न चैवमिति । एवं = घटत्वादेः शक्यतावच्छेदकत्वे । शक्यतावच्छेदकत्वादिति । शक्यत्वे सति शक्तिग्रहीयार्थनिष्ठधर्मितावच्छे- दकत्वरूपत्वाच्छक्यतावच्छेदकत्वस्य घटत्वादेरपि वाच्यत्वमावश्यकमिति भावः । तदेव वाच्यमिति । एवं च केवलव्यक्तिवाच्यतापक्षोऽत्यन्तासंभवह्रस्त इति तात्पर्यम् । अलक्ष्यत्वेऽपीति । यथा गङ्गायां घोष इत्यादौ तीरत्वाद्यवच्छिन्नधर्मिकप्रवाहरूपशक्यसंबन्धिताग्रहादेव तीरत्वादिप्रकार- कोस्थितिशाब्दबोधनर्वाहः, संबन्धितावच्छेदकत्वग्रहस्यैवोपस्थित्यादिविषयताप्रयोजकत्वान्न तु तदंशेऽपि समुदिततात्पर्यार्थः । शक्यतावच्छेदकत्वेऽपि वृत्त्यात्मकसंबन्धशून्ये तत्तत्संबन्धितावच्छे- दकत्वमुपेयत इति शङ्का निरस्ता । अयं च दृषान्तो नैयायिकनये । आलंकारिकादिनये तु लक्ष्यतावच्छेदकेऽपि लक्षणास्त्येव । तथा चोक्तम्\_\_

 'मुख्यार्थबाधे तद्योगे रूढितोऽथ प्रयोजनात् ।

 अन्योऽर्थो लक्ष्यते यत् सा लक्षणा\_\_॥' इति ।

 लक्ष्यते = ज्ञायत इत्यर्थः । एवं च नात्माश्रयः । एवं च शक्यादशक्योपस्थिति- रूपायास्तस्या लक्ष्यतावच्छेदकेऽपि विषयतया सत्त्वमनपवादमेवेत्याहुरिति दिक् । उक्तेऽर्थेरुणाधिकरणस्थभट्टोक्ति साधकतयोपन्यस्यति । आनन्त्येऽपीति । भावानां = घटादीनां- वाच्यत्वेनाभिमतानाम् । एकम् = अनेकव्यक्तिसंबद्धं घटत्वादिकम् । सुकरसम्बन्धः =

सुकरसंबन्धग्रहः, संबन्धः = शक्तिरूपः । न च व्यभिचरिष्यतीत्यस्योक्तोऽभिप्रायः । आकृति- पदार्थस्येति\_\_आकृतिः पदार्थो यस्येति ब्हुव्रीहिः । इति भाष्यादिति । इदं च सरूपसूत्रस्थं भाष्यम् । विशिष्टं वाच्यमिति । जातिविशिष्टं गावादिकं गावादिशब्दवाच्यमित्यर्थः । अत एव चक्षुरादिशब्दवाच्यमित्यर्थप्रमाणवच्छद्बरूपप्रमाणस्य स्वसंबद्धविषयस्यैव ग्राहित्वमिति नियमभङ्गे न । परे तु "न ह्याकृतिपदार्थस्य द्रव्यं न पदार्थः द्रव्यपदार्थकस्य वाकृतिर्न पदार्थः, उभयोरुभयं पदार्थः कस्यचित् किंचित् प्रधानभूतं किंचिद्गुणभूत"मित्यादि भाष्ये द्रव्यपदार्थवादे आकृते- विशेषणत्वोक्त्या तज्जात्यनुगीतकृतानेकव्याक्तिबोधस्यैकशब्देनैव संभवेन तत्पक्षेऽप्येकशेषो नारम्भणीय इति सूचितम् । जातिवादे व्यक्तेर्व्यक्तिवादे जातेः शक्यतावच्छेदकत्वमिति च सूचित- मित्याहुः । ननु विशिष्टस्य पदार्थतापक्षे एकमिति विरुद्धं स्यादत आह-एकमित्यस्य चेति । चस्त्वर्थः । अयं = वक्ष्यमाणः । जातिरेवेति । शक्तिज्ञानविष्ठकारणतायां विषयतासंबन्धेन जातिरेवावच्छेदिका न तु व्यक्तिः, तद्विषयकशक्तिज्ञानत्वेन कारणत्वाभावादिति भावः । एकं नामार्थ इत्यस्यैकं = सामान्यमेव तादृशकारणतावच्छेदकमित्यर्थ एतन्मते बोध्यः । एतदेव विशदयति-तथा चेति । घटत्वांशेऽन्याप्रकारकेति । तेन घटत्वमस्तीत्यतो न घटत्वविशिष्ट- बोधापत्तिः । एवं जातिरस्तीत्यतोऽपि । एतेन घटत्वमस्तीत्यतस्तथाविधबोधवारणाय विशिष्टशक्तिज्ञानत्वेन कारणतावश्यकीति दूषणं निरस्तम् । घटत्वत्वावच्छिन्ने एव घटत्वपदाशक्तर्घटत्वांशे तत्प्रकारकशक्तिधिय एव संभवात् । अयमेव कुब्जशक्तिवाद इति गीये मीमांसकैः । यद्विषयकत्वेन शक्तिधियो हेतुता तस्यैव शक्यत्वमिति नियमे मानाभावेन व्यक्तेरपि शक्यत्वसिद्धिः । ननु विनिगममाविरहाद् व्यक्तिविषयकशक्तिज्ञानत्वेनैव तथाविधबोधं प्रति हेतुतास्त्विति चेन्न, व्यक्तिनामानन्त्यादनन्तव्यक्तिविषयकत्वनिवेशे गौरवात् । न च यत्किंचिज्जात्याश्रयव्यक्तिविषयकत्वमेव निवेश्यमिति न गौरवमिति वाच्यम्, द्रव्यादिपदाशक्ति- ज्ञानस्यापि द्वव्यत्वाश्रयव्यक्तिविषयकत्वेनैव हेतुतापत्तौ घटादिपदादपि द्रव्यत्वप्रकारकधोधापत्तेः । पर्यायान्तराद् द्रव्यत्वप्रकारकबोधानुपपत्त्या द्रव्यपदज्ञानत्वेन हेतुत्वोपगमासंभवादित्यादिकं बृहद्भूषणे द्रष्टव्यमित्यभिप्रेत्याह\_\_प्रपञ्चितं भूषण इति । पूर्ववत् = विषयतासंबन्धेन तादृशकारणतावच्छेदकमित्यर्थस्वीकारेण परिहरणीयः । अन्यथा पूर्वमते एकस्यैव नामार्थत्वमेतन्मते च द्वयोस्तथात्वमिति विरोधः स्पष्ट एव । पूर्वत्र विशिष्टस्य पदार्थत्वे विरोधः परिहृतः, इह तु द्वयोस्तथात्वे स परिहृतः । ननु 'रतनकेशवती स्त्री स्यात्' इत्यादिना विवक्षितमवयवसंस्थानविशेषरूपं स्त्रीत्वादिकं नैतच्छास्त्रीयप्रक्रिया निर्वाहकम् । दारानित्यादौ नत्वाभावप्रसङ्गात् । न चारोपेण निर्वाह इति युक्तम् । विशेषदर्शिनान्तदसंभवात् । न चागार्यः स संभवत्येवेति वाच्यम् । तदसत्त्वेऽपि तथाविधप्रयोगाणामिष्टत्वात् । अत एव स्त्रियामिति सूत्रे भाष्यकारैरुक्तानुपपत्त्यान्यथा स्त्रीत्वादिनिर्वचनं कृतमित्याशङ्क्य भाष्योक्तरीतिमनुसरति\_\_सत्त्वेति । ननूपचयापचयादेर्विरुद्धस्यैकत्र समावेशायोगात् तटस्तटी तटमित्यादेरनुपपत्तिः । गुणानां क्षणिकत्वपुरस्कारेण तदुपपत्तिरित्यपि न युक्तम्, एवमपि युगपत्तथाव्यवहारानुपपत्तेर्दुष्परिहारत्वात् । अविकारिण्युपचयाद्यसंभवाद्ब्रह्म आत्मेत्यादिब्यवहारानुपपत्तेश्च । आरोपादरे तु लौकिकलिङ्गानादरो निर्बीज इत्यत आह\_\_तत्तच्छब्दनिष्ठमिति । नन्वत्रापि पक्षे एकशब्दे अनेकविरुद्धलिङ्गासंभवतादवस्थ्यमत आह\_\_तमेव विरुद्धेति । भिद्यन्त इति । तथा च

नोक्तदोषावकाशः । नन्वेवं 'तटं त्रि'ष्वित्यादिव्यवहारानुपपत्तिरत आह\_\_कोषांचिदिति । समानेति । अयं चाभेदारोपे हेतुः । एवं चेति । विङ्गस्य शब्दनिष्टत्वे चेत्यर्थः । परे तु उपचयाद्यवस्थात्रयस्य सार्वत्रिकत्वादिदं लिङ्गं केवलान्वयि, इदं वस्तु इयं व्यक्तिरयं पदार्थ इत्यादिब्यवहराणामप्रतिबद्धसकलजनसिद्धप्रसरात् । तच्चार्थनिष्ठम् । 'एकार्थे शब्दान्यत्वाद् दृष्टं लिङ्गान्यत्वमवयवान्यत्वाच्च' इति भाष्याच्च । 'पुष्यतारका नक्षत्रमिति नानाशब्दत्वदर्शनात् स्तनकेशाद्यतिरिक्तमेव लिङ्गमर्थनिष्ठं, कुटी कुटिर इत्यादौ रेफस्यावयवस्योपजनने लिङ्गभेददर्शनाच्चेत्यर्थ' इति कैयटोपाध्यायाः । अत एवोपक्रमभाष्ये 'रूपरसगन्धस्पर्शशब्दानां स्त्यानप्रसवौ लिङ्गम्' इत्युक्तम् । यस्माद्रूपादयोन हि शब्दगताः ।

 नन्वेवं 'पुंलिङ्गः शब्द' इति व्यवहारानुपपत्तिरिति चेन्न । वाच्यवाचकयोरभेदोपचारादर्श आद्यजन्तत्वाद्वा तदुपपत्तेः । आत्मा ब्रह्मेत्यादि व्यवहारसिद्धिस्तु ब्रह्मणि सर्वस्यैवाध्यासेन परंपरया संरत्यानादिसत्त्वेन चोपपद्यते । 'उपचयादेर्विरुद्धस्यैकत्रासमावेशात् तटस्तटीत्याद्यनुपपत्ति'रिति न वाच्यम्, कोशभाष्यादिप्रामाण्येन विरोधस्यैव विरहात् । कश्चिच्छब्द एकलिङ्गविशिष्टार्थे, कश्चिलिङ्गद्वयविशिष्ट इत्यादिकं कोशादितोऽवसेयम् । तत्र टिघुभादिवल्लघुसंज्ञाकरणौचित्येऽपि गुरुसंज्ञाकरणात् नत्वादिशाश्त्रप्रवृत्तौ लौकिकमपि लिङ्गं निमित्तत्वेनाश्रीयते । संख्यासंज्ञावत् पुंसादिसंकेतानामधिकसंग्रहार्थत्वेऽपि लोकप्रसिद्धार्थनिरासार्थत्वाभावाच्च । लौकिकासंभवे तु शाश्त्रीये एव नत्वादिप्रवृत्तिः । तत्संभवे तु शाश्त्रीयविशिष्टलौकिक एव, न तु केवलशास्त्रीये । नत्वादिकार्येण लोकिकलिङ्गस्यार्थगतस्य बोधात् ।

 'आविर्भावस्तिरोभावः स्थितिश्चेत्यप्यपायिनः ।

 धर्मा मूर्तिषु सर्वासु लिङ्गत्वेन व्यवस्थिताः ॥'

 \_\_इति हरिकारिकातोऽपि तस्यार्थनिष्टत्वमेवावसीयते । अत्रापिना सति संभवे लौकिकलिङ्गस्यापि नत्वादिप्रवृत्तौ निमित्तत्वमिति सूचितम्' इत्यादि मञ्जूषायां प्रत्यपीपदन् । ननु तस्य शब्दनिष्टत्वे शब्दवाच्यत्वेऽप्यर्थे तदन्वयासंभवेन पशुना यजेतेति विहितयागस्य च्छाग्यापि करणापत्तिरित्यत आह\_\_तच्च लिङ्गमिति । अर्थपरिच्छेदकत्वेनेति । तद्विशेषणत्वे- नेत्यर्थः । लिङ्गविशेषविशिष्टस्यैवार्थविशेषवाचकताया लिङ्गानुशासनशाश्त्रसिद्धतया च स्वाश्रयवाच्यत्वसंबन्धेनार्थविशेषणत्वोपपत्तिः । एवं च पुंस्त्वविशिष्टपशोरेव विधानाच्छग्या न तत्करणापत्तिः, पुंलिङ्गस्य पशुशब्दस्य पुंव्यक्तेरेव वाचकत्वमन्यथा परंपरया तस्यार्थ- विशेषणत्वाभ्युपगमवैयर्थ्यापत्तेरिति भावः । पश्वादिशब्दोक्तमिति । अस्य 'पुंस्त्वं पशुशब्दार्थ- परिच्छेदकत्वेनान्वेती'ति शेषः । पशु श्त्रियां नास्तीति । पशु यदि श्त्रियां नास्ति-पशुना यजेतेति वाक्यान्तर्गतः पशुशब्दः-नाभावेन पुंलिङ्गत्वबोधनात् स्त्रियां नास्तीति हेतोः पशुना यजेतेत्यादिविधिश्छाग्यादीनङ्गत्वेन न प्रयोजयति = न ग्राहयतीत्यर्थः । ननु पुंलिङ्गः पशुशब्दः पुंव्यक्तेरेव वाचक इति यदि नियमः स्यात्तदोक्तं संभवेत्, स एव तु नेत्याशयेन शङ्कते-न चेति । व्यक्त्यादिशब्दोक्तेति । व्यक्त्यादिशब्दोक्तलिङ्गस्य यथा साधारण्यं = स्वाश्रयवाच्यतासंबन्धेन पुमादिसंबद्धत्वमत एव तत्तदर्थव्यावर्तकं, तथा पश्वादिशब्दोक्तलिङ्गस्याप्युक्तपरंपरासंबन्धेन स्त्रीव्यक्तिसंबद्धत्वात्तदपि न व्यावर्तकं भवेत् तन्मात्रनिष्ठस्यैव तद्वयावर्तकत्वान्न तु व्यभिचारिण

इति समुदितार्थः । पश्वादिशब्दोक्तस्य-अत्र लिङ्गस्येत्यनुषज्यते । व्यक्तिशब्दस्य क्तिन्नन्तत्वेन नित्यश्त्रीलिङ्गत्वात् साधारण्येऽपि पशुशब्दस्य नित्यपुंलिङ्गत्वे मानाभावान्न साधारण्यमिति परिहरति-व्यक्तिशब्दस्येति । वेदे दर्शनादिति । पश्वेत्यादिदर्शनात् स्त्रीलिङ्गेऽपि पशुशब्द इति भावः . पुलिङ्गे नादेशप्रवृत्योक्तरूपासिद्धिः स्पष्टैव । तथा 'घेर्ङिति' इति गुणप्रवृत्त्या पश्व इति रूपासिद्धिश्च । ननु स्त्रीलिङ्गेऽपि गुणप्रवृत्त्योक्तरूपासिद्धिस्तदवस्थैव । न च 'ङिति ह्रस्वश्च' इति नदीसंज्ञाप्रवृत्त्या न घिसंज्ञेति वाच्यम्, तथा सत्याट्प्रवृत्त्योक्तदोषतादवस्थ्यादित चेन्न, छान्तसत्वादाडप्रवृत्तेः सूपपदत्वमित्याशयात् । 'जसादिषु च्छन्दसि वावचनम्' इति वचनेन पुंलिङ्गऽप्युक्तप्रयोगसिद्धिरिति तु न शङ्क्यम्, स्त्रीलिङ्गे तदाश्रयणं विनाप्युक्तरीत्या निर्वाहः । आगमशाश्त्रस्य 'सागरं तर्त्तुकामस्ये'त्यादावनित्यत्वं दृष्टमिति तत्राङप्रवृत्त्यर्थं छान्दसत्वमना- श्रयणीयमित्याशयात् । लिङ्गान्तरसाधकहेत्वन्तरमप्याह-मीमांसायामिति । चतुर्थे = चतुर्थाध्याये । तत्प्रथमचरणे एतदवगन्तव्यम् । 'ननु नियतपुंलिङ्गत्वे प्रमाणाभावा'दित्यसंगतम्, 'उप्रत्ययान्ताः पुंसी'ति व्याकरणस्यैव मानत्वादित्याशङ्क्य पशुशब्दस्य नियतपु'लिङ्गत्वे प्रमाणसद्धावेऽपि प्रकारान्तरेण च्छागीग्रहणप्रसक्ति वारयति\_\_वस्तुतस्त्विति । नाभावाभाव इत्युक्तेरिति । तथा च पश्वेत्यादिप्रयोगानुपपत्तिरपि न\_\_पशुशब्दस्य नियतपुंलिङ्गत्वेऽपीति भावः । नित्यपुंस्त्वनिर्णयादिति । नित्यपुंलिङ्गत्वनिर्णयादित्यर्थः । तथा च पुंस्त्वस्य साधारण्याद्वयावर्तकत्वानुपपत्तिरिति भावः । तथा च स्त्रीव्यक्तिव्यावर्तिकाया उक्तयुक्तेरसंभवेऽपि तद्वयावर्तकयुक्त्यन्तरं द्दर्शयति\_\_'छागो वा मन्त्र-' इति-षष्ठाध्यायचरमाधिकरणसिद्धान्तसूत्रम् । तत्र हि 'अग्नीषोमीयं पशुमालभेते'त्यत्र पशुशब्देन नाश्वादिर्ग्राह्यः कि त्वज एव 'छागस्य वपायाः' इति मन्त्रवर्णादिति निर्णीतम्, तद्वत् पुंस्त्वस्यापि तत एव निर्णय इत्यर्थः । यथा 'संदिग्धे तु वाक्यशेषात्' इत्यधिकरणे विधौ संदेहे वाक्यशेषान्निर्णयः संख्यादिवत्, यथा 'सारस्वतौ मेषौ भवत' इत्यत्र तद्धितप्रकृतिः शब्दः पुंलिङ्गः स्त्रीलिङ्गो वेति संदेहे 'एतद्वै दैव्यं मिथुनम्' इत्यर्थवादेकशेषेणोभयोर्ग्रहणमिति निर्णीतम् । नन्वस्तूक्तस्थले तावदेवं तथापि सर्वनामनिष्ठ- लिङ्गस्य चेतनाचेतनस्त्रीपुंससाधारणत्वात् 'प्रास्मा अग्रि भरते'त्यध्रिगु ? प्रैषस्य स्त्रियामपि प्रवृत्त्यापत्तिः । न चेष्टापत्तिः । मीमांसकसिद्धान्तविरोधात् । लौकिकलिङ्गस्य वाच्यत्वपक्षे तु न दोषः, मुख्यसंभवे गौणपरिग्रहस्यान्याय्यत्वेनारोपस्याप्यसंभवादिति चेन्न । पूर्वोपस्थिततद्रूपेणोप- स्थापकादस्मै एनमित्यादि पदाच्छागत्वादिविशिष्टानामिव पुंस्त्वादिविशिष्टानामेव पशूनामुपस्थित्या मेष्यामप्रवृत्तेः संभवादित्यादिः-विस्तरो बृहद्भूषणेऽनुसंधेय इत्याशयेनाह-विस्तरेण प्रपञ्चितं भूषणे इति । लिङ्गस्यार्थनिष्ठत्वपक्षेऽपि 'छागो वा मन्त्र-' इत्यादिन्यायेन पुंव्यक्तेरेव ग्रहणमिति बोध्यम् । वैशेषिकास्तु पुंस्त्वादयो जातयस्तथा च हरिभिरुक्तम्\_\_

 'तिश्त्रो जातय एवैताः केषांचित् समवस्थिताः ।

 अविरुद्धा विरुद्धाभिर्गोणहिष्यादिजातिभिः ॥' इति ।

 \_\_परस्परविरुद्धाभिर्गोत्वमहिषत्वादिजातिभिः सह परस्परमविरुद्धा एताः समवस्थिता इत्यर्थः । केषांचिद् = वैशेषिकाणामिति हेलाराजः । गोत्वादिजातीनां परस्परमविरोधे महिष्यादावपि गवादिव्यवहारापत्तिर्गवादावपि महिषादिव्यवहारापत्तिस्तासां परस्परविरोध- स्वीकारेऽपि पुंस्त्वादिरियं व्यक्तिरयं पदार्थ इत्यादिव्यवहारस्य सार्वत्रिकत्वादविरोध इति तात्पर्यम्

| तद्वाच्यमिति | तत् = निङ्गादित्रयम् | तत एव = प्रत्ययादेव | प्रकृतेरेव वाचकत्वमित | न च तत्र प्रकृतेर्लक्षणेति वाच्यम्, अनुपपत्तिप्रतिसंधानं विनापि बोधात् | अनन्तप्रकृतिषु शक्तिकल्पनागौरवं तु फलमुखत्वान्न दोषकृत् | प्रकृतौ गृहीतशक्तिकस्य प्रकृतिमात्रादपि लिङ्गादिबोधोदयाच्च | लिङ्गानुशासनस्य प्रकृतिविषयस्यैव दर्शनाच्च | अत एव 'द्वयेकयो:-' इत्यादेष्चानिर्दिष्टार्था इति न्यायेन संख्याद्यर्थकत्वे सिद्धे नियामकत्वं भाष्यकृदभिमतं संगच्छते |

 अतिप्रसङ्गस्तु तात्पर्यादेर्नियामकस्याश्रवणात् परिहरणीय इत्याहुः । केचित्तु संख्यामात्रं विभक्त्यर्थः, इतरच्चतुष्टयं प्रातिपदिकार्थ इत्याहुः । तदुक्तम्\_\_

 वाचिका द्योतिका वा स्युर्द्वित्वादीनां विभक्तयः ॥' इति ।

 अत्रेदं बोध्यम्\_\_घटादिशब्दे लिङ्गादिनिरूपिता पृथक् पृथक् शक्तिः स्वीकार्या, एकपदोपस्थितानामप्यर्थानामाकाङ्क्षावैचित्र्यात् परस्परमन्वयः । तत्र लिङ्गसंख्ययोः प्रकृत्यर्थे विशेषणत्वं, कारकस्य विशेष्यत्वम् । यद्वा\_\_तस्यापि विशेषणत्वमेव, द्योतकत्वात्, प्रातिपदिकस्य लिङ्गसंख्यादिविशिष्टार्थकत्वे त्वेकत्वविशिष्टे द्वित्वादिविशिष्टे च शक्तिकल्पने गौरवं, गोरूपमित्यादौ संख्याद्यनवच्छिन्नबोधानुपपत्तिश्च, विशकलितपदार्थत्वपक्षे तात्पर्यग्राहकाभावात् तादृशबोधनिर्वाहः ।

 अन्ये तु धातुवदविशिष्टे एव शक्तिः, केवलघटत्वादिविशिष्टेऽपि पृथक्शक्तिस्वीकारात् संख्याद्यविषयकबोधनिर्वाह इत्याहुः । ननु पञ्चानामपि प्रातिपदिकार्थत्वे प्रातिपदिकार्थप्रकारक- शाब्दबोधे सुबादिजन्योपस्थितिर्हेतुरित्यादेर्विलयप्रसङ्ग इति चेन्न, विभक्तिद्योत्यार्थमादाय तदुपपत्तेरित्येक आहुः । परे तु तद्विलयेपीष्टापत्तिर्द्योत्यार्थस्य विशेषणत्वेन तादृशबोधस्य खपुष्पायमाणत्वादित्याहुः । वाचकताया युक्तत्वादिति । प्रातिपदिकापेक्षयाल्पतरप्रत्येष्वेव वाचकत्वकल्पनाया उचितत्वमिति भावः । 'शास्त्र' इति सामान्यपदप्रयोजनं स्पष्टयति\_\_शाश्त्र इति । बहुष्विति ॥ 25 ॥



काः 26

 ननु शब्दस्य घटोऽस्तीत्यादिवाक्यजन्यशाब्दबोधविषयत्वाननुभवात् तत्तच्छब्दस्य तत्तच्छब्द- वाच्यत्वसाधनपरं 'शब्दोऽपि यदि भेदेन' इत्यादिमूलमसंगतमित्याशङ्कां निरसयत् शब्दस्य शाब्दबोधविषयत्वेऽभियुक्ततमभर्तृहर्यनुभवं प्रमाणयति-न सोऽस्तीति । शब्दानुगमः = शब्दभानम् । अनुविद्धमिव = तादात्म्येन संबद्धमिव । ज्ञाने आरोपितं शब्दतादात्म्यमिति बोधयितुमिवशब्दः । प्रत्यक्षादिरूपसकलज्ञाने शब्दभानं शब्दार्थयोस्तादत्म्यादुपपद्यते । केचित्तु शब्दार्थयोर्भेदेप्यनु- भवबलाज्ज्ञानसामान्यसामग्रया एव शब्दभासकत्वं कल्प्यतेऽतस्तदुपपत्तिः । अर्थज्ञानेनोद्बोधक- विधयोपस्थापितस्य शब्दस्य प्रत्यक्षादौ अर्थाशे प्रकारीभूय भानं बाधकाभावात्, अनुभवाच्चेति तु न युक्तं, शब्दोपस्थापकार्थज्ञाने तद्भानासंभवात् । उक्तरीत्यानुव्यवसाये एव तद्भानमुपपादयितुं शक्यत इत्याहुः । अत्र घटादिशब्दं पक्षीकृत्य तत्तच्छाब्दबोधविषयत्वं साध्यते\_\_तादृशाभि- युक्तोक्त्या सकलजातीयज्ञानविषयत्वेन बोधितत्वरूपहेतुना । यावज्जातीयज्ञानविषयत्वं तदन्तर्गतयत्किञ्चिज्जातीयज्ञानविषयत्वं विना न संभवतीति नाप्रयोजकत्वमिति बोध्यम् । घटादिशब्दे विशिष्य तत्तच्छाब्दबोधविषयत्वस्य साध्यत्वपुरस्कारेण शब्दोस्तीत्यादिवाक्यजन्य-

शब्दबोधविषयत्वमादाय न सिद्धसाधनम् ॥

 विनाशब्दविषयमिति । विष्ण्वादिशब्दरूपविषयं विनेत्यर्थः । शब्दविषयकत्वं विनेति पर्यवसितोऽर्थः । शत्तयनतिरेकात् = शक्तितुल्यत्वात् । अनादितात्पर्यस्योभयत्राप्यपेक्षणात् स्वारसिकलक्षणा न पदमादधाति, प्रयोजनासाचिव्यात् । लक्षणाया असंभव एव यत्र तादृशं स्थलं प्रदर्शयति\_\_जबगडेति । शक्याग्रहेणेति । एकाक्षरकोशादिप्रामाण्येन प्रत्येकवर्णस्य शक्यार्थसत्येपि तदग्रहेणेत्यर्थः । ननु तत्र लक्षणाया अग्रहेपि लक्ष्यार्थबोधोस्तु लक्षणरूपसामग्र्या विद्यमानत्वा- दित्याशङ्क्याह\_\_अज्ञातायाश्चेति । चस्त्वर्थे । अनुपयोगादिति । तज्ज्ञानं विनार्थोपस्थितेर- संभवात् । साधुतासंप्तिपत्तेः = साधुताभ्युपगमात् । स्पष्टं चेदमृलृक् सूत्रे भाष्ये । ननु तत्रापि स्वज्ञाप्यसंबन्धरूपा लक्षणा संभवत्येवेत्याशङ्क्याह\_\_परनय इति । नैयायिकनये इत्यर्थः । एवं ञ्च स्वज्ञाप्यसंबन्धो लक्षणेति स्वीकर्तृमीमांसकमते तत्संभवेऽपि तस्य लक्षणात्वान-
भ्युपगन्तृनैयायिकनये तत्र शक्तिस्वीकार आवश्यकः, अन्यथा बोधो न स्यात् । वृत्त्यार्थबोधजनकत्वरूपार्थवत्त्वाभावेन प्रातिपदिकसंज्ञापि न स्यात्, साधुत्वं च न स्यादिति भावः । क्कचित् = अनुकार्यानुकरणयोर्भेदविवक्षायाम् । मूलस्थतथेत्यस्यार्थमाह\_\_प्रातिपदिकार्थ इति । सिद्ध इत्यस्य विवरणमुपस्थित इति । अर्थवदिति । अर्थेऽवभासमाने शब्दो भासते\_\_उपस्थित- त्वादिति मूलार्थः, तत्फलितार्थः = अर्थवद्भासत इति । अर्थशब्दस्येवशब्देन सह समासस्तु न । तथा सति 'इवेन समास' इति विभक्तिश्रवणापत्तेः । ननु भेदाभेदात्मकपक्षद्वयेऽप्यनुकार्योपस्थितये शब्दांशे वृत्तिस्वीकारवश्यकतया मूले भेदपक्षे एव तदावश्यकताकथनमयुक्तमतस्तदभिप्रायमाह व्याख्यायाम्\_\_अयं भाव इति । अनुकार्यानुकरणयोर्भेदे इति । तयोर्भेदविवक्षायां पटदिति कुर्वित्याद्यनुकरणानुकार्ययोर्भेदो ध्वनिमयत्ववर्णमयत्वादिरूपविरुद्धधर्मसंबन्धेन सिद्ध इति भावः ।

 पदानुपस्थितत्वादिति । 'शक्त्यभावे' इत्यादिः । तथा च शक्त्यभावेनुकार्यस्य पदादुपस्थित्यसंभवादित्यर्थः । तत्सिद्धये = उपस्थितिसिद्धये । अन्यथा शाब्दबोधविषयत्वमपि न स्यात् । वृत्त्या पदजन्यपदार्थोपस्थितेरेव शाब्दबोधहेतुत्वात् । अनुकार्यानुकरणयोरभेदपक्षेतिरिक्त- शक्ति विनैव शाब्दबोधविषयत्वं भवतीत्याह\_\_अभेदपक्षे प्रत्यक्षे इति । हेतुत्वादिति । अयमुपस्थितेः पदजन्यत्वे हेतुः । अतिप्रसङ्गेति । समवायेन घटादिशब्दजन्योपस्थितिविषयस्या- काशस्य घटोस्तीत्यादिवाक्यजन्यशाब्दबोधविषयत्वापत्तिवारणायेत्यर्थः । वृत्तिजन्यपदोपस्थितिरेव हेतुरिति सा च न प्रकृत इति न गवित्ययमाहेति वाक्यजबोधविषयतानुकार्यस्य संभवतीति तात्पर्यम् । नन्वाश्रयतासंबन्धेन शक्तिरूपवृत्तिमत्त्वस्य सत्त्वेपि निरूपकतासंबन्धेनासत्त्वाच्छाब्द- बोधविषयत्वानुपपत्तिस्तदवस्था,निरूपकतासंबन्धेन तत्सत्त्वस्यैव शब्दभानप्रयोजकत्वादित्या- शङ्क्याहनिरूपकतेति । वृत्तिमत एवेति । न तु निरूपकतया वृत्तिमत एवेत्यर्थः । कल्प्यत इति । अनुभवानुरोधाद् गौरवसत्त्वेपि तथाविधान्यतरसंबन्धेन तत्सत्वस्य शाब्दभानप्रयोजकत्वं कल्पयत इति भावः । उभयनिरूप्यत्वात् = उभयनिष्ठत्वात् । उभयस्पृगेव हि संबन्धः । अत एव जन्यजनकभावः अवयवावयविभावः संबन्ध इत्येवं रूप एव तार्किकादिवृद्धानां व्यवहारः । तद्बोधकत्वेन = अर्थबोधकत्वेन । एतेन बोध्यबोधकभावसंबन्धरूपा शक्तिरित्यावेदितम्, शब्दस्यापि तदाश्रयत्वात् । एवं च शब्दस्यापि वृत्त्या पदजन्यपदार्थोपस्थितेः सत्त्वान्न भानानुपपत्तिरिति भावः । भेदपक्षे तु अर्थनिरूपितशक्त्याश्रयत्वमनुकार्य एव नानुकरण इत्यनुकरणेनानुकार्योपस्थित्याद्यर्थ तत्र

शक्त्यन्तरकल्पनावश्यकीति भावः । 'स्वं रूपं शब्दस्य\_\_' इत्यादिसूत्रं प्रणयतः पाणिनेरप्ययमर्थः संमतः । स्वोक्तेऽर्थे हर्युक्ति प्रमाणयति\_\_उक्तं चेति । तेजसः = दीपादेः । एते = ग्राह्यत्वग्राहकत्वशक्ती इत्यर्थः । अयं भावः\_\_द्रव्यचाक्षुषत्वावच्छिन्नं प्रत्यालोकसंयोगो हेतुरिति निर्विवादम्, अन्यथान्धकारेऽपि घटादिप्रत्यक्षापत्तेश्चक्षुसंयोगदशायाम् । तथा च यथा घटदीपाद्यालोकसंयोग एव घटवत् स्वस्यापि प्रत्यक्षजनकस्तथार्थगोचरशब्दनिष्ठशक्तिसहकृत एव शब्दोऽर्थस्य स्वस्य च प्रत्यक्षजनकः । यथा च घटचक्षुःसंयोगासत्त्वे स एवालोकसंयोगः स्वमात्रविषयकप्रत्यक्ष- जनकस्तथार्थे तात्पर्याभावे शब्दे च तात्पर्ये सति शब्दस्तद्वृत्त्यैव स्वस्यैव बोधं जनयति । द्रव्यतेजोभेदनिवेशस्तु न, गौरवात् प्रयोजनविरहाच्च । एवं च श्रोत्रेणोपस्थिते शक्तिग्रहात् । एतेन गामुच्चारयेत्युक्ते विकृतस्यैव श्रोत्रोपस्थितत्वात् उच्चारणापत्तिः । शब्दस्याप्रकृत्यर्थत्वात् तत्र विभक्त्यर्थान्वयानुपपत्तिश्च, स्वस्यैव प्रत्यक्षेण शीघ्रमुपस्थितत्वाद् गौरस्तीत्यादावपि शब्दमात्रभानापत्तिरित्यादिदूषणाभासा निरस्ताः । तात्पर्यग्रहसाचिव्याद् वृत्त्यैवाविकृतस्यैव शब्दादुपस्थितेः । अन्यथार्थपरत्वस्यैव न्याय्यत्वात् । तस्मादुक्ततात्पर्यनिर्णये सति शब्दस्यैव प्राधान्येन भानं तदसत्त्वे त्वर्थविशेषणत्वेनैवेति सिद्धमिति विस्तरो बृहद्भूषणेऽनुसंधेयः ॥ 26 ॥



काः 27

 अत इत्यस्य व्याख्यानमाह\_\_गवित्ययमित्यादिना । न भिद्यन्त इति । तत्त्वेन न विवक्ष्यन्ते । एवं चानुकरणशब्दानामर्थवत्त्वाभावेऽनुकार्याभेदविवक्षा हेतुः । अर्थंवत्त्वादीत्यादिपदेन कृदन्तत्वादिसंग्रहः । इत्याद्य प्रवृत्ताविति । वृत्त्यार्थबोधकत्वरूपार्थवत्त्वाभावात् । साधुत्वमित्युप- पद्यत इति । वक्ष्यमाणरीत्याऽसाधुत्वाभावे शिष्टप्रयोगादिना साधुत्वमक्षतमेवेत्यर्थः । नन्वभेदाभावेऽपि तस्य साधुत्वं कुतो नेत्यशङ्क्याह\_\_अन्यथेति । 'प्रत्ययः' 'परश्च' इति । प्रत्ययविधौ पञ्चमीनिर्देशात् षष्ठ्यंशविकलायाः 'तस्मादित्युत्तरस्य' इति परिभाषायाः प्रवृत्त्यैव प्रत्ययस्य प्रकृतिपरत्वलाभे सिद्धे 'परश्च' इति सूत्रं नियमार्थ, प्रत्ययपरैव प्रकृतिः प्रयोक्तव्येति, तदेतदभिप्रेत्यैव पठ्यते\_\_न केवला प्रकृतिः प्रयोक्तव्या न केवलः प्रत्ययः प्रयोक्तव्य इति । तथा च नियमशाश्त्राणां निषेधमुखेन प्रवृत्तिरितिपक्षे निषेधोल्लङ्घनं स्पष्टमेव ।विधिमुखेन प्रवृत्तिरिति भाष्यसिद्धान्ते त्वार्थिकनिषेधोल्लङ्घनमिति बोध्यम् । अभेदपक्षे उक्तरीत्या प्रातिपदिकत्वाभावेन प्रत्ययविधाबुद्देश्यतावच्छेदकाक्रान्तत्वरूपप्रकृतित्वाभावेन न केवलेति निषेधस्य पदत्वयोग्ये एव पदत्वरहिते 'अपदं ने'ति निषेधप्रवृत्त्या द्वितीयनिषेधस्य चानवतार इति भावः । अभेदपक्षे वृत्त्या अर्थबोधकत्वेऽपि शक्तिविषयबोधकत्वाभावान्न प्रातिपदिकत्वमिति बोध्यम् । परे तु सादृश्यमूलका- भेदविवक्षायां सादृश्यसंबन्धेनैवानुकरणेनानुकार्यमुपस्थाप्यते, वृत्तिज्ञानस्यानुकरणाजन्यशाब्दत्वमेव कार्यतावच्छेदकमिति तथोपस्थितस्यापि शाब्दज्ञानविषयोपपत्तिः । एवं च वृत्त्यार्थबोधकत्वरूपार्थ- वत्त्वाभावात् प्रातिपदिकत्वं न । अपदं न प्रयुञ्जीतेत्यत्रापदमपरिनिष्ठितमित्यर्थः, भू सत्तायामित्यादिनिर्देशात्परिनिष्ठतत्वं, एवञ्चानुकरणस्यापरिनिष्ठितत्वाभावोन्नोक्तनिषेधविषयत्व- मित्याहुः । इमौ द्वौ पक्षौ जातिव्यक्तिपक्षवद् व्यवस्थितौ तेन 'वार्तघ्नी पौर्णमास्यां कवतीषु रथन्तरं गायति' इत्यादि श्रुतिप्रयोगाः 'एरुः' 'एचोऽयवायावः' 'रषाभ्यां नोणः\_\_' इत्यादि सूत्रप्रयोगाश्चोपपन्नाः, अभेदपक्षस्यैवाङ्गीकारे सुबन्तात्तद्धितोत्पत्या कवतीष्वित्युक्तश्रुति-

प्रयोगानुपपत्तिः स्यात् । एवं सूत्रप्रयोगानुपपत्तिरपि स्पष्टैव । व्यवस्थितपक्षद्वयाश्रयणे सर्वेष्टसिद्धिः ॥ 27 ॥

 \*इति वैयाकरणभूषणसारव्याख्याने नामार्थनिर्णयः समाप्तः ॥ 4 ॥















.







***शक्तिनिर्णयः***



 तस्याः = शक्तेः । 'अनादित्यर्थोग्यते'त्यत्र न आदिर्यस्याः सेत्यर्थो बोद्धव्यः । सैव शक्तिरिति । बोधकारणतारूपैव शक्तिरित्यर्थः । परे तु-"अर्यासंबद्धस्य शब्दस्यार्थविषयकबोध- जनकत्वान्वयथानुपपत्त्याकल्प्यमानशक्तिरूपसंबन्धस्य बोधजनकत्वरूपत्वं न संभवति, आत्माश्रया- पत्तेः । शाब्दबोधरूपफलोपधायकत्वान्यथानुपपत्त्या शाब्दबोधस्वरूपयोग्यतात्मकतत्कारणतारूपा शक्तिः कल्प्यत इत्यभ्युपगमे नोक्तदोष इति चेत्, तथापि प्रमाणानां जनकत्वतद्धटितातिरिक्त- संबन्दस्यैव प्रमितिप्रयोजकत्वस्य क्लृप्ततयेह जनकत्वस्य तथात्वकल्पनमनुचितम्, अन्यथा वह्न्याद्यनुमितिजनकत्वमेव धूमादिनिष्ठं वह्निधूमयोः संबन्धः स्यात्, विशिष्टप्रतीतिनियामकस्यैव संबन्धतया जनकत्वस्य तदनियामकतया संबन्धत्वासंभवश्च, इच्छायास्तद्विषयत्वस्य च विशिष्ट- प्रतीतिनियामकत्वाभावेन संबन्धत्वासंभवो बोध्यः, तस्मात् पदार्थान्तरं शक्ति"रित्याहुः । नैयायिकः शङ्कते-नन्विति । इयं शङ्का 'पदार्थान्तरं शक्ति'रिति पक्षेऽपि बोध्या । आधुनिके = आधुनिकसंकेतिते । तदभावात् = अनादिशक्तेरभावात्, तथा च ततः शाब्दबोधो न स्यात् । ननु तत्र शक्त्यभावे मानाभावोऽत आह-अन्यथेति । अन्यथा = तत्र शक्तिसत्त्वे । पित्रादिसंकेतेति । यदि तत्र शक्तिः स्यात्तर्हि पित्रादिसंकेतज्ञानस्य तद्‌ग्राहकसामग्रीसत्त्वेन तद्‌ग्रहापत्तिः, न चेष्टापत्तिः, तद्‌ग्रहरूपकारणघटितसामग्र्या शाब्दबोधापत्तेरित्यर्थः । तथा च योग्यमानुपलब्धिरेव तदभावे मानमिति भावः । लाक्षणिकेति । तस्यापि बोधजनकतया तत्राप्यनादिशक्तिप्रसङ्ग इत्यर्थः । संकेतज्ञानमिति । संकेतस्येश्वेरेच्छारूपस्य तीरादौ लक्ष्ये गङ्गापदजन्यबोधविषयत्व- सत्तेवपि न गङ्गापदजन्यबोधविषयत्वत्वेन तीरांशे गङ्गापदजन्यबोधविषयत्वप्रकारकत्वमीश्व- रेच्छाया उपेयते, किं तु शुद्धविषयत्वत्वेनैव, तावतैव भगवदिच्छायाः सर्वविषयकत्वाव्याधातात्, तथा च तत्पदजन्यबोधविषयत्वत्वावच्छिन्नप्रकारतानिरूपितविशेष्यतासंबन्धेन भगवदिच्छारूपसंकेत- प्रकारकज्ञानस्य शक्तिग्रहे हेतुत्वाङ्गीकाराल्लाक्षणिके तथाविधसंकेतज्ञानाभावेन शक्तिज्ञानसंभवेन शाब्दबोधोपपत्तेये लक्षणांग्रहस्य हेतुत्वं कल्प्यते, एवं च शक्तिग्राहकाभावेन लाक्षणिके तत्सद्भावे मानाभावेन न शक्तिरिति भावः । आधुनिके पित्रादेरिति । तत्र विशिष्य 'चेत्रादिपदजन्यबोधविषयो जायता'मिति भगवत्संकेताभावात्-तादृशसंकेतग्राहककोशाद्यभावात् । 'द्वादशेऽहनि पिता नाम कुर्या'दिति सङ्केतस्तु न विशिष्य तत्तत्पदविषयक इति सोऽकिंचित्कर इति सङ्केतमात्रं

शक्तिरिति भावः । स्वरुपेण हेतुरिति । स्वरूपसम् हेतुरित्यर्थः ।

 अगृहीतशक्तिकादिति-बहुव्रीहिः,-पदमन्यपदार्थः, तत्पुरुषेणागृहीतशक्तिकादपि पदा- तत्पुरुषस्य शाब्दबोधापत्तिः, तद्धेतुशक्तेः सत्त्वादित्यर्थः । सामान्यतो ज्ञातः = येन केनचिद्रूपेण ज्ञातः । तज्ज्ञाने इति । ईश्वरादिसङ्केते इत्यर्थः । लौकिकेति । लौकिकाश्च मीमांसकादयश्चेत्यर्थः, लौकिकपदेन पामरा निरीश्वरवादिनो मीमांसका अत्र बोध्याः, आदिपदेन बौद्धादयः । ननु तोषामीश्वरसङ्केतत्वेन ज्ञानसंभवेऽपि संकेतत्वेन तज्ज्ञानं संभवत्येवेत्यत आह\_\_तत्तदर्थबोधजनकत्वग्रहवतामेवेति । एवेन-सङ्केतत्वप्रकारज्ञानव्युदासः, तथा च सङ्केतत्वज्ञानासत्त्वेऽप्युक्तज्ञानाच्छब्दबोधोत्पत्त्या व्यभिचारात्संकेतत्वेन ज्ञानमपि न हेतुरिति भावः । अर्थधीजनकतेति । अयं भावः\_\_बोधजनकत्वं बोधजनकत्वयोग्यता, सा च तदवच्छेदकधर्मवत्त्वं, स च क्लृप्तत्वादीश्वरादिसंकेत एव, तस्य संकेतत्वेन ज्ञानस्य व्यबिचाराद्धेतुत्वासंभवेऽपि बोधजनकतावच्छेदकत्वेन ज्ञानस्य हेतुत्वं संभवत्येव, व्यभिचाराभावादिति । तज्ज्ञानं = संकेतज्ञानम् । लाघवेनेति । जनकतावच्छेदककोटावर्थधी- जनकतावच्छेदकत्वस्यानिवेशेन लाघवम् । सङ्केतज्ञानादेवेति । 'एव'शब्दस्तदर्थबोधजनकत्व- ग्रहव्यावर्तकः । अस्य = तदर्थबोधजनतावच्छेदकत्वग्रहस्य । अवगाहनेनेति । सविषयकेच्छादिज्ञानस्य स्वविषयेच्छादेर्यदंशे यत्प्रकारकत्वं तदंशे तत्प्रकारकत्वमिति नियमेन तादृशेच्छाज्ञानस्य पदेऽर्थबोधजनकत्वप्रकारकत्वस्याक्षतेरिति भावः । स्वातन्त्र्येणेति । इतराविशेषणत्वेनेत्यर्थः । अत्र तु प्रकारत्वांशे तस्य विशेषणत्वं, बोधजनकत्वप्रकारकत्वस्येच्छायां प्रकारत्वादिति भावः । अन्यथा = स्वतन्त्रास्वतन्त्रसाधारणतज्ज्ञानमात्रस्य हेतुत्वे । तद्‌ग्रहापत्तेरिति । अर्थग्रहापत्तेरित्यर्थः, तत्रापि नञर्थाभावे विशेणतया बोधजनकत्वस्याव- गाहनात् । वाधेन = पदे वाधेजनकत्वाभावनिश्चयेन । पदे परेति । 'इदम्पदमेतदर्थ- बोधजनक'मिति ज्ञानवानयमिति ज्ञानवतोऽपि । तद्‌ग्रहेति । पदेऽरिथबोधजनकत्व- ग्रहानुदयादित्यर्थः । अन्यथा = तदभावनिश्चयसत्त्वेऽपि तत्र तद्वत्तावगाहिज्ञानाभ्युपगमे । भ्रान्तत्वापत्तेरिति । भ्रान्तिज्ञस्य\_\_'रजतत्वाभाववाञ्शुक्त्यादिः रजतत्वेन रूपेणानेन गृहीत' इति ज्ञानावश्यकत्वेऽपि रजतत्वाभाववच्छुक्तिविशेष्यकरजतत्वप्रकारकज्ञानसंभवात्तस्यापि रजतत्व- भ्रमाश्रयत्वं स्यादिति भावः । ननु गङ्गापदेपि तीरबोधकत्वस्य सत्त्वेन तीरशक्तत्वमेव स्यादिति लक्षणोच्छेदापत्तिस्तामिष्टापत्तया परिहरति\_\_नापीति । साधरण्यादिति । एवं च व्यवहारात्तत्रापि शक्तिग्रहएवेति भावः, एतेन\_\_तत्र शक्तिग्राहककोशादेरभावान्न गङ्गापदादौ तीरादिनिरूपिता शक्तिरभिमतेति प्रत्युक्तं, शक्तिग्राहकशिरोमणेर्व्यवहारस्य सत्त्वात्, प्रसिद्धयप्रसिद्धिभ्या मुख्य- लक्ष्यव्यवहार उपपादनीयः । ननु व्यवहारस्य लक्षणाग्राहकतयोपत्तौ गङ्गादिपदे तीरादिवाच- कत्वप्रमाणिकम्, 'अन्यायश्चानेकार्थत्व'मिति न्यायविरुद्धं च, अत एव गङ्गापदस्य तीर पर्यायमध्ये कोशे न पाठ इत्यत आह\_\_किं चेति । शाब्दबोधानङ्गत्वात् = तथोपस्थितिसत्त्वेऽपि अगृहीतशक्तिकस्य पुसंस्तेन शब्देन शाब्दबोधजननात्तस्यास्तदनङ्गत्वं बोध्यम् ।

 शक्तिजन्येति । शक्तिज्ञानजन्येत्यर्थः, एवमग्रेऽपि बोध्यं । 'ज्ञायमानवृत्तेरुपस्थितहेतुत्व'मिति नये तु यथाश्रुतमेव साधु । गौरवमिति । ननु तीरादौ गङ्गादिपदवाच्यत्वव्यवहारभावेन तत्र शक्तिस्वीकारोऽनुचित इति लक्षणाख्यं वृत्त्यन्तरमवश्यमभ्युपेयं, तथा च कार्यकारणभावद्वय-

कल्पनागौरवं न दोषायेत्यत आह\_\_अपि चेति । अथवा तीरादिबोधजनकता गङ्गादिपदनिष्ठाप्रवहबोधजनकतातो भिन्नेति निर्विवादमेव, एवं च तीरबोधजनकतायामप शक्तित्वसंबन्धकल्पने तव मतेऽपि गौरवं, शक्यसंबन्धरूपलक्षणा तु क्लृप्तैवेति न तत्कल्पनमधिकं, तज्जन्योपस्थितेः शाब्दबोधहेतुत्वमात्रं मया कल्प्यत इति नाधिकं गौरवं ; बोधजनकतात्वं तु न शक्तित्वम्, अनुमानादिविधया बोधजनकत्वेऽतिप्रसङ्गात्, तदतिरिक्तजनकतात्वस्य शक्तित्वोक्तौ तु गौरवमन्यायश्चेति न्यायत्यागोऽपि नेत्याह-अपि चेति । व्यभिचारः\_\_व्यतिरेकव्यभिचारः । तमुपपादयति-शक्तीति । अव्येति । समवायघटितसामानाधिकरण्यविशिष्टाव्यवहितोत्तरत्वसंबन्धे- नेत्यर्थः । तेन चैत्रीयशक्तिजन्योपस्थित्यनन्तरं जायमानमैत्रीयशाब्दबोधस्याप्यव्यवहितोत्तरत्व- संबन्धेनोपस्थितिमत्त्वेन तदुपस्थितेर्मैत्रात्मन्यसत्त्वेऽपि न व्यभिचारः, मैत्रीयशाब्दबोधस्य चैत्री- योपस्थित्यसमानाधिकरणत्वेन कार्यतावच्छेदकानाक्रान्तत्वात्, समानाधिकरण्यसंबन्धमात्रेण तत्त- दुपस्थितिमत्त्वस्य कार्यतावच्छेदककोटौ निवेशे\_\_पूर्वकाले, परकाले वोत्पन्ने तत्पुरुषीयलक्षणा- जन्योपस्थितिजन्यशाब्दबोधे-शक्तिजन्योपस्थितेरव्यवहितपूर्वक्षणः तदात्मन्यसत्त्वेन व्यभिचार इत्य- व्यवहितोत्तरत्वा'नुसरणम्, अव्यवहितपूर्वकालोत्पन्ने तथाविधशाब्दबोधे व्यभिचारो मा प्रसाङ्क्षीदित्यु'त्तरत्व' निवेशनं, व्यवहितात्तरालोत्पन्ने बोधे व्यभिचारव्यावृत्तयेऽव्यवधानांशो- पादानम् । अनन्तेति । उपस्थितीनामानन्त्येन तद्भेदेन कार्यकारणभावानन्त्यापत्तेरिति भावः । उक्तसंबन्धेन शक्तिज्ञानजन्योपस्थितिविशिष्टशाब्दत्वावच्छिन्नं प्रति तादृशोपस्थितित्वेन कारणता,\_\_लक्षणाजन्योपस्थितिविशिष्टशाब्दबोधं प्रति तथाविधोपस्थितित्वेन कारणतेति\_\_ कार्यकारणभावद्वयेनैवोपपत्तौ न तदानन्त्यप्रसक्तिरिति न शङ्क्यम्, उपस्थितेस्तत्तद्वयक्तित्वे- नोपादानमन्ताराऽव्यवहितोत्तरत्वस्य निर्वक्तुमशक्यत्वात्, तथाहि स्वध्वंसाधिकरणक्षणध्वंसा- नधिकरणत्वे सति, स्वाधिकरणक्षणध्वंसाधिकरणत्वमव्यवहितोत्तरत्वम्, इदं च द्वितीयतृतीयक्षण- साधरणं, क्षणद्वयस्य-स्वध्वंसाधिकरणी भूतो यः स्वतृतीयक्षणस्तद्‌ध्वंसानधिकरणत्वात्, स्वाधि- करणभूतो यः क्षणः\_\_प्रथमक्षणस्तद्‌ध्वंसाधिकरणत्वाच्च । चतुर्थादिक्षणव्यावृत्तये सत्यन्तस्य, स्वपूर्वक्षणव्यावृत्तये विशेष्यदलस्योपादानम् । अत्र स्वपदं न शक्तिजन्योपस्थितित्वादिना तथाविधोपस्थितिसामान्यपरं, सर्वस्यापि क्षणस्य स्वपूर्वकालोत्पन्नतथाविधोपस्थितिध्वंसाधिकरण- क्षणध्वंसाधिकरणत्वेन तत्तदवच्छिन्नभिन्नत्वाभावात्, किं तु तत्तदुपस्थितिव्यक्तिपरम्, एवं चोपस्थितीनामानन्त्येन कार्यकारणभावानन्त्यं स्फुटमेव । व्यभिचारः\_\_एकैकाभावे सत्यपरेणोपस्थितिजननात् । गौरवं\_\_कार्यकारणबावद्वयकल्पने गौरवम् । पूर्वोक्तसंबन्धेन शक्तिज्ञानविशिष्टोपस्थिति प्रति शक्तिज्ञानत्वेन कारणता, एवं\_\_लक्षणाज्ञानविशिष्टोपस्थिति प्रति लक्षणाज्ञानत्वेन कारणतोपगम्यते व्यभिचारवारणायेति चेदनन्तकार्यकारणभावकल्पनाप्रयुक्तमति- गौरवमित्यर्थः । तत्सूचयन्नाह\_\_प्राग्वदिति । पदतदर्थेति । पदं च, तदर्थश्च तयोर्भेदेनेत्यर्थः । कल्पने गौरवमिति । घटपदधर्मिकघटरूपार्थबोधकत्वप्रकारकज्ञानत्वेन, कलशादिपदधर्मिकतादृश- ज्ञानत्वेन च घटविषयकोपस्थितित्वावच्छिन्नं प्रति कारणतेतिवद्\_\_घटादिपदात्पटाद्युपस्थितेः परमते लक्षणाज्ञानजन्यत्वेनाभिमताया निर्वाहाय घटादिपदधर्मिकस्य पटाद्यर्थबोधकत्वप्रकारक- ज्ञानस्य पटाद्युपस्थिति प्रति कारणताभ्युपेया, लक्षणाङ्गीकर्त्रा तु-घटादिपदधर्मिकपटाद्यर्थ- बोधकत्वप्रकारकज्ञानस्य पटाद्युपस्थिति प्रति कारणत्वं न कल्प्यं, शक्तिसहकारेण घटादि-

पदात्पटादिबोधजननादिति भावः । तवापि\_\_वैयाकरणस्यापि । व्यभिचारेति । घटपदधर्मिकपट- बोधकत्वज्ञानं विनापि पटपदधर्मिकपटबोधकत्वप्रकारकज्ञानात्, पटपटधर्मिकपटबोधकत्वज्ञानं विनापि घटपदधर्मिकपटबोधकत्वज्ञानाच्च पटशाब्दबोधजननादित्यर्थः । अव्यवहितेति कार्य- तावच्छेदकस्याव्यवहितोत्तरत्वघटितत्वे चेत्यर्थः । तथा च स्वसामानाधिकरण्यविशिष्टस्वा- व्यवहितोत्तरत्वसंबन्धेनैकैकज्ञानविशिष्टोपस्थितित्वावच्छिन्नं प्रति तत्तज्ज्ञानत्वेन हेतुत्वं स्वीकार्यम्, एवं तत्तदुपस्थितिकार्यतावच्छेदकशरीरेऽपि उक्तविशिष्टसंबन्धेन तत्तदुपस्थितिवैशिष्ट्यं निवेश्य- मन्यथा व्यभिचारापत्तेरिति भावः । सुतारामिति । तथाविधज्ञानामानन्त्येन कार्यकारणभावानन्त्या- पत्त्यातिशयितं गौरवमिति सूचनाय प्रकर्षप्रत्ययः ।

 शक्तिभ्रमेति । सर्वशब्दानां सर्वार्थवाचकत्वमनभ्युपगच्छतापि शक्तिभ्रमसहकृतघटपदेनापि पटबोधाङ्गीकारात्तन्निर्वाहाय घटपदधर्मिकपटशक्तिज्ञानत्वेन पटोपस्थिति प्रति हेतुतावश्यं स्वीकार्येति तत्तत्पदं तत्तदर्थमन्तर्भाव्य कार्यकारणभावानन्त्यापत्तेस्तुल्यत्वादित्यर्थः । लक्षणा- कार्येति । लक्षणाज्ञानकार्यकारणभावेत्यर्थः । वृत्तिजन्योपस्थितित्वेनैवेति । वृत्तिज्ञानजन्योप- स्थितित्वेनैवेत्यर्थः, 'एव'शब्देन शक्तिज्ञानजन्योपस्थितित्वेन, लक्षणाज्ञानजन्योपस्थितित्वेन च हेतुत्वस्य च व्यवच्छेदः । मया वाच्यमिति । तथा मन्मतेऽपि एकैक एव कायकारणभाव इति न गौरवमिति भावः । शाब्दबोधहेत्विति । शाब्दबोधहेतुश्चासौ पदार्थोपस्थितिश्चेति कर्मधारयः, तथोविधोपस्थित्यनुकूलो यः पदपदार्थयोः संबन्धस्तत्त्वस्येत्यर्थः । गगनरूपार्थे शब्दस्य समवायसंबन्धेऽतिप्रसङ्गवारणायानुकूलान्तं संबन्धविशेषणमुपात्तम्, उक्तसमवायस्याप्याकाशोप- स्थित्यनुकूलत्वादुक्तदोषस्तदवस्थ इति 'हेत्वन्त'विशेषणमुपस्थितेरुपात्तम् । गौरवादिति । शाब्दबोधजनकतात्वरूपशक्तित्वापेक्षया शक्तिलक्षणाभिन्नभेदात्मक\_\_शक्तिलक्षणान्यतरत्वरूपवृत्ति- त्वस्य, शाब्दबोधेत्यादिरूपस्य च गुरुशरीरत्वादित्यर्थः । पदार्थोपस्थितिवृत्तेरिति । पदार्थोपस्थिति- निष्ठस्य शाब्दबोधहेतुतावच्छेदकस्य वृत्तिज्ञानजन्योपस्थितित्वरूपस्य । असंभवादिति । शाब्द बोधानुकूलत्वं\_\_शाब्दबोधकारणत्वं, तस्य च कारणतावच्छेदकरूपाऽपरिचये दुर्ग्रहत्वेन, उक्तहेतुतावच्छेदकस्य दुर्ज्ञेयत्वेन च कार्यकारणभावग्रहस्यासंभवादिति भावः । ममापीति । अस्य 'मते'इति शेषः । शक्तिज्ञानत्वेनैवेति । न तु शक्तिज्ञानत्वेन, लक्षणाज्ञानत्वेन चेत्यर्थः । हेतुतेति । शाब्दबोधं प्रति, तदनुकूलापदार्थोपस्थिति प्रति च हेतुतेत्यर्थः । तथा च नैयायिकादिनयेऽप्येकैक एव हेतुहेतुमद्भाव इति भावः । 'शक्यादशक्योपस्थितिर्लक्षणे'ति पक्षे लक्षणा न शक्तिघटिता, प्रवाहादिरूपो यो वस्तुतो गङ्गापदादिशक्यार्थस्तद्धेतुकतीराद्युपस्थितेरेव लक्षणात्वात्, नचोक्तज्ञानस्योपस्थिति प्रत्युपयोग इत्यत आह\_\_शक्यसंबन्धरूपेति । अत्र शक्तेर्विशेषणविधयैव प्रवेशो, न तूपलक्षणतया, एवं च गङ्गापदशक्यप्रवाहसंबन्धितीरमित्याद्या- कारक एव लक्षणाग्रहे हेतुर्न तु प्रवाहसंबन्धितीरमित्याद्याकारक इति भावः । समानविषयत्वस्य = तत्प्रवेशस्य, तद्विषयकोपस्थितौ तन्निष्ठविषयतानिरूपितशक्तिनिष्ठविषयताकज्ञानहेतुत्व- स्यावश्यकत्वादिति पर्यवसितोऽर्थः । गङ्गापदशक्यसंबन्धि तीरमिति लक्षणाज्ञानस्य, शक्यसंबन्धसंसर्गकस्य गङगापदात्तीरमित्याकारस्य वा लक्षणाज्ञानस्य\_\_तीरविषयकत्वे सति शक्तिविषयकत्वेऽपि\_\_न तीरांशे शक्तिविषयकत्वमिति न शक्तिज्ञानविधया तीरोपस्थितिनिर्वाहकता- संभवः । अत्र 'शक्तिज्ञानपदार्थोपस्थित्यो'रित्युपलक्षणं,\_\_शक्तिज्ञानशाब्दबोधयोरित्यपि बोध्यम् ।

समानविषयकत्वाप्रवेशे बाधकमाह\_\_अन्यथेति । संबन्धाग्रहेति । तद्‌ग्रहदशायां तु 'प्रवोहो गङ्गापदशक्य' इति ज्ञानात्तीरबोध इष्ट एवेति तद्‌ग्रहानुसरणम् । ननु तद्विषयकोपस्थित्यादिकं प्रति तद्विषयकशक्तिज्ञानत्वेन हेतुत्वमुपेयं, न तूक्तरूपेणेति\_\_न लक्षणाज्ञानादिनिर्वाहः, ? तस्यापि तीरविषयकत्वात्, उक्तशक्तिज्ञानदापत्तिश्च न, तस्य तीराविषयकत्वादित्याशङ्क्याह\_\_अपि
चेति । प्रथमस्मपणस्य,\_\_घटमानयेति वाक्यविषयकत्वानुसरणं,\_\_वक्ष्यमाणस्मरणस्य घटविषय- कत्वस्य पदजन्यत्वस्य च संपत्त्ये । तस्य हस्तिपकविषयकत्वसंपत्तये हस्तिविषयकत्वमनुससार । गजवाक्योभयविषयकप्रत्यक्षस्यासंभवात्-स्मरत इति । वस्तुतस्तु स्मरणस्यैकत्वमित्यत्र न निर्भरः, क्रमिकानेकवर्णघटितानेकपदघटितस्य प्रत्यक्षं न संभवतीति स्मरणमनुसृतम् । अत एव हस्तिनोऽपि तदेवादृतं, कल्पनालाघवात् । वृत्तिजन्यत्वेति । शक्तिज्ञानजन्यत्वसत्त्वादित्यर्थः । वृत्तिजन्यत्वोत्कीर्तनं तु वृत्तिजन्योपस्थितित्वेन हेतुत्वपक्षेऽपि दूषणमाविष्कर्तुमिति बोध्यम् । एतेनेति । उक्तस्थले हस्तिपकस्य शाब्दबोधापत्तिरूपदूषणेन ।

 ननु शक्तिज्ञानप्रयोज्यतावच्छेदकविषयतासंबन्धेन तथाविधोपस्थितेर्विषयतासंबन्धेन शाब्द- बोधे हेतुत्वमभ्युपेयतेऽतो नोक्तसमूहालम्बनस्मरणाद्धस्तिपकशाब्दबोधापत्तिः, हस्तिपकनिष्ठविषय- ताया घटपदशक्तिज्ञानप्रयोज्यतावच्छेदकत्वाभावात्, घटनिष्ठविषयतायास्तु\_\_घटपदशक्तिज्ञान- प्रयोज्यतावच्छेदकत्वादुपपद्यते घटस्य शाब्दबोधविषयत्वं, तीरादिनिष्ठविषयताया अपि गङ्गपदीयलक्षणात्मकशक्तिज्ञानप्रयोज्यतावच्छेदकत्वस्याक्षततया गङ्गापदात्तीरोपस्थित्या तीरस्य शाब्दबोधविषयत्वोपपत्तिरिति चेन्न, हस्तिपकनिष्ठविषयताया अपि हस्तिपकपदधर्मिकशक्तिज्ञान- प्रयोज्यतावच्छेदकत्वेनोक्तस्थले तस्य शाब्दबोधापत्तेर्दुवारत्वात् ।

 ननु तत्तच्छब्दविषयकशक्तिग्रहप्रयोज्यतावच्छेदकत्वं विषयतायां निवेश्यमतो नोक्तदोषोऽत आह\_\_प्रयोज्यत्वस्येति । अनतीति । 'घटपदं घटशक्त'मिति शक्तिग्रहवतः पुंसो घटाद्धटोपस्थितौ तेन स्वसमवाय्युपस्थिताकाशस्य घटपदजन्यशाब्दबोधविषयत्वापत्तिः, तत्रापि घटपदशक्तिग्रह- प्रयोज्यतावच्छेदकविषयतासंबन्धेन तथाविधोपस्थितेः सत्त्वादिति भावः ।

 न च शक्तित्वावच्छिन्नसांसर्गिकविषयतानिरूपितपदनिष्ठप्रकारतानिरूपितार्थनिष्ठविशेष्यता- कज्ञानत्वेन शाब्दबोधहेतुत्वं स्वीक्रियते, शक्तिसंबन्धेन शक्यसंबन्धेन वा पदप्रकारकार्थविशेष्यक- ज्ञाने शक्तेः संसर्गत्वात्, शक्तित्वनिष्ठावच्छेदकतापर्याप्तेरनिवेशाच्छक्यसंबन्धेन पदप्रकारकज्ञान- स्यापि संग्रहः, शक्तिसंबन्धावच्छिन्नप्रतियोगिताकपदाभावप्रकारकनिश्चयप्रतिबध्यत्वं तु-शक्य- संबन्धसंसर्गकपदप्रकारकज्ञानस्य न, पदप्रकारतानिरूपितशक्तिनिष्ठसांसर्गिकविषयताया अर्थ- निष्ठविशेष्यतानिरूपितत्वाभावात्, तन्निष्ठविशेष्यातानिरूपिततत्संबन्धनिष्ठसांसर्गिकविषयतानिरू- पिततन्निष्ठप्रकारताकबुद्धि प्रत्येव सद्धर्मिकतत्संबन्धावच्छिन्नप्रतियोगिताकतदभावनिश्चयस्य प्रति- बन्धकत्वात्, अन्यथा संयुक्तसमवायसंबन्धेन घटवत्ताबुद्धिरपि संयोगन घटाभावनिश्चये सति न स्यात् । इत्थं च न लक्षणाज्ञानस्य शाब्दबोधं प्रति पृथक्‌कारणत्वकल्पनापत्तिः, न वोक्तसमूहालम्बनस्मरणाद्धस्तिपकस्य शाब्दबोधापत्तिः, न वाकाशस्योक्तस्थले शाब्दबोधापत्तिश्चेति वाच्यं, शक्तिसमानकालिकपटपदसमवायसंबन्धेन घटपटप्रकारकाकाशादिविशेष्यकज्ञानादाकाशादेः शाब्दबोधापत्तेर्दुवारत्वात्, न चेष्टापत्तिः, अननुभवात्, परम्परासंबन्धस्तु न लक्षणात्वेन वृद्धसंमतः, अत एव काव्यप्रकाशकृद्भिः\_\_'बाधो योगः फलेन नो' इत्युक्तम्, अन्यथा शैत्यपावनत्वादावपि तीरस्य स्वसंयुक्तसमवेतत्वरूपपरम्परसंबन्धस्य सत्त्वेन तदसंगतिः स्पष्टैव । ननु शक्यसंबन्ध- ज्ञानादेव यत्र तीरपस्थितिस्तत्र
सर्वानुभवसिद्धबोधनिर्वाहाय लक्षणाज्ञानकारणत्वकल्पनं शाब्दिकस्यावश्यकमिति परमतेऽपि न प्राक्तनगौरवावकाश इति चेन्न, तत्रापि गङ्गापदं तीरबोधकमिति ज्ञानान्तरमेव तीरशाब्दबोधाङ्गीकारात् । न च तादृशज्ञानव्यक्तिकल्पनागौरवम्, फलमुखत्वेन तस्यादोषत्वात् । अन्येतु\_\_वस्तुतस्तु सुषुप्त्यपगमक्षणमारभ्य पुनस्तदुत्पत्तिक्षणपर्यन्तं प्रत्यक्षात्मगुणोऽवश्यं वाच्यः, अत एव सुषुप्तिकालभिन्नस्य तथाविधगुणशून्यकालस्य मूर्च्छात्वमुच्यते, तथा च तादृशकाले ज्ञानाद्यावश्यकतया ज्ञानाद्यन्तरस्थाने इदमेव कल्प्यते इति क्क गौरवमिति वदन्तीति संक्षेपः, तदेतदिभिप्रेत्याह\_\_विस्तरेण प्रपञ्चितं भूषणे इति ॥ 37 ॥



का : 38

 एवं = बीधजनकस्य शक्तित्वे । 'ईश्वरेच्छा शक्ति'रिति मते तु तत्तत्पदपदार्थसंबन्धत्वविशे-

षितेच्छाया एव शक्तित्वम् । एवं च गगरीशब्दाद्‌बोधोत्पत्त्या गगरीशब्दाद्धटबोधो जायतामितीच्छाया आवश्यकत्वेऽपि तस्या न गगरीशब्दसंबन्धत्वं कल्प्यते, तदनुग्राहककोशाद्य- भावान्नापभ्रंशे शक्तिप्रसङ्गः । एवं 'पदार्थान्तरं शक्ति'रिति मतेऽपि न तत्र सा कल्प्यत इति भावः । द्विधा = प्रकारद्वयेन, अपभ्रंशानां साक्षाद्‌बोधकत्वानभ्युपगम एकः प्रकारः, वाचकत्वे इष्टापत्तिरित्यपरः, तत्राद्यं समाधानं नैयायिकादिमतेन, द्वितीयं स्वमतेनेति विवेकः । अनुमाय = स्मृत्वा । अत एवाग्रे'तेषां साधुस्मरण एवोपयोग' इति वक्ष्यति । नन्वेवं तस्य वाचकत्मनुपपन्नं, साक्षाद्बोधकत्वस्यैव वाचकत्वरूपत्वादत आह\_\_वाचको बोधक इति ।

 साक्षात्तद्वाचकत्वमिति । साक्षात्तद्बोधकत्वरूपं तद्वाचकत्वमित्यर्थः । तादात्म्यमुपगम्ये- वेति । अर्थतादात्म्यं गगर्यादिशब्दे गृहीत्वेवेत्यर्थः । ग्रहस्य भ्रमत्वसूचनाय 'इवे'ति । तेन तेषामवाचकत्वं ध्वनितम्, तद्वाचक एव हि तत्तादात्म्याभ्युपगमात् । एतेन शक्तिभ्रमात्ततो बोध इति च सूचितम्, न च पामराणां शक्त्यग्रहे कथं शक्तिभ्रम इति वाच्यं, गगरीशब्दं श्रृण्वतः पुंसः साधुस्मरणाद्बोधेऽपि तटस्थस्य गगरीशब्दजन्य एवास्य बोध इति भ्रमेणाऽऽद्यस्य शक्तिभ्रमोऽन्येषां तन्मूलकस्य तद्भ्रमस्य संभवात् । न शिष्टैरिति । 'शिष्टैः-साधवः पर्याया इवापभ्रंशा नानुगम्यन्त' इति योजना, पर्यायसमुदाये न संगृह्यन्त इत्यर्थः । नयतः = अर्थ बोधयतः\_\_साधुशब्दस्य, स्मृतिमात्रेण\_\_अस्य 'अर्थबोधोपपत्ति'रिति शेषः । बंबंबेति । शिक्ष्यमाणो बालो 'बं बं बे'त्यव्यक्तं यदा प्रभाषते, तद्विदां = साधुशब्दं जानतां, व्यक्ते = साधुस्वरणे सति, निश्चयः = अर्थनिश्चयो भवतीत्यर्थः । असाधोः साधुप्रकृतिकत्वात् सादृश्येन तत्स्मरणमिति भावः । अत्र 'बं बं बे'ति पाठ एव युक्तो, न त्व'म्बाम्बे'ति , तस्य साधुत्वात् ।

 पूर्वकारिकां व्याचष्टे\_\_एवं साधाविति । साधुव्यवहितः = साधुस्मरणपूर्वकः । 'व्यवहारादे'रित्यादिपदादप्तवाक्यसंग्रहः । पर्यायतुल्यता-यथा सर्वेऽप्यनेकपर्याया एकस्यार्थस्य वाचका अविशेषात्तथापभ्रंशा अपीत्यर्थः । दृष्टान्तदार्ष्टान्तिकयोर्वैषम्यमाह\_\_तेषामिति । पर्यायाणामित्यर्थः । एकत्वादिति । अत एव विनिगमनाविरहः, अन्यथा य एव पर्यायः सर्वदेशेषु प्रसिद्धस्तत्रैव शक्तिः सिध्येदिति भावः । तथा = सर्वदेशेषु एकता, तेषां देशभेदेन भिन्नत्वात्, अत एव 'वाचो यत्र विभिद्यन्ते तद्देशान्तरमिष्यते' इति स्मर्यते । अन्यथेति । अपभ्रंशानामवाचकत्वे चेत्यर्थः । तेषां वाचकत्वे तु तद्वयावर्तनायान्यविधमेव तद्वक्तव्यमिति भावः । न च लाक्षणिकासंग्रहः, तेषामपि क्कचिच्छक्तत्वात्, वृत्तिमत्त्वं वा तदर्थो बोध्यः । अविदुषामिति । तत्तदर्थबोधकत्वेन ग्रहशून्यानामित्यर्थः, एवं च तत्तच्छब्दत्वादिना पूर्वमनुभवेऽपि नेष्टसिद्धिः, तथानुभववतां तथाविधस्मरणसंभवेऽपि तस्य शाब्दबोधानुपयुक्तत्वात्, तत्तदर्थबोधकत्वेन स्मरणस्यैवोपयोगित्वादिति भावः । एतदभिप्रायेणैवाह\_\_तेषामिति । पामराणामित्यर्थः, अपभ्रंश- मात्रव्युत्पन्नाः\_\_पामराः । किं बोधकत्वरूपशक्तेर्भ्रमोऽभित उतेच्छारूपायाः ? तत्र नाद्य इत्यत आह\_\_बोधकत्वस्येति । तत्तदर्थबोधजनकत्वस्येत्यर्थः । अबाधेनेति । 'नेदं तदर्थबोधक'मिति बाधनिश्चयाभावेनेत्यर्थः । बाधाभावादिति । गगर्यादिशब्दादपि घटादिरूपार्थबोधजननेन 'घटो गगरीशब्दजन्यबोधविषयो जायता'मितीश्वरेच्छावश्यकी, अन्यथा घटनिष्ठगगरीशब्दजन्यबोध- विषयत्वस्येश्वरेच्छाऽविषयतया तस्याः सर्वविषयकत्वानुपपत्तिः । न च तस्य सुद्धविषयतात्वेनैव घटांशे गगरीशब्दजन्यबोधविषयत्वप्रकारकत्वमिच्छाया उपगम्यते, न तु तच्छब्दजन्यबोध-

विषयतात्वेन, तावतापि तस्याः सर्वविषयकत्वानुपपत्तिरिति वाच्यं, घटनिष्ठविशेष्यतानिरूपित- प्रकारतावच्छेदकघटकतया तदनवगाहित्वेऽपि स्वातन्त्र्येण बोधांशे तदवगाहित्वोपगमात् । तत्त- च्छब्दजन्यबोधविषयतात्वावच्छिन्नप्रकारतानिरूपितविशेष्यतासंबन्धेन संबद्धेश्वरेच्छा शक्तिः, सा चैवं सति तत्र न संभवति, अथवा पदपदार्थसंबन्धत्वविशिष्टा तथाविधेश्वरेच्छा शक्तिः गगरीशब्दसंबन्धत्ववैशिष्ट्यं तु तस्या नाङ्गीक्रियत इति न तत्र शक्तिसंभव इति वाच्यं, ततोऽपि बोधोत्पादानुभवेन तत्रापि गगरीशब्दजन्यबोधविषयतात्वेन रूपेण तत्प्रकारकत्वस्येच्छाया अवश्याभ्युपेयत्वात्, गगरीशब्दघटैतदुभयसंबन्धत्ववैशिष्ट्यस्य वावश्यं स्वीकार्यत्वादिति तात्पर्यम् ।

 पदार्थपदविशेषघटिताया इति । तत्तत्पदजन्यबोधविषयत्वप्रकारतानिरूपितार्थनिष्ठ- विशेष्यताकेच्छाया एव शक्तित्वेन गगरीशब्दजन्यबोधविषयत्वप्रकारिका घटविशेष्यिकेच्छैव शक्तिः, प्रकृते वाच्या, सा यद्यस्ति, न तर्हि तद्भ्रमः, यदि नास्ति, तर्हि सुतरां न तद्भ्रमः सिध्यति, क्कचित्प्रसिद्धस्य स्वविरहिणि ज्ञानस्यैव भ्रमत्वात् । अथ तत्तच्छब्दविशेष्यिका तत्तदर्थबोधजनकत्वप्रकारिकेच्छापि शक्तिविनिगमनाविरहात्, तथा च गगरीशब्दे घटबोधजनकत्व- प्रकारिकाया इच्छाया विषयतया घटशब्दे प्रसिद्धाया भ्रमः संभवतीति चेन्न, घटबोधकत्वप्रकारिकेच्छामात्रस्य शक्तित्वाभावेन तद्भ्रमस्यानुपयुक्तत्वात् । विगुणेषु = साधुशब्दे व्युत्पत्तिविधुरेषु । अभिधातृषु = वक्तृषु । व्यवकीर्णा = अन्यथाकृता, अपभ्रंशीकृतेति यावत् । अनित्यदिर्शिनां त्विति । 'कार्याः शब्दा' इति मते शास्त्रमात्रसमधिगम्यमर्थबोधकत्वमित्यपभ्रंशेषु शास्त्रेषु तद्‌ग्राहकस्याभावात्साधव एव वाचका नापभ्रंशा इति भवति भ्रम इति भावः ।

 वाचकत्वस्य पुरुषभेदनियन्त्रितत्वाभावा'त्तेषां साधुरवाचक' इत्ययुक्तमत आह\_\_अवाचको- ऽबोधक इति । ननु तत्पदजन्यबोधविषयत्वप्रकारिकेच्छैव शक्तिः, एवं तदर्थबोधजनकत्व- प्रकारिकेच्छा, आद्या शब्दघटिता न त्वर्थघटिता, चरमा त्वर्थघटिता, न तु शब्दघटिता, तथा च चरमाया विलक्षणविषयतासंबन्धेन गगर्यादिशब्दे भ्रमः संभवत्येवेत्यनुशयन आह-किं चेति । सर्वत्रैकत्वेनेति । महाराष्ट्रसंचारयोग्येष्वेकरूपत्वेनेत्यर्थः, तेन यावनाददेशेषु तदसत्त्वेऽपि न क्षतिः । संस्कृतशब्दस्यापि तत्रासत्त्वाच्च । पर्यायेष्विवेति । नानापर्यायनिष्ठा नानानुपूर्व्यो यथा शक्तितावच्छेदिका अङ्गीक्रियन्ते, तथापभ्रंशनिष्ठा अपि ताः शक्ततावच्छेदकत्वेन स्वीक्रियन्ताम- विशेषादित्यर्थः । साधूनामेव । न तु वाचकमात्रस्येत्यर्थः । अत एव "समानायामर्थावगतौ शब्दैश्चापशब्दैश्च शास्त्रेण धर्मनियमः" इति पस्पशाह्निके भाष्ये उक्तं, तत्र समानत्वं-शब्दान्तर- स्मरणापूर्वकत्वेन, अन्यथाऽव्यावर्तकतदुपादानस्य नैरर्थक्यापत्तेः । किं च यादृशं साधुशब्दानां हेतुत्वं तादृशमेवापशब्दानामपि स्वरसतः प्रतीयते, न तु व्यवहितं, तदुपमृद्येतासाधोरवाचकत्वाभ्यु- पगमे । न चैवमार्यम्लेच्छाधिकरणविरोधः-तत्र हि पीलुशब्दं वृक्षविशेषे आर्याः प्रयुञ्जते, तमेव बुध्यन्ते, अनार्यरूपम्लेच्छा गजे प्रयुञ्जते, तमेव प्रतियन्ति, एवं यवशब्दो दीर्घशूके, तद्भिन्नस्तु कङ्गौ, तत्रार्यप्रसिद्धेर्वलवत्त्वात् पीलुशब्दो वृक्षे एव शक्तो, न तु गजे, यवशब्दो दीर्घशूक एव न तु कङ्गाविति\_\_सिद्धान्तितं-तद्विरुध्यत इति वाच्यम्, आर्यप्रसिद्धेर्वलवत्त्वाद्वेदे यवपदस्य दीर्घशूकपरत्वमेव न तु शक्तिसत्त्वेऽपि प्रियङ्गुपरत्वमिति सिद्धान्ताशयस्य वर्णनीयत्वात् । 'शवतिर्गतिकर्मा कम्बोजेष्वेव भाष्यते, विकार एव आर्या भाष्यन्ते' इत्यादिभाष्यान्निरुक्ताच्च यथा शवत्यादीनां नियतविषयत्वं तथा वेदे तत्परत्वमेव यवशब्दस्येति कल्पनाया उचितत्वात्, शक्तिः

पुनरुभयत्र जागर्त्येव, अनार्ये प्रसिद्धेऽर्थे अशक्तत्वेऽसाधुत्वे वा तात्पर्ये मानाभावात् । जैमिनिरपि सूत्रयावभूव\_\_'तेष्वदर्शनाद्विरोधस्य समा विप्रतिप्रतिः स्या'दिति । यवशब्दे उभयथा शब्दार्थावगमाद्विकल्पः स्यादिति तदर्थः । एवं पूर्वपक्षयित्वा सिद्धान्तसूत्रमाह-'शास्त्रस्थानां तन्निमित्तत्वात्' इति । शास्त्रस्थानां = शास्त्रनिष्णातानां\_\_शिष्टानां,शब्दार्थे, वेदे इति शेषः, तेषां स्मृतिरविच्छिन्ना स्मृतिः, शब्देषु वेदेषु च ते शिष्टा हि श्रुतिस्मृतिधारणे निमित्तमित्यर्थः । अपभ्रंशानां वाचकत्वादेव\_\_वाचकस्य व्यञ्जकत्वे 'माएधरोव अरण'मित्यादि भाषोदाहरणं काव्यप्रकाशकृतामाञ्जस्येन संगच्छते इत्यलं विस्तरेण । पुण्यजननेत । तदुक्तमेकः पूर्वपरयोरिति सूत्रे भाष्ये-' एकः शब्दः सम्यग् ज्ञातः सुप्रयुक्तः शास्त्रान्वितः स्वर्गे लोके कामधुग्भवती'ति । इयं श्रुतिरिति प्राञ्चः । स्मृतिरित्यन्ये । पापजननेति । पापजनकोऽसाधुशब्दप्रयोग इति बोधनाय'न म्लेच्छितवा' इति निषेधः, विषेधेन निषेध्येऽनिष्टबोधनादिति भावः, अयञ्च निषेधो याज्ञे कर्मण्येवेति पस्पशाह्निके भाष्यादौ स्पष्टं, निरूपितं चैतत्प्रागाख्यातार्थविचारे । पुण्यजननेति । तत्त्वरूपयोग्यत्वरूपं पुण्यजनकत्वमित्यर्थः, एवमग्रे़ऽपि । कोशादीति । आदिपदमाप्तवाक्यादि- संग्रहाय । व्यकरणादीत्यादिपदमुपमानसंग्रहाय, कोशादेः साक्षात्प्रातिपदिकशक्तिग्राहकतया प्रथमतस्तदुपादानं, प्रायः कोशादित एव शक्तिग्रहाच्च । ब्राह्मणे फलेति । 'राजा राजसूयेन यजेते'त्यत्र राजपदस्य रूढ्या क्षत्रियार्थकतया ब्राह्मणस्य तदनधिकारित्वान्त्तेन कृते तत्र फलाजनकत्वमित्यर्थः । नाश्वादौ साधुत्वमिति । अर्थविशेषनिबन्धनत्वात्साधुत्वस्येति । पर्यवसितमिति । अपभ्रंशास्तु न तदर्थे व्युत्पन्ना इति न साधव इति भावः । गौणानामिति । 'सिहो माणवक' इत्यादौ सिंहादिशब्दानां क्रौर्यादिगुणयोगात् पुरुषे आगतानां = प्रवृत्तानामित्यर्थः, 'तत्र आगतः' इत्यण् । गुणे = गोत्वादिधर्मे । तत्पुरस्कारेण = तत्तद्धर्मपुरस्कारेण, शक्यतावच्छेदकधर्मारोपेणेति यावत् । आरोपे निमित्तं तु क्रौर्यादिगुणयोगः, 'सिहो माणवक' इत्यादौ सिंहत्वादिरूपेण माणवकादेर्भानमिति भावः, 'गङ्गायां घोष' इत्यादावप्येवम् । स्पष्टं चेदं काव्यप्रदीपोद्योते । 'क्रूरो माणवक' इत्याकारकबोधभ्युपगन्तृनये तु इदं न संगच्छते, सिंहादिशब्दानां क्रौर्याद्यवाचकत्वात् । गुणवाचकशुक्लादिशब्दपरत्वेन प्रकृतग्रन्थयोजने तु 'गङ्गायां घोषः' 'सिंहो माणवक' इत्याद्यसंग्रहापत्तिः । आधुनिकेति । शक्यतावच्छेदकातिरिक्त- रूपेण बोधकतात्पर्यकाणां लाक्षणिकानां त्वित्यर्थः । लक्षणयाप्यसाधुरिति । अत एव कर्मादौ षष्ठ्यादेरनुशासनं चरितार्थनित्यन्यत्र विस्तरः, अपभ्रंशानां वाचकत्वेऽपि न प्रातिपदिकसंज्ञा, साधुत्वस्याप्युद्देश्यतावच्छेदकत्वात्, अत एव 'सिद्धे शब्दार्थसंबन्धे लोकतोऽर्थप्रयुक्ते शब्दप्रयोगे शास्त्रेण धर्मनियमः' इति वार्तिककृतोक्तम्, 'साध्वनुशासनेऽस्मिञ्शास्त्रे' इति च भाष्ये उक्तम् । एवं साधुत्वज्ञानस्य शाब्दबोधे हेतुत्वमसाधुत्वनिश्चयस्य प्रतिबन्धकत्वं वेति कथं तेभ्यो साधुत्वग्रहवतां बोध इति न शङ्क्यं, साधुत्वज्ञानविरहिणामसाधुत्वनिश्चयवतामपि शाब्दानुभवात्, साधुत्वज्ञानस्य हेतुत्वादसाधुत्वनिश्चयस्याप्रतिबन्धकत्वाच्च, तदेतदभिप्रेत्याह-विस्तरेणेति ॥ 38 ॥



का : 39

 अतिरिक्तेति । इच्छाविशेषातिरिक्तेत्यर्थः, सा पुनर्बोधजनकतारूपा, पदार्थान्तररूपा वा

भवतु । संबन्धो विषय इति । तज्जन्यप्रतिपत्तिविषयः । तथा च 'संबन्धशब्दे संबन्ध' इत्यस्य संबन्धशब्दवाच्यः संबन्ध इत्यर्थः, एवं योग्यतां प्रतीत्यादेरर्थो बोध्यः, 'संबन्ध' शब्दस्य 'योग्यता'शब्दस्य चार्थप्रदर्शनस्य प्रकृतोपयोगमाह-घटपदमित्यादिना । अत्र योग्यं = घटरूपार्थे योग्यं, तद्विषयकबोधजननयोग्यमिति यावत् । एतत्संबन्धीति । घटसंबन्धीत्यर्थः सा = शक्तिः । तथा च प्राथमिकशक्तिग्रह उक्तव्यवहाराद्भवति, तत्र च संबन्धादिशब्दशक्तिग्रहोऽपेक्षितो- ऽतस्तदर्थप्रदर्शनं कृतं, तत्र दृष्टान्तो-मातेति । 'योग्यव'दिति पाठे मात्रादियोग्यः = तत्प्रतियोगिकत्वादविशिष्टः, संबन्धो, यथा लोकव्यवहाद् गृह्यते तथेत्यर्थः, 'योगव'दिति पाठस्तु सम्यगेव । परे तु -संबन्धशब्दे \[सम्बन्धो\] योग्यतां प्रति बोधजनकतावच्छेदकधर्मरूपयोग्यता- निरूपितो यस्तादात्म्यलक्षणः संबन्धः स एव योग्यता, सा च स्वाभाविक्येवानादवृद्धव्यवहार- परम्परापरपर्यायो योऽस्मदादिसमयस्तेन गृहितेनोक्तेश्वरसमयान्निश्चीयते, यथा मातापुत्रयोर्जन्य- जनकभावलक्षणसंबन्धो व्यवहारान्निश्चीये तथेत्यर्थः, न तु जनकत्वमेव योग्यता, 'एतज्जननेऽयं योग्य' इति व्यवहारादित्याहुः । अत्र कल्पे-'संबन्धशब्द' इत्यस्य-संबन्ध्यत इति संबन्धः, कर्मणि घञू\_\_तत्तदर्थे संबद्धो घटादिशब्द इत्यर्थो बोध्यः, संबन्धशब्दो योग्यतां प्रति संबद्धो योग्यतेति कारिकायां योजना बोध्या । अथवा 'इदं पदमेतदर्थसंबन्धी'त्यत्रत्यसंबन्धशब्द इत्यर्थः, इत्थं च संबन्धशब्दो-भावघञन्त एव, संबन्धो योग्यतेत्यस्य योग्यताविषय इत्यर्थ इति दिक् ॥

  \* इति शक्तिनिर्णयः ॥ 6 ॥ \*

















.





***सप्तमाष्टमाध्यायौ***





 'आरोपितत्वं नञ्द्योत्य'मित्यनेन नञर्थ एव प्रदर्श्यते न तु समासार्थ इति तात्पर्येणाह\_\_ नञर्थमाहेति । प्रसङ्गसंगतिरत्र बोध्या । अपरशब्दार्थमाह-उत्तरपदार्थस्येति । अत एव = उत्तरपदार्थप्राधान्यानुरोधादेव । आरोपितत्वमिति । आरोपितब्राह्मणत्वादि ब्राह्मणादिपदप्रवृत्ति- निमित्तमित्यब्राह्मणादिपदघटकनञा द्योत्यत इत्यर्थः । अन्यथा = उत्तरपदार्थप्राधान्यविरहे । अतिसर्व इत्यत्रेवेति । सर्वमतिक्रान्त इत्यर्थे 'अत्यादयः क्रान्ताद्यर्थे द्वितीयये'ति समासे पूर्वपदार्थप्रधाने सर्वशब्दस्योपसर्जनतया सर्वादित्वाभावेन यथा न सर्वनामत्वं, तथात्रापि नञो भेदार्थकत्वे सर्वभिन्न इत्यर्थेऽसर्व इत्यादेर्न स्यात्, तथा च-'असर्वे' 'असर्वस्मै' इत्यादिप्रयोगानु- पपत्तिः । नन्वन्योन्याभावार्थकत्वपक्षे तस्य प्रतियोगितासंबन्धेन प्रतियोगिनि विशेषणत्वे उत्तर- पदार्थप्राधान्यं निर्वहेदित्याशङ्क्याह-घटो नास्तीत्यादाविति । तस्य = अभावस्य । विशेष्यताया एवेति । 'घटाभावोऽस्तित्वाश्रय' इत्याकारकस्य, 'घटकर्तृकसत्ताभाव' इत्याकारकस्य वा बोधस्यानुभवसिद्धत्वादित्यर्थः । नन्वेवमघट इत्यादौ घटभिन्न इति बोधस्य सार्वजनीनस्यापलापो न योग्य द्दत्याशङ्क्याह-अस्मद्रीत्या चेति । घटभिन्ने एव धटत्वस्यारोपत्तद्भिन्न इति बोधोऽर्थसिद्धो भवतीति न तदपलापः, तत्र शाब्दत्वप्रतीतिस्तु शब्दप्रयोज्यत्वाद्भ्रमरूपैवेति भावः ।

 आरोपविषयत्वमिति । तस्य चोत्तरपदार्थे ब्राह्मणादावन्वयः, आरोपश्च प्रत्यासत्त्या प्रवृत्ति- निमित्तप्रकारक एव प्रतीयते, एवं चा'ब्राह्मण' इत्यत आरोपविषयत्ववान् ब्राह्मण इति बोधः, तथाविधश्च क्षत्रियादिरेवाब्राह्मणशब्देन प्रतिपाद्यते नञ्समभिव्याहारे, समवायसंबन्धसंसर्गकारोप- संबन्धेन ब्राह्मणत्वादिके प्रतीयते इत्यारोपविषयो ब्राह्मण इत्याकारकता बोधस्य नानुपपन्ना, आरोपस्तु कस्यचित् तदानीमपि संभवत्येवेति नासंगतिः । स्पष्टं चेदमत्रैव सूत्रभाष्ये\_\_संदेहा-

द्दुरुपदेशाद्वा' इत्यादिग्रन्थे । अथवा'रोपविषयत्व'मित्यस्यारोपविषयप्रवृत्तिनिमित्तकत्वमित्यर्थः, व्यवहितकाले आरोपसत्त्वेऽपि न क्षतिः, आरोपिततात्कालित्वस्यानिवेशात् । आरोपविषयत्वस्य प्रकारतया ससर्गतया च भानम् राज्ञः पुरुष इत्यत्र षष्ठ्यर्थस्वत्वादेरिव भानमविरुद्धम्, अब्राह्मण इत्यादित आरोपितब्राह्मणत्ववानित बोधः, आरोपितत्वविशिष्टब्राह्मण्यवत्त्वं ब्राह्मणभिन्ने एवेति न ब्राह्मणेऽब्राह्मणशब्दप्रयोगः ।
लघुभूतमर्थमाह\_\_आरोपमात्रमर्थ इति । नञो द्योत्यो वाच्यो वार्थः, स चोत्तपरदार्थे विषयत्वसंबन्धेन विशेषणमित्याह\_\_विषयत्वं तु संसर्ग इति । तथा चैतत्पक्षे निष्कर्ष इति पूर्वपक्षापेक्षयात्र पक्षे लाघवादित्याशयः । भाष्यसंमतस्तु\_\_'अथवे'त्याद्युक्तः पूर्व एव कल्पः, युक्तश्चाद्योऽन्त्यस्तु न, आरोपस्य नञ्वाच्यत्वेऽपि ब्राह्मणादिपदानां सुख्यार्थत्यागः शबादार्थसंबन्धस्यानित्यतापत्तेः, मध्यमकल्पे तु न दोषः, मुख्यसंबन्धेन ब्राह्मणत्ववत इवारोपितसंबन्धेन तद्वतोऽपि तदर्थत्वात्, नञ् त्वन्त्यार्थे तात्पर्यनिर्णायकः, इदमेव नञो द्योतकत्वं नाम, एतावतैवात्रैकार्थीभावव्यवहारोऽपि, अर्थवत्त्वमपि समासस्योपपद्यते द्योत्यार्थान्तर्भवेण विशिष्टानुपूर्व्याः शक्ततावच्छेदकत्वदित्याहुरित्यन्यत्र विस्तरः । अन्ये त्वब्राह्मण इत्यादौ ब्राह्मणादिपदं तादात्म्यसंबन्धेन ब्राह्मणाद्यारोपविषयार्थकं च, नञ् तात्पर्यनिर्णायखः, एवं चा'ब्राह्मणोऽयमित्यत्र ब्राह्मणारोपविषयोऽयमिति बोधः, आरोपितो ब्राह्मण इत्यनेनाप्युक्त एव बोध इत्युच्यते इत्याहुः । अत्रारोपो ब्राह्मणाभिन्नमात्रविशेष्यको ग्राह्यः, तेने'मौ ब्राह्मणा'विति समूहालम्बनारोपविषयत्वस्य ब्राह्मणे सत्त्वेऽपि न ब्राह्मणपदप्रयोगः । ननु नञ उक्तार्थवाचकत्वस्वीकारेऽपि न क्षतिः, आरोपविषयत्वरूपस्यारोपितत्वरूपस्यारोपितत्वस्यारोपस्य वा विषयतासंसर्गेणोत्तरपदार्थे विशेषणत्वसंभवेनाभिमतोत्तरपदार्थप्राधान्यसिद्धेरत आह\_\_द्योत्य- त्वोक्तिरिति । निपातमात्रस्य द्योतकत्वमति सिद्धान्तानुरोधात् तथोक्तिर्न तु प्रकृते वाचकत्व- स्वीकारे काचित् क्षतिरिति भावः । वस्तुत उक्तार्थवाचकत्वपक्षे दोष उक्त एवेति प्रागुक्तार्थ- द्योतकत्वमेव युक्तमिति वदन्ति । 'आरोपितब्राह्मणत्ववा'मिति शाब्दबोधोत्तरं जायमानब्राह्मणभिन्नः क्षत्रिय इति बोधापत्तिः, एवं 'घटो भूतले नास्ती'ति वाक्यादारोपिता घटकर्तृका भूतलाधिकरणिका सत्तेति शाब्दबोधोत्तरं तादृक् सत्ताभावबोधो मानसो भवति, तेन घटकर्तृकभूतलाधिकरणक- सत्ताबोधः प्रतिबध्यते, अभावाज्ञानस्य पूर्ववर्तिन एव प्रतियोगिमतो बुद्धिप्रतिबन्धकत्वमिति न नियमोऽपि तु तत्कार्यसहभावेनापीति नाभावबुद्‌ध्युत्पत्तिसमयेऽपि प्रतियोगिबुद्धयुत्पत्तिः 'वायौ रूपं नास्ति' 'शङखः पीतो नास्ती'त्यादावपि वाय्वधिकरणिका रूपकर्तृका सत्ता आरोपिता, पीतशङ्खकर्तृकारोपितेति बोधः, विशिष्टप्रसिद्धिस्त्वाहार्यैव, रूपकर्तृकसत्तायां वाय्वधिकरणकत्वा- रोपः, पीतकर्तृकसत्तायां शङ्खकर्तृकत्वारोपश्च पर्यवस्यति, आरोपिता तथाविधसत्तेत्येवं बोधवर्णनं तु क्रियायाः प्राधान्यतयैव नञर्थान्वय इत्यभिप्रेत्येति बोध्यम् ॥ 40 ॥



का : 41

 तदाशयादिति । तस्मिन् = अभावस्य नञर्थत्वे, आशयात् = तात्पर्यात् । साधारण्येनेति । नञ्वाच्यस्याप्यभावस्य तत्तदनुभावनुरोधेन विशेषणत्वं विशेष्यत्वं वा कल्प्यते । द्योत्यार्थस्यापि वा तत एव विशेष्यत्वं च, अथवा वाचकत्वपक्षे विशेष्यत्वं द्योत्यत्वपक्षे विशेषणत्वम्, अत एव द्योत्यार्थानां विशेषणत्वमेवेति 'हेतुमति च'ति सूत्रभाष्यसिद्धनियमभङ्गे नेति बोध्यम् ।

निवृत्तशब्दार्थमाह\_\_अबावार्थक इतीति । अध्यारोपितेति . अध्यारोपितं ब्राह्मण्यं येषु त इत्यर्थः । नञ्वाच्यत्वादिति । लाघवाल्लोकप्रसिद्धया च नञोभाव एव वाच्यः, 'अब्राह्मणो देवदत्त'इत्यादौ देवदत्तादिनानुभूयमानसामानाधिकरण्योपपत्तिस्त्वाश्रये लक्षणयाबोध्येति भावः । अन्यथा = अनुभवस्यान्यथोपपत्तावप्यध्यारोपितब्राह्मण्यकस्य नञ्वाच्यत्वे ।

 साद्दश्यादेरपीति । सादृश्यादेरप्यब्राह्मण इत्यादौ प्रतीयमानत्वाद्वाच्यतापत्तेरित्यर्थः । अपापमिति । अत्र पापात्यन्ताभाव इति बोधः । 'अनश्व'इत्यतोऽश्वान्य इति बोधः । 'अब्राह्मण' इत्यत्र सादृश्यघटकतयान्यत्वबोधो न केवलान्यत्वबोध इति विशेषः, सादृश्यं पदार्थान्तरमिति'मते भेदस्य तत्राभावाच्च । 'अनुदरा कन्ये'त्यत्राल्पोदरा कन्येति बोधः । 'अपशवो वा'इत्यत्राप्रशस्ताः पशव इति बोधः । 'अधर्म'इत्यत्र धर्मविरोधी अदृष्टविशेषः प्रतीयते, न तु तद्भिन्नमात्रम् । आर्थिकार्थमिति । आरोपितो ब्राह्मण इत्यादिशाब्दबोधोत्तरं सादृश्यादेर्मानसबोधो भवति, अनुदरेत्यादोवल्पत्वादिहेतुकोदराभावारोपेण नञ्साचिव्यादारोपितोदरबुद्धया तन्मूलाल्पत्वादौ विश्रान्तिः, एवमन्यत्रापि बोध्यम् । नञर्थाभावस्य प्रतियोग्यतिरिक्ते विशेषणत्वे सामर्थ्यादब्राह्मण इत्यादौ समासानापत्तिः, ब्राह्मणादेरन्योन्याभावप्रत्ययानापत्तिश्चेति शङ्कामपनिनीषुराहप्रतीति । ब्राह्मणत्वाद्यवच्छिन्नप्रतियोगितासंबन्धेन भेदस्य विशेषणत्वं, तस्य प्रकारत्वानुभवे तु तदन्तर्भावेण वृत्तिरङ्गीकार्या, भेदप्रतियोगित्वमात्रस्य केवलान्वरित्वेऽपि न तथाविधभेदप्रतियोगित्वस्य तथात्वं, तथा चाब्राह्मण इत्यत्र भेदप्रतियोगी ब्राह्मण इति शाब्दबोधे ब्राह्मणप्रतियोगिकभेदबोध आर्थिकः, 'अघटः पट' इत्यत्र पटवृत्तिभेदप्रतियोगी घट इति बोधः, नञो निपातत्वात्तदर्थे पटस्य नामार्थस्याधेयत्वसंबन्धेनान्वयो न विरुध्यते, 'अघटमानये'त्युक्ते घटस्यानयनं तु न भवति, नञुपादानसामर्थ्यात्, शाब्दबोधोत्तरकाले प्रतीयमानस्य घटप्रतियोगिकभेदवत एव तत्संभवादिति भावः, 'अब्राह्मणो देवदत्त' इत्यादौ 'कथं नाम' इत एवास्वरसाद्वा विशेष्यो वेति पक्षान्तरपरिग्रह इति बोध्यम् । उत्तरपदार्थप्रधानस्य प्रयोजनमाह\_\_अनेकमिति । इदमेवोत्तरपदार्थप्रधान इति पक्षस्य मुख्यं प्रयोजनम् । तथा च भाष्यम्\_\_'इदं खल्वपि भूय उत्तरपदार्थप्राधान्येसंगृहीतम्, किम् ? अनेकमिति, किमत्र संगृहीतम् ?
एकवचनम् ।' इति । एकवचननियम इति । अन्येथैकभिन्नस्यानेकत्वाद् द्विवचनबहुवचने एव स्यातां, न त्वेकवचनमित भावः, 'द्वयेकयो'रिति सूत्रं नियमार्थमित्यभिप्रेत्य 'नियम' इत्युक्तम् । ननु पदान्नियमेनैकवचनमित्यर्थो न बोद्धव्यः, तथा सति पक्षान्तरे तदनियमः प्रतीयेत, तच्च न युक्तं, पूर्वपदार्थप्राधान्येऽन्यपदार्थप्राधान्ये चैकवचनासिद्धेः । तत्पुरुषत्वमिति । सति संभवे प्रायिकस्याप्युत्तरपदार्थप्राधान्यस्य तत्पुरुषे औचित्यमिति भावः । पूर्वपदार्थप्राधान्यस्वीकारे पुरुषादिव्यवस्था नोपपद्यते इत्याह-अन्यथेति । इतिवदिति । 'त्वदभावो' 'मदभावोऽस्ती'त्यत्र यथा युष्मदस्मत्सानाधिकरण्याभावान्न मध्यमोत्तमपुरुषौ भवतोऽपि तु प्रथमस्तदेकवचनमेव तद्वदत्वं भवसि, अनहं भवामीत्यत्र युष्मदाद्यर्थस्य नञर्थान्योन्याभावे विशेषणत्वाभ्युपगमे स्यात्, एवमयुवां बवथः, अयूयं भवथेति द्विवचनादिकमप न स्यात्, कर्तुरबावस्यैकत्वादित्यर्थः ।
 स्वमते पुरुषादिव्यवस्थामुपपादयति-अस्मन्मते चेति । चस्त्वर्थे । सामानाधिकरण्यं = युष्मदादिसामानाधिकरण्यम् । युष्मदाद्यर्थगतसंख्याभिधायित्वमेव सामानाधिकरण्यम्, तच्च पूर्वपदार्थप्राधान्यपक्षेऽपि संभवत्येवेति तु न युक्तम् । सामानाधिकरण्यपदस्योक्तार्थबोधने- ऽसामर्थ्यात्, एवमपि वचनव्यवस्थाया अनुपपादनाच्च . प्रतियोगिनीतीति । तथा चाव्राह्यणः क्षत्रिय इत्यतो ब्राह्मणभिन्नः क्षत्रिय इति बोधः । नन्वेमस इत्याद्यसिद्धिरित्याशङ्क्याह\_\_अयं भाव इति । गौणत्वेऽपि = उपसर्जनत्वेऽपि । ननूपसर्जनत्वेऽप्यनेषो ददाति असः शिव' इत्यत्रैतत्त- च्छब्दसत्त्वेन लोपो मा प्रसाङ्क्षीदिति 'अनञ्‌समासे' इति चरितार्थम्, न चैतत्तदर्थगतसंख्या- भिधायिनः सोस्तेन लोपो विधीयते, पूर्वपदार्थप्राधान्ये च न तथाभिधः सुः संभवतीति तद्वैयर्थ्यमिति वाच्यं, षष्ठ्यास्तादृशसंबन्धार्थकत्वे मानाभावात्, अनन्तरपदाध्याहारं कृत्वा एतत्तदोरनन्तरस्य सोर्लोप इत्यर्थस्यैवोचितत्वात्, अन्यत्र तथा व्याख्यातत्वाच्चेत्यत आह\_\_अकोरिति । अकसहितपर्युदासेनाकज्योग्ययोः सर्वनाभ्रोरेव तयोर्ग्रहणमुचितं, संसर्गवद्विप्रयोगस्याप्यशङ्खचक्रो हरिरित्यादौ विशेषावगतिहेतुत्वस्य क्लृप्तत्वादिति भावः । तथा च = उक्तरीत्या सर्वनाम्नोरेव तयोर्ग्रहणे च, इदमुपलक्षणम्-एतत्तच्छब्दमात्रग्रहणेऽपि अतितदित्यादाबुपसर्जने अत्वाभावेन हल्‌ङयादिलोपस्य दुर्वारतया तद्वैयर्थ्यमित्यपि बोध्यम् । ज्ञापकमिति । पूर्वपदार्थप्राधान्येऽप्युत्तर- पदार्थप्राधान्यप्रयुक्तकार्यप्रवृत्तौ ज्ञापकमित्यर्थः, तेन पुरुषवचनव्यस्थापि सिध्यतीति भावः । विशेष्यानुरोधादिति । भिन्नसंख्यविशेष्यासंनिधाने एव समस्यमानप्रधानपदार्थगतसंख्याभिधायकत्वं सुप्र इति-तथाविधविशेष्यसंनिधाने वानेकपदस्य द्विवचनबहुवचनान्ततेति भावः । नन्वेवम'वर्षा हेमन्त' इत्यत्रापि हेमन्तरूपविशेष्यानुरोधादेकवचनान्तत्वप्रसङ्ग इति चेन्न, 'गुणवचनानामाश्रयतो लिङ्गवचनानी'ति भाष्ये एव समाधानात्, तत्र विशेष्यरूपाश्रयस्यैव प्रतियोगितयाश्रयस्य प्रतियोगिनोऽपि ग्रहणात्, एवं च नञ्समासस्य क्कचिदनुयोगिगते लिङ्गसंख्ये क्कचित्प्रतियोगिगते भवत इति स्वीक्रियत इति न दोष इति तात्पर्यात् । ननु 'प्रत्ययः' इत्यस्मिन् 'तव्यत्तव्यानीयरः' इत्यादावनुवर्तमाने वचनविपरिणामवद् 'धातोः' इत्यस्मिन् 'नन्दिग्रहिपचादिभ्यः' इत्यादावनुवृत्ते वचनविपरिणामवच्च सुबुतु शब्देऽपि सोऽस्त्वित्याशङ्क्याह-किंचेति । बहूनामिति । बहूनां बहुव्रीहिर्न सिध्येदिति योजना । औत्सर्गिकं वेति । एकत्वद्वित्वाद्यविवक्षा 'एकवचनं चे'ति विभक्तसूत्रेणैकवचनमिति भावः । उत्तरपदार्थेति । तथा च 'सेव्यतेऽनेकया' इति प्रयोगानुरोधादुत्तरपदार्थप्राधान्यं नास्थेयमेकवचनान्तत्वस्यान्यथासिद्धत्वादिति भावः । अत एव = पूर्वपदार्थप्राधान्यादेव । सूपपादमिति । सुखेनोपपादयितुं शक्यमित्यर्थे ण्यन्तात् पदेः कर्मणि खल्, उत्तरपदार्थप्राधान्ये त्वत्रानेकशब्दस्य बहुवचनान्तत्वानुपपत्तिः, नन्वनेको रथोऽश्वो गज इत्यर्थादेकशेषेण तदुपपत्तिरिति शक्यमेकशोवानेकशब्दस्य सकलार्थप्रत्यायकत्वसंभवेनाने- कानेकशब्दाप्राप्त्यैकशेषावृत्तेः पृथग्विभक्त्यन्तरथादिशब्दे प्रयोगे एकस्यैवानेकपदस्यावृत्त्यान्वय- संभेनैकशेषानुपयोगाच्च, तेषां द्वन्द्वनिर्देशेऽपि समुदिते एकस्यैवान्वयसंभवाच्चेति भावः । ननु 'एतत्तदो'रिति सूत्रेऽनञ्ग्रहणं पूर्वपदार्थप्राधान्येऽपि सर्वनामसंज्ञाया ज्ञापकमुक्तमेवं चास इत्यादेः सिद्धावपि 'अत्वं भवसी'त्यादौ पुरुषव्यवस्थानुपपन्नैवेत्याशङ्कां परिहरति-अत्वं भवसीत्या- दाविति । तथा च = नञो द्योतकत्वे च । भिन्नेन युष्मदर्थेन = त्वद्भिन्नरूपयुष्मच्छब्दार्थेन, पूर्वपदार्थाप्राधान्येप्युत्तरपदार्थाप्राधान्यप्रयुक्तकार्यज्ञापकता नञ्ग्रहणस्येति लक्षणं विनापि

युष्मच्छब्दस्य पुरुषव्यवस्था सिध्यति, अत एव द्योत्यार्थस्य विशेषणत्वमेवेति नियमस्यापि न भङ्ग इति परे । भावनाभाव इति । अस्येति । अस्य-'इति रीत्या बोध' इत्यत्रान्वयः । ननु सकलकारकविशिष्टक्रियाया अभावबोधोपगमेन तस्य भूतलं घटवदिति ज्ञाने प्रतिबध्यत्वं प्रतिवन्धकत्वं च न स्यात्, एवमारोपिता तथाविधसत्तेति बोधाङ्गाकारेऽपि आद्यस्य घटाभावा- विषयकत्वादन्त्यस्याभावमात्राविषयकत्वादिति चेद् भूतलवृत्तित्वाभाववान् घट इति बोधस्वीकार- पश्रेऽप्येतद्दोषसत्त्वात्, यदि वानुभवबलात्तस्य बोधस्योक्तज्ञानप्रतिबध्यत्वप्रतिबन्धकत्वे अङ्गीक्रियेते तर्हि तयाप्युक्तबोधयोस्ते अङ्गीक्रियेते । यदि भूतलवृत्तित्वाभावबोधोत्तरं भूतलाधिकरणकघटा- भावबोधो मानसोऽभ्युपगम्यते तेनोक्तज्ञानप्रतिबन्धादिनिर्वाह इत्युच्येत\_\_तर्हि स एव पन्था अवलम्ब्यते इत्यलमतिविस्तरेण । क्रियायामेवेति । क्रियाग्रहणं गुणस्याप्युपलक्षणम्, अत एव नञ्सूत्रे भाष्ये\_\_'प्रसज्यक्रियागुणौ ततः पश्चान्निवृत्तिं करोतिं' इतयुक्तम् । प्रसज्य = विधाय, तस्य प्रतिषेध इति तदर्थः । तेन गुणाभावबोधेऽपि प्रसज्यप्रतिषेध इति लभ्यते, गुणोदाहरणं तु 'न नः-एकं प्रिय'मिति । न इति षष्ठाबहुवचनान्तम् । अत्र ह्येकप्रियप्रतिषेधेन बहुप्रियप्रतीतिर्भवति । 'न संदेह' इत्यादौ च संदेहात्यन्ता भावः प्रतीयते, संदेहस्य गुणत्वात् । पूर्वोदाहरणे एकत्वं संख्यारूपो गुणस्तत्प्रतिषेधः, नोऽस्माकमेकं प्रियं नेति तदर्थात्, एवं चैकत्वसंख्याप्रतिषेधः पर्यवस्यति । तदुक्तं कैयटेन\_\_'अत्रैकप्रतिषधसामर्थ्यादेव संख्यान्तरयुक्तवस्तुप्रतीतिः' इति । न चास्तीत्यध्याहारादेकविषयकर्तृकसत्ता निषिध्यते इति क्रियोदाहरणमेवैतदिति वाच्यम्, उक्तभाष्य- प्रामाण्याद्‌गुणस्यैव तत्र निषेधानुभव इत्याशयात्, एतन्मते 'क्रियया सह यत्र नञ्' इति प्रसज्य- प्रतिषेधलक्षणेऽपि क्रियाग्रहणं गुणोपलक्षणमिति बोध्यम् । भाष्यानुसारिणस्त्वनञ्‌समाग्रहणमुत्तर- पदार्थप्राधान्ये एव लाघवाज्ज्ञापकं\_\_निवृत्तपदार्थक इति भाष्यस्थकैयटोक्तं व्याख्यानमेव सम्यक्, यत्र उत्तरपदार्थप्राधान्यपक्षे नञा चेदुत्तरपदार्थाभावो बोध्यते तदोत्तरपदार्थप्राधान्यभङ्ग एव स्यादिति नञस्तत्रानर्थकत्वमुपेयमभावप्रतियोगित्वादिकं त्वव्यावर्तकतया न विशेषणं संभवतीत्याशयेन अब्राह्मणमानयेत्युक्ते ब्राह्मणमात्रस्यानयनं न प्राप्तोतीति शङ्काया अपनयनार्थ 'नैष दोषः' इत्यादिना यथा 'राजपुरुषमानये'त्यत्र राजविशिष्ट एव पुरुषः प्रतीयते, तथेहापि नञर्थविशिष्ट एव व्राह्यणो न केवल इत्यर्थकं 'नञ्विशिष्टस्यानयनं भविष्यति' इत्युक्तम्, ततः 'कः पुनरसौ निवृत्तपदार्थकः इति भाष्यमुपादाय\_\_'निवृत्तः पदार्थो ब्राह्मण्यं यस्मिन्' इत्यस्याभिधानात्, तदग्रिमभाष्यग्रन्थेनाप्यरोपितब्राह्मण्यवान् क्षत्रियादिरेव अब्राह्मण इत्यत्र ब्राह्मणपदार्थो नञ्द्योत्य इत्यस्यैव लाभाच्च, पूर्वपदार्थप्राधान्यपक्षे तु ताभ्यां भिन्नोऽस्तीत्यर्थेऽतौ स्त इति द्विवचनस्या- नापत्तिः, तेभ्यो भिन्न इत्यर्थे ते सन्तीत्यत्र बहुवचनान्तस्य चोत्तरपदार्थप्राधान्यमिति भाष्योक्तपक्षे इष्टस्यैकवचनापत्तिश्च, न चेष्टापत्तिः, पक्षयोः फलभेदापत्त्येष्टापत्तेरयोगात्, 'अनेक'मित्यत्रैक- वचनस्येव प्रकृतस्थले द्विवचनादेरप्युत्तरपदार्थप्राधान्यफलत्वस्योक्तप्रायतयोक्तप्रयोगादभिन्नाश्रयण- स्यायुक्तत्वात् । यद्यपि 'एतत्तदो'रिति सूत्रेऽनञ्यमासग्रहणेन पूर्वपदार्थप्राधान्येऽप्युत्तरप्राधान्य- प्रयुक्तकार्यातिदेशेनातौ स्त इत्यादौ द्विवचनादिरनेकर्मित्यत्रैकवचनस्य च सिद्धिस्तथाप्युक्ता- तिदेशकल्पनापेक्षया लाघवादुत्तरपदार्थप्राधान्यकल्पनैव ज्यायसीति भावः । 'अनेक'मित्यत्रैक- वचनासिद्धिः, सुबिति विशेष्यानुरोधादेकवचनमति तु न युक्तम् । स्वस्मिन्नन्यसंख्यासत्त्वेऽपि विशेष्यानुरोधि वचनमित्याद्यनुशासनाभावात्, न चावर्षा हेमन्त इत्यत्रेवाश्रयतो विङ्गेत्यनेन निर्वाहः,

प्रतियोगिरूपाश्रयस्यात्र ग्रहणात्, प्रतियोगिज्ञानस्याभावज्ञानार्थमाश्रयणात्, अत एवान्य- पदार्थप्राधान्यपक्षवत् पूर्वपदार्थप्राधान्यपक्षेऽवर्षा हेमन्त एत्यत्र हेमन्तरूपाश्रयगतलिङ्गसंख्यापत्ति- रूपो दोषो भाष्ये नोक्तः, 'गुणवचनानामाश्रयतो लिङ्गादिवत् समासार्थः प्रतियोगितया यद् द्रव्यं श्रितस्तस्य लिङ्गादि समासस्ये'त्यङ्गीकारादिति वाच्यम्, गुणवचनाना'मित्यादेरतिदेशस्य स्वीकारे गौरवात्, दृष्टान्तपदार्ष्टान्तिंकयोराश्रयवैलक्षण्यप्रयुक्तवैषम्यापत्तेश्चेति दिक् ।

 अन्योन्याभावत्वादीत्यादिपदेन\_\_ध्वंसत्वप्रागभावत्वसंग्रहः । ननु सकलाभावानुगताभावत्वा- वच्छिन्ने शक्तिरुचिता लाघवात्, न त्वत्यन्ताबावत्वादिरूपनानाधर्मावच्छिन्नेषु गौरवादित्या- शङ्क्याह\_\_तत्तद्रूषेण बोधादिति । तत्तद्रूषेण बोधस्यानुभवसिद्धत्वादित्यर्थः । घटप्रागभावध्वंस- समये 'अत्र घटो नास्ती'ति प्रतीत्या घटप्रागभावत्वादिना घटप्रागभावो घटध्वंसश्च विषयीक्रियते, न तु तदत्यन्ताभावत्वावच्छिन्नः, प्रागभावध्वंसयोरत्यन्ताभावेन प्राचीनताक्रिकमते विरोधेन तदा तत्र तदत्यन्ताभावासत्त्वादिति भावः ।
नव्यतार्किकास्तु\_\_नञोऽत्यन्ताभावत्वावच्छिन्नेऽन्योन्याभावत्वा- वच्छिन्ने एव शक्तिर्न तु प्रागभावत्वाद्यवच्छिन्नेऽपि, मानाभावात्, प्रागभावात्, प्रागभावादिसमये 'घटो नास्ती'ति धीस्तदत्यन्ताभावमेवावगाहते, प्रागभावाद्योरत्यन्ताभावेन सह विरोधे मानाभावादिति वदन्ति । नन्वत्यन्ताभावत्वं नित्यसंसर्गाभावत्वं, तादात्म्यसंबन्धावच्छिन्न- प्रतियोगिताकाभावत्वमन्योन्याभावत्वमेवं चात्यन्ताभावत्वापेक्षयान्योन्याभावत्वं, लध्विति तदवच्छिन्ने एव शक्तिकल्पनमुचितं, न त्वत्यन्ताभावत्वावच्छिन्ने । एवमुत्पत्तिमदभावत्वोत्पत्तिशून्यनाश- प्रतियोग्यभावत्वरूपध्वंसप्रागभावत्वयोरपि अन्योन्याभावत्वापेक्षया गुरुतया तदवच्छिन्नेऽपिं शक्तिकल्पनमनुचितमिति चेन्न, 'नास्ती'त्यादिप्रतीतिसाक्षिकोऽनुयोगिताविशेष एवात्यन्ताबावत्वादिर्न तूक्तरूपः, तथा सति संसर्गाभावत्वस्य दुर्वचन तया तद्‌घटितात्यन्ताभावत्वस्यापि तथात्वापत्तिः, तथा हि\_\_न तावत् संसर्गोरोपजन्यप्रतीतिविषयाभावत्वं संसर्गाभावत्वं, प्रतियोगिसंसर्गारोपस्या- भावलौकिकप्रत्यक्षं प्रत्येव हेतुतयातीन्द्रियाभावेऽव्याप्तेः, नापि संसर्गावच्छिन्नप्रतियोगिताकाभावत्वं तत्, अन्योन्याभावस्यापि तादात्म्यसंबन्धाप्रतियोगिताकतया तत्रातिव्यप्तेः, न च तादात्म्यातिरिक्तत्वं संसर्गे विशेषणं प्रवेश्यमिति नोक्तदोष इति वाच्यं, तथापि संयोगसंबन्धा- वच्छिन्नप्रतियोगिताके संयोगिनोऽत्यन्ताबावेऽव्याप्तेः, संयोगरूपसंयोगितादात्म्यरूपतया तदति- रिक्तत्वाभावात्, एवमन्योन्याभावत्वं न
तादात्म्यसंबन्धावच्छिन्नप्रतियोगिताकाभावत्वं, संयोगसंबन्धावच्छिन्नप्रतियोगिताकसंयोग्यत्यन्ताभावे, समवायसंबन्धावच्छिन्नप्रतियोगिताके समवाय्यत्यन्ताभावे चातिव्याप्तिरिति दिक्, तद् ध्वनयन्नाह\_\_इत्याद्यन्यत्र विस्तर इति । दीधित्यादिग्रन्थेषु विस्तरो द्रष्टव्य इत्यर्थः ॥

 \*इति नञर्थनिर्णयः ॥\*





 ईश्वरमनुभवतीत्यादाविति । 'आदि'पदात् प्रजयीत्यादेः परिग्रहः । 'अनुभवादि'रित्यादिपदं प्रकृष्टजयादिसंग्राहकम् । न धात्वर्थः = न भ्वादिधातुप्रतिपाद्यः । तत्र हेतुमाह\_\_भवतीत्यत्रेति । तथा च न तत्तद्धातुवाच्यः स इत्यर्थः । अन्वयव्यतिरेकाभ्यां लाघवादुपसर्गवाच्य एव सोऽस्त्वित्याशङ्कां परिहरति\_\_नोपसर्गार्थ इति । नोपसर्गवाच्य इत्यर्थः । ननु प्रत्ययानां प्रकृतितत्संभिव्याहृतान्यतरार्थान्वितस्वार्थबोधकत्वमित्येव व्युत्पत्तिः कल्प्यतां, न चैवं गौरवं, धातौ

तत्तदर्थवाचकत्वस्योपसर्गे द्योतकत्वकल्पनापेक्षया लाघवानपायादित्यतो दूषणान्तरमाह\_\_अनु- गच्छतीत्यादाविति । प्रत्ययापत्तेश्चेति । अनुभववाचकत्वेनाभिमतस्यानोः सत्त्वात्, तत्तद्धातुसमभिव्याहारास्यानुभादेस्तत्तदुपसर्गेण बोधे नियामकत्वं कल्प्यत इति चेत्, सत्ताद्यर्थवाचकत्वेन क्लृप्तस्य धातोरेवानुभवादिबोधकत्वमुपसर्गस्य द्योतकत्वं कल्पयितुं युक्तम्, एवं सति 'प्रत्ययाना'मिति व्युत्पत्तिरपि न संकोच्येति भावः । न विशिष्टार्थ इति । नोपसर्ग- विषिष्टतत्तद्धातुवाच्य इत्यर्थः । गौरवादिति । विशिष्टस्योभयरूपत्वेनोभयत्र वाचकत्वकल्पनायां गौरवात् । ननु 'प्रजयती'त्यत्र जयो धातुवाच्यः, प्रकर्ष उपसर्गवाच्य इत्येव किं नोपयत इति चेच्छृणु\_\_प्रकार्षस्य नामार्थतया धात्वर्थजयेनान्वयानुपपत्तेः, नामार्थधात्वर्थयोः साक्षाद्भेदसंबन्धे- नान्वयस्याव्युत्पन्नत्वात्, 'उपसर्गातिरिक्तत्व'स्य नामनि प्रवेशे तु गौरवमिति भावः । ननु वृत्तिं विना कथं तत्रानुभवप्रतीतिरत आह\_\_तथा चेति । उक्तरीत्या धातोरुपसर्गस्य चानुभवाचकत्वासंभवे चेत्यर्थः । विद्यमानत्वादिवाचकस्येति । इदं धातोर्हेतुगर्भविशेषणं, यतो धातुर्विद्यमानत्वादिवाची\_\_'घटो भवती'त्यादौ तदर्थप्रतीतेरतो धातोरेव शक्यसंबन्धरूपलक्षणा संबवति, उपसर्गस्य केवलस्याप्रयोगात् कस्याप्यर्थस्यावाचकत्वेन शक्यसंबन्धरूपा लक्षणा न संभवतीत्यर्थः । नन्वेवमुपसर्गाणां द्योतकत्वप्रवादविरोध इत्याशङ्क्याह\_\_तात्पर्येति । एवं 'प्रतिष्ठते' इत्यत्र गमनत्वेनानुभवसिद्धबोधो धातुलक्षणयैव निर्वाह्यः, उपसर्गस्याभावे शक्तिस्वीकारे तु 'नामार्थधात्वर्थयो'रिति व्युत्पत्तिसंकोचेऽपि गमननिवृत्त्यभावत्वरूपेणैव बोधः स्यान्न तु गमनत्वेनेति बोध्यम् । अन्ये तु\_\_जये क्लृप्तशक्तेर्धातोरेव प्रकृष्टजये शक्तिः, प्रोत्तरजित्वं शक्ततावच्छेदकम्, इयमेवौपसंदानिकी शक्तिरूपसर्गाणामिति गीयते, शक्ततावच्छेदकानुप्रवेश एव हि तत्रोपसंदानपदार्थः, एवमेवानुभवतीत्यादावित्याहुः । स्वार्थेति । आसधातोरुपासनारूपफल- वाचकत्वाभावेन 'स्वार्थे'त्यादिरूपस्य सकर्मकत्वस्यानापत्तेरिति योजना । न च फलव्यधिकरण- व्यापारावाचित्वमेव सकर्मकत्वमस्तु, मास्तु च तत्र स्वार्थत्वनिवेशनं, तथा चोपसनाया उपसर्गवाच्यत्वेऽपि तदात्मकफलव्यधिकरणव्यापारवाचित्वं धातोर्निष्प्रत्यूहमेवेति वाच्यं, यत्किञ्चि- त्फलव्यधिकरणव्यापारवाचित्वस्यातिप्रसञ्जकतया फले स्वार्थत्वप्रवेशस्यावश्यकत्वात् । गौरवा- दिति । इदमुपलक्षणं-विशिष्टस्य भ्वादिगणे पाठाभावाद्धातुत्वानापत्तिः, पाठ कल्प्यत इति चेत्, तथापि द्विर्वचनाडादिव्यवस्थानापत्तिरित्यपि बोध्यम् । उक्तं च वाक्यपदीये\_\_

 'अडादीनां व्यवस्थार्थ पृथक्‌त्वेन प्रकल्पनम् ।

 धातूपसर्गयोः शास्त्रे धातुरेव तु तादृशः ॥' इति ।

इदमनुभवतीत्यादावपि विशिष्टस्य वाचकत्वकल्पने वेदितव्यम् । धातोः सकर्मकत्वाभावेऽप्युपास्यत इति भावे लकार उत्पद्यतामित्याशङ्क्याह\_\_द्दश्यत इत्यत्र कर्मणीति शेष इति । भावे लकारे 'हरिहरौ उपास्येते' इतिप्रयोगानुपपत्तिरिति भावः ॥ 42 ॥



का : 43

 तत्तदर्थवाचकत्वमिति । लौकिकविषयताशालिप्रत्यक्षानुकूलव्यापाराद्यर्थवाचकत्वमित्यर्थः, लक्षणास्वीकारे\_\_'वाचकत्व'मित्यस्य बोधकत्वमित्यर्थोऽवसेयः, शक्तिकल्पने तु यथाश्रुतमेव साधु । क्कचित्तु 'बोधकत्व'मित्येव पाठः । धातूनामनेकार्थत्वादत्र शक्तिकल्पने तुल्यन्यायादनुभवती-

त्यादावप्यनुभवादिवाचकत्वकल्पनं युक्तम्, अत एव पस्पशाह्निके कौस्तुभे\_\_'उपास्यते गुरु'रनु- 'भूयते सुख'मित्यादौ धातोः सकर्मकक्रियापरत्वं विना कर्मणि लकारायोगेन वाचकत्वे स्थिते इत्युक्तम् । 'अलंक्रियत' इत्यत्र शोभानुकूलव्यापारविशेषो धात्वर्थः । अन्यथा = यत्किंचिदर्थे सकर्मकत्वमाश्रित्यार्थान्तरेऽपि सकर्मकत्वे । इत्यत्रापि स्यादिति । तत्रापि 'करोति घट'मित्यत्र कृधातोः सकर्मकत्वस्य दृष्टतया 'वायुर्विकुरुत' इत्यादावपि सकर्मकत्वापत्तिः, न चेष्टापत्तिः, 'वायुना विक्रियते' 'सैन्धवैर्विक्रियत' इति भावे लकारो न स्यादिति भावः । किं च\_\_साक्षात्कारा- दिकर्मत्वेन गुर्वादेरभिधानं लकारेण न स्यात्, साक्षात्कारादेर्धात्वर्थताविरहे धात्वर्थफलाश्रयस्यैव कर्मत्वात्, न च करोतिकर्मत्वसंभावनापि, सिद्धे नित्ये तस्य बाधितत्वात् । अर्थभेदेऽपि शब्दाभेदेन, शब्दभेदेऽपि सकर्मकधातुरूपशब्दसादृश्यमूलकाभेदारोपनिबन्धना वा शङ्का, अर्थभेदाच्छब्दभेद एवेत्युत्तरम् । कोशस्वरसादिति । यद्यप्युपासनादावुपादेः कोशो न शक्तिग्राहकस्तथापि\_\_'साक्षात्प्रत्यक्षतुल्ययोः' 'अलं भूषणपर्याप्तिशक्तिवारणवाचकः' 'वा स्याद्वि- कल्पोपमयोरेवार्थेऽपि समुच्चये' इत्यादि कोशप्रामाण्यात्\_\_'अथ निपाताः\_\_उच्चावचेष्वर्थेषु निपतन्ती'त्यारभ्य निरुक्ते निपातानां तदत्तर्थकत्वस्योक्तेश्चोपासनादकमपि तदर्थत्वेन कल्प्यत इति भावः । धातोर्व्यापारमात्रवाचित्वे पूर्वोक्तरीत्या सकर्मकत्वं न न स्यादित्याशङ्कां निरस्यति\_\_ स्वस्वेति । स्वः = धातुः, स च तद्युक्तनिपातश्च\_\_तयोरन्यतरस्यार्थभूतं तद्वयधिकरणव्यापार- वाचकत्वमित्यर्थः । द्दष्टान्तेति । उभयत्रापि निपातस्य द्योतकतां विनैव गुर्वादेः कर्मत्वनिर्वाहात् । नेदं साधकमिति । उक्तस्थले गुर्वादेर्लकारेण साक्षात्कारादिकर्मत्वेनाभिधानं\_\_साधकं = धातो- विशिष्टार्थकत्वस्य, निपातस्य द्योतकत्वस्य च साधकम् । अन्वयस्यैवेति । अनुकूलतासंबन्धेना- न्वयस्यैवेत्यर्थः, प्रागुक्तकोशादिकं तु द्योत्यार्थमादायोपपन्नमिति भावः । तदन्वयः = कीदृशादि- पदार्थान्वयः । तुल्यसमाधेयत्वादित । तुल्येन = प्रादितुल्येन निरर्थकत्वहेतुना, समाधातुं शक्यत्वादित्यर्थः । नन्वभेदेन नामार्थप्रकारबोधं प्रति निपातभिन्नजन्योपस्थितिः कारणमिति कार्यकारणभावाङ्गीकारान्न दृष्टान्तदार्ष्टान्तिकयोर्दोषं इत्यत आह\_\_अपि चेति । भेदेनान्वया- संभव इति । 'नामार्थयो'रिति व्युत्पत्तिविरोधात्, भेदसंसर्गकनामार्थप्रकारकहेतुभूतप्रत्ययजन्यो- पस्थितेरभावाच्च, द्योतकतापक्षे तु\_\_तत्तत्प्रातिपदिकस्यैव विशिष्टार्थकत्वेन्वयाभावादेव न दोषः । 'विना षष्ठ्यादिक'मित्युक्तिस्तु-'तत्सत्त्वे तदर्थद्वारा नामार्थयोरपि भेदेनान्वयः संभवति, विभक्त्यर्थ- संसर्गद्वारा वेत्यर्थस्य बोधनाय । 'षष्ठ्यादिक'मित्यादिपदं द्वितीयादिसंग्राहकम् । अन्यथा = षष्ठ्यादिकं विनापि नामार्थयोर्भेदसंबन्धेनान्वयाङ्गीकारे,\_\_'नामार्थयो'रिति व्युत्पत्त्यानङ्गीकारे इति यावत् । चेत्येवेति । न तु धवश्च खदिरश्चेति भावः ॥ 43 ॥



का : 44

 सद्दशेति । 'वाचा' 'निशे'तिवदाबन्तमिति भ्रमवारणायाह-सद्दशेनेति । येन केनचिद्रूपेण सादृश्यस्यासमानाधिकरणेऽपि संभवादाह\_\_समानाधिकरणेनेति । स्वप्रतिपादकशब्दसमानाधि- करणशब्दप्रतिपाद्येन, यद्वा-स्ववृत्तिपदार्थतावच्छेदकसमानाधिकरणपदार्थतावच्छेदकाधिकरणेन, तादात्म्यसंबन्धेन स्वसंबन्धिना वा । एतादृशपदार्थयोरभेदसंबन्धेनान्वयसंभव इत्याशयेनाह- अभेदेनेति । शेषेति । समानाधिकरणेति । समानविभक्तिकयोर्विरुद्धविभक्तिरहितयोर्वा

प्रातिपदिकयोरर्थयोरित्यर्थः । अन्वय एव नास्तीति । पृथगुपस्थितयोरेव संसर्गस्यान्वयरूपत्वादिति भावः । नायं दोष इति । 'धवस्य खदिरस्य चेत्येव स्या'दित्युक्तो दोषो न, व्युत्पत्तेर्विभिन्नोप- स्थितविषयत्वात्, प्रकते च खदिरपदेनैव खदिरसमुच्चयोपस्थापनादिति भावः । अत एव = नामार्थयो'रिति व्युत्पत्तेसंकोचादेव । लाक्षणिकमिति । संकोचे तु लक्षणाकल्पनं निरर्थकमेव स्यात्, घटस्य घटत्वावच्छिन्नप्रतियोगिताकत्वसंबन्धेन नञर्थाभावेन्वयसंभवात् । ननु घटादिपदस्य घटादिप्रतियोगिके लक्षणामङ्गीकृत्याभेदान्वयोपपादनं नैयायिकानां न युक्तं, तथा सत्यपि 'भूतले न घट' इत्यत्र तात्पर्यसत्त्वे भूतलवृत्तित्वाभावस्य घटेऽन्वयबोधश्च 'दीधितिकारा'दिभिरभ्युपेयते, तथा च तत्र 'नामार्थयो'रिति व्युत्पत्तिभङ्गः । एवं 'चैत्रोन पचती'त्यत्र पाकानुकूलकृत्यबावस्य चैत्रेन्वयात्तत्रापि । एवं 'घटः पटो ने'त्यत्र घटप्रतियोगिकभेदस्याश्रयतासंबन्येन बोधात्तत्रापि । नञोऽभाववल्लाक्षणिकत्वे तस्य मुख्यार्थ परत्वदौर्लभ्यापत्ति, अबावस्य भेदान्वयबोधोपगमेऽपि कार्यकारणभावाधिक्यविरहाद्भेदान्वयबोधोपगम एव समुचितः, स्पष्टं चेदं व्युत्पत्तिवादे । किं चानेकशब्दे समुच्चयशक्तिकल्पनापेक्षया कतिपयनिपातेष्वेव तत्कल्पना युक्तेत्याशङ्क्याह\_\_अपि चेति । रससद्दशानिति । एतेषामु'दिच्या'नित्यत्र विशेषणत्वम् । अत्र करणमिति । अत्र = उदग्देशीयराजोद्धरणक्रियायाम् । सद्दशस्य करणत्वेपीति । उस्रसदृशस्याभेदेन शरविशेषणतया प्रकृतक्रियायां करणत्वसंभवेऽपि । तस्य = सदृशस्य । अनेन = उस्रपदोत्तरवर्तितृतीयाप्रत्ययेन । अप्रकृत्येति । अत्र 'सदृशस्ये'त्यनुषज्यते । तथा च सदृशे-इवार्थे उस्रपदोत्तरवर्तितृतीयया करणत्वं प्रतिपादयितुं न शक्यते, 'प्रत्ययानां प्रकृत्यर्थान्विते'त्यादिव्युत्पत्तिविरोधादिति समुदितार्थः । तृतीयाऽसंभवादिति । करणत्वार्थकतृतीयाया असंभवात्, अव्ययोत्तरं सर्वविभक्ति- लुक्‌संभवेऽपि तस्या निरर्थकत्वात्, विभक्त्यर्थप्रधाननिपातार्थस्य कारकत्वेनान्वयात् । ननु तदर्थस्यापि कारकत्वेनान्वयोऽस्तु, अत एव 'दीधितौ'\_\_'पृथिव्यामेव गन्ध' इत्यत्रैवकारार्थ- स्यान्यस्य लुप्तसप्तम्यर्थाधेयत्वेऽन्वयं स्वीकृत्यापरस्मिन्नेवशब्दार्थेऽभावे तदन्वयमुपगम्य-पृथिवी- समवेतः\_\_पृथिव्यन्यासमवेतो गन्ध इति बोधो वर्णितः, तथा चेवाशब्दोत्तरवर्तितृतीया करणत्वार्थिका संभवत्येवेत्याशङ्क्याह-संभवेवेति । क्षवणेति । कारकत्वेन तदर्थस्यान्वये- ऽसत्त्वार्थकत्वाभावेन निपातत्वाभावेनाव्ययत्वाप्राप्त्या 'अव्यया'दिति लुगनापत्त्या सुप्‌क्षवणं स्यादिति भावः, अत एव दीधितिकारस्यात्र न निर्भर इत्युक्तं प्रामाणिकैः । एवं च एवशब्दस्याधेयत्वार्थकतां स्वीकृत्य पूर्वोक्तबोध उपपादनीयः । 'सुपां च श्रवण'मित्यत्र चकारो भिन्नकम इत्याह-सुपां श्रवणं चेत्यर्थ इति । ननु तस्य सत्त्वार्थकत्वेऽपि स्वरादिपाठादव्ययत्वोपपत्तिः, तथा च न सुपः श्रवणप्रसङ्ग इत्यतो मूले चशब्दः उपात्तस्तत्समुच्चेयमाह-चकारादिति । तथा च तृतीयाया असाधुत्वमपि स्यात्' लिङ्गसंख्याविभेदेपि ह्युपमानोपमेयता, विभक्तिः पुनरेकैव, 'उपमानोपमेययो'रित्यनुशासनं तु मुनिप्रणीतं नास्त्येवेति भावः । साधुत्वमात्रार्थेति । 'न केवला प्रकृति'रिति नियमेन क्रियमाणा विभक्तिर्विशेष्यवाचकपदप्रकृतिकसजातीयैव कर्तुमुचिता, अन्यथा भेदान्वयबोधो न स्यात्, विरुद्धविभक्तिराहित्यादेस्तत्र तन्त्रत्वादिति भावः । 'उस्रसदृशशराणा'मिति त्रिपदो द्वन्द्वः । भेदेनान्वयेति । उस्रपदार्थस्य प्रतियोगित्वसंबन्धेन सदृशपदार्थेकदेशे सादृश्ये, सदृशस्य स्वनिष्ठसादृश्यानुयोगित्वसंबन्धेनन्वयो वाधित इत्यर्थः । एवं च 'घनश्याम' इत्यादौ घनादिपदं घनादिसदृशलाक्षणिकम्, घन इव श्याम इति विग्रहेऽपि तत्तथा, अत एघ

सामानाधिकरण्यात्समासपुंवद्भावावाञ्जस्येन सिद्धौ, अन्यथा वचनसामर्थ्यात्सामानाधि- करण्यविरहेऽपि समासाङ्गीकारे प्रकरणवाधः स्यात्, एवमपि पुंवद्भावानापत्तिः, मृगक्षीरवज्जाति- मात्रविवक्षया प्रयोगमिर्वाहस्तु-गत्यन्तरसत्त्वे न युक्त इति स्पष्टमत्रैव सूत्रे कैयटे । उपमानपरत्वं तु 'घन' इति तटस्थप्रयोगमादाय भूतपूर्वगत्याश्रयेण, घनसदृशार्थकत्वेऽपि विशेषणविधया घनार्थकत्वसत्त्वाद्वा, एवं च घनसदृशः श्याम इत्युभयत्र बोधः, द्योत्यस्यापि सदृशस्यानुभवबला- दिशेष्यत्वाङ्गीकारे क्षतिविरहः, द्योत्यवाच्ययोर्यत्र पृथगुपस्थितिस्तत्रैव द्योत्यस्य वाच्ये विशेषणत्व- मिति नियम इति स्वीकारात्, सादृश्यस्य प्रयोजकधर्मकाङ्क्षायामुस्थितश्यामत्वं प्रयोजकत्वेन मानस बोधविषयो भवतीत्यन्यत्र विस्तरः । उस्राभिन्नेति । उस्रस्य सदृशेऽभेदेनान्वये उस्राभिन्न- सदृशस्य शरेऽभेदस्य वाधः, सदृशस्य पूर्वशरेणाभेदान्वये सदृशाभिन्नशरे उस्रस्यान्वये इत्यर्थः । परे तु\_\_केषांचिन्निपातानामनुभवानुरोधेन वाचकत्वमपि, अत एव नेत्थतोऽभावबोधोऽनुभूयते, कस्येति जिज्ञासा च दृश्यते, अभावशब्दवत्, अपि च\_\_'आ नो दिवो वृहतः पर्वतादा' इत्यादौ पर्वतादर्वागत्याद्यर्थबोधात्तत्र वावकत्वमावश्यकमिति निरुक्ते प्रथमाध्याये तृतीयखण्डे\_\_'उपसर्गा अर्थान् निराहुः' इत्युपक्रमे-' अर्थविकरणम्\_\_आ इत्यवर्गर्थे' इत्यत्र स्पष्टम् । द्योतकत्वे हि दिग्योगलक्षणपञ्चम्यनुपपत्तिस्तस्य विशेषणता च स्यात्, अत एव 'स्त्रिया'मिति सूत्रे स्त्रीत्वस्य प्राधान्ये वचनानुपपत्तिर्द्योतकतापक्षमवलम्बय परिहृता, अत एव 'हेतुमति चे'ति सूत्रभाष्ये द्यातकतापक्षे 'हेतुमती'त्यस्य प्रकृत्यर्थविशेषणत्वमुक्तम् । हरिणाप्युक्तम्\_\_

 'निपाता द्योतकाः, केचित् पृथगर्थाभिधायिनः ।

 आगमा इव केपि स्युः संभूयार्थस्य वाचकाः ॥ इति ।

 केचिदित्युभयान्वयी, केचित् पृथगर्थाभिधायिनो वाचकाः, केचिन्निरर्थका इत्याह\_\_आगमा इवेति तदर्थः । 'नामाख्यातमुपसर्गौ निपात' इत्यादिप्रातिशाख्यामप्यत्र मानं बोध्यमिति मञ्जूषायां निरूपितम् । एवं-'शरैरुस्ररिवे'त्यादौ द्योतकतापक्षेप्युस्रसदृशैः शरैरित्यर्थो न युक्तः, उक्तरीत्या द्योत्यार्थकस्य विशेषणत्वनियमात्, किं चैवं 'घनश्याम' इत्यादौ विग्रहे समासे च घनशब्दस्य घनसदृशपरत्वेनोपमानत्वेन बोधकानि\_\_सामान्यधर्मविशिष्टोपमेयवचनैः समानाधिकरणैः सह समस्यन्ते इत्यर्थकेन 'उपमानानि सामान्यवचनैः' इति समासानापत्तिः,तस्योपमेयपरत्वेनोपमान- परत्वाभावात् । भूतपूर्वगतिरपि प्रकृते न निर्वाहिका, विग्रहवाक्येपि तस्योपमेयपरत्वात्, घनेन तुल्य इत्यत्रोपमानपरत्वेपि तस्य विग्रहत्वाभावाद् वृत्तिविग्रहयोरुपमानवाचकत्वग्रहणमुचितं प्रत्यासत्तेः, उक्तवाक्यं तु न विग्रहस्तथा सति 'मृगचपले'त्यत्र पुवत्त्वानापत्तेः । 'दर्शनीया माते'त्यत्र पुंवत्त्ववारणाय वृत्तौ विग्रहे च सामानाधिकरण्यस्य पुंवत्त्वप्रयोजकत्वात्, केवलघनादिशब्दप्रयोगे उपमानत्वविशिष्टवाचकत्वं दुरुपपादमेव, एवं सादृश्यसंबन्धेन पूर्वपदार्थस्योत्तरपदार्थेऽन्वयेऽपि पुंवत्त्वानुपपत्तिः, किं च श्यामशब्दस्योपमेयपरत्वेन घने तदन्वयाभावेन तस्य साधारणधर्मवैशिष्ट्येनैतादितरपरिच्छेदकत्वरूपोपमानत्वानुपपत्तिः । तदुक्तं भाष्ये\_\_'यदि शस्त्रीव श्यामा देवदत्तेति वग्रहस्तदा शस्त्र्यां श्यामेत्येतदपेक्ष्यं स्यात्, यदि 'यथा शस्त्री श्यामा तद्वद्देवदत्ते'ति विग्रहस्तदा देवदत्तायां श्यामेत्येतदपेक्ष्यं स्यादि'ति ।

 कैयटोपाध्याया अपि\_\_'न च शब्दस्यावृत्तिरस्ति येनोभयगतं श्यामत्वं प्रतिपादये'दिति, ततः-' एवं तर्हि तस्यामेवोभयं वर्तते' इति भाष्ये सिद्धान्तितम् । तस्याम् = उपमेयायामित्यर्थः । सादृश्यमूलकाभेदाध्यवसायादुपमानशब्दस्याप्युपमेयपरत्वसंभवः, सादृश्यनिर्वाहायोपात्तश्यामादेरेव तन्त्रादिनोपमानेपि संबन्धोङ्गीकार्यः, तात्पर्यवशात् पियदर्शनत्वरूपोनुपात्तधर्मोपि चन्द्रमुखी- त्यादावुपमानिमित्तं भवति, एवं चोपमेये श्रुतः कथमुपमानं न संस्पृक्ष्यतीति, स्पष्टं चेदमत्रैव कैयटे । आवृत्तिसत्त्वेऽपि सामानाधिकरण्यानुरोधादयमेव पक्षो भाष्ये सिद्धान्तितः । श्यामत्वा- देरुभयत्र संबन्धे एतदुत्तरं भाष्ये-श्यामत्वस्योभाभ्यामेव संबन्धात्, बहुभिः सम्बन्धाभावात्, समानानां भावः सामान्यं, तद्वचनत्वं सामान्यवचनत्वं, बह्वन्वितधर्मवचनत्वमिति यावत् । तदभावमाशङ्क्य सिद्धान्तिनोक्तं\_\_'श्यामत्वस्योभयत्र भावादुभयतगुणवाचकत्वाच्च श्यामाशब्दस्य, सामान्यमाह सोपि सामान्यवचनः' इति । अत्रो'भयगतगुणवाचकत्वा'दित्यनेन साधारणधर्मस्यो- भयत्र शाब्दोन्वय इति सूचितम् । वस्तुगत्योभयगुणवाचकत्वार्थकत्वे श्यामत्वस्य बहुष्वपि सत्त्वेन 'नावश्यं स एव सामान्यवचनः' इत्येतद्‌ग्रन्थोऽसंगत एव स्यादिति बोध्यम्, एवं चोपमानश्यामधनाभिन्नः श्यामो देवदत्त इति बोधः, विग्रहे इवशब्द उपमानद्योतकः, समासे त्वेकार्थीभावात्तद्भानम् । काव्यप्रकाशकृतामप्युपमानत्वप्रकारकबोधोनुमतो, यतः\_\_'यथेववा- शब्दास्तस्यैवोपमानताप्रतीतिरिति यद्यप्युपमानविशेषणानि ते' इत्याद्युक्तं तैः । वस्तुगत्या यदुपमानं तद्वाचकं समस्यत इति सूत्रार्थाभ्युपगमे उक्तभाष्यग्रन्थसंगतिः, प्रकाशग्रन्थसंगतिश्च स्यादिति सुधीभिरुह्यम् ।

 'यथा हरिस्तथा हर' इत्यादौ तु भेदकधर्मवद्धाचकतायाः 'प्रकारवचने थाल्', इति सूत्र- स्थाकरग्रन्थसंमततया,यत्प्रकारवान् हरिस्तत्प्रकारवान् हर इति बोधानन्तरं, यत्तच्छब्दभ्यां तयोर्धर्मयोरेकत्वावगमनमेव प्रकारभूतं धर्म निमित्तोकृत्योपमानहर्यभिन्न उपमेयहर इति बोधः, तस्यापि शाब्दत्वम्, आलंकारिकमते लक्षणामूलव्यञ्जनास्थले तत्प्रयोज्यशैत्यपावनत्वादिप्रत्यय- स्येति बोध्यम् । स्पष्टं चेदं तिङर्थविचारे\_\_तिङन्तार्थक्रियाया असत्त्वनिरूपणावसरे मञ्जूषायां, 'यथा सादृश्ये' इति सूत्रे विवरणादौ च । प्राथमिक एव बोधे उपमानत्वप्रकारकत्वं प्राथमिक- बोधेनाभ्युपगतं, तथा सति 'यथा वै श्येनो निपत्यादत्ते एवमयं द्विषन्तं भ्रातृव्यं निपत्यादत्ते' इत्यत्रापि प्राथमिकबोधे तथात्वस्वीकारापत्त्या 'न वै तिङन्तेनोपमानमस्ति' इति 'सून्'सूत्र- भाष्यविरोधप्रसङ्गादित्यलमतिविस्तरेण ।

 न चैवं 'पुरुषो व्याघ्र इव शूर' इत्यत्राप्युक्ताकारबोधे विशेषणव्याघ्रस्यापि शूरात्मक- विशेषणसापेक्षतया समासानुपपत्तिरित वाच्यं, साधारणधर्मवत्त्वेनेतरपरिच्छेदकत्वरूपोपमानत्वस्य साधारणधर्माशे नित्यसापेक्षत्वेन दोषासंस्पर्शात, प्रधानस्य सापेक्षत्वे भवत्येव समासः, प्रधानेनेकविशेषणसंबन्धसंभवात्, 'देवदत्तो धनी सुन्दरश्चे'तिवत् । एतेन\_\_साधारणधर्मवत्त्वेन परिच्छेद्यत्वरूपोपमेत्वस्यापि वित्यसापेक्षतया प्रधानसापेक्षत्वेपि समासो भवतीत्यर्थे 'सामान्याप्रयोगे' इत्यस्य ज्ञापकतापरभाष्यासंगतिरित्यपास्तम्, कैयटोक्तन्यायसिद्धार्थपरत्वेन भाष्यस्यादोषात्, अथवा नित्यसापेक्षत्वं न समासप्रयोजकं, किं तु गमकत्वमेवेति समर्थसूत्रे भाष्ये स्पष्टम्, निरूपितं च समासवादे मञजूषायाम् । तथा च सापेक्षप्रधानकस्य समासस्य गमकत्वं 'राजपुरुषः सुन्दर' इत्यादौ दृष्टमिति 'पुरुषो व्याघ्र इव शूर' इत्यत्रापि समासप्रसक्तिरिति- तद्वारणाय

'सामान्याप्रयोगे' इति ज्ञापकपरभाष्यस्याप्यत्रैव तात्पर्यमिति, प्राहुरित्यन्यत्र विस्तरः । 45 ॥



का :45

 लक्षणाव्याप्त्यापत्तिरिति । उत्तरपदार्थस्योपसर्जनत्वाभावेनास इत्याद्यसिद्धिर्नापादिता । प्राधान्याभावादिति । प्राधान्यस्य विशेषणनिरूपितत्वेन पूर्वपदस्य निरर्कत्वे तदसंभवादिति भावः । उपसर्गस्येति । 'उपसर्ग'पदं निपातमात्रोपलक्षणम्, अत एवात्र 'उपसर्गादिभ्यः' इति वृहद्‌भूषणे उक्तम् । यद्वा-निपातानां प्रागुक्तरीत्या न सर्वेषां द्योतकत्वमपि तु केषांचिदेवेति सूचयितुं 'उपसर्गस्य' इत्येवोक्तम् । द्योत्यमर्थमादायैवेति । उत्तरपदार्थप्राधान्यं नामेतरपदार्थनिष्ठ- विशेषणतानिरूपितविशेष्यताशालिबोधजनकत्वम्, तत्रेतरपदार्थशब्देन वाच्यलक्ष्यद्योत्यात्मकस्त्रि- विधोप्यर्थो गृह्यत इति नोत्तरपदार्थप्राधान्यज्ञानिरिति भावः । तमेव = द्योत्यमेव । अर्थवत्त्वादति । अर्थबोधजनकज्ञानविषयत्वमेव ह्यर्थवत्त्वमर्थवत्सूत्रे निविष्टं, न तु वृत्त्यार्थबोधजनकत्वरूपमतो नानुपपत्तिरिति भावः । नन्वेतदयुक्तं\_\_'धनं' 'वन'मित्यादौ प्रतिवर्णं संज्ञापत्तेः, तेषामप्यर्थबोधजनकज्ञानविषयत्वात्, न च सत्यपि प्रातिपदिकत्वे संखयाकर्मादेरभावान्न सुबुत्पत्तिरिति वाच्यं, तथा सति निपातादपि सुबुत्पत्त्यनुपपत्तेः, न चेष्टापत्तिः, 'प्रगच्छती'त्यादौ पदात्परत्वाभावेन 'तिङ्ङतिङ'इति निघातानापत्तेः । 'उद्‌गच्छत्युच्चै'रित्यादौ जश्त्वरुत्वाद्यनापत्तेश्चेत्यत आह\_\_वस्तुत इति । ज्ञापकात्सुबुत्पत्तिरिति । प्रातिपदिकत्वाभावेऽपि ज्ञापकात्सुत्पत्तिरित्यर्थः । निपातस्येति । अत्र पक्षे सर्वेषां निपातानां वृत्यार्थबोधकत्वरूपार्थवत्त्वा- भावात् प्रकृतवार्तिकप्राप्तिः, 'अनर्थकग्रहणं न करिष्यते' इति भूवादिसूत्रभाष्योक्त्या तत्पदरहितस्य तस्य प्राप्तिरित्यन्ये । क्रियायोगाभावाद् गत्युपसर्गसंज्ञाप्राप्तिरेव नास्तीति 'अधिपरी अनर्थकौ' इत्यनेनाधिपर्योर्गत्युपसर्गसंज्ञानिवृत्तये कर्मप्रवचनीयसंज्ञाविधानस्यानर्थकनिपातानामार्थवत्प्रयुक्त- कार्यज्ञापकतामाश्रित्यैतद्वार्तिकप्रत्याख्याने तु तस्यैव सामान्यतो निपातानामर्थवत्प्रयुक्तकार्यज्ञापक- तामाश्रित्य प्रातिपदिकत्वं सिध्यतीति भावः । सूत्रेणैव सिद्धौ वार्तकमप मास्त्वित्याह-'कृत्तद्धि'तेति । परे तु-निपातानां व्यज्जनापरपर्यायद्योतकतारूपवृत्त्यार्थबोधकत्वरूपार्थवत्त्वात् प्रातिपदिकत्व- सिद्धिः, अत एव वार्तिकमनर्थकपदघटितं संगच्छते, अत एव च येषां द्योत्योऽप्यर्थो नास्ति 'तु ह स्म वै' इत्यादेस्तदर्थमिदमित्यर्थसूचनार्थमनर्थकस्येत्युक्तं कैयटीये इति वदन्ति । द्योतकतायां मीमांसावार्तककृत्संमतिमाह\_\_उक्तं चेति । चतुर्विधे इति । नामाख्यातोपसर्गनिपातात्मके । तथा चोक्तं निरुक्ते-'चत्वारि पदजातानि नामाख्याते चोपसर्गनिपातश्चे'ति । संशयानुत्पत्तौ हेतुमाह\_\_ तयोरिति । नन्वेवमुपसर्गेणेत्यादवृद्धोक्तावुपसर्गस्यैव द्योतकतोक्तिर्विरुद्धेत्याशङ्क्याह\_\_उपसर्गेणेति । अन्य इति । उपात्निर्दिष्टरूपातिरिक्तरूपावच्छिन्नः । तेन 'प्रजयती'त्यत्र प्रतीयमानप्रकृष्टजयस्य शुद्धजयाभेदेपि न क्षतिः ॥ 46 ॥



का :47

 ननु तेषां वाचकत्वे तत्र शक्तिकल्पनाप्रयुक्तगौरवप्रसङ्गोऽत आह-बोधकतेति । 'तिडादे'- रित्यादिना कृत्सनादिपरिग्रहः । कृत्प्रत्ययस्य द्योतकत्वे तदर्थस्य विशेषणत्वापत्तिरित न

शङ्क्याम्, अनुबवानुरोधात्, सत्त्वप्रधानानि नामानि' इत वचनाद् द्योत्स्यापि कृदर्थस्य

विशेष्यत्वमित्याशयात्, एवं सनादाव्यूह्यं । स्यादिति । न चेष्टापत्तिः, सिद्धान्तविरोधादित भावः । परे तुसुप्तिङां द्योतकत्वे इष्टपत्तिः, अत एव तदर्थकालकर्त्रादेर्विशेषणत्वम्, कालस्य द्योत्यता तु कैयटादिभिरप्यङ्गीक्रियत एव, अत एव पचेत्यादितः कर्तृप्रतीतिः । कृत्प्रत्ययादेस्तु न द्योतकता, तदर्थस्य विशेषणत्वापत्तेः न च द्योत्यत्वेपि तदर्थस्य विशेष्यत्वम्, उक्तरीत्या तत्र वाचकतापक्षस्यैव स्वीकर्तुमुचितत्वादित्याहः । अन्वयव्यतिरेकयोः = तयोः सतोरित्यर्थः । तथा चान्वयव्यतिरेकाभ्यां तिङादीनां वाचकत्ववन्निपातानामपि वाचकत्वमिति भावः । 'परेषां यन्मतं तदेव नोऽस्माकं न युक्त'मिति मूले योजना । एवं च = निपातानां वाचकत्वे च । तथेत्यगत्येति । तथा = निपातातिरिक्तविषयमित्यर्थः, इतरदोषा अपि प्रागुद्‌धृता एव । इदमुपलक्षणं\_\_सकर्मकत्वं\_\_' स्वस्वयुक्तनिपाते'त्यादिक्रमेण पूर्वोक्तं बोध्यं, तेनानुभवतीत्यादौ न दोषः, 'प्रत्यययाना'मिति व्युत्पत्तावपि प्रकृत्यर्थसमभिव्याहृतनिपातार्थप्रकृत्यर्थान्यतरान्वितत्वं निवेश्यम् । अत एव 'प्रतिष्ठत' इत्यत्रोपसर्गस्य गतिवाचकत्वेऽपि न क्षतिः । उपसर्गस्य फलमात्रवाचकत्वं धातोर्व्यापारवाचित्व- मित्यभ्युपगमे तु प्रकृत्यर्थे एव प्रत्ययार्थान्वयादिदं नादरणीयम् । एवं नामार्थप्रकारकभेदसंसर्गक- शाब्दबोधं प्रति प्रत्ययनिपातान्यतरजन्योपस्थितित्वेन हेतुत्वमङ्गीकार्यमित्यपि बोध्यम्, न चैवं गौरवम्, उक्तयुक्त्या तेषां तत्तदर्थवाचकत्वे स्थितेऽगत्या गौरवस्य स्वीकरणीयत्वात् । अत एव नेत्येतावन्मात्रादभावबोधनिर्वाहः, तत्र पदान्तरसमभिव्याहारं विना द्योतकत्वासंभव इत्याहुः । ननु तेषां वाचकत्वे केवलानामपि प्रयोगापत्तिरिति चेन्न, केषांचित् 'ते प्राग्धातोः' इति नियमनात्, केषांचिन्नेत्यादीनां तथात्वस्येष्टत्वात्, अन्येषां वाचकत्वेपि केवलप्रकृतिप्रत्ययवदुपपत्तेः, उक्तं हि वाक्यपदीये\_\_

 'प्रत्ययस्य परत्वे नियामकवदत्र तदभावेऽपि प्रकर्षादेर्विना सम्बन्धिनमन्व- यानुपपतेतर्न केवलानां प्रयोगः, 'शोभनः समुच्च्य' इतिनत् 'शोभनश्चे'त्यस्य, 'घटस्य समुच्चय' इतिवच्च 'घटस्य चे'त्यस्य चापत्तरित्यपि न शङक्यम्, शब्दशक्तिस्वाभाव्येन नित्यपरतन्त्रतयेतरविशेषणत्वेनैव स्वार्थोपस्थापनेनापत्तिद्वयस्याभावात्, षष्ठ्यर्थसम्बन्धबोधे इतर- विशेषणान्वयबोधे च समुच्चयादिशब्दजन्योपस्थितेरेव हेतुत्वकल्पनाद्वा । अथवा चशब्दस्य समुच्चये शक्तिकल्पनान्न दोषः, धर्म्यशे शक्तिकल्पनाप्रयुक्तगौरवं प्रामाणिकत्वादङ्गीक्रियते, तदुक्तं 'समुच्चिताभिधाने हि व्यतिरेको न विद्यते' इति बोध्यम् । व्यर्थमिति । द्योतकतापक्षे सर्वषामेव तेषां निरर्थकतया व्यावर्त्याभावात् । स्पष्टत्वादिति । तत्रानर्थकस्येति तु पादपूराणार्थानां सर्वथा नार्थवत्त्वं सूचयितुम् । प्रत्याख्यातत्वादिति । 'अधिपरी अनर्थकौ' इत्यस्य अनर्थकस्याप्यर्थवत्कृतं भवतीत्यर्थे ज्ञापकतामाक्षित्य प्रत्याख्यातत्वात् । बहुवचनं मीमांसकेति । मीमांसकानां भाष्यकारादि भेदेन नानात्वाद् बहुवचनमिति भावः । मीमांसकमतं प्रदर्शयति\_\_केवलेति । तात्पर्यग्राहकत्वेनेति । तथा चान्वयव्यतरेकयोरन्यथासिद्धतया न शक्तिग्राहकतेति भावः । लक्षणाग्रहेति । धातोः प्रकृष्टजयादौ लक्षणाग्रहे इत्यर्थः । कार्येति । लक्षणाग्रहशाब्दबोधाद्योः कार्यकारणभाव इत्यर्थः । शक्तिग्रहस्यापीति । अत्र 'कार्यकारणभाव आवश्यक' इत्यनुषज्यते । उभयमपि = वाचत्वद्योतकत्वोभयमपीत्यर्थः । अत एव = वाचकत्वद्योतकत्वोभयस्वीकारादेव
॥ 47 ॥

का :48

 ननु प्रादीनां चादीनां च वाचकत्वे उपसर्गत्वनिपातात्वयोः शक्ततावच्छेदकत्वे गौरवमत आह

मूले-निपातत्वमिति । तथा च निपातत्वं प्रादिचादिसाधारणमेवेति नोक्तक्रमेण गौरवमित्यर्थः । अथबोपसर्गेषु द्योतकत्वग्राहश्चादिषु वाचकताग्रहश्चोभयसाधरणधर्माभावादुपसर्गत्वावच्छेदेन निपातत्वावच्छेदेन च जायत इत्युपसर्गत्वनिपातत्वयोरुभयोः संबन्धत्वे किमिति निपातत्वा- वच्छेदेनैव द्योतकत्वादि कल्प्यते, नोपसर्गत्वावच्छेदेनेत्यत्र किं विनिगमकमित्याशङ्का- मपनुदति-परं त्वित्यादिना । उपसर्गत्वेपि स्वसमानाधिकरणान्योन्याभावप्रतियोगितानव- च्छेदकत्वादिरूपव्यापकत्वसत्त्वाद्वयापकत्वं न सामान्यत्वमत आह-व्यापकत्वात्सामान्यत्वादिति । तथा च व्यापकत्वं प्रकृते उक्तानवच्छेदकत्वविशिष्टं स्वाभाववद्‌वृत्तित्वात्मकमधिकदेशवृत्तत्वरुपं विवक्षितमिति भावः । न्यूनतां परिहरति\_\_शक्तताया इत्युपलक्षणमिति ॥ 48 ॥

 \*इति निपातोपसर्गद्योतकत्वादिनिर्णयः ॥ 8 ॥

















.







***नवतः द्वादशटीकापर्यन्तम् (संक्याविवक्षानिरूपणम्)***





का : 49

 भावप्रत्ययार्थं = त्वादप्रत्ययार्थम्, वार्तकवचनं = वार्तिकरूपं वचनमित्यर्थः । हरिणेत । एवं च हर्युक्तौ वार्तिकत्वभ्रमस्तेषामिति भावः । त्वतलोरिति विशेषोपादानेनेमनिजादेरन्यार्थक- त्वशङ्का स्यादत आह\_\_त्वतलोरित । भावेति । अयं = वक्ष्यमाणः । अर्थः =तात्पर्यार्थः । वदति = बोधतीत्यर्थः । न संभवतीति । तत्पक्षे\_\_राजपुरुषादिसमासजन्यबोधे संसर्गस्याप्रकार- त्वात् तत्पक्षे राजपुरुषत्वमित्यत्र त्वप्रत्ययस्य भेद एवार्थ इत्यशयः । एवं पुरुषरूपेण वस्तुगत्या राजसंबन्धवान् यः पुरुषः स समासार्थ इति पक्षे-त्वप्रत्ययार्थः पुरषत्वमेव, तद्वयक्तमात्रनिरूपता- धेयत्वसंबन्धेन प्रकृत्यर्थस्य तत्रान्वयः, अत एव तत्पक्षे कृत्तद्धितेत्यादिवचनमावश्यकमिति शङ्कानवकाशः । इत्यन्वयबोधः = इति शाब्दबोधः । तद्धितान्तेऽपिशक्तिसत्त्वेन पृथगुपस्थितिविषयार्थयोः संसर्गस्यैवान्वयत्वेन यथाश्रुतासंगत्यापत्तेः, शाब्दत्वं तु तत्राप 'शब्दयामी'त्यनुभवादित्यन्यत्र विस्तरः । 'उपस्थितयोः संबन्धोऽन्वय' इति मते तु यथाश्रुतमेवास्तु । अव्यभिचरितसंबन्धे तु=अपत्यापत्यवत्संबन्धस्याव्यभिचरितसंबन्धत्वे तु । यथा सत् सत्तयोः संबन्धः कदापि न व्यभिचरितस्तथानयोरपि, सत उत्पत्तिप्रभृति-आविनाशात् संबन्धस्य विद्यमानत्वादपत्यस्योत्पत्तिप्रभृति-आविनाशादुक्तसंबन्धस्यापि तथात्वादिति भावः । 'गोत्रं च चरणैः सहे'त्यनेनापत्यवस्यापि जातित्वबोधनाज्जात्याभेदसंबन्धस्य तिरोधानात् जातिरेव तत्र प्रकार इति सैव त्वाद्यर्थ इति तात्पर्यार्थः । जातिप्रयुक्तकार्यमेवातिदिश्यते, न जातित्वं तस्येति पक्षान्तरसूचनाय तुशब्दः । अर्थान्तरवृत्तिरिति । 'ऐन्द्रत्व'मित्यादौ देवताद्यर्थकतद्धित उदाहार्य इत्यर्थः । तद्धितान्तत्वेपीति । अत एव संबन्धार्थकत्वप्रसक्तिः । अभेदप्रत्ययादिति । मतुपो लुग्विधानं तु 'पटस्य शुक्रल' इति गुणगुणिनोर्भेदव्यवहारस्यापि सत्त्वाच्छुक्लवानित्यविष्टप्रयोग- निवृत्त्यर्थम् । जातावेवेति । लोकनिरूढेन 'सोऽय'मिति प्रत्ययेन भेदसंबन्धस्य तिरोधानान्न संबन्धे प्रत्ययः, एवं 'शुक्ल' इत्यादावपि । पाचकादौ तु क्रिययाभेदस्यैव प्रतीतेर्व्यभिचाराच्च क्रयासंबन्धाज्ञानमूलिकैव शब्दस्य द्रव्ये प्रवृत्तिः, एवं राजपुरुषादावपीति\_\_तत्तत्संबन्ध एव

तत्तदुत्तरबावप्रत्ययार्थः । 'नीलघटत्व'मत्यादौ नीलघटादिवृत्तर्घटत्वादिकमेव त्वादिवाच्यत्वे- नाश्रयति, न तु संबन्धिविशेषणाऽभिन्नरूपत्वेन, पूर्वोत्तरपदार्थयोर्विशेष्यविशेषणभावातिरिक्त- संबन्धस्याभावात् । घटत्वमेव नीलघटशब्दप्रवृत्तिनमित्तं, नीलादिविशेषणबलात्तु घटत्वरूपेण

नीलादिव्यक्तिभाने नीलसमानाधिकरणघटत्वादिकमेव प्रवृत्तिनिवृत्तिनिमित्तत्वेन भासते, उपाधिभेदाद् घटत्वादेरपि भेदः, अतो घटत्वस्यातिप्रसक्ततया कथं नीलघटादिशब्द- प्रवृत्तिनमित्तत्वमिति शङ्गानवकाशः । 'धवखदिरत्व'मित्यादौ जातिसमुदायस्तद्वाच्यः, समुदायस्यानुद्‌भूतावयवत्वे एकवचनम्, उद्भूतावयवत्वे पुनर्द्विवचनादकमपीति बोध्यमिति वदन्ति, तद् ध्वनयन्नाह\_\_दिगिति । तार्किकास्तु\_\_कर्मधारयोत्तरबावप्रत्ययः पदार्थतावच्छेदकयोनीऽलत्व- घटत्वाद्योः सामानाधिकरण्यवचन इत्यूचुः ॥



 प्रकृत्यर्थविशिष्टेति । संयोगादिसंबन्धेन वस्तुगत्या दण्डादिविशिष्टेत्यर्थः, तत्र स्योगादिः संसगमर्यादया भासत इति तत्र न शक्तिः, किं तु प्रकृतेर्दण्डे, आश्रये च प्रत्ययस्य । मात्रपदेन संयोगादिरूपसंबन्धव्यावृत्तिः, अत एव 'पाचक' इत्यादावपि संबन्धो न शक्यः । उक्तं च भट्टैः\_\_

 'पाकं तु पचिरेवाह कर्तारं प्रत्ययोप्यकः ।

 पाकयुक्तः पुनः कर्ता वाच्यो नैकस्य कस्यचित् ॥' इति ।

 न चानन्तद्रव्येषु शक्तिग्रहासंभवः, परम्परया एकं दण्डत्वादिकमुपलक्षणीकृत्य तत्संभवादित्यरुणाधिकरणोक्तरीत्या द्रष्टव्यमिति भावः । 'मीमांसकाना'मित्यस्य 'मत' इति शेषः । तदभिधानम् = संबन्धाबिधानम् । ननु 'दामोदर'त्वमित्यादौ भावपदेन दामोदरादिनिष्ठो धर्मविशेषो गृह्यत इति तदनभिधानं, 'दण्डित्व'मित्यादौ पुनर्भावः संयोगादिरेवातस्तदभिधाने किं बाधकमित्याशङ्कापनुत्त्यै हैतुमाह\_\_प्रकृतीति । हि = यस्माद्धेतोरुक्तत्वरूपो भावस्तदुत्तरत्वादि- प्रत्ययेनाभिधीयतेऽतो 'दण्डित्व'मित्यत्र संयोगस्य तव मते दण्डिपदजन्यबोधीयप्रकारत्वाभावेन- त्वादिप्रत्ययेनाभिधानं न स्यादित्यर्थः । पदयोः क्रमेण व्यवृत्तिमाह\_\_अन्यथेति । अन्यथा = धर्ममात्रस्य बावपदार्थत्वे । द्रव्यत्वादेरिति । तस्यापि घटसमवेतत्वात्, घटपदजन्यबोधे प्राकरत्वं तु नेति न घटपदोत्तरत्वादिना तदभिधानम् । दण्डादेश्चेति । दण्डिपदजन्यबोधे तस्य प्रकारत्वात्, दण्डसंयुक्तदेवदत्तादौ समवेतत्वाभावात्तु न 'दण्डित्व'मित्यत्र त्वादिना दण्डादिरभिधीयते, अत्र समवेतत्वं न समवायेन वर्तमानत्वं, घटत्वत्वमभावत्वमित्यादौ घटत्वत्वादेरसमवेतत्वेन त्वादवाच्यतानुपत्तेः, अपि तु प्रकारतावच्छेदकसंबन्धेन तत्र वर्तमानत्वरूपम् । संबन्धः प्रकार इति । तथा च दामोदरादिपदजन्यबोधीयप्रकारत्वाभावात् तदुत्तरत्वादिप्रत्ययेन संबन्धाभिधानवद्दण्डित्वमित्यादावपि संबन्धस्य तेनानभिधानं स्यादिति समुदितार्थः । 'दण्डित्व'मित्यादौ संबन्धवाच्यत्वे मीमांसकोक्तां युक्तिमनूद्य दूषयति\_\_यदेति । स्वसमवेतः = प्रकृतिजन्यबोधविशेष्यसमवेतः । वाच्यः = प्रकृतिवाच्यः, प्रकृतिजन्यबोधप्रकार इति यावत्, यद्वा त्वादि प्रत्ययवाच्यः, तदभिधानयोग्य इति यावत् । प्रकृतिजन्यबोधीयप्रकारताश्रयो हि तदभिधानयोग्यः । सम्बन्धो वाच्य इति । प्रकृतिजबोधप्रकारोऽपि स्वसमवेतः सम्बन्धस्त्वादिवाच्य आश्रित इत्यर्थः । प्रपञ्चितं चैतदिति । अयं भाव-'दण्डि'त्यादौ सम्बन्धावाच्यत्वे

दण्डित्वमित्यत्रापि सम्बन्धस्य वाच्यत्वं न स्यात्, प्रतीतेस्तद्वदेवोपपत्तेः, न च त्वादैर्वैयर्थ्यापत्त्या सम्बन्धे वाच्यत्वं कल्प्य इति चेन्न, 'घटत्व'मित्यादौ क्लप्तपदार्थतावच्छेदकशक्त्यैव निर्वाहात् । 'कृत्तद्धिते'त्वादिवचनं तु हरेर्न मुनेर्यद्‌बलात्कल्पना स्यात् । अनुभवानुरोधात्सम्बन्धे त्वादिशक्तिकल्पनमिति चेन्न, शक्त्यन्तरकल्पनामपेक्ष्येनादीनां क्लृप्तशक्तौ धर्मीवत्सम्बन्ध-

विषयत्वेनोपपत्तौ पृथक्‌शक्तिकल्पना योगात्, तथा सति क्लृप्तपदार्थतावच्छेदकशक्त्यैव तद्भानसम्भव इत्यादि तत्र प्रपञ्चितमिति । इदं वैषम्यम् = दामोदरत्वमत्यादौ सम्बन्धो न वाच्यो दण्डित्वमित्यादौ तु वाच्य इति वैषम्यमित्यर्थः । वक्ष्यमाणेति । वक्ष्यमाणश्चासौ शेपश्चेत्यर्थः । परे तु\_\_इनादेः सम्बन्धावाचकतेवऽपि दण्ड्यदिपदस्य सम्बन्धज्ञानादेव प्रवृत्तिरिति संबन्धस्यैव प्रवृत्तिनिमित्ततया त्ादिवाच्यत्वसम्भव इति प्रतिपन्नाः । इत्यत्र = इत्याकारकजिज्ञासायां सत्यात् ॥



 मूले\_\_'प्रकृत्यर्थप्रकरता'मित्यस्या'पन्न'मिति शेषः\_\_इत्यमिप्रेत्याह-प्रकारतया भास- मानमिति । प्रकारत्वात् = घटत्वत्वस्य प्रकारत्वात् घटत्वपदोत्तरत्वप्रत्ययवाच्यत्वं स्यादित्यर्थः । धर्ममात्रमिति । धर्मत्वेन वाच्यता, न तु तत्तद्रूपेण, शत्तयानन्त्यप्रसङ्गादिति वदन्ति । न च गुरुधर्मे लक्षणेति वाच्यत्वं, शक्तावेव लाघवादरो न लक्षणायामित्यत्र विनिगमनाविरह इति भावात् । वस्तुतस्तु\_\_गौरवं नास्त्येवेत्याह\_व्द्यक्तीति । अपरे तु\_\_'घटत्वत्व'मित्यात्राविद्यको धर्मविशेषस्तदर्थो न तु घटेतरासमवेतत्वेत्यादिरूपो गौरवादित्याहुः । निरुक्तबावस्य त्वाद्यर्थत्वे वार्तिककृत्संमतिमाह\_\_उक्तं चेत्यादिना । 'यस्य गुणस्ये'त्यत्र गुणशब्द उपकारकपर इत्यभिप्रेत्याह\_\_विशेषणतयेति । उक्तं च कैयटीये\_\_'गुणशब्देन यावान् कश्चित् पराश्रयो भेदको जात्यादिः सर्व इह गृह्यते' इति । 'भावा'दित्येतद् व्याचष्टे\_\_आश्रयत्वादित । 'द्रव्ये' इत्येतद् व्याचष्टे\_\_विशेष्य इति । गुणे इति । गुणिपरशुक्लादिभ्यो गुण, गुणपरेभ्यस्तु तेभ्यस्तद्‌वृत्ति- जातावत बोध्यम्, अण्वादिशब्दा नित्यं गुणिपरा इति-तेभ्यः परिमाणरूपो गुण एव प्रत्ययः, 'परिमाणं चतुर्वधमणु महद्दीर्घं ह्रस्वं चे'त्यस्य त्वण्वादिवृत्तिरित्यर्थोवसेयः ।

 घटत्वत्वादशब्दे व्यक्तय एव त्वादवाच्या इत पक्षान्तरमाह\_\_जातिवाचकानामिति । घट- त्वादिशब्दनामित्यर्थः । व्यक्त्य एवेत । स्ववृत्तित्वसंबन्धेन तीसां वाच्यतावच्छेदकत्वमिति बोध्यम् । एवं तत्र तत्र त्वाद्यर्थमुक्त्वा शाब्दबोधमाह\_\_तथा चेति । 'घटत्व'मित्यत्र प्रकृत्यर्थस्य स्वेतरासमवेतत्वविशिष्टनिखिलस्वसमवेतत्वसंबन्धेन प्रकारता, प्रत्ययार्थे धर्मे एतावता साधरण- धर्मलाभः, एतदभिप्रायेणैवा'साधारणो धर्म' बोध इत्यवादीत्, न त्वसाधारणधर्मत्वेन शक्तिस्तस्येरावृत्तित्वविशिष्टसकलप्रकृत्यर्थवृत्तित्वरूपत्वेन गौरवात् । अथवा वस्तुतो योऽसाधारणो धर्मस्तन्निष्ठाधेयत्वसंबन्धेन प्रकृत्यर्थान्वयस्तेन घटत्वमित्यत्र न द्रव्यत्वादिभानम् । तत्सूचनग्रयोजनकोऽपीति । तस्य = वार्तिकस्यसूचनायेत्यर्थः । 'अपि'शब्दः पक्षान्तरत्स- सूचनाय,\_\_यद्वेतिशब्द इत्यर्थस्य समुच्चयाय, 'वार्तिकसूचनप्रयोजनक' इत्यनेनायं पक्षो वार्तिकोक्त इत्यप्रामाण्यशङ्का निरस्ता । वार्तिकव्याख्यानं बृहद्‌भूषणोक्तमाह\_\_बवन्तीति । वाचकत्वनेति । वाचकतासंबन्धेनेत्यर्थः । प्रवर्तन्ते\_\_अस्यार्थेष्विति शेषः । धातूनामनेकार्थत्वाद् भूधातुः प्रवृत्त्यर्थकः,

प्रवृत्तिश्च प्रकृते प्रयोगरूपा । एवं च भावशब्दः शब्दप्रतिपादक इत्याह\_\_भावाः इति । अत्र 'स्व'शब्द आत्मवाचीत्याह\_\_स्वेन रूपेणेति । स = शब्दात्मा, तेषां = शब्दानाम् । वार्तिकस्थचरमभावपदार्थमाह\_\_भावः प्रवृत्तिनिमित्तमिति । ननु शब्दस्य प्रवृत्तिनिमित्ततं कथं ? शक्ये प्रकारस्यैव तत्त्वादत्याशङ्कां निरसितुमाह\_\_अयं भाव इत्यादिना । तत्तद्वाच्यः कश्चिदित । विशेषरूपेणानुपस्थित्या नलत्वादरूपविशेषधर्मावच्छिन्ने श्क्तिग्रहासंभवेन सामान्यरूपेणैव

बोधोऽभ्युपेयः, 'इदं पदं क्कचिच्छक्तं पदत्वात्\_\_साधुपदत्वा'दिति सामान्यतोऽनुमित्यात्मक- शक्तिग्रहसत्त्वात् । नागरिकान् प्रत्यबोधकत्वापत्तेरिति । तेषां प्रायो विशेषरूपाज्ञानेन, विशेषरूपेण शक्तिग्रहसंभवात्, गारमोणानां तु विशेषतो ज्ञानसंभवान्नाबोधकत्वामिति सूचयितुं\_\_'नागरिका' नित्युक्तम् । तच्च विशेषरूपेणानभिज्ञपरम्, तेन कस्यचिन्नागरिकस्य विशेषरूपेण बोधेऽपि नासंगतिः । एवमेवेति । एतत्पदवाच् इत्याकारक एव, न तु\_\_तत्तज्जात्यादीति,\_\_'अनुभव' इत्यनुपज्यते । अत एव जन्मान्तरीणसंस्कारवाशाद्वशेषरूपेण शक्तिग्रहे सति विशेषरूपेण भानं नलादीनामित्यपास्तम् । विशेषरूपेणानुभवाभावेनानन्तसंस्कारकल्पने मानाभावात्, तत्तद्वाचक- पदश्रवणं विना तेषां विशेषरूपेण स्मरणापत्तेश्च । उद्‌बोधकाभावान्न स्मरणमिति तु न साम्प्रतं, तत एव शाब्दबोधनिर्वाहे संस्कारस्मरणाद्योर्हेतुत्वासिद्धयापतेतरित्याहुः । उभयमवच्छेदकमिति । जात्यादि, शब्दश्चेत्युभयं शक्यतावच्छेदकमित्यर्थः । तत्र शब्दस्य शक्तिसंबन्धेन शक्यतावच्छेद- कत्वं, जात्यादेस्तु यथायथं समवायादिसंबन्धेन । तथा शक्तिग्रहः = जात्यादिरूपेण शक्तिग्रहः । तथैव = पदप्रकारक एव । शक्तग्रहवैलक्षण्याद्बोधवैलक्षण्यमिति भावः । तथा च = शब्दस्य शाब्दबोधप्रकारत्वे च । शब्दोपि = अपिशब्दो जात्यादिसमुच्चायकः । परे तु\_\_येषां मते शब्दः प्रवृत्तिनिमित्तं तेषां मते शब्दस्त्वाद्यर्थः, येषां मते जात्यादरूपोऽर्थः प्रवृत्तिनिमित्तं, तेषां मते स तदर्थ इति वदन्ति । प्रकृतेर्लक्षणया शब्दपरत्वं, जात्यदिः शाब्दो वा त्वाद्यर्थः, जन्यबोधप्रकारत्व- संबन्धेन प्रकृत्यर्थस्य शब्दस्य प्रत्ययार्थऽन्वयः, अत एव शब्दपरत्वं प्रकृतेः स्वीक्रियते, अन्यथा घटादेः प्रकृत्यर्थस्य शब्दरूपे प्रत्ययार्थेऽन्वयासंभवात्, न हि तत्र समवायादेः संभवः । 'जन्यबोधे'त्याद्युक्तसंबन्धस्याप्यसंभवः । शक्तिसंबन्धस्य संभवेऽपि पटत्वादौ तदसंभव इति शब्द- परत्वमेवादृतमिति बोध्यम् । परे तु\_\_भाष्ये\_\_'तस्य भावः\_\_' इत्यत्रत्यभावशब्दस्याभिप्रायाद्यर्थक- तयाभिप्रायादिष्वतिप्रसङ्गश्हकानिरासो 'यस्य गुणस्य भावादि'ति वार्तिकेन कृतः, 'भाव'शब्देन प्रकृतसूत्रे प्रवृत्तिनिमित्तभूतो धर्मो गृह्यते, न त्वभिप्रायादिरित्यभिप्रायात् । तदनन्तरं डित्थत्वमित्यादौ त्वाद्यनुपपत्तिः, डित्थादिशब्देन व्यक्तेरेव बोधनादित्याशङ्कां\_\_व्यक्तेरेव विशेष्यताप्रकारत्वाभ्यां भावस्य प्रकारताविशिष्टव्यक्तिरूपत्वाद्यर्थस्य चोपगमेन समाधाय\_\_'यद्वा सर्वे भावाः स्वेन\_\_'इत्यादिवार्तिकेन समाधानान्तरं कृतम् । तस्यायमर्थः-स्वशब्दोऽत्रात्मीयपरः, शब्दस्य द्विविधोऽर्थो वाच्यो घटादिः, प्रवृत्तिनिमित्तिरपश्च, तदन्यतराभिधाने त्वादिः । तत्रान्त्यो घटत्वमित्यादौ । तत्र प्रकृतिरर्थपरैव, अर्थस्य घटादेः प्रत्ययार्थे जात्यादिरूपेऽन्वयसंभवात् । 'कुत्वं' डित्थत्व'मित्यादावाद्यः, तत्र प्रत्ययार्थानुपपत्त्या शब्दपरैव प्रकृतिः, शब्दपरात् क्कादिशब्दात् व्यक्तिरूपेऽर्थे प्रत्ययः, एवं च डित्थत्वडित्थशब्दयोः, कुत्कुशबदयोः, पदपदशब्दाद्योः, पर्यायता । अत एव वृद्धिसूत्रे भाष्ये 'कुत्वं कस्मान्न भवति\_\_'चोःकुः' 'पदस्य'

इति, भत्वात्, कथं भसंज्ञा, अयस्मयादीनि छन्दसि' इत्युक्तम् । एवं च कुत्वादिपदस्य कवर्गादरेवार्थः, एवं सति 'तस्य भाव' इति सूत्रस्थतच्छब्दस्य शब्दपरत्वमास्थेयं, तस्य च 'गुणवचने'ति सूत्रेऽनुवृत्तस्यार्थपरत्वमाश्रणीयम्, एवं चार्थस्य त्यागौपादानप्रयुक्तगौरवापत्तिश्च न । न ह शब्दस्य कर्म संभवति, प्रतीयते वा, 'तस्यापत्यम्' इत्यादौ तच्छब्दस्यार्थपरताया एव दृष्टत्वाच्चेति समूचिरे । प्रकृत्यर्थप्रत्ययार्थयोः संबन्धस्त्वाद्यन्तसमुदायशक्यः ॥

 \*इति त्वादिप्रत्ययार्थनिर्णयः समाप्तः\*



 प्रसङ्गसंगत्या देवताद्यर्थकतद्धितपरत्ययार्थमाह\_\_सास्य देवतेत्यत्रेति । प्रथमोपात्तस्याप्य- पत्यार्थकतद्धितोपेक्षा तु तत्र प्रत्ययार्थस्यापत्यरूपस्यैकत्वात्, तत्र च प्रकृत्यर्थस्य जन्यजनकभाव- संबन्धादिरूपभेदसंबन्धेन प्रकारतायाः सुगमत्वेन । देवतार्थकतद्धिते तु नानापक्षसंभवेन दुरूहत्वेन तदर्थनिर्णये आदर इति बोध्यम् । देवताविशिष्टमिति । स्वस्वामिभावसंबन्धेन स्वोद्देश्यकत्याग- कर्मत्वसंबन्धेन वा देवताविशिष्टमित्यर्थः । अत एव = प्रकृततद्धितस्योक्तार्थकत्वादेव । तस्यैव = तद्धितस्यैव । विषयार्पणमिति । अस्येति सर्वनाम्नो विशेषबोधकतया तदर्थे विहतस्य तद्धितस्यापि तथात्वेन कोऽसौ विशेष इति जिज्ञासायामामिक्षापदसांनिध्यादामिक्षारूपो विशेष इति प्रतीयत इत्यर्थः । केवलादिति । 'केवलादाग्रेशब्दाद्देवतावाची तद्धितः समुच्छरन् = प्रादुर्भवन्नन्ययुक्ताग्निदैवत्यं प्रतिपादयितुं न क्षम' इति योजना, इतरसापेक्षस्य देवतात्वेऽसामर्थ्या- त्तद्धितवृत्तिरेव न स्यादिति भावः । अत एवाग्निषोमीयादावाग्नेयपदव्यवहाराभावाद् 'आग्नेयं चतुर्धा करोति' इति वाक्यविहितचतुर्धाकरणस्य न प्रवृत्तिः, द्वन्द्वे इतरसापेक्षस्यैव व्यासज्यवृत्ति- देवतात्वादिति स्थितं पूर्वतन्त्रे तृतीयस्य प्रथमचरणे । 'नान्ययुक्ताग्निदैवत्य'मित्यादिना केवलाग्नि- दैवत्यं प्रतिपादयितुं क्षम इति सूचितमिति भवत्युपष्टम्भसंगतिः । देवतायामितीति । बृहद्‌भू- षणकारास्तु\_\_'आग्नेय' इत्यादौ प्रकृत्यैव लब्धस्य प्रकृत्यर्थस्योद्देश्यत्वमात्रं यथा चतुर्थ्या प्रतपाद्यते, एवमत्रापि प्रत्ययेन देवतात्वं प्रदेयं च प्रतिपाद्यते, देवतात्वस्य निरूपकत्वं प्रदेये संसर्गः, प्रकृत्यर्थस्य तत्राधेयत्वं संसर्गः, प्रदेयत्वं संबन्धित्वेनैव प्रत्ययार्थो न तु दधित्वाद्यात्मक- विशेषरूपेण, अत एवेन्द्रं दधीत्यादि प्रयोगसंगतिः, आभिक्षापदेन विशेषाकाङ्क्षा पूर्यते, एवं चाग्रेयमि यत्राग्रिवृत्तिदेवतात्वनिरूपकमिति बोधः । नन्वेवं\_\_

 'तद्धितेन, चतुर्थ्या वा, मन्त्रवर्णेन वा पुनः ।

 देवतासंगतिस्तत्र दुर्बलं तु परं परम् ॥' इति\_\_

 \_\_मीमांसकोक्तदौर्बल्यानुपपत्तिरिति चेन्न, चतुर्थ्या वाक्याद्देवतात्वसंबन्धलाभः, पृथकपदो- पस्थितहवीरूपसंबन्धिनि तद्धिते तु समानपदश्रुत्यैवेति तद्धितस्य वलवत्त्वोपपत्तेः । अथवा प्रदेयमेव प्रत्ययार्थः, स्ववृत्तदेवतात्वनिरूपकत्वसंबन्धेन प्रकृत्यर्थस्य प्रत्ययार्थेऽन्वयः, तावतैवेन्द्रादे- र्देवतात्वलाभः, देवतात्वघटितसंबन्धेन बोध एवानुशासनतात्पर्यमिति नानुशासनविरोधः, देवता- त्वबोधे एव हि तत्तात्पर्य, न तु तत्प्रकारक एव । उक्तसंसर्गकबोधोऽपि देवतात्वविषयको भवत्येवेति भाव इत्याहुः । देवतात्वं च-दिवेरैश्वर्यकर्मणो देवतेति 'देवात्तल्' इति सूत्रभाष्या- न्मन्त्रकरणकहविस्त्यागजन्यस्वर्गादिफलातिरिक्तफलाश्रयत्वम्, मन्त्रस्तुत्यत्वं च अनुक्रमणिकाया-

मप्युक्तम्\_\_यस्य वाक्यं स ऋषिर्यानेनोच्यते सा देवतेति, अत एवैन्द्रो मन्त्र एन्द्रं हविरिति द्विविधप्रयोगसिद्धिः । देवतानिष्ठं फलं चास्येदं फलं भवत्वितीच्छात्मकप्रतीतिरेव, क इदं कस्मा अदादित्यादिमन्त्रप्रयोज्यस्वामित्वभाज प्रतिग्रहीतर्यतप्रसङ्गनिवृत्तिफलकं 'मन्त्रकरणके'ति हविस्त्वागविशेषणम् । दर्शादिश्राद्धे मृतपत्नीनां देवतात्ववारणायोद्देश्यत्वप्रवेशः । न च तासां त्तत्फलसंबन्धित्वमिति वाच्यं, 'न योपिद्‌भ्यः पृथग्दद्या'दत्यादिना तासां फलसंबन्धित्वबोधनात्, शूद्रकर्तृकश्राद्धादावपि नमस्काररूपमन्त्रसत्त्वान्न तदीयपित्रादीनां देवतात्वानुपपत्तिः, 'अनुमतोऽस्य नमस्कारो मन्त्र' इति गौतमस्मृतेरिति प्राहुरित्याद्यन्यत्र विस्तरः ।

 अभेदेनाप्यन्वय इति । भेदसंबन्धेनान्वयो न संभवति, तस्य बाधितत्वादिति सूचना- यापिशब्दः । अथवा स्ववृत्तदेवतात्वरूपधर्मवत्वसंबन्धेनान्वयनिरासायापिरुपात्तः ॥ 53 ॥



 लक्षमयैवेति । अन्यादिशब्दोग्न्यादिदेवतायां लाक्षणिक इत्यर्थः । प्रदेये एवेति । 'एव'कारो देवताव्यावृत्तये । निरूढेति । अनादितात्पर्यवती निरूढलक्षणेत्यर्थः । तेन सर्वदा देवतात्वरूपेण प्रतीतिनिर्वाहः । स्थिताः = मीमांसकादिग्रन्थेषु स्थिताः । तत्र शक्तिरिति । तत्र = देये द्रव्ये । द्रव्ये शक्त्यभावेऽपि दध्यादिपदलभ्ये तस्मिन् प्रत्ययलभ्याया देवतायाः स्वनिष्ठदेवतात्व- निरूपकत्वादिसंबन्धेनान्वयाद्विशिष्टलाभसंभवः । तत्प्रतीतेः = द्रव्यप्रतीतेः । सामानाधि- करण्याच्चेति । तथा चाभेदान्वयानुरोधात्तत्र प्रत्ययशक्तिरावश्यकीत भावः । उक्तसंबन्धेन देवताया अन्वयस्तु न युक्तो'नामार्थयो'रिति व्युत्पत्तिविरोधात्, न च देवतावशिष्टद्रव्ये प्रकृते- निरूढलक्षणैवास्तु किं प्रदेये प्रत्ययशक्तिकल्पनयेति वाच्यम्, तथा सति प्रदेयस्य प्रकृत्यर्थ- विशेष्यत्वानापत्तेः, द्योत्यार्थस्य विशेषणत्वनियमात्, अन्यथौपगवादावपि प्रत्ययस्य द्योतकत्वापत्तेः । अन्यथा = सामानाधिकरण्यानुरोधात् प्रदेये शक्त्यनभ्युपगमे । न सिध्येदिति । अस्य वैयाकरणमते' इत्यादिः । देवतात्वमेवेति । देवतायां शक्तिस्वीकारापेक्षयापि लाघवाद्देवतात्वे एव शक्तिकल्पनमेवोचितं, देवतात्वस्य स्वनिरूपकत्वसंबन्धेनान्वयो भविष्यतीति भावः । कर्तृवद्वाच्य- त्वमिति । यथा मीमांसकनये आख्यातस्य कर्ता न वाच्योऽपि तु लाघवाद्भावनैव, आश्रयस्य पदान्तरेण लाभात्, कर्तृत्वविशिष्टबोधस्य तु भावनारूपकर्तृत्वस्य तत्रान्वयेनैव संभवात्, तथात्र प्रदेये पदान्तरलब्धे प्रत्ययार्धदेवतात्वस्यान्वयेनैव विशिष्टलाभम्भभवात् प्रत्ययस्य प्रदेये शक्तिर्न सिध्येत् । न चेष्टापत्तिः, 'आमिक्षां देवतायुक्ता'मित्यनेन प्रदेये तैः शक्तबोधनात् । अत्र चेत् सामानाधिकरण्यानुरोधात् प्रदेये शक्तिकल्पनं, तर्हि आख्यातेऽपि कर्तृवाचकत्वं स्याद्देवदत्तः पचतीत्यत्र कर्तृदेवदत्तयोरनुभूयमानसामानाधिकरण्यानुरोधादिति-सिहावलोकनन्यायेनेदं दूषणं द्रष्टव्यम् । नन्वग्त्यादिपदेन शक्त्यैवाग्त्यादिदेवताया लाभे किं लक्षणयेत्य आह-देवतात्वेति । निरूढपदार्थमाह-अनुपपत्तीति । अन्वयानुपपत्तिज्ञानाभावेऽपि तात्पर्यानुपपत्तिज्ञानसंभवाद- संगतिभाशङ्क्याह\_\_अनादीति । लक्ष्ये योऽनादप्रयोगस्तदवच्छिन्नत्वमित्यर्थः, प्रयोगस्यावच्छे- दकत्वं च-कर्मतासंबन्धेन ॥



 मूले एषैव दिगति-एषैव रीतिरित्यर्थः । इत्यत्रेति । एतत्सूत्रानुशिष्टणप्रत्थयान्तदाण्डादि-

शब्दे । प्रहरणविशिष्टेति । अस्यार्थ इत्यत्रान्वयः । अर्थः = णप्रत्ययार्थः । तत्र प्रकृत्यर्थदण्डस्य प्रहरणविशिष्टक्रीडारूपणप्रत्ययार्थैकदेशप्रहरणेऽभेदेनान्वयः । एकदेशेऽन्वयमसहमानः खण्डशः प्रहरणे क्रीडायां च शक्तिमाह-प्रहरणक्रीडे इति । अत्र पक्षेऽभेदेन दण्डान्वितिप्रहरणस्य क्रीडायामाश्रयत्वसंबन्धेनान्वयः । लाघवादाह\_\_क्रीडामात्रमिति । 'मात्र'पदेन प्रहरणव्यवच्छेदः । प्रकृत्यर्थदण्डादेः स्वनिष्ठप्रहरणत्वनिरूपकत्वसंबन्धेनान्वयः । अथवा दण्डपदस्यदण्डप्रहरणे निरूढलक्षणास्निन् पक्षे बोध्या । परे तु-प्रहरणत्वं प्रत्ययार्थः, क्रीडा च, प्रहरणत्वेप्रकृत्यर्थ- स्याधेयत्वं संसर्गः तस्य तु क्रीडयां निरूपकत्वमित्याहुः । अनेन संबन्धेनान्वये तात्पर्यग्राहकं सूत्रस्थं प्रहरणपदमिति तद्भावः । 'सोऽस्य निवास' इति । सुघ्रो निवासो = निवासाधिकरण-

भूतोऽस्य स्त्रौघ्नः । अत्राप पूर्ववत् पक्षत्रयमुन्नेयम्, स्त्रुघ्नाभिन्ननिवासाधिकरणसंबन्धीत्याद्यकारो बोधः । सास्मिन् पौर्णमासीति । प्रथमान्तादस्मिन् पौर्णमासीत्यर्थे प्रत्ययो भवतीति तदर्थः । इतिशब्दः\_\_संज्ञायां यथा स्यादित्येतदर्थः, प्रकृतिप्रत्ययसमुदायश्चेत् संज्ञारूढस्तदेति यावत् । 'चैत्रो मास' इत्याद्युदाहरणम् ।

 प्रसङ्गात् कतिपयानुक्ततद्धितार्थो निरूप्यते । चैत्र्यादिशब्दो 'नक्षत्रेण युक्तः कालः' इति सूत्रवहिताणन्तप्रकृतिकडीबन्तः, तत्र चित्रादिशब्दः स्वार्थतत्तन्नक्षत्रयुक्तचन्द्रपरः, अन्यथा सर्वेषां नक्षत्राणां सर्वदा सत्त्वेन सर्वदैवाद्य चैत्रमहरित्यादिप्रयोगापत्तेः । अत्र युक्त एव प्रत्ययार्थः न तु कालोऽपि, लाघवेन वस्तुसत एव तस्य प्रत्ययोत्पत्तिनिमित्तत्वौचित्यात्, अहरादिपदेन तल्लाभ- संभवाच्च । तथा च चित्रायुक्तचन्द्रयुक्तेति चैव्यादिशब्दजबोधः, चैत्रादिशब्दोत्तरतद्धितस्य पूर्णिमाधिकरणादिप्रत्ययार्थः, अत्रापि पूर्ववत् पक्षत्रयमुन्नेयम्, तादृशपौर्णमास्याधिकरणमिति बोधः । तत्तत्पौर्णमास्यां चित्रादियोगानियमेऽपि-'चैत्री पौर्णमासी'त्यादौ तत्तन्नक्षत्रयोगयोग्यतैव विवक्षिता । तत्तन्नक्षत्रयोगाभावेऽपि 'चैत्री' पौर्णमासी'त्यादिप्रयोगात्, 'चैत्रो' 'वैशाख' इत्यादिप्रयोगाच्च । योग्यता च स्वस्वसमीपनक्षत्रान्यतरयुक्तत्वरूपा, चैत्रादिश्रावणान्तानां मासानां चित्रादिद्वन्द्वमध्ये कस्यचिद्योगस्तथाविधव्यवहारे प्रयोजकः, भाद्रपदाश्वयुजोस्तु शतभिषग्रेवत्यादित्रिकन्यतमयोगः, कार्तिकादिमाघान्तानां कृत्तिकादिद्वन्द्वान्यतरयोगः, फाल्गुनस्य तु पूर्वाफाल्गुन्यादित्रयान्यतमयोग इति विवेकः । तथा चोक्तं संकर्षणकाण्डे\_\_

 'द्वन्द्वैश्चित्रादिताराणां परिपूर्णेन्दुसंगमे ।

 मासाश्चैत्रादयो ज्ञेयास्त्रिकैः षष्ठ्यन्तसप्रमाः ॥' इति

 अन्यत्रापि\_\_'अन्त्योपान्त्यौ त्रिभौ' ज्ञेयौ फाल्गुनश्च त्रिभो मतः ।

 शेषा मासा द्विभा ज्ञेयाः कृत्तिकादिव्यवस्थया ॥' इति ।

 अन्त्योपान्त्यौ = भाद्रपदाश्वयुजौ । चैत्रादिपदस्य शुक्लप्रतिपदादिदर्शान्तसमुदाये रूढिः स्वीकियतेऽतो न यत्किंचत्तिथिप्रभृतिकत्रिंशद्दिनसमुदाये चैत्रपौर्णिमासीघटिते चैत्रादिपदप्रयो- गातप्रसङ्गः । कृष्णप्रतिपदादिपौर्णमास्यन्तसमुदाये तु न रूढिः, तत्र प्रचुरप्रसिद्धयभावात्, पौर्ण- मासीघटितमासस्य चान्द्रत्वेन तस्य च 'चान्द्रः शुक्लादिदर्शान्तः' इत्यादिस्मृतिभ्यः शिष्टाचार- बाहुल्याच्च शुक्लादिदर्शान्तस्यैव ग्रहीतुमुचितत्वात् । कृष्णप्रतिपदादिपूर्णिमान्ते तु लाक्षणिको व्यवहार इत्याहुः ।

 माघवाचार्यास्तु\_\_चान्द्रस्य श्रुतिस्मृतिलङ्गदर्शनाद् दर्शान्तत्वपूर्णिमान्तत्वयोः समो विकल्पः, आथर्वणिकाः\_\_सृष्टिप्रकरणे संवत्सरदक्षिणोत्तरायाणसृष्टिमाम्नायमासपक्षसृष्टि- मेवामनन्ति । मासो वै प्रजापतिः, तस्य कृष्णपक्ष एव रतिः, शुक्लः प्राण इति । तत्र कृष्णपक्षस्य प्रथमपाठो मासस्य कृष्णप्रतिपदादित्वे लिङ्गम् ।

 'मासि भाद्रपदेऽष्टर्म्या कृष्णपक्षेर्द्धरात्रके ।

 भवेत् प्रजापतेर्ऋक्षं जयन्तो नाम सा स्मृता' ॥ इति ॥

 \_\_जयन्तीप्रकरणस्था स्मृतिरपि लिङ्गम् । 'अश्वयुक्‌कृष्णपक्षे तु श्राद्धं कुर्याद्दिने दिने' इति स्मृतिरपि महालयप्रकरणस्था शुक्लप्रतिपदादित्वे लिङ्गम् । अन्यथा तस्य पक्षस्य भाद्रपदान्तर्गतत्वेनाश्वयुक्‌संबन्धित्वाभावेनासंगत्यापत्तेः, शिष्टाचारविशेषोऽपि लिङ्गं, यतिधर्म-

प्रकरणे'\_\_ऋतुसन्धिषु वापयन्ति' इति स्मर्यते । परं तु यतयः पूर्णिमायामेव वापयन्ति, न दर्शे, अन्यथा तत्रैव वपनं कुर्युः, अनुष्ठाने तत्तद्वचनविशेषाच्छिष्टाचाराच्च व्यवस्थेत्याहुः । एतन्मते दर्शान्ते पूणिंमान्ते च चैत्रादिशब्दरूढिरिति लभ्यते इत्यलमतिविस्तरेण ।

 गोमानित्यादौ 'तदस्यास्त्यस्मिन्निति मतु'बिति मतुप् । तत्र संबन्धी संबन्ध आश्रयं चेत्युभयं वा प्रत्ययार्थः, अत्रास्तीति वर्तमानकालो विवक्षितः, अन्यथा गवामतीतत्वे भावित्वे वा मतुबन्तस्य साधुत्वापत्तेः, वर्तमानसत्तावत्स्वार्थपरो गवादिशब्दः, एवं च वर्तमानसत्तावद्‌गोसंबन्धीति बोधः । 'गोमानसी'त्यादौ तु गोमत्पदस्य तत्पदव्यहारविषये लक्षणेति नानुपपत्तिरिति कैयटादिग्रन्थेषु स्थितम् । पाणिनिना प्रोक्तं\_\_पाणिनीयम् । अत्र प्रोक्तत्वं नाध्यापनेन प्रकाशितत्वम्, सुशर्मणाध्या- पिते काठके\_\_सौशर्मणमिति प्रयोगापत्तेः, नापि कृतत्वं\_\_'कृते ग्रथे' इत्यनेनैव सिद्धावेतस्य वैयर्थ्यापत्तेः ।

 ननु वेदस्य नित्यत्वेन तत्र कृतत्वाभावेन तैत्तिरीयं काठकमित्यादप्रयोगानुपपत्तिरिति चेन्न, 'यद्यप्यर्थो नित्यो\_\_या त्वसौ वर्णानुपूर्वीं साऽनित्या' इति भाष्ये एव समाधानात् । प्रलयेषूच्चार- यितृपुरुषाभावादानुपूर्वीविनाशेन पुनरुत्पद्य ऋषयः संस्कारातिशयाद्वेदार्थं स्मृत्वा शब्दारचनां विदधति, अर्थाभेदेऽपि आनुपूर्वीभेदनिबन्धन एव केषुचित् काठकादिव्यवहारस्ततश्च 'कठादयो वेदानुपूर्व्याः कर्तारः प्रवक्तारश्च' इति कैयटोक्तेश्चेति चेन्न, प्रोक्तत्वं = प्रथमप्रकाशितत्वं, तच्च स्वकृतपरकृतसाधारणम्, एवं च माधुरेण प्रथमप्रकाशितायां तेनाकृतायां वृत्तौ माधु\[थु ?\]रीति प्रयोगोपपतये 'तेन प्रोक्तम्' इत्यस्यावश्यकत्वात् । सुशर्मणा काठकन्तु न प्रथमं प्रकाशितमिति नातिप्रसङ्गः । 'तेन प्रोक्तम्' इत सूत्रबाष्ये एव स्पष्टम्, भाष्ये वर्णाऽनुपूर्वीत्यत्र वर्णः शब्दपरस्तेन पदानाममेद इति सूचितम् । तथा च स्मृतिः\_\_

 'प्रतिमन्वन्तरं चैषा श्रुतिरन्या विधीयते' । इति ।

 'स्वयंभूरेप भगवान् वेदो गीतस्त्वया पुरा ।

  शिवाद्या ऋषिपर्यन्ताः स्मर्तारोऽस्य न कारकाः ॥

  युगान्तेऽन्तार्हितान् वेदान् सेतिहासान् महर्पयः ।

  लेभिरे तपसा पूर्वमनुज्ञाताः स्वयंभुवा ॥' इति\_\_

 \_\_स्मृतिद्वयं त्वर्थानित्यत्वादुपपन्नमित्यन्यत्र विस्तरः । पञ्चानां पूरणः पञ्चमः,-अत्र 'तस्य

पूरणे डट्' इति डट्, तस्य 'नान्तादसंख्यादेः-' इति मडागमः, स्वनिष्ठपञ्चत्वसंख्यापूरणत्वं संबन्धः\_\_प्रकृत्यर्थस्य प्रत्ययार्थे, स्वनिष्ठपञ्चत्वसंख्यापूरण इति बोधः, पूरणत्वं स्वाश्रिततत्त- संख्यापूर्तिनिमित्तत्वम्, द्वितीयादौ तृतीयादिव्यवहारापत्तिस्तु न\_\_तस्येष्टत्वात्, अत एव 'समर्थः पदविधिः' इत्यध्यायस्याष्टम इति व्यवहारः कृतः बुद्धिस्थावधिसापेक्षोऽयं व्यवहार इति नातिप्रसङ्गः । यथा हरिस्तथा हरः । अत्र 'प्रकारवचने थाल्' इति थाल्‌प्रत्ययः प्रकारवदर्थकः, सामानाधिकरण्यानुरोधाद्वचनग्रहणाच्च । जातीयरादेस्थाला बाधस्तु न, 'तथाजातीयकः' इति भाष्यप्रयोगात् । प्रकारश्च प्रकृते सामान्यस्य भेदको विशेषः, एवं च यद्विशेषधर्मवान् हरिस्त- द्विशेषधर्मवान् हर इति बोधः, यत्तद्‌भ्यां धर्मयोरैक्यावगतौ हरिसादृश्यं हरे पर्यवस्यती । ननु सादृश्यमेव तदर्थोऽस्तु, एवं च यत्सदृशो हरिस्तत्सदृशो हर इत्यनुभवसिद्धः\_\_सादृश्यप्रकारकः शाब्दबोध उपपद्यत इति चेन्न, 'अन्यथेतरथे'त्यादौ तदप्रतीतेः । 'गुडकल्पा द्राक्षा' 'बहुगुडो'

द्राक्षा' इत्यत्र 'ईषदसमाप्तौ कल्पब्देश्यदेशीयरः' 'विभाषा सुपो बहुच् पुरस्तात्तु' इति सूत्राभ्यामी- पदसमाप्तविशिष्टार्थकादेते प्रत्यया भवन्ति, बहुच् एतादृशसुबन्तात् पुरस्ताद्विभाषा भवतीत्यर्थकाभ्यां कल्पब्वाहुचौ स्तः, विभाषाग्रहणं तिङन्ते सावकाशानां कल्पबादीनां प्रवृत्त्यर्थम्, गुडपदं-गुडसदृशपरम्, प्रत्ययस्तु द्योतकः, अत एव 'गुडकव्पा द्राक्षे'ति स्त्रीलिङ्गं 'बहुगुडो द्राक्षे'त्यत्र पुंलिङ्गं च निर्वहति । स्वार्थिकानां प्रकृतिलिङ्गवचनातिक्रमानतिक्रमयोः स्वभाव- सिद्धत्वात्, सादृश्यस्य प्रत्ययार्थत्वे तु बहुगुडो द्राक्षे'त्यत्र विशेष्यगतस्त्रीलिङ्गापत्तिः, अत्रेपद- समाप्तत्वं\_\_सादृश्यप्रयोजकं माधुर्यादि प्रतीयते, तेनेषत्सादृश्ये प्रत्ययानुत्पत्तिः, गुडसदृशी द्राक्षेति बोधः, उपमा गम्यते ।

 परे तु-सादृश्याद् द्राक्षायां गुडत्वारोपाद्‌गुडत्वजात्यभावाच्चेषदसमाप्तं गुडत्वं द्राक्षायामिति 'गुड इयं द्राक्षा' 'गुडकल्पा द्राक्षे'ति प्रयोगः । एवं च गुडत्वप्रकास्क एव बोध इत्याहुः । मञ्जूषाकृन्मते तु-उपमानगुडाभिन्ना द्राक्षेति बोधः । अन्ये तु-सादृश्यरूपेपदसमाप्तिः प्रत्ययार्थः, गुणगुणिनोरारोपिताभेदाच्च द्राक्षादिनाऽबेदान्वयोपपत्तिः, अथवा सादृश्यवान् प्रत्ययार्थः, सादृश्याश्रयौ वा तदर्थौ, बहुगुडो द्राक्षेति प्रयोगानुपपत्तिस्तु न, विभाषासूत्रे पुरस्तादित्या- वृत्त्यावधारणार्थकतशब्देन पुरस्तादेव सर्वं भवतीति व्याख्यानेन 'प्रतययोत्पत्तेः प्राग्दृष्टे ये लिङ्गसंख्येते एव स्तः, प्रयोगश्च प्राक् प्रकृते'रित्यर्थाङ्गीकारेणापादनेन प्रत्ययपरत्ववारणार्थस्तु न सः, अपवादकतयैव तत्सिद्धेः, न च पुरस्ता'दित्यत्र विभाषापदसंबन्धात् पूर्वत्वविकल्पे सति परत्वमपि स्यात्, तन्निवृत्तयेऽवधारणार्थस्तुशब्द इति वाच्यम्, 'उदश्वितोऽन्यतरस्याम्' इत्यत्र परत्वमिवात्र पुर्वत्वं न विकल्प्यते, गुणानां च परार्थत्वादिति न्यायात्, किं तु प्राधान्यात्, प्रत्यय एव वकल्प्यत इति भाष्ये एवोक्तत्वादत्याहुः । पाचकक इत्यादौ\_\_'कुत्सते' इति सूत्रेण कुत्साविशिष्टार्थकात् पाचकशब्दात् कन्, कुत्सितपाकत्ववानिति बोधः, प्रवृत्तिनिमित्तकुत्साया असंभवे तु-अश्वक इत्यादौ तत्सहचरितधर्मान्तरगतकुत्सानिमित्तकः प्रत्ययः, 'कुत्सितक' इत्यादौ कुत्सितत्वकुत्सानिमित्तकः प्रत्ययः, अस्य कुत्सितत्वं न सम्यक्, कि तु शत्रुभिर्द्वेषेणारोपितमिति तस्य कुत्सा, अथवा नियमेन कुत्सासंबन्धप्रतीत्यर्थं प्रवृत्तिनिमित्तकुत्सायामेव प्रत्ययः, किं च स्वार्थे पूर्णस्यैव कुत्सानादियोगात् सुबन्तादेव कन् इति सुवन्तेन प्रतिपादितार्थस्वार्थस्वार्थ-

द्रव्यलिङ्गादिगता कुत्सा कना प्रत्याय्यते, तत्र-'पण्डितक' इत्यत्र प्रवृत्तिनिमित्तकुत्सा । 'शुक्ल्कं रूप'मित्यत्र द्रव्यकुत्सा, 'पश्य गाण्डीवधन्वानं विद्धि कोरवकान् स्त्रिय' इत्यत्र लिङ्गकुत्सा । 'पुत्रकः शत'मत्रैकत्वसंख्याकुत्सा, शतभरणे यद्‌दुःखं तदेकस्यैव भरणे इति प्रतीतेरिति दिक् । अश्व इव अश्वकोऽयम्, 'इवे प्रतिकृतौ' इति कन्, अश्वसदृशाभिन्नोऽयम्, उपमानाश्वाभिन्नोऽयमिति वा बोधः, अन्त्ये उपमानाश्व इति प्रत्ययान्ताद्‌बोधः, तस्येदपदार्थोपमेयेन सादृश्यमूलकारोपिताभेदेनान्वयः' पूज्यप्रतिमाचित्रपटध्वजप्रतिमासु शिवाद्यभेदबुद्धिरेव न त्विवार्थप्रतीतिरिति न कन् । स्पष्टं चेदं रसनिरूपणे काव्यप्रकाशे-तत्र हि\_\_'रामोऽ.मित बुद्ध्या गृहीते नटे' इत्याद्युक्तम्, काकतालीय-कान्तामेलनाकाकागमनपरमुत्तरपदं तूक्तपूर्वपदार्थसमानाधि- करणोपमानतालपतनपरम् उत्तपदार्थे पूर्वपदार्थस्य नान्तर्भावः, सामानाधिकरण्यं पूर्वपदार्थप्रतियोगिकमिति बोधनाय परं तथोक्तिरतो न नैरा काङ्क्ष्यं । काकागमनरूपपूर्वपदार्थस्योत्तरपदार्थैकदेशसामानाधिकरण्ये अन्त्ये सामानाधिकरण्यघटितसंबन्धो

धर्मिणि वा । अत एव सामर्थ्यसत्त्वात् समासोपपत्तिः, उत्तरपदमप स्वार्थसमवेतपतनादिमात्रपरं, न तु समानाधिकरणस्यापि तदर्थेऽन्तर्भावः,
पूर्वपदोत्तरपदार्थयोः सामानाधिकरण्यरूप- संबन्धसंभवात् सामर्थ्योपपत्तेरित तु न युक्तम्, सामानाधिकरण्यस्य संबन्धत्वाभावात् । अत एव 'चैत्रस्य भ्राते'त्यादौ षष्ठ्यर्थसंबन्धो न संभवति, एकोदरशायित्वस्य तथात्वे पान्थयोरेकदेशे रात्रावुपतियोपरि संबन्धः स्यात्, तथा च तत्रापि 'यज्ञदत्तस्य देवदत्त' इति प्रयोगः स्यादित्याशङ्क्य काल्पनिकोऽवयवावयविभावः षष्ठ्यर्थ इति समाहितम् 'अनेकमन्यपदार्थे' इति सूत्रे भाष्यकैयदयोः । पान्थयोस्तु न तादृशसंबन्धकल्पना, तादृशप्रयोगाभावात्, एतेनात एव ज्ञापकादसामर्थ्येऽपि समास इति निरस्तम् । उक्तरीत्या सामर्थ्यसंभवात् । काकतालमिति समुदाय उपमेयपरः, एवं चोपमानकाकागमनसमानाधिकरणोपमानतालपतनाभिन्नं कान्तागमन- समानाधिकरणो देवदत्तसमागम इति समासजन्यो बोधः । विशिष्टयोरुपमेयोपमानभावबोधे विशेषणयोर्विशेष्ययोश्च स पर्यवस्यति, तत्तदुपमेयवाचकसमभिव्याहारो नियामकः, ततस्तद्धिते सति समासार्थस्तदुपमानं काकागमनसमानाधिकरणतालनिपतनं तत्प्रयोज्योपमानभूतकाककर्तृक- दलिततालफलोपभोगाभिन्नः समासार्थो, यदुपमेयं कान्तागमनसमानाधिकरणदेवदत्तसमागमरूपं तत्प्रयोज्यो देवदत्तकर्तृकः कान्तासंभोग इति बोधः । उभयत्राप्युपमानोपमेययोः सादृश्यमूलकोऽभेदोऽध्यवसितः, 'घनश्याम' इत्यत्र यथा घनश्यामपदार्थश्रीकृष्णयोः प्रयोज्य- प्रयोदकभावः समुदायशक्तिगम्यः । अन्ये तु-पूर्वंपदं काकागमनसदृशलाक्षणिकम्, लक्ष्यार्थयोश्च सामानाधिकरण्यं संबन्धः, पूर्वपदमेव वा काकागमनसदृशसमानाधिकरणलाक्षणिकम्, एवं च तयोरभेद एव संबन्धः, काकागमनसदृशसमानाधिकरणं काकागमनसमानाधिकरणतालपतन- सदृशमिति समासजन्यो बोधः, तत इवार्थे छः, छप्रत्ययान्तवृत्तिवषये काकतालशब्दस्य काकतालसमागमप्रयोज्ये निरूढलक्षणा, प्रयोज्यं च क्कचित् काककृततालफलोपभोगरूपं, क्कचितालकृतकाकवधरूपमुपमेयवाचकतत्समभिव्याहारवशाद्‌बुध्यते प्रयोज्यस्य सादृश्ये प्रतियोगित्वेनान्वयः, काकतालसमागमप्रयोज्यसदृशो देवदत्तकर्तृकः कान्तासंभोग इतिबोधः, उपमानोपमेयभावश्चाकस्मादुपनतत्वेनोपमेयवाचकतत्तत्पदसमभिव्याहारेण, उपमानतावच्छेदक-

तादृशकाककृततालफलोपभोगतादृशवधत्वादिरूपेणाबोधप्रत्ययोपमायामुपमानलोपमालंकारिकाःस्वीकुर्वन्ति, वाक्यलक्षणानङ्गीकारे तु तालशब्दस्यैवोक्तपरयोज्ये निरूढलक्षणेतरत् पूर्ववदित्याहुः । एवमन्यत्राप्यूह्यम् । विस्तस्तु मञ्जूषादितोऽनुसंधेय इत्यलं विस्तरेण ।

 समर्थः पदविधिरित सूत्रादित । तत्संबन्ध्यपत्यमित्यर्थे प्रत्यय इति तस्यापत्यमित्यादेरर्थाद् 'वस्त्रमुपगोरपत्यं चैत्रस्ये'त्यर्थविवक्षायामुपगुशब्दात् प्रत्ययाप्राप्तावपि 'ऋद्धस्यौपगवो' 'वज्रधर ऐन्द्र' इत्यादिप्रयोगवारणाय समर्थ्यपरिभाषोपस्थितस्तद्धितेऽप्यावश्यकीत भावः । विशिष्ट- शक्त्यैवेति तत्तत्प्रकृत्यर्थतत्संबन्धविशिष्टे समुदायशक्त्यैवेत्यर्थः ॥

 \*इति तद्धितप्रत्ययार्थनिर्णयः \*

 अविभागेनेति । संख्यात्वेन रुपेण सर्वसंख्याभानमित्यर्थः । परित्यक्तविशेषमिति । अस्मिन् पक्षे संख्यात्त्वेन संख्यासामान्यस्यैव भानं न विशेषस्येति पूर्वस्माद्विशेषः । यद्यपि विशेषानालिङ्गितसामान्यासत्त्वादिदमसंभवि, तथापि 'वन्ध्यासुतो' 'राहोः शिर' इतिवद्विकल्पात्मा- कस्य संभवान्न दोषः । तदुक्तम्\_\_

 'अत्यन्तासत्यपि ह्यर्थे ज्ञानं शब्दःकरोति हि' इति ।

 मतद्वयेऽपि 'राजपुरुष' इत्यत्र संख्यावद्राजसंबन्धीति बोधः । जातिभागस्य = संख्यात्वस्य । व्यापारस्तेनैव रूपेण भानम् । भेदापोहेन = भेदरूपो योऽपोहोऽतद्व्यावृत्तिस्तेन वर्तते = तेन रूपेण भासत इत्यर्थः, अतद्वयावृत्तिरेव जातितात्पर्यम् । अगृहीतेति । यथा दूराद्रूपत्वेन रूप गृह्यते, न तु शक्लत्वादिना, तथा संख्यात्वेन सामान्यमेव भासत इति यथाकथंचिदृष्टान्तः । 'न शुक्लादि'रित्यस्य शुक्लत्वादिनेति शेषः । अत एव रूपत्वेन रूपेण तद्भानेऽपि नासंगतिः । यद्वा 'शुक्लादि'रित्यस्य शुक्लत्वादिविशिष्ट इत्यर्थः । इतिनाध्याहारापेक्षा । पूर्वं संख्याविशेषानुगतं भेदापोह रूपं तदित्युक्तम् । इदानीं समस्तभेदसंभर्गरूपं तदिति विशेषः, तस्याः = अभेदैकत्वरूपसंख्यायाः । विगलितभेदायाः संख्याया अभेदैकत्वसंख्याशब्देन व्यतवहारः । तस्या एकत्वेन प्रतीरिति मतान्तरमाह-तस्या इति । एकत्वेन = एकवत्वेन । कपिञ्जलेतीति । 'कपिञ्जलानालभेते'त्यत्र बहुवचनेन त्रय एव प्रतिपाद्यन्ते, गणनायां प्रथमोपस्थितत्वात्, तथा प्रकृते अभेदैकत्वरूपमेकत्वमेकत्वेन भासत इत्यर्थः । तद्रूपेणेति । त्रित्वरूपेणैवेत्यर्थः । त्रित्वादिरूपमेव बहुत्वमित्यर्थः । अभेदैकत्वसंख्याया भानं वृत्तौ इति मत दूषयति-वस्तुतस्त्विति । एकत्वत्वेन रूपेण तद्भानमत्यन्तानुचितमेव, किं तु संख्यात्वेन, अन्यथा 'राजपुरुष' इत्यादावुक्त- जिज्ञासानापत्तेः, इष्टापत्तिस्तु न 'वृद्धिमिच्छतो मूलमपि ते नष्ट'मिति न्यायापातात्, 'राजपुरुष' इत्यादौ तत्तत्पदार्थतावच्छेदकरूपेण एकानेकव्यक्तिर्वृत्तौ भासते, न तु संख्यावत्त्वेनेति नव्यमतं समासप्रकरण उक्तम् । ब्राह्मणादिशब्दाद्विशेषधर्मप्रकारकजिज्ञासोदयोऽपि न तस्य तच्छब्द- वाच्यतानङ्गीकारादिदमसंगतमिति वाच्यम् । तत्र नियमेन न जिज्ञासोदयः, अत्र नियमेन तदुदयः, एवं च तदुपस्थापकान्तरासत्त्वे तदुपस्थितये वाच्यता स्यादत्याशयात् । वस्तुतस्तादृश- जिज्ञासाभावे एव निर्भरो नात्र दूषणे इति बोध्यम् । विस्तरस्तु वृहद्‌भूषणादावनुसंधेयः ॥ 56 ॥

 \*इति अभेदैकत्वसङ्ख्यानिरूपणम्\*

का : 57



 ग्हं संमार्ष्टीति । ग्रहं संमार्ष्टी'त्यादौ ग्रहान् वाक्यान्तरविहतानुद्दिश्य संमार्गो विधीयते, तत्रोद्देश्यगतं विशेषणमविवक्षितमिति सर्वग्रहसंमार्गासिद्धिरिति मीमांसकसिद्धान्तः । स वैयाकरणैर्नाश्रयितुं शक्यते, 'धातो'रित्यादौ व्यभिचारादित्यर्थः, तत्रैकत्वाविवक्षायां धातुसमुदायादपि प्रत्ययापत्तिरित भावः । धातोरित्यत्रैकत्वविवक्षा मीमांसावार्तिककृतामपि संमतेत्याह-उत्पद्येतेति । द्वन्द्वोत्पन्नेति । द्वन्द्वसमासादुत्पन्नसुबर्थसंख्यादिना यथा सर्वे द्वन्द्वघटकपदार्था विशेष्यन्ते, एवं धातुसमुदायाद्यदि प्रत्यय उत्पद्येत तदा तावन्तो धात्वर्थाः प्रत्ययार्थेन संबध्येरन्नित्यर्थः । इदमुपलक्षणम्\_\_समुदायास्याङ्गसंज्ञायामडादिकं तस्य स्यादित्यपि बोध्यम् । ननूक्तवाधकबलेन प्रत्ययोपात्तानुवाद्यविशेषणविवक्षायामपि प्रतिपादिकोपात्तस्य तस्याववक्षा बाधकाभावात् स्यादित्याशङ्कां निरस्यति\_\_आर्धधातुकस्येति । यद्वा-'धातुत्वपर्याप्त्यधिकरणात्प्रत्यय' इत्यर्थाङ्गीकारे तत्समुदायस्य धातुत्वपर्याप्त्यधि- करणत्वाभावान्न दातुसमुदायात्प्रत्ययापत्तिरिति नैकत्वविवक्षायास्तत्रोपयोग इत्यत्र आह\_\_'आर्द्ध- धातुकस्ये'ति । लाभो न स्यादिति । न च वाक्यभेदात्तल्लाभः, तथा सति गौरवापत्तेः, एवमेव

चकाराकरणे लाघवातिशयाच्च । पशुना यजेतेतिवदित । यथा वाक्यान्तरेण प्राप्तं यागमनूद्य पशोगतमेकत्वं विवक्षितमत एव तत्रानेकपशुकरणकयागानुष्टानान्नादृष्टसिद्धिरेवं विधेयगतं विशेषणं विवक्षितमेवेति नियमो मीमांसायां स्थितः, सोऽपि शाब्दिकमते नास्तीत्यर्थः । तत्र हेतुमाह\_\_ रदाभ्यामिति । ननु तत्र चकारकरणाद्वाक्यभेद एव सूत्रकृतोऽभिमत इति लभ्यते इति नकारद्वयलाभो निराबाध एवेत्यत आह\_\_आद्‌गुण इत्येति । वैयर्थ्यापत्तेरिति । यदि विधेयविशेषणं नियमेन विवक्षितं स्यात्, तदा पूर्वपरयोः स्थानिनोरेकस्यैव गुणाद्यादेशस्य सिद्ध्या एकग्रहणवैयर्थ्यं स्पष्टम्, तस्मात् पाणिनोर्विवक्षैवेति नियमो नाभिमत इति भावः । एवमविवक्षैवेत्यपि न नियमः, 'उपेयिवा'नित्यत्र सूत्र उपेत्यस्याविवक्षाया नञ्प्रभृतेश्च विवक्षाया दर्शनादित्यपि बोध्यम् । तन्त्रातन्त्रे = विवक्षाविवक्षे । 'तात्पर्यातात्पर्ये'इति यावत् । प्रतिपादनेच्छा विवक्षा, संख्याविवक्षाविवक्षयोर्हेतुः\_\_लक्ष्यानुरोधादित । पर्श्वेकत्वाधिकरणेति । तत्र हि समानप्रत्य- योपात्तत्वप्रत्यासत्त्या विभक्त्यर्थे संख्यायास्तदर्थकारके एवान्वयः, तत्रारुणाधिकरणन्यायेन विभक्त्यर्थस्य प्रथमतः क्रियान्वयः, पश्वात् प्रकृत्यर्थेन, इत्थं च पश्वेकत्वोभयकरणको याग इति बोधः, किं गतमेकत्वमित्येकत्वस्याश्रयाकाङ्क्षायामेकः पशुरिति पाष्णिको मानसो बोध इत्युक्तम् । ग्रहैकत्वविवक्षायां संमार्गोद्दशेन ग्रहैकत्वयोर्विधाने वाक्यभेदापत्तिः । तथाहि\_\_'प्राजापत्या न ग्रहा' इत्यादिवाक्यविहितग्रहानुवादेन संमार्गविधाने ग्रहं संमाष्टिं तं चैकमिति वचनव्यक्तौ वाक्यभेदः, स्पष्ट एव । उक्तं हि वाक्यपदीये\_\_

 'ग्रहास्त्वन्यत्र विहिता भिन्नसंख्याः पृथक् पृथक् ।

 प्राजापत्या नवेत्येवमादिभेदसमन्विताः ॥

 अङ्गत्वेन प्रतीतानां संमार्गे त्वङ्गिनां पुनः ।

 निर्देशं प्रति या संख्या सा कथं स्याद्विवक्षिता ॥' इति ।

 परे तु\_\_उत्पत्तिवाक्ये नवत्वादिसंख्याश्रवणाद्विधेवगतत्वेन नवादिशब्दोपात्तत्वेन तस्याः

संख्याया विवक्षणात् तत्संख्यावैशिष्ट्येनैवानुभूतग्रहाणां ग्रहशब्देन तत्‌संख्याविशिष्टानामेव स्मृतौ तेषु विभक्त्यैकत्वबोधने उपक्रमस्थसंख्याबाधलक्षणो वाक्यभेदः स्यात् । मीमांसकोक्तवाक्य- भेदश्चायमेवेति स्पष्टमेतद्धरिकारिकाव्याख्याने हेलाराजीये ।

 यद्वोत्पत्तिवाक्यगतसंख्ययैतद्वाक्यगतसंख्याया विरोधाद्वाक्यद्वयस्य भेदापत्तिः, न च ग्रहानु- वादेन संमार्गो विधेयः, संमृज्यमानग्रहानुवादेनैकत्वं विधीयतामिति वाच्यम्, एकपदोपस्थापित- योरुद्देश्यविधेयभावेनान्वयासंभवात्, संमार्गस्योद्देश्यकोटौ प्रवेशासंभवाच्च । वाक्यभेदता- दवस्थ्याच्चेत्याहुः ॥ 57 ॥

का :58

 अनन्तयकाराद्यापत्तेरिति । 'सुध्युपास्य' इत्यादौ 'इको यणवी'ति सूत्रेणानन्तयकारादिकं स्यादित्यर्थः । पूर्वोक्तामेकग्रहणवैयर्थ्यापत्तिमुद्धरति\_\_एकः पूर्वेत । आदेशभेदेति । इदं सूत्र- काराशयवर्णनमात्रम् । वस्तुतत्वनयोः पूलयोः कटं कुर्वत्यत्र द्वित्वविशिष्टफलसंबन्ध्ये- ककटकरणप्रतीतरिव 'पूर्वपरयो'रिति द्वन्द्वनिर्देशेनोभयोः स्थाने एकवाक्यतयैकगुणादिविधानान्ना- नेकगुणादिप्रसङ्गः, विधेयगतसंख्याया अविवक्षायां हेत्वाभावादिति प्रत्याख्यातमेव 'एकः पूर्वपरयोः' इति सूत्रभाष्ये विस्तरेणेति स्पष्टं भाष्यकैयटादिग्रन्थविदाम् । वाक्यभेदादिरिति । वाक्यभेदस्तु

वर्णितः । आदिपदेन 'ग्रह'मिति द्वितीयया ग्रहस्य संस्कार्यत्वलक्षणं प्राधान्यं प्रतीयते, एवं च 'प्रतिप्रधानं गुणावृत्ति'रिति न्यायेन, विनिगमनाभावेन च सोमावसेकनिरसनप्रयोजन- कसंमार्गस्य सकलग्रहैरपेक्षणाच्च सर्वत्र संमार्गसिद्व्या विवक्षाफलाभावरूपहेतुपरिग्रहः, पश्वादि- विशेषणवत्, क्रियाङ्गावाभावेन तद्वैकल्यप्रयुक्तक्रियावैकल्यप्रसक्तिरपि नेति भावः । जैमि याचार्येणापि 'एकत्वयुक्तमेकस्य श्रुतिसंयोगात्' इति पूर्वपक्षानन्तरं\_\_'सर्वेषां लक्षणत्वादविशिष्टं लक्षण'मिति सिद्धान्तसूत्रं व्यरचि । तदर्थस्तु-सर्वेषां संमार्गः कार्यः ग्रहत्वजातेर्द्रव्यलक्षणत्वाद्‌- द्रव्यबोधकत्वाद् द्रव्यस्य लक्षणं द्रव्यबोधनं यत इति शब्देन बोध्यमानजात्या व्यक्तिराक्षिष्यत इत्यविशेषात् सर्वव्यक्तिबोधनमिति पर्यवसितोऽर्थः । अनाकरम् = आकरग्रन्थासिद्धं, तद्विरुद्धं वा । ननु ग्रहैकत्ववद्धातोरित्यत्रैकत्वस्य 'आर्धधातुकस्येङ्वलादे'रित्यादौ वलादित्वादेरप्यविवक्षा स्यादित्याशङ्क्याह\_\_एकत्वविशिष्टमिति । चोद्दिश्येति । तथा च तत्रैकत्वादिविशिष्टानुवाद- सामर्थ्यादेकत्वाविवक्षासंभव इति भावः ॥ 58 ॥

का : 59

 नन्वेकत्वविवक्षायामेकस्मादेव धातोः प्रत्ययः स्यान्न तु धात्वन्तरादित चेन्न, सर्वेषां प्रत्येकमेकत्वाद्विनिगमनाविरहेण व्यक्त्यन्तरेभ्योऽपि प्रत्ययोत्पत्तिसिद्धिसंभव इत्याशयात्, उक्त- रीत्या ग्रहैकत्वविवक्षाया यथा संभवस्तथोक्तम् ।

 परे तु\_\_धातुत्वपर्याप्त्यधिकरणात् प्रत्यय इत्यर्थेनैवेष्टसिद्धिसंभवे एकत्वविवक्षाया न प्रयोजनम्, किं चैवमेकस्मादेव कस्माच्चिद्धातेरेव प्रत्ययः स्यान्न धात्वन्तरात्, 'सर्वेषा'मित्यादिकं तु न युक्तम्, तथा सत्येकं ब्रह्मणं भोजयेदित्यादावप्यनेकब्रह्मणभोजनापत्तेरित्याहुः । विस्तरतु समर्थसूत्रादिस्थविवरणादावनुसंधेयः । ननु विधेयगतसंख्याविवक्षायां किं मानमिति चेदभाहु- र्मीमांसकाः\_\_संख्यायाः समानप्रत्ययोपात्तत्वप्रत्यासत्त्या कारके एवान्वयः, न तु प्रकृत्यर्थे,

विभक्त्यर्थस्य चारुणाधिकरणन्यायेन क्रियाविशेषणत्वम् । एवं च पश्वेकत्वोभयकरणको याग इति बोधः, 'एकः पशु'रिति तु पाष्णिंको मानसः सः, एवं चैकत्वस्य शब्देनैव यागाङ्गत्वावगमात् तद्विवक्षावश्यकीति । तदपरे न क्षमन्ते\_\_यतः प्रत्ययार्थस्य प्रकृत्यर्थे एवान्वये साधुत्व न त्वन्यत्रान्वये, किं च स्वादिसूत्रस्य 'कर्मणि द्वितीया' इत्यादिभिः 'द्वयेकयोः\_\_'इत्यादिभिश्चैक- वाक्यत्वे एकस्मिन् कर्मणि द्वितीयैकवचनमित्याद्यर्थेऽन्यत्रैकत्वस्यान्वयेऽसाधुत्वं स्पष्टमेव । अपि च भिन्नपदोपातक्रियान्वयापेक्षया समानपदोपात्तत्वेन प्रकृत्यर्थे एवान्वयस्यौचित्यं, तदन्वितस्यैव क्रियाकाङ्क्षादर्शनात् । ननु 'स्वौजसमौट्\_\_' इत्याद्युक्तसूत्रत्रयस्यैकवाक्यत्वेऽपि नैकत्वादेः कर्मादौ विशेषणत्वमुचितं, किं तु विधेयतया प्रधाने एव, गुणानां च परार्थत्वादिति न्यायात्, तथा च प्रातिपदिकात् कर्मणि एकत्वे च द्वितीयैकवचनमित्याद्याकारक एव वाक्यार्थबोधो न तदाकार इति कर्मत्वस्य कारकान्वये न किंचिद्‌बाधकमिति चेन्न । एवमप प्रत्यासत्तिन्यायेन परस्परसंबद्धार्थबोध एव तत्तदनुशासनेन तयीः साधुत्वबोधनं, विभक्त्यर्थस्य च प्रकृत्यर्थे विशेषणत्वमेवेति स्थितं मञ्जीषादौ । तस्मात् पशुनेतायदावेकत्वविशिष्टपशुविधानादेकत्वविवक्षेति युक्तं । विशिष्टविधानादेव वाक्यभेदाप्रसक्तेः । विशिष्टस्य श्रुत्याङ्गत्वबोधनात् पशुत्वादि- विशेषणवैकल्ये इवैकत्ववैकल्येऽपि विशिष्टाननुष्ठानाद्यागवैगुण्यमपि सिद्धम् ।

 जैमिनिनापि\_\_'तत्रैकत्वमयज्ञाङ्गमर्थस्य गुणभूतत्वात्' इति पूर्वपक्षे 'शब्दवदुपलभ्यते

तदागमे हि दृश्यते तस्य ज्ञानं यथान्येषाम्' इति सिद्धान्तसूत्रं प्रणीतम्, शब्दवत् = शब्दाबोध्यं यथा भवति तथोपलभ्यते, एकत्वं हि यतस्तदागमे = एकवचनागमे, दृश्यते तस्याङ्गत्वज्ञानं यथान्येषां = विशेषणानां शब्दोपस्थितानां पशुत्वलौहित्यादिनामिति तदर्थः । एवं च जैमिनेरपि संख्याविशिष्टबोध एव तात्पर्यम् । हरिरप्याह\_\_

 'यजेत पशुने'त्यत्र संस्कारस्यापि संभवे ।

 यया जातिस्तथैकत्वं साधनत्वेन गम्यते ॥' इति ।

 'न केवला प्रकृति'रिति न्यायाद्विभक्तेः शब्दसंस्कारार्थत्वसंभवेऽपि जातेरिव तस्याः क्रिया- साधनत्वं, विशिष्टस्यैवोपस्थितेरित्यर्थ इति हेलाराजः । अपि च संख्याया अमूर्तत्वात् साक्षात् क्रियासाधनत्वासंभवात् परम्परया क्रियान्वयात्साधनत्वकल्पनापेक्षयोक्तयुक्तिभिः प्रकृत्यर्थान्वयस्यैव कल्पनोचिता, आरुण्यस्य तु प्रकृत्यर्थतयागत्या परंपरया क्रयाकरणत्वमुचितम्, एवं च विधेयविशेषणं सर्वं विवक्षितम्,अविधवक्षानिमित्तविरहात्, किं चैकेनैव पशुना यागसिद्धौ पश्वन्तरालम्भनं व्यर्थं तथापि मध्ये पश्वन्तरालम्भने प्रयोगविध्यवगतप्रयोगप्राशुभावबाधः स्यात्, उक्तं हि वाक्यपदीये\_\_

 'प्रत्याश्रयं समाप्तायां जातावेकेन चेत्क्रिय ।

    पशुना न प्रकल्पेत न स्यादेतत्प्रकल्पना ॥

 एकेन तु प्रसिद्धायां क्रियायां यदि संभवात् ।

 पस्वन्तरमुपादेयमुपादानमनर्थकम् ॥

 यथैवाहितगर्भायां गर्भाधानमनर्थकम् ।

 तथैकेन प्रसिद्धायां पश्वन्तरमनर्थकम् ॥' इति ।

 \_\_विधेयगतसंख्याविवक्षां वर्णयन्तीत्यत्र विस्तरः ॥

 \* इति संक्याविवक्षानिरूपणं \*





























.





***त्रयोदशचतुर्दशटीके ।***





 क्त्वाप्रत्ययादेरिति । यद्यपि मूले 'तुमादय' इत्युक्तं तथापि क्त्वाप्रत्यये बहुवक्तव्यत्वेन प्राधान्यद्योतनाय 'क्त्वाप्रत्ययादे'रित्युक्तम् । वार्तिकादित्यर्थ इति । भाष्यकाराः-'तुमर्थे' इति सूत्रे 'तुमर्थो भाव' इति व्यवस्थाप्याग्रे 'तुमर्थ' इत्यस्यानुवृत्तिमभ्युपगम्य--'अव्ययकृतो भावे' इति प्रत्याचक्षाणाः-क्त्वादीन् भाव एवाभ्युपयन्ति । परं तु क्त्वातुमुनादेरसत्त्वभूत एव भावोऽर्थः, पाक इत्यादाविव लिङ्गसंख्याननुभवात्, तथा च धात्वर्थानुवादक एव तुमुनादिरिति पर्यवसितम् । का गतिरिति । क्त्वाप्रत्ययस्य भावामात्रार्थकत्वाङ्गीकारे समानकर्तृकत्वादेस्तदर्थत्वासंभवात्तदुपादानवैयर्थ्यापत्तिरतस्तत्क्रियाकर्तृत्वाश्रयः क्त्वाप्रत्ययार्थो वाच्यः, अत एव 'रोटिकाः पक्त्वाहं भोक्ष्ये' इत्यत्रास्मच्छब्दात्तृतीया न, क्त्वाप्रत्ययेन पाककर्तुरभिधानात् । पाककर्तुर्भोजनादौ स्वनिष्ठकर्तृतानिरूपकतासंबन्धेनान्वयात् समानकर्तृत्वलाभः । अथवाकर्तृकत्वं तदर्थोऽस्त्वित्याशयेनायं प्रश्नः, समानकर्तृकात्वादेर्द्योत्यत्वं व्यर्थं, तस्य प्रकृत्यर्थे विशेषणत्वस्य विशेष्यत्वस्यचाननुभवात् । समानकर्तृकत्वादिकं तु वस्तुसत् क्त्वादेः साधुत्वनियामकं स्यादत आह-अयं भाव इति । अयं = वक्ष्यमाणः । सर्वसिद्धा = सर्वानुभवसिद्धा । अन्यथा = विशेषणविशेष्यभावमन्तराप्येकवाक्यत्वे । भुङ्क्ते व्रजतीति । 'एककर्तृका वर्तमानकालिकी भुजिक्रिया' 'एककर्तृका वर्तमानकालिकी व्रजनक्रिये'ति क्रियाद्वयमुख्यविशेष्यताको बोधोऽनुभवसिद्धो, न तु तत्रैकमुख्यविशेष्यताशालित्वरूपमेकवाक्यत्वमनुभवसिद्धम् । 'भुक्त्वा व्रजती'त्त्रापि भोजनमेककर्तृकं व्रजनं चेति समूहालम्बनात्मकबोधाङ्गीकारे एकवाक्यत्वानुपपत्तिः, कर्तुर्वाच्यत्वाङ्गीकारे भोजनकर्तुः क्त्वार्थस्याख्यातार्थकर्तर्यभेदान्वयसंभवेन 'पचति भवती'तिवदेकवाक्यता यद्यपि संभवति 'चैत्रेण भुक्त्वा गम्यते' इत्यत्रापि भोजनकर्त्रभिन्नचैत्रकर्तृगमनकर्मेति बोधाभ्युपगमात् । अत एव समानकर्तृत्वघटकाभेदांशे न शक्तिः, निष्फवलत्वात्, उक्तरीत्यापि तत्रैकवाक्यत्वसंभवोऽस्ति, तथापि कतुर्वाच्यत्वं सूत्रान्न लभ्यते इति ग्रन्थकृतैव वक्ष्यत इति संतोष्टव्यम् ।

 समानकर्तृकत्वपूर्वोत्तरकालिकत्ववदन्यदपि संसर्गतया भासमानं क्त्वाद्योत्यं, समानकर्तृकत्वयोरित्यादेरुपलक्षणत्वादित्याशयेनाह-जन्यत्वमित्यादि । परे तु--उपलक्षणत्वे मानाभावात् तन्मानान्तरगम्यत्वान्न क्त्वाद्योत्यमित्याहुः । भोजनजनिकेति । 'भोक्तुं पचती'त्यत्र भोजनपचिक्रिययोर्जन्यजनकभावसंबन्धस्तुमुन्द्योत्यः, तुमुन्ण्वुलौ क्रियायां क्रियार्थाया'मित्युक्तेः । तादर्थ्य च जन्यजनकभावरूपमिति भावः । तादर्थ्यवत् समानक्रतृकत्वमपि क्रिययोः संसर्गतया भासते, शब्दशक्तिस्वभावादत एव विभिन्नकर्तृकक्रियाद्वयतात्पर्यको भोक्तुं पचतीति न प्रयोगः । परे तूद्देश्यत्वनिरूपकत्वरूपं तादर्थ्यं तुमुनादिद्योत्यं संसर्गतया भासते, तच्च तदिच्छाधीनेच्छाविषयत्वम्, 'तुमुन्ण्वुलौ-' इत्यत्र 'भविष्यति' इत्यनुवृत्तेर्भविष्यत्त्वमपि तद्‌ द्योत्यम्, तथा च भविष्यद्भोजनोद्देश्यका भोजनकर्तृकः पाक इति बोधः, तुमुंस्तु न कर्तरि, 'अव्ययकृतो भावे' इत्युक्तेः--'कर्तरि कृ'दित्यस्यात्राप्रवृत्तेः । अनिर्दिष्टार्थकेष्वेतत्प्रवृत्तेः, एतेन-'तुमुनाख्यातार्थकर्त्रोः परस्परमभेदान्वयेनैव विभिन्नकर्तृकक्रियाद्वयतात्पर्यकतादृशप्रयोगापत्त्यभावेन समानकर्तृकत्वं न संबन्ध' इत्यपास्तम् । भोक्तुं पच्यते भोक्तुं स्थीयत इत्यादौ तदसंभवाच्च । न च तत्रापि 'देवदत्तेने'त्यध्याहारात् तृतीयार्थकर्तर्यभेदान्वयान्नानुपपत्तिरिति वाच्यम्, अध्याहार विनापि वाक्यार्थबोधस्यानुभवसिद्धत्वादिति दिक् । तुमुन्ण्वुलौ-' इति सूत्रविहितो ण्वुल् तु कर्तरि कृत्' इति कर्तर्येव, संबन्धश्च क्रिययोः पूर्वोक्त एव, एवं च 'कृष्णं दर्शको याती'ति वाक्यात् कृष्णकर्मकभविष्यद्दर्शनोद्देश्यकं दर्शनकर्त्तृकं वर्तमानकालिकं यानमिति बोध इति वदन्ति । युक्तं चैतत्,--कृष्णदर्शनोद्देश्यकयानेन मार्गस्थजनान्तरदर्शनोत्पादेऽपि 'जनं द्रष्टुंयाती'ति प्रयोगविरहात्, 'कृष्णं द्रष्टुं याति न यवनादिक'मिति प्रयोगाच्च । अत एव नव्यतार्किकाः--कर्तृकर्तृकत्वविशिष्टेच्छाविषयत्वस्य तुमुन्वाच्यतामनुमन्यन्ते । अत एव चतुर्थीकारके व्युत्पत्तिवादऽत्र चाहर्तुमिति तुमुनन्तार्थः, स्वस्यमभिव्याहृतक्रियान्वयिस्वार्थप्रयोजनकत्वान्वय्याहरणमित्युक्तम् । स्वार्थप्रयोजनकत्वस्य वाच्यतां विनान्वयोत्युक्तरसंगतिः । अन्यथा तस्य वृत्त्यनियामकतया तत्संबन्धावच्छिन्नप्रतियोगिताया अप्रसिद्ध्या तथाविधप्रतियोगिताकयवलादिगोचरदर्शनाभावस्य बोधयितुमशक्तत्वात् । उक्तसंबन्धेन यवानादिगोचरदर्शनविशिष्टगमनाश्रयत्वाभावएवप्रथमान्तार्थो बोध्यत इति तु न । 'कृष्णं द्रष्टुं स्थीयते न यवलादिक'मित्यादौ तदसंभवादिति दिक् ।

 शाब्दिकनये तु सकलविशेषणविशिष्टमुख्यविशेष्यक्रियाया एव सर्वत्र बोधस्वीकारान्नानुपपत्तिरिति ध्येयम् । 'भोक्तुमिच्छति'त्यादौ 'समानकर्तृकेषु' इति तुमुन्, इच्छार्थेषु तुमुन्प्रकृतिभूतधात्वर्थसमानकर्तृकार्थप्रतिपादकेषूपपदेषु धातोस्तुमुन्निति तदर्थः । क्रियार्थक्रियोपपदाभावार्थमिदम्, तुमुन्नर्थविषयित्वविशिष्टकर्त्तृकर्तृकत्वसंबन्धेन प्रकृत्यर्थस्येच्छायामन्वये तात्‌पर्यग्राहकस्तुमुन्, परमते तु तस्य तद्वाच्यं परकर्तृकभोजनेच्छायां भोक्तुमिच्छतीति प्रयोगवारणाय समानकर्तृकत्वस्यापि संबन्धमध्यनिवेशः । 'शक्रोति भोक्तुं' 'धृष्णोति पठितुं' 'जानाति पठितु'मित्यादौ 'शकधृपज्ञाग्लाघटरभलभक्रमसहार्हास्त्यर्थेषु तुमुन्'-इति तुमुन् । आद्ये सामर्थ्यापरपर्याशक्तिरूपधात्वर्थे प्रकृत्यर्थस्य प्रयोजकत्वसंबन्धस्तुमुनूद्योत्यः, द्वितीये शङ्काराहित्यरूपप्रागल्भ्यघटकशङ्काया विषयित्वं संबन्धः, प्रयोजकत्वं वोक्तप्रागल्भ्ये संबन्धः, तृतीये विषयित्वं संबन्धः स्पट एव । अत्रापि सर्वत्र समानकर्तृकत्वमपि संबन्धे निवेश्यम्, अत्र यः संबन्धः स परमते तद्वाच्यः, अत्र शक्रातेरर्थे समभिव्याहृततत्तद्वात्वर्थोऽन्तर्भावनीयः, तथा हि गलाधःसंयोगानुकूलक्रियायां व्यापारे शक्तौ च शक्नातेर्वृत्तिः । तत्र शक्तौ शक्त्याख्या, इतरत्र लक्षणा, तत्र तुमुन्‌प्रकृतिर्भुज्यादिस्तात्पर्यग्राहकः । एतादृशेऽर्थे वृत्तिः कर्मप्रत्ययस्थले एव न तु कर्तृप्त्ययस्थले, प्रयोजनविरहात्, तत्र प्रयोज्यत्वसम्बन्धेन शक्त्यन्वितव्यापारस्य जन्यत्वसम्बन्धेनोक्तक्रियायामन्वयः, तथाविधक्रियारुपफलशालित्वादोदनादेः कर्मत्वं, एवञ्च'शक्यते ओदनो भोक्तु'मित्यतः शक्तिप्रयोज्यव्यापारजन्यगलाधःसंयोगानुकूलौदनाश्रयिका क्रियेति बोधः । तार्किकनये तु-तथाविधक्रियाश्रयतावानोदन इति बोधः । शक्तिश्च मीमांसकनये पदार्थान्तरं, न्यायनये तत्तत्कारणानुकूलासाधारणकारणकलापः, यथा प्रकृते प्रदीप्तजठरानलसंयोगादिः ।

 अस्ति भवति विद्यते वा भोक्तुम् । अत्रान्निरूपकर्त्तृकर्त्तृकसत्तायां जनकत्वसंबन्धेन तुमुन्‌प्रकृत्यर्थस्यान्वयः, संभवरूपे वास्त्याद्यर्थे विषयित्वसंबन्धेनान्वयः । पर्याप्तो भोक्तुं प्रवीणो भोक्तुं कुशलो भोक्तुम् । अत्र 'पर्याप्तिवचनेष्वलमर्थेषु' इति तुमुन् । पर्याप्तिः = पूर्णता तद्वाचिषु सामर्थ्याप्रतिपादकेषूपपदेषु तुमुन् भवतीति तदर्थः । अत्र प्रयोजकत्वं, विषयित्वं वा प्रकृत्यर्थस्य कौशल्यादिनिष्ठं तुमुन्‌द्योत्यम् । पर्याप्तो भोक्तुमित्यादौ पर्याप्तादिशब्दः समर्थार्थः । अत्र प्रथमपदानुपादाने अलं भुक्त्वेत्यत्रातिप्रसङ्गः । अत्रालंशब्दो'ऽलं कंसं हन्तुं कृष्णः' इत्यत्र 'पर्याप्तिवचन इति प्राप्तिः, द्वितीयपदानुपादाने पर्याप्तं भुङ्क्ते इत्यत्रातिप्रसङ्गः, तदुपादाने तु नैव दोषः, अदनीयगतप्रभूततारूपपर्याप्तेरेव तत्र गम्यमानत्वात् न तु सामर्थ्यस्येत्यलम् ।

 कालः समयो वेला वा भोक्तुम् । अत्र 'कालसमयवेलासु तुमुन्' इति तुमुन् । अत्र कालनिष्ठो योग्यतालक्षणो भोजनस्य संबन्धस्तुमुन्‌द्योत्यः, अत्र प्रैषादिग्रहणानुवर्तनात् प्रैषादिविवक्षायामेव तुमुन्, नानुवादे,--भूतानि कालः पचती'त्यादावित्यलमतिविस्तरेण । प्रकृतमनुसरामि--'भुक्त्वा तृप्त' इति वाक्यजं बोधमाह--भोजनजन्येति । भोजनजन्या या तृप्तिस्तदाश्रय इत्यर्थः, 'गत्यर्थाकर्मके'ति सूत्रेण कर्तरि क्त्प्रत्ययविधानात् । नन्वानन्तर्यसमानकर्तृकत्वयोरेव तत्र संसर्गतया भावमस्तु, किं गुरुशरीरजन्यत्वस्य संसर्गतया भालस्वीकारेणेत्यत आह-अत एवेति । जन्यत्वस्य संसर्गतया भानस्वीकारादेवेत्यर्थः । न प्रयोग इति । भोजनजन्यतृप्तौ जलपानजन्यत्वाभावादिति भावः । समानकर्तृकत्वमपीति । 'भुक्त्वा व्रजती'त्यत्र व्रजने भोजनाधिकरणवृत्तित्वस्य भाने क्रिययारधिकरणनिष्ठैक्यस्याप्यर्थसिद्धत्वात्, समानाधिकरण्यस्य तदैक्यं विनानुपपद्यमानत्वात् । 'मत्प्रसूतिमनाराध्य प्रजेति त्वां शशाप सा' इत्यत्र 'स्थितस्ये'त्यध्याहारात् स्थितिक्रियासमानकर्तृकत्वादिकमस्तीति क्त्वाप्रत्ययस्य नानुपपत्तिः ।

 पूर्वोत्तरभाव इति । पूर्वकालवृत्तित्वोत्तरकालवृत्तित्वसमुदाय इत्यर्थः, एतस्य संसर्गतया भानानभ्युपगमे व्रजनस्य पूर्वकालवृत्तित्वेऽपि भुक्त्वा व्रजतीति प्रयोगापत्तिः, सामानाधिकरण्यस्य तथात्वानभ्युपगमे भिन्नकर्तृकतथाविधक्रियायुगलाभिप्रायेण तदापत्तिरित्युभयोः संसर्गत्वानुसरणम् । पूर्वोत्तरभावेऽव्यवधानांशोऽपि निवेश्यः । अन्यथा पूर्ववर्षोत्पन्नं श्वशुरगृहे भोजनभेतद्वर्षाधिकरणकं व्रजनं चादाय 'श्वशुरगृहे भुक्त्वा व्रजती'ति प्रयोगापत्तिः । अव्यवधानं तु तात्पर्यवसात् क्कचिद् दण्डेन क्कचिन्मुहूर्तेन क्कचित् प्रहरादिना यथायर्थ ग्राह्यम् । दण्डादिना व्यवधानं च स्वप्रागभावाधिकरणदण्डादिप्रागभावनाधिकरणत्वं, स्वं = समभिव्याहृतव्रजनादिक्रियाविशेषः । तथा चाव्यवहितपूर्वत्वं कालनिष्ठं तादृशाव्यवधानविशिष्टतत्क्रियाप्रागभावाधिकरणत्वं, भोजनोत्तरं दण्डोत्तरं गमनस्थले तु भोजनाधिकरणक्षणादेस्तत्र व्रजनपागभावाधिकरणदण्डप्रागभावाधिकरणतया न तथाविधप्रयोगप्रहङ्गः । विशेष्यदलनिवेशाद्‌ब्रजनोत्तरं भोजनतात्पर्येण न 'भोक्ते' इति प्रयोगप्रसङ्गः । वस्तुतस्तद्‌व्रजनकाले भोजलाधिकरणसमय ध्वंसाधिकरणत्वरूपोत्तरत्वविरहान्नोक्तातिप्रसङ्ग इति तन्ननिवेश्यम् । 'अद्य भुक्त्वा श्वो गन्ता' 'मार्गशीर्षे उद्वाह्य पौपे काशीं गत' इत्यादिरथले दिनमासादिनोक्तव्यवधानाभावो विवक्षित इति नानुपपत्तिः । प्रागभावानभ्युपगमे तु--स्वाधिकरणक्षणोत्पत्तिकध्वंसप्रतियोगिदण्डाधिकरणकोत्पत्तिकध्वंसाप्रतियोगित्ववधानं, तदधिकरणसमयोत्पत्तिकध्वंसप्रतियोगित्वं तत्पूर्वंत्वम् । परं तु प्रकृते एतन्निवेशानावश्यकता पूर्ववदवसेया । कालविशेषेति । तत्कालावच्छिन्नस्वाधिकरणनिष्ठात्यन्ताभावप्रतियोगितानवच्छेदकमुखव्यादानत्वादिमत् सामानाधिकरण्यरूपं व्याप्यत्वमित्यर्थः । कालविशेषावच्छिन्नेति । अत्र--कालः क्षणादिरूपः सूक्ष्मकालो ग्राह्यः, नातः स्थूलकालावच्छिन्नव्याप्यत्वमादाय मुखव्यादानोत्तरं मुखव्यादानशून्यकालिकस्वापव्यत्तयभिप्रायेण तत्काले मुखं व्यादाय स्वपितीति प्रयोगापत्तिः । अत एव निरन्तराध्ययानशालिन्येवायमधीत्य तिष्ठतीति प्रयोगो, न तु कदाचिदध्ययनकर्तरीति व्यवस्थोपपद्यते । तत्राप्युक्तव्याप्यत्वस्य संबन्धतया भानान्निरन्तराध्ययनविरहिपुरुषस्थितौ अध्ययनव्याप्यत्वाभावात् तादृशप्रयोगाप्रसङ्गात् । परं तु स्वसमानाधिकरणेत्यत्र स्वशब्देन तत्पुरुषोयनिद्रादिशून्यकालिकस्थितिसानान्यं ग्राह्यं,-नात उक्तदोषतादवस्थ्यम् । 'मुखंव्यादाये'त्यत्र तु स्वपदेन तु तत्तत्‌स्वापव्यक्तिर्ग्राह्या, नातो व्यादानशून्यकाले तादृशप्रयोगापत्तिर्व्यादानकाले तादृशप्रयोगोपपत्तिश्चेति प्रतिभाति । स्थादिधातुरपि तादृशस्थितित्वाद्यवच्छिन्नपरः, नात उद्देश्यतावच्छेदकावच्छेदेन तादृशव्याप्यत्वान्वयानुपपत्तिः । यद्यप्येतादृशव्याप्यत्वभानेनैवातिप्रसङ्गनिरासे सामानाधिकरण्यस्य संबन्धताभ्युपगमो निरर्थकस्तथापि सामानाधिकरण्यघटिताव्याप्तिः संबन्धतया स्वीकार्येति सूचनाय--'सामानधिकरण्यं च संसर्ग' इत्युक्तम् । अथवोक्तव्याप्तौ सामानाधिकरण्यं न प्रवेश्यमिति यथाश्रुतमेव रमणीयम् । अथवा कालिकसंबन्धावच्छिन्नं व्याप्यत्वं संबन्ध इत्येव कालविशेषावच्छिन्नेत्यादिग्रन्थतात्पर्यार्थः । एवं च कादाचित्काध्ययनकर्तृपुरुषस्थितेरपि पुरुषान्तरीयाध्ययननिरूपितोक्तव्याप्यताश्रयतया 'धीत्य तिष्ठती'ति प्रयोगापत्तिरतः सामानाधिकरण्यस्यापि संबन्धत्वपुरस्कारः । स्वसमानाधिकरणेति-स्वशब्दः पूर्वोक्तार्थक एवतो न पूर्वोक्तदोषावकाशः, तत्तत्कालविशेषगर्भस्वसमानकालिकत्वेन सामानाधिकरण्यसहितेन तादृशस्थितित्वाद्यवच्छेदेनान्वयो लाघवात् स्वीकर्तुमुचित इति चेत्, यदीयस्वापकाले बहुधा मुखव्यादानं यदीयस्तितिकाले तथाध्ययनं तत्रैव तादृशप्रयोग इष्यते, न तु कादाचित्कंयदीयस्वापादिसमये मुखव्यादानादिकं तत्रेत्यतोऽतिप्रसङ्गवारणायोक्तव्याप्यत्वभानानुसरणमिति प्रतिभाति ।

 यदि तूक्तस्थलेऽपि स प्रयोगः प्रामाणिकस्तदेदमेवोचितं, प्रकृतग्रन्थस्याप्यत्रैव तात्पर्यमिति वास्तु । अध्ययनमुखव्यादानोत्तरमपि स्वापस्थितसत्त्वेन पूर्वकालत्वादेः संबन्धस्य सत्त्वान्न क्त्वः साधुत्वानुपपत्तिः । स्पष्टं चेद' प्रकृतसूत्रभाष्ये । न च 'भुञ्जाने भुङ्क्ते' इति प्रयोगवारणाय समभिव्याहृततत्फलविशेषानुकूलयावत्क्रियावधिकपूर्वत्वस्यैव ग्राह्यतया कथमुक्तरीत्या 'मुखंव्यादाय स्वपिती'ति प्रयोग इति वाच्यम्, तत्र फलभेदकल्पनया मुखव्यादानोत्तरसुखविशेषादिफलकव्यापारसामान्यपूर्वकत्वस्य मुखव्यादाने संभवेनादोषात् । 'भुक्त्वा भुङ्क्ते' इति प्रयोगस्यनुसारित्वात् 'मध्याह्न भुक्त्वा रात्रौ भुङ्क्ते' इति प्रयोगस्त्विष्यत एवोक्तरीत्योपपद्यते च । तात्पर्यसत्त्वे एकभोजनस्थलेऽपि 'ओदनं भुक्त्वा रोटिकां भुङ्क्ते' इत्याहुः । अत्र केचन नैयायिकाः-प्रागभावावच्छिन्नकालवृत्तित्वरूपं पूर्वकालिकत्वं कर्ता च क्त्वार्थः, तत्र पूर्वकालवृत्तित्वे पूर्वकाले तद्धटकप्रागभावे एव शक्तिर्वा, कर्तरि तु शक्तिनिरूढलक्षणा वा । प्रथमपक्षे पूर्वकालवृत्तित्वस्याश्रयत्वसंबन्धेन प्रकृत्यर्थभोजनादावन्वयः । द्वितीयपक्षे-पूर्वकालस्य कालिकसंबन्धवच्छिन्नाधेयत्वं संसर्गः,तृतीयकल्पे-प्रतियोगित्वसंबन्धेन प्रागभावे प्रकारता, प्रकृत्यर्थभोजनादेः क्त्वार्थे कर्तरि स्वनिष्ठकर्तृत्वनिरूपकत्वसंबन्धेन विशेषणत्वम् । तदर्थकर्तरि व्रजतीत्याख्यातोपात्तकर्तृत्वस्यात्र्प्रयतया विशेषणत्वमिति व्रजनप्रागभाववाच्छिन्नकालवृत्तिभोजनानुकूलकृतिमान् व्रजनकर्तृत्वाश्रय इति बोधः । 'पक्त्त्वा भुज्यते ओदन' इत्यत्र तूक्तविधापाककर्तुः क्त्वान्तार्थस्य भुजधात्वर्थव्यापारे स्वनिष्ठकर्तृकतानिरूपकत्वसंबन्धेनान्वयः । तथा च भोजनप्रागभाववावच्छिन्नकालवृत्तिपाककर्तृकर्तृकव्यापारजन्यगलाधःसंयोगानुकूलक्रियाश्रय ओदन इति बोधः । यत्क्रियाव्यक्तौ क्त्वार्थकर्तुः साक्षात् कर्तृत्वाद्वारा वान्वयस्तत्क्रियाव्यक्तेरेव क्त्वार्थप्रागभावेऽन्वय इति व्युत्पत्‌त्यङ्गीकारान्नान्यकर्तृकव्रजनपूर्वकालवृत्तिकस्वकर्तृकव्रजनोत्तरकालिकभोजनकर्तरि भुक्त्वा व्रजतीति प्रयोगप्रसङ्गः । 'चैत्रो भुक्त्वा व्रजती'त्यत्र तु चैत्रे आख्यातार्थान्वितक्त्वार्थकर्तुरभेदेन विशेषणत्वं विशेष्यत्वं वा । 'चैत्रस्य भुक्त्वा व्रजन'मित्यत्र चैत्रकर्तृकं यद्बजनपूर्वकालिकभोजनं तत्कर्तृ कर्तृकं व्रजनमिति बोधः । व्रजने तथाविधभोजनकर्तुः स्वनिष्ठकर्तृतानिरूपकत्वं संबन्धः । 'चैत्रो न भुक्त्वा व्रजती'त्यत्र नञा वर्तमानब्रजनकर्तृत्वविशिष्टव्रजनपूर्वकालिकभोजनकर्तृभेदश्चैत्रे प्रत्याय्यते । तेन यदा च तादृशप्रयोगनिर्वाहः, येन पुरुषेण कदापि भोजनोत्तरं गमनादिकं न कृतं तत्तात्पर्यकोऽयं भुक्त्वा न व्रजतीति प्रयोगोऽप्युपपद्यते । एतेन-चैत्राभिन्न उक्तविधभोजनकर्तरि वर्तमानव्रजनकर्तृत्वाभावबोधोऽभ्युपेयत इति निरस्तम् । उक्तस्थलेऽनिर्वाहादिति दिगित्याहुः ।

 अपरं पुनस्तार्किका एवं वर्णयांचक्रुः--प्रागभावशक्यः कर्त्ता लक्ष्यः, प्रागभावे प्रकृत्यर्थस्य स्वाधिकरणकालवृत्तित्वसंबन्धेन कालिकसम्बन्धावच्छिन्नवृत्तित्वसंबन्धेन वान्वयः । कर्त्रेकदेशकृतौत्वमुकूलत्वविषयित्वरूपसंबन्धेन प्रकृत्यर्थान्वितप्रागभावस्योत्तरक्रियायां प्रतियोगिताविशेषणत्वम् । भोजनकर्तुः स्वनिष्ठकर्तृतानिरूपकत्वसंबन्ध उत्तरक्रियायां विशेषणताघटकः, तावतैव समानकर्तृकत्वलाभः । इत्थं च चैत्रो भुक्त्वा व्रजतीति वाक्यात् चैत्राभिन्नभोजनकर्तृकर्तृकभोजनाधिकरणकालवृत्तिर्भोजनवृत्तिर्वा यः प्रागभावस्तत्प्रतियोगि व्रजनं तत्कर्तृत्ववांश्चेत्र इति बोधः । प्रथमान्तपदासमभिव्याहारे तु व्रजनकर्तृत्वमुख्यविशेष्यक एव बोधः । चैत्रेण भुक्त्वा व्रजनमित्यादौ तु व्रजनादिमुख्यविशेष्यक एव सः । क्त्वार्थद्वयस्यैकक्रियाव्यक्तावेवान्वय इति नियमात्तत् पुरुषान्तरकर्तृकव्रजनप्राकृकालिकस्वकर्तृकव्रजनोत्तरकालिकभोजनकर्तरि तादृक्‌प्रयोगापत्तिः । चैत्रो न भुक्त्वा व्रजतीत्यत्र तथाविधव्रजनकर्तृत्वाभाववांश्चैत्र इति बोध इति । इत्यादिमतानि नाश्रयितुं योग्यानीत्याह--एवञ्चेति । एवं = पूर्वकालत्वादीनां संसर्गत्वपुरस्कारे । अन्यलभ्यत्वाद्‌वृत्तिं विनैव संसर्गविधया भानसंभवात् । अन्यथान्वयमात्रे शक्तिस्वीकारापत्तेरिति भावः । आद्यपक्षे व्रजनपूर्वकालिकभोजनकर्तेत्यादिकर्मेण बोधस्वीकारेऽनुभवसिद्धस्य पूर्वक्रियाप्रकारकोत्तरक्रियाविशेष्यकबोधस्यानुपपत्तिरूपमपि दूषणं द्रष्ट्व्यम् । अत एव मणिकारैः--पूर्वकालत्वस्य वाच्यत्वपक्षे पूर्वक्रियाविशेष्यक एव बोधः स्यान्न तूत्तरक्रियाविशेष्यकस्तथा चानुभवविरेध इति दूषणमभिधायानन्तरमस्य क्त्वावाच्यत्वमङ्गीकृतम् । न च पूर्वकालत्वस्य वाच्यत्वेऽपि तस्य निरूपकतासंबन्धेनोत्तरक्रियायामन्वयोपगमेनानुभवसिद्धो बोधो निर्वहत्येवेत्याशङ्क्य न भुक्त्वा व्रजतीत्यत्र निरूपकत्वस्य बोधयितुमश्क्यत्वम् । आश्रयत्वसंबन्धावच्छिन्नप्रतियोगिताकाभावबोधाभ्युपगमे भोजनोत्तरं गमनकर्तर्यपि नञ्घटितप्रयोगापत्तिः । आनन्तर्यस्य तु आश्रयत्वसंबन्धावच्छिन्नप्रतियोगिताकाभावः प्रत्याययितु शक्यत एवेत्यपि तैरभ्यधायि । अन्यलभ्यत्वादेवोत्तरकालत्वादेस्तत्संबन्धतयैव भानमङ्गीकृतं नव्यतार्किकैरपीत्यभाणि--गुरुचरणैश्चषके इत्यलं पल्लवितेन । नन्वेवं 'दर्शपूर्णमासाभ्यामिष्ट्वा सोमेन यजेते'ति वाक्येन दर्शपूर्णमासोत्तरकालः सोमो विधीयत इति मीमांसकसिद्धान्तासंगतिः, कालस्यावाच्यत्वादिति चेन्न । उत्तरकालत्वसंन्धेन दर्शपूर्ममासवैशिष्ट्यं विधीयत इति स्वीकारेणाक्षतेः । तावतापि तत्सिद्धान्तफलस्य दर्शपूर्णमासाभ्यां प्राक् सोमानुष्ठाने प्रत्यवायस्य सिद्धेः दर्शाधिकरणे सोमाकरणे च तत्सिद्धेः । प्रकृत्यर्थेति । प्रकृत्यर्थश्च क्रिया चेति द्वन्द्वः । अथवा क्त्वाप्रत्ययस्य समभिव्याहृतप्रत्ययस्य च प्रकृतिर्ग्राह्येति नासंगतिः । स्वशब्देनोपात्तेति । इह कस्मान्न भवति पूर्वं भुङ्क्ते पश्चाद्‌व्रजतीति पूर्वपक्षस्य समादानमुक्तं--स्वशब्देनेत्यादि । द्योत्ये इति । अनेन पूर्वकालत्वोत्तरकालत्वादेर्द्योतकत्वमेव क्त्वादीनां न तु वाचकत्वमिति स्पष्टमेव सूच्यते तेन संसर्गतयैव कैयटाभिमतमिति भावः । परिमलकारादिमतं दूषयति--यत्विति । सूत्रादिति । समानकर्तृकयोरिति धर्मपरं, द्विवचनं तु क्रियाद्वयरूपाश्रयगतद्वित्वारोपनिमित्तकमिति भावः । अथवा धर्मिपरमेव तत्, क्रियारूपधर्मिणो धातुत एव लाभात्, समानकर्तृकत्वे कर्तर्येव वा शक्तिः सूत्रबलात् कल्प्यत इति भावः । अस्तुवानुभवानुरोधात् कर्तृकर्तृकत्वेशक्तिः, भुक्तवाघ्रजतीत्यत्र भोजनस्य कर्तृत्वेऽन्वयः । तस्यावाच्यत्वे बाधकमाह--अन्यथेति । तृतीयेति । क्त्वाप्रत्ययेन कर्तुरनभिधानादिति भावः । अभिहिते तृतीया न भवतीति प्रसज्यप्रतिषेधमभ्युपेत्याह--न चेति । क्रियाकर्तृरबिधानेपीति । क्रियाकर्तृत्वविशि,्टस्याभिधानेऽपीत्यर्थः । क्रियाकर्तृत्वशक्तेरिति पर्यवसितोऽर्थः । क्रियाद्वयस्यैक एव कर्तेति यथाश्रुतस्यासंगत्यापत्तेः । एवमग्रनिमस्यापि क्रियाकर्तुरित्यस्यार्थः । पर्युदासाश्रयणात् । प्रसज्यप्रतिषेधे तु अभिहिते न भवतीत्यर्थात् तिङा कर्तृत्वशक्तेरभिधानान्न मयेति तृतीयापत्तिः । पर्युदासाश्रयणे तु अभिहितभिन्ने भवतीत्यर्थादनभिहतभुजिक्रियानिरूपितकर्तृत्वशक्तिमादाय तृतीयापत्तिर्दृढैवेति भावः । लाघवात् पर्युदासाश्रयणमेव युक्तम् । प्रसज्यप्रतिषेधे हि असमर्थसमासो वाक्यभेदश्चाश्रयणीयः स्यात् । तदाश्रयणे फलमप्याह--क्रियाधिकरणस्येत?। प्रसीदत्यस्मिन्नित्यधिकरणे 'हलश्च' इति घञ् प्रत्ययः । क्रियाधिकरणस्येति कर्तुरितिवद्‌ व्याख्येयम् । भाष्ये स्पष्टमिति । अस्यानभिहिते इत्यादिः । वस्तुतस्तु शक्तेः साधनत्वमिति सिद्धान्तपक्षे घञा प्रकृत्यर्थनिरूपितशक्तेरबिधानेन तस्यां वाच्यायां सप्तमीनिषेधेपि आसनक्रियानिरूपिताधिकरणत्वशक्तौ वाच्यायां निषेथाभावेन प्रासादे आस्ते इत्यत्र सप्तमींसिद्धिर्निष्प्रत्यूहैव । स्पष्टं चेदं कैयटोद्योते । एवं चात्र लाघवादेव पर्युदासाश्रयणमिति तत्त्वम् । उपसंहरति--तस्मादिति । सामानकर्तृकयोरिति । समान एकः कर्ता ययोः क्रिययोरिति क्रियारूपेऽन्यपदार्थे बहुव्रीहिः । पूर्वकाल इत्यादि । पूर्वः कालोऽस्येति बहुव्रीहिः । तथा च समानकर्तृकयोः क्रियारूपार्थयोर्मध्ये पूर्वकालवृत्त्यर्थाभिधायिनो धातोः क्त्वाप्रत्ययो भवतीत्येव सूत्रार्थः । एवं च कर्तुर्वाच्यत्वं कथमपि न लभ्यत इति भावः । ननु पूर्वोक्तरीत्या तल्लभ्यत एवेत्याशङ्क्याह--अन्यथेति । पूर्वोक्तक्रमेण कर्तुर्वाच्यत्वे विवक्षिते । समानकर्तरि इति समानपदोपादानं क्त्वार्थकर्तुः समभिव्याहृतक्रियाकर्तर्यभेदान्वयः पूर्वोक्तरीत्येति बोधनायेति बोध्यम् । न्यासः स्यात् = न्यासः कृतः स्यात् । अपि च पूर्वोक्तरीत्या वाक्यार्थवर्णनं न मभञ्जसमिति बोध्यम् । ननु तृतीयादर्शनमेव पूर्वोक्तार्थकल्पनद्वारा कर्तुर्वाच्यत्वे मानंभविष्यतीत्याशङ्क्य तृतीयादर्शनस्यान्यथासिद्धमाह--तृतीयापादनं त्वित्यादिना । प्रधानेतरयोरिति--कारिकाद्वयं प्राग्व्याख्यातम् । इमे च हरिकारिके 'स्वादुमि णमुल्' इति सूत्रस्थभाष्यार्थानुवादिन्याविति स्पष्टं शेखरादौ । ननु क्रिमित्येवं वर्ण्यते तृतीयावारणार्थ क्त्वादेः कर्तरि शक्तिरेवाभ्युपगम्यतामत एव 'समानकर्तृकयोः' इति सूत्रकारोक्तिः सप्रयोजना । अन्यथा डजजन्यत्वादिसंबन्धवदेतस्यापि संबन्धस्यानुभवबलादेव लाभा भविष्यतीति व्यर्था सोक्तिरित्याशङ्क्याह--अन्यथेति । प्रकारान्तरेणेति । कर्तरि शक्त्यङ्गीकारेऽपि कर्मणाऽनभिधानादोदनपदाद् द्वीतीयापत्तिर्दुर्वारैव । कर्मण्यपि शक्तिस्वीकारे तु गौरवं मानाभावश्च । उक्तरीत्यनुसरणे तु तिङ्न्तोपात्तप्रधानभुजिक्रियानिरूपितकर्मशक्तेस्तिङाभिधानाद्‌गुणभूतपचिक्रियानिरूपितायास्तस्या अनभिधानेऽपि न द्वितीयापत्तिरिति समुदिततात्पर्यार्थः । अपि च वाचकत्वपक्षे क्त्वादीनां जन्यत्वव्याप्यत्वाद्यनेकार्थकत्वापत्तिः । जन्यत्वादीनां वाच्यत्वे प्रत्ययार्थतयाः तेषां विशेष्यत्वापत्त्या 'भुक्त्वा भुक्त्वा व्रजती'त्यत्र 'आभीक्ष्ण्ये द्वे वाच्ये' इति द्वित्वानापत्तिः । क्रियाप्राधान्यविहात् । विशेषणीभूतक्रियामादाय तत्प्रवृत्त्यङ्गीकारे तु पाचक इत्यादावपि तदापत्तिः । एवं धातुसंबन्धाधिकारबाधापत्तिश्च । न च प्रत्ययार्थद्वारकः संबन्धोऽक्षत एवेति बोध्यम् । 'लुनीहि-लुनीहीत्येवायं लुनाती'त्यादौ धात्वार्थयोः साक्षात् संबन्धदर्शनेन 'यथाविध्यनुप्रयोग' इत्यादौ संबन्धपदाऽनुवृत्तेः साक्षात् संबन्धतात्पर्यकताया एव निर्णयेन परस्परसंबन्धस्य तदर्थकत्वाभावनिश्चयात् । गौरवादपि न परस्परासंबन्धस्य तदर्थकत्वमिति तद् ध्वनयन्नाह-आस्तां विस्तर इति । परे तु समानकर्तृकयोर्धात्वर्थयोर्मध्ये पूर्वकालविशिष्टार्थबोधकाद् धातो कत्वेति सूत्रार्थात् पूर्वकालः क्त्वाप्रकृत्यर्थे प्रकारः आनन्तर्यं च धात्वन्तरार्थे तादृशप्रकृत्यर्थस्य प्रकारताघटकः संबन्धः । अत एव भाष्ये--पूर्वं भुङ्क्ते पश्चाद्वजतीत्यत्र क्त्वाप्रत्ययशङ्का--पूर्वशब्दोऽत्र पूर्वकालार्थो न तु धातोस्तत्र वृत्तिरत्यर्थकेन स्वशब्दोनोक्तत्वादित्यनेन समाहिता । उक्तार्थानामिति न्यायपरत्वं तु न तस्य, तथा सतीह कस्मान्न भवति--आस्यते भोक्तुमिति शङ्कापरभाष्यस्यासंगत्यापत्तेः । तत्रापि तुमुना तदुद्देश्यकत्वरूपसंबन्धं बोधयताऽऽसने पूर्वकालत्वस्य द्योतितत्वेन तदप्राप्तेः । तत्र पूर्वकालानवगने तु कथं शङ्का पदं निदध्यात् । वासरूपन्यायेन लटा साधनमित्यन्यत् । 'यदा त्वासेः क्त्वा भवति तदा भुजेस्तुमुन्न भविति अनभिधाना'दिति कैयटग्रन्थः । 'पूर्वभुक्त्वा पश्चाद्‌व्रजती'त्यत्र त्व'न्येभ्यो भोक्तुभ्यः पूर्वं भुक्त्वान्येभ्यो व्रजितृभ्यः पश्चाद्‌व्रजतीत्यर्थ' इति साधनान्तरक्रियावधिकमेव पूर्वकालत्वं प्रतीयत इति नास्य सूत्रस्य विषयः, किन्तु 'विभाषाग्रे प्रथमे'त्यस्येति स्पष्टमत्र भाष्ये । 'दर्शपूर्णमासाभ्या'मित्यत्र त्वानन्तर्यसंबन्धेन पूर्वकालिकदर्शादिवैशिष्ट्यं सोमे प्रतीयत इति न तत्र दोषः । एवं च 'पूर्वकाल' इति कर्मधारयः, एवं च षष्ठीवत् क्त्वादिरपि समानकर्तृकत्वादिसंबन्धवाचक इति वक्तुं शक्यमिति प्राहुः । अत्र पूर्वकालत्वं प्रागभाववच्छिन्नकालत्वं, प्रागभावे व्रजनक्रियायास्तत्तद्वय्क्तित्वावच्छिन्नप्रतियोगिताकत्वसंबन्धेनान्वयः । आनन्तर्य च-तदधिकरणसमयध्वंसाधिकरणमुहूर्तादिध्वंसानधिकरणत्वविशिष्टतदधिकरणसमयध्वंसाधिकरणक्षणवृत्तित्वम्, तेन न पूर्वोक्तदोषः, 'ईश्वरो ज्ञात्वा तिष्ठती'त्यत्रेश्वरज्ञानध्वंसाप्रसिद्धया तद्‌ध्वंसो नानन्तर्ये निवेशितः । इदमत्र बोद्यम्--'स्नात्वा भुक्त्वा पीत्वा व्रजती'त्यत्र व्रजनक्रियावधिकपूर्वकालत्वमादायैव सर्वत्र क्त्वा, न तु भोजनादिक्रियावधिकं तदादाय । तथा सति 'तस्यापत्यम्' इत्यादावेकत्वादेरिव प्रकृते 'समानकर्तृरकयो'रिति द्विवचनोपात्तस्य द्वित्वस्याविवक्षायामप्यमीषां ब्रह्मणानां पूर्वं आनीयतामित्युक्ते सर्वपूर्व एव आनीयते, न तु यत्किञ्चित्पूर्वो मध्यमस्तथात्रापि स्नातेरेव क्त्वाप्रत्ययः स्यान्न तु भुज्यादेः । एवं च-स्नानक्रियायाः पानक्रियायाश्च व्रजनक्रियायामेवान्वयो, न तु स्नानादिक्रियाया भोजनादौ, अत एव तत्र 'भुक्तावा पीत्वा व्रजती'ति विपरीतप्रयोगोऽप्युपपद्यत इति स्पष्टं भाष्ये इति शिवम् ॥ 60 ॥

 \* ॥ इति तुमुन्क्त्वाद्यर्थनिर्णयः ॥ \*

 सिद्धान्त इति । प्रागुक्तप्रकृतिप्रत्ययाद्यर्थविचारस्यावास्तवत्वं ध्वनयितुं स्फोटस्यैव वाचकत्वमिति सिद्धान्तनिष्कर्षमाहेत्यर्थः । स्फुटति प्रकाशतेऽर्थोऽस्मात् स्फोट इति व्युत्पत्त्यार्थबोधकशब्दः स्फोट इति पर्यवसन्नम् । अनर्थकमिति । इतरस्फोटानामपि स्वीकृततयाऽव्यावर्तकत्वात् । दुरर्थकम् = अनभिहितवर्णस्फोटादिव्यावृत्तिप्रतिपादकम् । विचाराङ्गभूतां विप्रतिपत्तिमाह--साधुशब्देति । संशयीययावत्कोट्युपस्थापकं वाक्यं विप्रतिपत्तिः न तु संशयजनकवाक्यम्, शब्दस्य नव्यतार्किकैः संशयजनकत्वानङ्गीकारात्, तदङ्गीकर्तृमते तु तदेव विप्रतिपत्तिपदप्रतिपाद्यमस्तु, साधुशब्दानन्तर्गतानां घकारदीनां घटातिशब्दघटकानां परैरपि वाचकत्वाङ्गीकारात् साधुशब्दान्र्गतत्वावच्छेदेन बोधकत्वसाधने न वैयाकरणमर्तेऽशतः सिद्धसाधनम्, अर्थान्तरं वा'निषेधसाधनेऽशतोबाधः, अतः साधुशब्दान्तर्गतत्वं पक्षतावच्छेदकमनुसृतम् । अन्येषां = प्राचीननैयायिकादीनाम् । ननु साधुशब्दाघटकेषु वर्णेषु बोधकत्वव्यावृत्तिसिद्धावपि वाचकत्वव्यावृत्तिर्न सिद्धेत्यत आह-बोधका वाचका इति । बोधकपदाद्वाचकत्वलाभः । कथमित्याशङ्कायााह--तस्यैवेति । बोधकत्वस्यैवेत्यर्थः । 'शक्तिः पदार्थान्तर'मिति मतेऽपि बोधकत्वान्यथानुपपत्त्या कल्प्यमाना शक्तिबोधकत्वसमनियतेति साधुशब्दानन्तर्गतेषु बोधकत्वाभावे सिद्धे शक्त्यभावोऽप्यर्थात् सिध्यतीति बोध्यम् । परमतं दूषयितुमुपन्यस्यति-यत्त्विति । तेषां = तिवाद्यादेशानां, बहुत्वेन = लादिरूपादेश्यपेक्षया बहुत्वेन । शत्त्यानन्त्येति । शक्ततावच्छेदकत्वमपि बह्वीष्वादेशनिष्ठानुपूर्वीषु कल्पनीयमित्यपि दूषणमत्र पक्षे बोध्यम् । स्थानिनो वाचकत्वपक्षेऽपि शाब्दबोधपूर्वमनेकस्मृतिकल्पनायां लाघवानकाश इत्यतो दूषणान्तरमाह--एधांचक्रे इति । अत्र 'आमः' इत्यनेन लिटो लुक् । अभावरूपस्येति,-हेतुगर्भविशेषणं, यतोऽभावरूपत्वमतस्तस्य बाधकत्वासंभवः, तस्याः भावनिष्ठत्वादभावेन क्कचिदपि बोधजननादिति भावः । 'एधांचक्र' इत्यत्रानुप्रयुज्यमानधातूत्तरश्रूयमाणतिडादेशेनैव कालकारकाद्यनुगम इति स्पष्टं निवन्धेषु । तदर्थकालान्वयस्य यद्यपि अनुप्रयुज्यमानकृञाद्यर्थे एव तथाप्यभेदेन तदर्थान्व्य्येद्यर्थेऽपि तस्याथिकं भानं संभवत्येव । स्पष्टं चेदं प्रकृतसूत्रभाष्ये । अत एव 'कृञ् चानुप्रयुज्यते' इति सूत्रेकौमुद्यां--'तेषां क्रियासामान्यवाचित्वादाम्‌प्रकृतीनां विशेषवाचित्वात्तदर्थयोरभेदान्वय' इत्युक्तम् । अभेदान्वयश्चेत्थम् ,--एधादयस्तत्तत्फलानुकूलव्यापारार्थकाः, कृञ्-उत्पत्त्यनुकूलव्यापारार्थः । भ्वस्तो--सत्तानुकूलव्यापाराभिधायिनौ । उत्पत्त्यादिकमाम्प्रकृत्यर्थफलनिष्ठमेव, प्रत्यासत्तेः । इत्थं चैधांचक्र इत्यत एककर्तृकवृद्ध्यानुकूलव्यापाराभिन्नपरोक्षानद्यतनभूतोत्पत्त्यनुकूलव्यापार इति बोध इत्याहुः । एवमादेशानां वाचकत्वपक्षेऽपि नात्र दोष इत्यतो 'ब्रह्मे'त्यस्यानुसरणम् । आदिपदेन 'वारि' 'पच' 'या' 'अपाची' त्यादेः संग्रहः, न च तत्रापि'यः शिष्यत' इति न्यायेन प्रकृतिरेव लुप्तप्रत्ययार्थिकेति वाच्यम्, प्रकृतेस्तत्र शत्तयादिकल्पनापेक्षयाऽन्यत्रबोधकत्वेन क्लृप्तस्य प्रत्ययस्य रमरणकल्पनैव युक्तेत्याशयात् । रथानिनो वाचकतापक्षे शक्ततावच्छेदकलाघवमप्यस्तीत्याह--लत्वस्येति । जातिरूपतयेति । दन्तवायुसंयोगजन्यतावच्छेदकतयानुगतप्रत्ययनिर्वाहकतया च तस्य जातित्वमिति भावः । परमते त्वानुपूर्वीणां शक्ततावच्छेदिकानां नानात्वं स्पष्टमेव ।

 युत्त्यन्तरमप्याह-अव्यभीति । कर्त्राद्यर्थज्ञानाधिकरणे तज्ज्ञानपूर्वसमये नियमेन लकारज्ञानसत्त्वादित्यर्थः । तथा च न स्वमते व्यतिरेकव्यभिचारः । परमते तु सोस्तीत्याह--आदेशानामिति । भिन्नतया = परस्परप्रतियोगिकभेदवत्तया,-अनेकतयेति यावत् । न चैवं 'भू-ल' इत्यतोऽपि बोधः स्यादिति वाच्यम्, समभिव्याहारविशेषस्य कारणत्वाभ्युपगमात् । अन्यथा तव मतेऽपि भू-अति इत्यादेरपि बोधपत्तिः । आदेशिज्ञानविधुराणां बोधस्तु शक्तिभ्रमादुपपद्यते, अपभ्रंशेषु तथाकल्पनादिति भावः । अथैवं शत्राद्यन्तस्थले कर्तृकर्मबोधो न स्यात्, लकारस्य तव मते कृतिकर्मत्वमात्रवाचकत्वादिति चेन्न । लकारस्य कृत्यादिमात्रवाचकत्वेपि शत्रादेः कर्त्रादिवाचकत्वाभ्युपगमात्, 'कर्तरि कृ'दित्यनुशासनात् । नामार्थयोपभेदान्वयानुरोधात्तत्र लकारस्यैव कर्त्राद्यर्थ इति न कोऽपि दोषः । एवं च श्रूयमाणमात्रवृत्तिवाचकताविरहाद् वर्णयन्ति स्म-आदेशानां वाचकत्वे 'राम' इत्यादो विसर्ग एकत्वस्य वाचक इति व्यवस्था भवति, स्मृतानां वाचकत्वेऽव्यवस्था स्यात् । तथा हि 'राम' इत्यत्र विसर्गेण किं सुः ? किं वा रुः ? किं वा सिः स्मर्तव्यः ? पाणिनीयैः सुः, अन्यै रुः, कालापतन्त्राभिज्ञैः सिः, यस्तु सकलतन्त्राभिज्ञस्तस्य विनिगमनाविरहेण प्रतिबन्धात् कस्यापि स्मरणं न स्यादिति । तत्तु न युक्तम् । अनेकलिपिज्ञानसत्त्वेऽपि यथा नम् शब्दे एककाले न शब्दोपस्थितिप्रतिबन्धस्तथा सकलव्याकरणाभिज्ञस्य नादेशिस्मृतिबन्धः । अपि तु सर्वेषां स्मृतिस्तयाचार्थोपस्थितिरविलक्षणैवेत्यभ्युपगममाच्च । अत एव घटकलशाद्यनेकपर्यायेभ्योप्यविलक्षणबोध उपपद्यतेऽतोन्यथा व्याचष्टे-तथाहीत्यादिना । बोधादिति । तथा च बोधानापत्तिरेवात्राव्यवस्थापदार्थ इति भावः । मानाभावादिति । ततो बोधोदयेन तत्र वाचकत्वस्याबाधितत्वादिति भावः । विनिगमनाविरहात्सर्वेषामपि स्थानिनां वाचकत्वं भवतीत्याशङ्कायामाह-सर्वेषामिति । व्यभिचारश्चास्त्येवेति । तथा च यद्भयादादेशानां वाचकत्वपक्षपरित्यागस्तौ दोषौ स्थानिनो वाचकत्वपक्षेपि दुष्परिहरावेवेत्यर्थः । आदेशानां तिवादीनामाधिक्यात्तत्पक्षापेक्षयात्र पक्षे बहु गौरवमित्यनुशयान आह-तथा चेति । मुख्य इति । शक्तिग्रहे जननीये शक्तिग्राहकान्तरानपेक्षत्वरूपमुक्यात्वम् । व्याकरणादीनां तु न तथात्वम्,-तथाह-'तस्यापत्य'मित्यादिनाणादिप्रत्ययस्य शक्तिग्रहेऽपत्यादिशब्दशक्तिग्रहोऽपेक्ष्यते, स चेच्छब्दान्तरेण, तस्यापि शब्दान्तरेणैव शक्तिग्रह इत्यभ्युपगमेऽनवस्थाप्रसङ्गोऽतो व्यवहारस्यापत्यादिशब्दशक्तिग्रहसंपादनद्वाराऽपेक्षणादिति भावः । त एव = तिङादय एव । एवकारेण स्यानिभूतलकारादिव्यवच्छेदः । ननु व्यवहारात्तिडषु गृह्यमाणापि शक्तिर्लाघवादादेशिनि व्यवस्थाप्यते, न तु तिङ्षु, गौरवात्, यथा व्यवहाराद्वाक्ये गृहीतापि शक्तिर्लाघवात्तत्तत्पदे कल्प्यते तद्वत् । अनेकस्मरणकल्पनागौरवं तु फलमुखत्वान्न दोषायेत्याशङ्कमानो मूले साधकान्तरमाह-तद्धेतुन्यायत इति । तद्धेतुन्यायपदयोः कर्मधारयः । व्याख्यायां-किं चेति । अस्य 'साधकान्तरमाहे'ति शेषः । पूर्वफक्किकास्थस्यानुषङ्गे वा बोध्यः । न्यायं व्युत्पादयति-लकारस्येति । तादृशे बोधे = एककर्तृकवर्तमानकालिकविक्लित्यनुकूलो व्यापार इति बोध इत्यर्थः । पचतीति समभिव्याहारोपीति । अव्यवहितोत्तरत्वसंबन्धेन पच्‌धातुविशिष्ट अतिविशिष्ट पचतिशब्दरूपः समभिव्याहार इत्यर्थः । वाचकत्वशक्तिः = वाचकत्वरूपा शक्तिरित्यर्थः । समभिव्याहारस्य वाचकत्वे सिद्धेपि साधुशब्दान्तर्गतवर्णत्वावच्छेदेन न तत्सिद्धमित्याशङ्कामपाकर्तुमाह--तथा चेत्यादिना । सिध्यतीति । विनिगमनाविरहात्समभिव्याहृतवर्णानामपि वाचकत्वं सिध्यतीत्यर्थः । अन्ये तु-विनिगमनाविरहात्प्रत्येकावृत्तेः समुदायावृत्तित्वाच्च समभिव्याहृतवर्णानामेव वाचकत्वम् । न च द्वित्ववत् प्रत्येकावृत्तित्वेऽपि समुदायवृत्तित्वसंभवः, द्वित्वस्यापि प्रत्येकं वृत्तित्वस्वीकारादित्याहुः । 'पेटाकृतस्तु रथाङ्गेषु प्रत्येकं गमनानुकूलशक्तिधिरहेऽपि तत्समुदायरूपे रथे तत्सद्भाव इत्यर्थवत्सूत्रे-'दृष्टो ह्यतदर्थेन गुणेन गुणिनोऽर्थभावः, 'यथा तर्हि रथाङ्गानि विहृतानि प्रत्येकंत व्रजिक्रियां प्रत्यसमर्थानि तत्समुदायश्च रथः समर्थ इति रथाङ्गवदिति भाष्यकारै रभिहितं, तद्वत् प्रकृतेऽपि संभव इति विनिगमनःविरहेण समभिव्याहृतवर्णानामपि वाचकत्वमित्येव युक्तमित्याहुः । समभिव्याहृततावद्वर्णवृत्तिर्वाचकतेत्यभ्युपगमान्न तद्धटकैकैकादिवर्णात् तत्तदर्थबोधपत्तिरिति बोध्यम् । कर्तृभावनेति । कृतः कर्तृवाचकत्वं, तिङो भावनावाचकत्वमिति विभागो न स्यादित्यर्थः । भवन्मते न स्यादिति । शत्रादिरूपे कृति कर्तृवाचकत्वस्यासंभवात् तस्यापि लादेशत्वाविशेषेणवाचकत्वासंभवात्, स्थानिभूतलकारस्य तु भावनामात्रवाचकत्वादिति भावः । निराकाङ्क्षतयेति । 'अर्थांशे' इति शेषः । कर्तरीत्यस्येति । 'कर्तरि कृ'दित्यस्येत्यर्थः । अप्रवृत्तेरिति । आकाङ्क्षितविधानस्यैवोचितत्वादिति भावः ॥ 62 ॥

ka:63

 इत्यादिसामानाधिकरण्येति । इत्यादौ सामानाधिकरण्यानुरोधात्, अभेदान्वयानुरोधादित्यर्थः । यदि कर्ता शानजर्थो न स्यात् तदा चैत्रः पचमान इत्यादावनन्वयः स्यादभेदस्य बाधितत्वात् । आधाराधेयभावसंबन्धेनान्वयस्य नामार्थयोरिति व्युत्पत्तिविरोधेनासंभवात् । कर्तृवाचकता स्यादिति । अस्य 'तिङा'मित्यादिः । 'पचतितरां मैत्र' इत्यात्रातिशयितविक्लित्त्यनुकूलक्रियानुकूलभावनाया नामार्थत्वेन मैत्रेण सहाभेदान्वयासंभवात् कर्त्राख्यातस्य कर्तृवाचकत्वं स्यात्, तच्च परमतेऽनिष्टमिति भावः । इत्यत्राप्यापत्तेरिति । शानचोऽन्यत्र शक्त्यनिर्णयेन शक्यशम्बन्ध रूपा लक्षणा न संभवतीति न शङ्क्यम् । प्रथमान्तपदासमभिव्याहृताख्यातवदितरासमभिव्याहृतपचमान इति प्रयोगे शानचोऽपि भावनायां शक्तिनिर्णयसंभवात् । अथवा तत्स्थानिनोलकारस्य तत्र लक्षणापत्तिर्बोध्या । न च 'नामार्थयो'रिति व्युत्पत्तौ नामपदं सत्त्वप्रधानपरं, तिङन्तप्रकृतिकतरबाद्यन्तप्रतिपाद्या भावना त्वसत्त्वभूतैवेति न दोषः, किं च 'नामार्थयो'रित्यादिव्युत्पत्तेर्नामजन्यप्रतीतिविशेष्ययोरेवान्वयः स चाभेदेनैवेति शरीरम्, एवं च भवन्मतेऽपि 'पचतितरां देवदत्तः' 'पचतिकल्पं देवदत्त' इत्यत्र कथं देवदत्तस्य विशेषणीभूतेन तिङर्थकर्त्रा सहान्वयः । तव मते व्युत्पत्तेस्तत्र संकोच इति चेन्मयापि सोऽनुस्रियत इति वाच्यम् । नामपदेन प्रातिपदिकमात्रस्य, सुवन्तमात्रस्य वा ग्रहणं, नामजन्यप्रतीतिविशेष्ययोरेवेत्यादिनियमे मानाभावश्चेत्याशयात् । न च तथाविधनियमानभ्युपगमे 'नित्यो घट' इत्यस्य वाक्यस्य घटत्वे नित्यपदार्थान्वयसंभवात् प्रामाण्यापत्तिरिति वाच्यम् । घटत्वस्य पदार्थैकदेशतया 'पदार्थः पदार्थेनान्वेती'त्यादिव्युत्पत्तिविरोधेन तत्र तदन्वयासंभवेनोक्तवाक्यस्य प्रामाण्यापत्तेरभावात् । कर्तुः पदार्थैकदेशत्वाभावेन 'पचतिकल्पं देवदत्त' इत्यादावन्वयोपपत्तिस्त्वक्षतैव । तस्मात् समभिव्याहृतवर्णानामेव वाचकत्वमिति वर्णस्फोटो निष्प्रत्यूहः । ननु तिवाद्यादेशानां वाचकत्वे 'लः कर्मणि--इत्याद्यनुशासनविरोधस्तेन स्थानिनामेव वाचकत्वबोधनादित्याशङ्क्याह--'लः कर्मणो'त्यनुशासनमिति ॥ \* इति वर्णस्फोटनिरूपणम् \*

 समभिव्याहृतवर्णानाम्--तत्तत्पदघटकयावतां समभिव्याहृतवर्णानामित्यर्थः । वाचकत्वे सिद्धे इति । तावतां वर्णानां वाचकत्वं विना वक्ष्यमाणस्वरूपपदस्य वाचकत्वं नोपपद्यते, अतः पदस्य वाचकत्वसिद्धिस्तावतां वर्णानां वाचकत्वसिद्ध्यधोनेति भावः । एवं च पूर्वग्रन्थेन सहास्य ग्रन्थस्योपजीव्योपजीवकभावसंगतिः सूचिता । ननु तथापि वाचकता प्रतिवर्णं विश्राम्यतु नाम, नैतावता 'पदं वाचक'मित्यभिमतसिद्धिरित्याशङ्क्याह--प्रतिवर्णमिति । समभिव्याहाररूपेति । समुदायरूपत्यर्थः । नलोपाद्यापत्तेश्चति । सुपः श्रवणं तु नापादितं, समुदायात्मकप्रातिपदिकावयवत्तेवन 'सुपो धात्वि'ति लुक्‌संभवात् । समासग्रहणस्य-'भेदे सति पदार्थयोः परस्परं संसर्गस्तथाविधार्थवत्समुदायस्य चेद्भ वति तर्हि समासस्यैवे'ति नियमार्थतया प्रकृते समुदाये प्रातिपदिकत्वस्य निष्प्रत्यूहत्वात् । प्रतीपोद्योतकृतः-प्रतिवर्णं सख्यार्थकर्पेत्वाभावान्न तद्‌द्योतकविभक्त्युत्पत्तिः । एतादृशस्थले एव संख्योत्पत्तेः । संख्या च समुदायस्यैवार्थो न प्रत्येकवर्णानाम्, 'एकत्वं संधातस्यार्थ'इति 'अइउ'णसूत्रस्थभाष्यस्वरसात् । तथा च तत्र भाष्यं--संघातस्यैकार्थ्यात् सुबभावो वर्णा'दित्यादि । प्रकृत्यंशे वर्णव्यत्ययोपजनयोः सत्त्वेऽपि संख्यान्तरानवगमात् संख्या समुदायस्यैवार्थ इति तदाशयः । न चाव्ययेभ्य इवैकवचनं दुर्वारमिति वाच्यं, संख्याशून्यार्थके एव भाष्यप्रामाण्यात्तथाकल्पनेऽपि न तद्युक्तार्थकेऽनभिधायकस्वाद्युत्पत्तिः कल्पनार्हा, मानाभावात् । गमकसत्त्वे एव तत्कल्पनाच्च । एवं चैषां प्रत्ययोद्‌देश्यत्वरूपं प्रकृतित्वमेव नेति 'न केवले'ति न्यायस्यापि नावतारः । एवं च न नलोपाद्यापत्तिरिति-प्राहुः । एवं चानुभवविरूद्धार्थस्मरणापत्त्या वर्णव्यत्ययोपजनादिसत्त्वेऽपि 'तर्कु' 'रज्जु'रित्यादौ धात्वर्थान्तरानवगत्या गौरवेण च न वर्णानां प्रत्येकमर्थवत्त्वमित्येव ज्यायः । स्पष्टं चेदम् 'अइउण्' सूत्रभाष्ये । एतच्चेति । समभिव्याहारवाचकत्वसमर्थनं चेत्यर्थः । चरमवर्ण एवेति । प्रकृत्यादिघटकचरमर्ण एवेत्यर्थः । प्रथमादिवर्णे तु न शक्तिः, तन्मात्रोच्चारणादर्थप्रत्ययापत्तेः, उत्तरवर्णानुभवजन्यसंस्कारस्य तदानुत्पादेन प्रथमवर्णांनुभवस्योत्तरोत्तरवर्णानुभवजन्यसंस्कारणां सहकारित्वासंभवात् । उत्तरोत्तरवर्णानुभवजनितसंस्कारसहकृतप्रथमादिवर्णानुभवजन्यसंस्करस्य हेतुत्वे तु विनिगमनाविरहेण तावद्वर्णसमुदाये शक्तिसिद्धयापत्तिरिति भावः । व्यासज्यवृत्तित्वे--अनेकवर्णपर्याप्तत्वे । मानाभावादिति । चरमवर्णानुभवोत्तरमेवार्थबोधोदयेन तत्रैव वाचकत्वविश्रान्तिरिति भावः ।

 नन्वेवं चरमवर्णमात्रोच्चारणेप्यर्थबोधापत्तिरत आह-पूर्वेपूर्वेति । अत एव नेतरवर्णनैरर्थक्यम् । पूर्वोक्तदोषपराहतत्वादेवैतत्पक्षदूषणस्यैवोद्देश्यतया,--दूषणायैवेत्यर्थः । आनुपूर्व्या एवेति । न तु चरमवर्णमात्रवृत्तितद्व्यक्तित्वादेः । ननु 'घट' इत्यादौ घोत्तरावर्णोत्तरटकारोत्तरावर्णत्वादरूपानुपूर्व्याश्चरमे वर्णे एव वृत्तेर्न तावद्वर्णसमुदायवृत्तित्वमिति कथं पदस्य वाचकत्वरूपभवदभिमतसिद्धिरिति चेन्न । आनुपूर्व्यां पदार्थान्तरत्ववादिमीमांसकमते एतद्दोपासंस्पर्शात् । 'पूर्वोक्तरूपनुपूर्वीं'ति मतेऽपि घाव्यवहितोत्तरावर्णत्वस्यावर्णे, तदव्यवहितपूर्वघत्वादिरूपानुपूर्वायस्तत्पदघटकसकलवर्णेषु विश्रान्तेरक्षतेः । एतासां नानात्वेन गौरवान्न शक्ततावच्छेदकत्वमिति चेन्न, अगत्या स्वीकारात् । 'अव्यवहितोत्तरत्व'संबन्धेन पूर्वपूर्ववर्णसंश्लिष्टोत्तरोत्तरवर्णसमुदायत्वस्यानुपूर्वींरूपत्वाद्वा । अथवा चरमवर्णमात्रविश्रान्तानुपूर्वींविषयिताव्यापकविषयताप्रतियोगित्करूपानुपूर्वींघटकन्वं, तेन संबन्धेनानुपूर्वी वा शक्ततावच्छेदिकेत्यङ्गीक्रियतां, पदभेदेन घटकवर्णानां भेदेऽपि घत्वाद्यवच्छिन्नविषयितात्वेन वर्णविषयितानां तादृशानुपूर्वी विषयिताव्यापकत्वं विवक्षणीयमिति नाव्यापकत्वासंभवादिदोष इत्यलं पल्लवितेन ।

 ननु तादृशानुपूर्व्याः सहकारित्वादेवीक्ततिप्रसङ्गवारणेऽलं तस्याः शक्ततावच्छेदकत्वकल्पनेयेत्यत आह--दिगिति । तदर्थस्तु--समुदायस्यार्थवत्त्वाभावेन प्रादिपदिकत्वानापत्तिः, अर्थबोधजनने सहकारित्वमात्रेण समुदायस्य प्रातिपदिकत्वस्‌वीकारेऽपि चरमवर्णमाव्रस्यापि प्रातिपदिकत्वात्ततोऽपि प्रत्ययोत्पत्त्यापत्तिः । एवं चरमवर्णस्यैव वाचक्तेव तदर्थे विभत्तयर्थान्वयो न स्यात्, तस्याप्रकृतित्वात् । समुदायस्य प्रकृतित्वेऽपि प्रकृतार्थस्य तद्वृत्त्यानुपस्थित्या तदर्थत्वाभावात् । किं च--पङ्कजादिपदे समुदाये शक्त्यभावे यौगिकयोगरूढादिविभागोच्छेदापत्तिः, 'पाचक'इति वक्तव्ये 'पाच्' इत्यनन्तर घटिकादिव्यवधानेनाक इत्युच्चारणेऽपि पाककर्त्तेति बोधापत्त्या सर्वत्र समुदायानुपर्व्या एव यत्र सहकारित्वं तत्र यौगिक'मित्यादेर्वक्तुमशक्य्त्वात् । ननु यत्स्वघटप्रकृत्यादिचरमवर्णशक्त्यैवार्थोपस्थापकं तद्यौगिकं,यथा पाचकादिपदं । यत् स्वचरमवर्णशक्त्यैवार्थोपस्थापकं तत् 'केवलरूढं'--यथा-डित्थादिपदं । यत्र स्वघटकप्रकृत्यादिचरमवर्णशक्त्या, स्वीयचरमवर्णशक्त्या च पृथगुपस्थितयोरर्थयोः परस्परमन्वयस्तद्योगरूढं, यथा-पङ्कजादिपदमित्येवं विभागः संभवत्येवेति चेन्न । पाचकादिपदघटकप्रत्ययचरमवर्णे स्वचरमवर्णत्वस्यापि सत्त्वेन निरुक्त्यौगिकत्वस्यासंभवापत्तेः । एवं गोपदे केवलरूढत्वं न स्यात्, तच्चरमवर्णस्य तद्धटकप्रत्ययचरमवर्णाभिन्नतया स्वचरमवर्णशक्त्यैवोपस्थित्यभावादित्यादिर्बोध्यः ॥ 64 ॥

ka:65

 परिभाषितपदस्येति । तस्यैवेत्यर्थः । अर्थवत्पदत्वेनाभिमतप्रकृतिप्रत्ययव्युदाप्तः । सुबन्तादेरेव प्रयोगेण व्यवहारात्तत्रैव शक्तिग्रहादिति भावः । अन्ये तु-परिभाषितपदस्यापोत्थर्थः इत्याहुः । तादृशपदस्य वाचकत्वेऽन्यथानुपपत्तिमपि प्रमणयति--मूले घटेनेत्यादष्विति । तद्व्याचष्टे-घटेनेत्यादाविति । नेति प्रत्यय इति । अस्ये'ति विभागस्ये'त्यत्रान्वयः । इति विभागस्य ज्ञानासंभवादिति योजना । निर्णयासंभवादित्यर्थः । विशिष्य ज्ञानसंभवादिति । 'वर्णयोरादेश'इति पक्षे-एकाररूप आदेशः पूर्वावयवो वा पसवयवो वेति संशयाडितस्तत्संशयः संभवति । 'सर्वे सर्वपदादेशा' इति पक्षे तु --वस्नसादाविव संप्रमोहाद्विभागज्ञानमेव न संभवतीति भावः । कश्चिदत्र प्रकृतिभागः स्यादिति ज्ञानं संभवत्येवेत्यतो 'विशिष्ये'त्युक्तम् । अयं प्रकृतिभागोऽयं प्रत्ययभागः इति ज्ञानासंभवादित्यर्थः । विभागः संभवतीति । तथा च यथा वैयाकरणानामपि वत्नसादौ विभागज्ञानं न संभवति तथा 'सर्वे सर्वपदादेशाः' इति पक्षे 'रामेणे'त्यादावपीति भावः । अत्र पक्षे टास्थाने नादेशं विदधतो भाष्यकारमतेऽपि वैयाकरणानामपि विभागज्ञानं न सुशकमिति बोध्यम् । एवं सत्यपि 'रामेणे'त्यतो रामाभिन्नः कर्तेत्यादिरूपबोधान्यथानुपपत्त्या सुवन्ताद्यात्मकपदस्य वाचकत्वमास्थेयमिति भावः । यत्र प्रकृत्यादिविभागकल्पना न संभवति तस्यैव पदस्य वाचकत्वं, यत्र तु तथा कल्पनासंभवस्तत्र प्रकृतिप्रत्ययोरेव वाचकत्वमित्याहुः । भाष्यत्त्वविदस्तु-एतादृशस्थले पदस्य वाचकत्वे क्लृप्ते सर्वत्रैव पदस्य वाचकत्वमन्यथार्धजरतीयतापत्तेर्व्यावहारात्तत्रैव शक्तिग्रहाच्चेत्याहुः । एवं वाक्यस्फोटेऽपि मतद्वयं बोध्यम् ॥ 65 ॥

ka:66

 तदाह = वाचकत्वमाहेत्यर्थः । पदयोरेङ इति । वर्णयोरादेशपक्षे पदावयववर्णयोरित्यर्थः । 'सर्वे सर्वपदादेशाः' इति पक्षे तु यथाश्रुतमेव साधु । तद्विभागः = पूर्वपदोत्तरपदविभागः । हरेवेत्यादावित्यादिपदाद्--'विष्णोऽव' 'कृष्णेवे'त्यादिसंग्रहः । आदेशेनापहारो न प्रकृतिप्रत्ययभागयोर्यथा--'लिहं लिहौ लिह' इत्यादौ । तत्रापि समुदायशक्तिरश्याभ्युपेयेत्याह--एवं प्रकृतीति । मूले--वाक्यफोटमिति । वाक्यं = वाचकमित्यर्थः । ननु यत्र विभागज्ञानं न संभवति तस्य वाक्यस्य वाचकत्वसिद्धावपि न सर्ववाक्येषु तत्सिद्धिरत आह-वस्तुत इत्यादिनाः पदैः=घटादिप्रातिपदिकैः, सुबन्तैर्वा--यथा घटादिरूपोर्थो बोध्यते, तथा 'घटोऽस्ती'त्यादिवाक्यैर्वाक्यार्थः प्रत्याय्यते, परं तु प्राप्ताप्राप्तविवेकेन संसर्गे सा शक्तिः पर्यवस्यतीति बोध्यम् ।

 पेटिकाकृतस्तु-विभक्त्यैव क्रियाकारकभावसंबन्धस्याभिहिततया तदशे वाक्यशक्तेरसंभवेऽपि विशेष्यविशेषणभावे वाक्यशक्तिः । विभक्तिप्रकृत्यर्थगतविशेषणत्वस्य विभक्तिशक्यत्वेऽपि विषेष्यनिष्ठमितरपदार्थविशेषणताप्रतियोगिकं विशेष्यत्वं तच्छक्यं बोध्यं, विषयताया अपि शाब्दबोधे भानमावश्यकमिति 'अर्थवत्--'सूत्रे भाष्ये स्पष्टम् । तथा प्रातिपदिकार्थसूत्रे ',षष्ठी शेषे' इति सूत्रे च भाष्ये । तत्र हि--'वीरः पुरुष' इत्यादौ 'विशेषणविशेष्यभावरूपं यदाधिक्यं स वाक्यार्थ' इत्युक्तम् । 'आधिक्य'मित्यत्र स्वार्थे ष्यञिति प्राहुः । वाक्ये शक्त्यकल्पने बाधकमाह--अन्यथेति । तादृशव्युत्पत्तीति । 'घटः कर्मत्व'मित्यादिवाक्यं घटकर्मकानयनबोधजनकमिति ज्ञानरहितस्येत्यर्थः । बोधप्रसङ्ग इति । घटकर्मकमानयनमिति बोधप्रसङ्गः । 'घटादिपदशक्तिग्रहवत' इति शेषः । तथा च 'घटमानये'त्यत्रेवात्रापि पदार्थोपस्थत्यादिघटितसामग्रीसत्त्वात् तथाबिधबोधप्रसङ्ग इत्यर्थः । तादृशव्युत्पत्तिमतो बोध इष्ट एवेति तादृशव्युत्पत्तिराहित्यानुसरणम् । ननु 'घटः कमत्व'मित्यादिवाक्यं स्वरूपायोग्यमेवेति न ततो बोधापत्तिः,घटेऽव्यवहितपूर्ववर्तित्वसंबन्धेनाम्‌पदमत्त्वस्याम्पदेऽव्यवहितोत्तरवर्तित्वसंबन्धेन घटादिपदवत्त्वस्याऽकारे 'आनय्'पदवत्त्वस्यानयूपदेऽकारवत्त्वस्य वाकाङ्क्षात्वाद्--'घटः कर्मत्वं'मित्यादौ च तादृशाकाङ्क्षाभावात् । घटपदे कर्मत्वपदवत्त्वादेराकाङ्क्षात्वाभावात्, शाब्दबोधजनकसमभिव्याहारस्यैवाकाङ्क्षात्वादित्यत आह--घटमानयेत्यत्रेवेति । आत्रापि 'तादृशव्युत्पत्तिरहितस्ये'त्यनुपज्यते । बोधाभावाच्चेति । वाक्यशक्त्यनङ्गीकारे तु तज्ज्ञानेतरसकलकारणकलापसत्त्वाच्छाब्दबोधापत्तिरित्यर्थः । तत्रैव = घटमानयेत्यत्रैव । 'इति ज्ञानवतो बोधा'दिति योजना । घटार्थकप्रातिपदिकेति । तेन कलशादिपदसंग्रहः । कर्मत्ववाचकेति । एतत्तु स्पष्टार्थम् । घटादिपदोत्तराम्पदस्य कर्मत्ववाचकत्वाव्यभिचारात् । क्कचित् 'कर्मत्ववाचकविभक्ते'रित्येव पाठः । कर्मत्ववाचकविभक्तित्वेनौशसोः संग्रहः । तथा च घटकलशादिपदभेदेनाऽमादिवचनभेदेन च न कार्यकारणभावबाहुल्यमिति भावः । 'धातो'रित्यनन्तरं विकारणस्येति क्कचिद्‌बोध्यम् । परन्तु विकरणस्य सर्वत्र न निवेशः, 'ओदनं पपाचे'त्यादौ तदसत्त्वात् । यद्यप्यानयेत्यादावाख्यातस्यापि न श्रूयमाणत्वम्, अनुसंधानं चोभयत्र समानमेव, तथाप्याख्यातस्यार्थोपस्थित्यर्थमनुसंधानमावश्यकं, विकरणस्य त्वनर्थकतया तदनावश्यकमित्यशयेन धातोरित्यनन्तरं विकरणस्येति नाभिहितम् । अथवा विकरणस्य निरर्थकत्वरूपमप्राधान्यं सूचयितुं विकरणानभिधानम् । तज्ज्ञानमपीति । तथाविधकार्यकारणबावज्ञानमपि । हेतुरिति । तथा चान्वयव्यतिरेकाभ्यामेतादृशाकाङ्क्षाज्ञानहेतुत्वेनैवोपपत्तौ वाक्ये शक्तिसद्भावे मानाभाव इति भावः । सिद्धो वाक्यस्फोट इति । वाक्यस्य वाचकता सिद्धेत्यर्थः । विशिष्टवाक्यार्थबोधे = वाक्यार्थविशेषबोधे । 'घटकर्मकमानयन'मित्याद्याकारकबोधे इति यावत् । पदसमभिव्याहारेति । उक्तपूर्वापरीभावापन्नपदसमुदायरूपं च तद्वाक्यं चेत्यर्थः । इदं च 'घटमानये'ति वाक्यादेव बोध इत्यभिप्रेत्य । यदि तु 'आनय-घट'मिति विपर्यस्तादपि वाक्यात्तथाविधबोधोऽनुभवसिद्धः, अत एव समर्थसूत्रे भाष्ये उक्तम्--'यथेष्टमन्यतरेणाबिसंबन्धो भवति वाक्ये--राज्ञः पुरुषः, पुरुषो राज्ञ इती'त्युच्यते--तदोक्तसमभिव्याहारमिव विपरीततिङन्तसमभिव्याहारमादाय तन्निष्ठप्रकृतवाक्यार्थबोधकत्वग्रहस्यापि तथाविधबोधे कारणत्वं बोध्यम् । ननु तादृशकार्यकारणभावज्ञानमब्युपगन्तव्यमन्यथा घटविषयकवृत्तिज्ञानात् पटादिविषयकबोधापत्तिः । एवं विषयभेदेन कार्यकारणभावभेदावश्यकत्वे हेतुत्वकल्पनेऽपि वाक्ये शक्तिः कथं सिद्धेत्य आह--अर्थोपस्थापकेति । अर्थोपस्थापकं-यज्ज्ञानं तद्विषये यः शब्दस्तद्वृति यज्ज्ञाननिरूपितकारणत्वं तस्येत्यर्थः । 'घटमानये'तिवाक्यनिष्ठघटकर्मकानयनरूपवाक्यार्थज्ञानकारणत्वज्ञानस्य शक्तित्ववारणाया'र्थोपस्थापके'ति । प्रकृतार्थोपस्थापकेत्यर्थः । तेन न तत्तद्दोषतावस्थ्यम् । तथा च परमते या आकाङ्क्षा सैवास्माकं वाक्यशक्तिरिति नाधिक्यमिति भावः । ननु तद्विषयकशाब्दबोधे तद्विषयकवृत्तिज्ञानस्य हेतुत्वे प्रयोजनाभावेन संबन्धरूपविषयं निवेश्य कार्यकारणभावकल्पनात्तदशे शक्त्यनभ्युपगमेऽपि तद्‌बोधोपपत्तिसंभव इत्याशङ्क्याह--युक्तं चैतदित्यादिना । विषयतासंबन्धेनेति । तथा च न विषयेदेन कार्यकारणभाववाहुल्यमिति संबन्धांशे शक्त्यनभ्युपगमे तद्‌बोधानिर्वाहान्न शक्तिस्वीकार आवश्यक इति भावः । ननु 'घटमानय' 'पटमानये'त्यादिसमभिव्याहारानन्त्याच्छक्त्यानन्त्यं स्यादति चेत्, तवापि मते तत्तत्समभिव्याहारभेदेन कार्यकारणभावानन्त्यं स्यादिति गौरवस्य तुल्यत्वात् । यदि घटप्रकारशाब्दबोधवावच्छिन्नं प्रति घटार्थकपदोत्तरविभक्त्यादिजन्योपस्थितिर्हेतुः, कार्यताकारणतयोरवच्छेदकः संबन्धो विशेष्यता, एवे विशेष्यतासम्बन्धेन कर्मत्वप्रकारशाब्दत्वावच्छिन्नं प्रति कर्मत्वार्थकविभक्तिप्राग्वर्तिपदजन्योपस्थितिर्विशेष्यतासंबन्धेन हेतुः । इदं च कर्मत्वस्य द्वितीयाद्यर्थस्य प्रकृत्यर्थे विशेषणत्वाभ्युपगमे । विशेष्यत्वाभ्युपगमे तु प्रकारतासंबन्धेन कर्मत्वविशेष्यकशाब्दे सामान्यत एव कार्यकारणभावः सर्वत्राभ्युपेयते,--तदा वाक्यशक्तिस्वीकारे तदानन्त्यापत्तिरतिरिच्यते इति चेत्तदा ममापि मते 'घटमानय' 'पटमानये'त्यादिसकलवाक्यनिष्ठैकैव शक्तिरभ्युपेयते । वाक्यार्र्थविषयिण्यास्तु निरूपितत्वादेः कर्मत्वादिसंबन्धस्यैक्यात् । 'घटमानये'त्यत्र पटस्य पदादुपस्थित्यभावादेव न पटकर्मकबोधापत्तिः । वस्तुतस्तु घटप्रकारकशाब्दबोधे घटपदोत्तराम्पदजन्योपस्थितिर्हेतुरिति विशिष्यैव तत्तपदमन्तर्भाव्य हेतुहेतुमद्भावकल्पनमावश्यकम् । अन्यथा निराकाङ्क्षघटपदाद् घटोपस्थितौ कलशपदेऽगृहीतशक्तिकपुंसः 'कलशमानये'ति वाक्याद्‌बोधापत्तेरिति बोध्यम् । एतत्सूवनायैव भूषणे--'यदि घटप्रकारके'त्यत्र 'यदी'त्युक्तम् । तत्तत्पदमन्तर्भाव्य तदुक्तौ तु नोक्तापत्तिः । तत्पदघटिताकाङ्क्षाज्ञानसहकृततत्तत्पदजन्योपस्थितेरेव सामग्रीमध्ये निवेशात् ।

 ननु तथापि वाक्यनिष्ठबोधकतायाः शक्तित्वे किं मानमिति चेच्छाब्दबोधे संबन्धभानान्यथानुपपत्तिरिति गृहाण । शाब्दबोधीयविषयताया वृत्त्या पदजन्योपस्तितिविषयतत्वात् विषयतासंबन्धेन शाब्दबोधपदार्थोपस्थित्योर्विषयमनिवेश्य सामान्यत एव हेतुहेतुमद्भावकल्पनात् । तत्पुरुषीयत्वं त्ववच्छेदककोटो निवेश्यम् । अन्यथा पुरुषान्तरस्योपस्थितिसत्त्वे तच्छून्यस्यापि पुरुषस्य शाब्दबोधप्रसङ्गः । विषयं निवेश्यात्मनिष्ठप्रत्यासत्त्या तयोहतुहेतुमद्भावकल्पनायां पुरुषापेक्ष्या विषयाणामधिक्यादधिककार्यकारणभावापत्तिरन्यथागृहीतशक्तिकघटादिपदाच्चक्षुराद्युपस्थितघटादेरपि शाब्दबोधापत्तिः । ननु सांसर्गिकविषयतातिरिक्तविषयतासंबन्धेनैव कार्यकारणबावऊरीक्रियतेऽतो न संबन्धे शक्तिस्वीकारावश्यकतेति चेदत्राहुः,--ज्ञानरूपाया विषयताया विशेष्यादित्रयसाधारण्या एक्यात्तथा निवेशनासंभवात् । अतिरिक्तविषयतापक्षेपि तस्या एक्येनैवोपपत्तौ तत्त्रैविध्यानभ्युपगमात् विषयस्वरूपा विषयतेति पक्षे त्रैविध्यसंभवेपि सांसर्गिकविषयताभेदनिवेशे गौरवादित्यादिकं भूषणतोऽनुसंधेयम् । तदेतदभिप्रेत्याह--विवेचितं चैतद् भूषणे इति ।

 परे त्वन्वयांशे वाक्यशक्त्यनङ्गीकारे 'तं शाब्दयामी त्यनुव्यवसायानुदयापत्तिः, शब्दसंबद्धबोधस्यैव तथानुव्यवसायविषयत्वात् । शब्दप्रयोज्यत्वस्यैव तथाविधानुव्यवसायनियामकत्वे धूमपदोपस्थितधूमलिङ्गिकाया वह्न्यनुमितेरपि शब्दप्रयोज्यतया तादृशानुव्यसायापत्तिः । ननु शाब्दत्वजातिरेव तथाविधानुव्यवसायहेतुः, सा च जातिराकाङ्क्षाज्ञानदिघटितसामग्रीजन्यशाब्दबोध एव, न त्वनुमिताविति नोक्तापत्तिरिति चेत्, तथापी'मे वाक्ये परस्परं संबद्धे'इति व्यवहारो विलीयेत, शब्दानामर्थद्वारकसंबन्धस्यैवाङ्गीकारेण वाक्यस्योस्तद्विरहात् । न च प्रयोजनरूपबोधविषयद्वारको वाक्ययोरपि संबन्धः संभवत्येवेति वाच्यम्, ईदृशसंबन्धस्य संबद्धव्यवहारनियामकत्वाभावात् । अन्यथा जन्यजनकभावादिसंबन्धासत्त्वे माथुरपाटलिपुत्रक्योरपि संयुक्तसंयोगादिरूपपरम्परासंबन्धस्य, स्वनिष्ठद्रव्यत्वादिमत्त्वस्य च सत्त्वेने'मौ संबद्ध'विति व्यवहारापत्तेरित्पलमिति प्राहुरित्यलं पल्लवितेन ।

 इदं तु बोध्यम्--बहुषु स्थलेषु पदस्फोटवाक्यस्फोटयोर्व्यवस्थितत्वेपि यत्र वाक्यस्यैव शास्त्रेण संस्कारस्तत्र वाक्यादेवार्थबोधो, न पदात्, यथा 'षट्त्सन्त' इत्यादौ । अत एव 'डः सि धुट्' इति सूत्रे भाष्ये धुडादयः पूर्वान्ता एव किं न कृता इत्याशङ्का ष्टुत्वापादनेन समाहिता । अन्यथा शक्ततावच्छेदकानुपूर्वीभेदापत्त्या 'सन्त' इत्यतः स्वार्थबोधानुपपत्तिः स्यादिति परादित्वस्यावश्यकत्वेन स विचारोऽसंगतिमापद्येतेति वदन्ति । सर्वत्र क्षूयमाणानुपूर्व्येव शक्ततावच्छेदिका, न तु स्मर्यमाणानुपूर्वी, श्रूयमाणादेव बोधानुभवात्, स्थान्यादेशभावप्रहविधुराणां तत्स्मरणासंभवाच्च । एतेन 'षट्त्सन्त' इत्यत्रागमरहितानुपूर्व्येव तत्तदर्थशक्ततावच्छेदिका, अत एव 'सन्तः पूज्या' इत्यादिवाक्यघटक--'सन्त' इत्यतः स्वार्थोपस्थित्यादिकं भवत्यतो न भाष्यस्थविचारासंगतिरिति दूषणं निरस्तम् । एवमेव 'घटेने'त्यादौ टानुसन्धानपूर्वक एव शाब्दबोधः । तस्यैव 'मत्या' 'गोदुहे'त्यनुरोधेन कल्पनात् । एवं च स्थानिनः क्कचिदपि न श्रूयमाणता, यथा लकारादेस्तस्यैव न वाचकत्वमित्यपि निरसनीयम् । स्थान्यादेशभावज्ञानविधुरस्य श्रूयमाणादेव बोधोदयेन तस्य वाचकत्वावश्यकत्वादिति दिक् । अपूर्वत्वात् = सर्वत्र शाब्दबोधात् प्रागज्ञानात् । तेन क्कचिदिन्द्रियेण तज्ज्ञानसंभवेऽपि नासंगतिः । तद्‌ग्रहासंभवः = अन्वये पदशक्तिग्रहासंभवः । वादाभ्युपगम इति । अज्ञातशक्तेरनुपयोग इत्यतो'ऽभ्युपगम' इत्यक्तम् । तथा चात्र पक्षेऽनिर्भरः सूचितः । अत एव पक्षान्तरं मूले उक्तम् । तदवतारयति-नन्वित्यादिना । पदार्थवदिति--सप्तम्यन्ताद्वतिरूपमेयवाक्यार्थे इति सप्तमीदर्शनात् । वाक्यार्थेपि = अन्वयेऽपि । तद्‌ग्रहः = पदशक्तिग्रहः । 'पदेऽर्थेऽप्य'स्त्वित्यत्र वाक्यार्थपदोत्तरवर्तिनापिशब्देन पदार्थसमुच्चयेऽसंगत्यापत्तिः, पदार्थे शक्तिग्रहस्याप्रतिक्षेपादत आह--अपिः पदपदोत्तरमिति । तदग्रहश्चेदिति । वाक्यार्थे शक्तिग्रहश्चेदित्यर्थः । एतावता ग्रन्थेन पूर्वं पदार्थे शक्तिग्रहस्तत्प्रयुक्तपदार्थोपस्थितौ सत्यां पश्चान्मनसोपस्थितसंबन्धे शक्तिग्रह इत्युक्तम् । अधुना तु व्यवहारदर्शनसहकृतमनसा वाक्यार्थे एव शक्तिग्रहः, पश्चादेवावापोद्वापाभ्यां तत्तत्पदस्य तत्तदर्थे शक्तिग्रह इत्याह--वस्तुस्त्विति । अत्रापि 'वृद्धव्यवहारं पश्यत' इत्यनुषञ्जनायम् । तेन कोशादितो वाक्यशक्तिग्रहात् पूर्वं पदशक्तिग्रहेऽपि न क्षतिः । क्कचिदुपदेशेन वाक्ये विशिष्टवाक्यार्थनिरूपितशक्तिग्रहः पूर्वं भवति पश्चात्तद्‌घटकपदशक्तिग्रहः । एतादृशस्थले, 'षट-सन्त' इत्यादौ च पदार्थज्ञानपूर्वक एव वाक्यार्थबोध इत्यस्य भङ्ग इत्याहुः । क्कचित् पदेभ्यः पदार्थानामुपस्थितौ सत्यामाकाङ्क्षासाचिव्याद्धाक्यार्थोपस्थितां तदैव शक्तिग्रहो बोधश्च, मूलभूतवाक्यार्थोपस्थितौ वृत्तिजन्यत्वाभावाच्छाब्दबोधादरः । न च पदानामेवान्वितस्वार्थे शक्तयैवोपपत्तौ वाक्ये शक्तिकल्पनं व्यर्थमिति वाच्यम्, अन्वये शक्तिस्वीकारेऽप्यन्वयविशेषबोधनिर्वाहाय समभिव्याहारे तद्‌बोधकारणत्वमभ्युपेयम् । तथा कारणत्वाग्रहवतो बोधवारणाय तद्‌ग्रहस्यापि हेतुत्वमुपेयमिति वाक्यशक्तेर्निष्प्रत्यूहत्वात्, पदानामन्वये शक्तिकल्पनायां गौरवापत्तेश्वेत्याद्यन्यत्र विस्तरः ।

 नन्वेवं पदार्थवद्वाक्यार्थस्य स्मृतिरेव स्यान्न त्वनुभव इति चेदत्राहुः--वाक्यार्थबोधस्यानुभवरूपत्वाभावात् स्वर्गादिकं श्रृण्वतोऽपि 'स्वर्गादिकमनुभवामी'त्यप्रतीतेः, किं तु शाब्दत्वं ज्ञानत्वव्याप्यो जातिविशेष इति ॥ 66 ॥

 उक्तपक्षद्वयम् = पदं वाचकं, वाक्यं वाचकमिति पक्षद्वयम् । अनुपपत्तिं स्पष्टयति--उत्पत्तेरिति । वर्णानां जन्यत्वमते--उत्पत्तेरिति, नित्यत्वमते त्वभिव्याक्तेरिति । सर्वदासंभवेनेति । यद्येकदोत्पत्तिः स्यात्तदा युगपदुत्पन्नरूपरसादीनामिव प्रत्यक्षं स्यात् । एवमभिव्याक्तिर्नानावर्णानां युगपद्भवेत्तदा पदप्रत्यक्षवाक्यप्रत्यक्षोपपत्तिर्भवेत्, न चैकदा तत्संभवः, अभिव्यञ्जक तत्तत्स्थानानुयोगिकवायुसंयोगादेः क्रमिकत्वेन आशुतरविनाशिनां क्रमिकाणां मेलनासंभवात् तावद्वर्णसमूहरूपपदवाक्यप्रत्यक्षानुपपत्तिरिति समुदितार्थः । तस्मिन् = उत्तरवर्णे । उपस्थितेति । स्मृतेत्यर्थः । पूर्ववर्णवत्त्वमिति । अस्य 'सुग्रह'मित्यनेनान्वयः । उपस्थितविशिष्टेति । उपस्थितो यः प्रथमवर्णविशिष्टो द्वितीयो वर्ण इत्यर्थः । एवं चतुर्थादिवर्णप्रत्यक्षसमये उपस्थितप्रथमवर्णविशिष्टद्वितीयविशिष्टतृतीयवैशिष्ट्यं सुग्रहमिति रीत्या चरमवर्णप्रत्यक्षं पदवाक्यघटकयावद्वर्णविषयकं संपद्यते इति न पदार्थबोधवाक्यार्थबोधयोरनुपपत्तिरिति प्रघट्टकार्थः । पदत्वस्येवेति । वाक्यशक्त्यनभ्युपगमेपि पदस्य वाचकत्वमभ्युपगम्यत एव, तन्निर्वाहोपयोगिपदत्वप्रकारकप्रत्यक्षोपपत्तिरुक्तरीत्‌यैवाभ्युपेतव्या । एवं न वाक्यशक्त्यभ्युपगमपक्षे वाक्यत्वप्रकारकं प्रत्यक्षमपि तयैव रीत्योपपद्यत इत्यर्थः । एकस्मृत्युपारूढानां वर्णानामर्थबोधकत्वे संभवतीयं गुरुभूतरीतिर्नोपस्येति न शङ्क्यम्, आनुपूर्वीज्ञानाभावेनार्थबोधानुपपत्तेरनुभवक्रमेणैव स्मरणमिति नियमाभावेन 'सरो रस' इत्यादवविलक्षणबोधापत्तेश्च ॥ 67 ॥

 इदानीम् = सखण्डपदस्फोटनिरूपणानन्तरसमये । तथा च प्रसङ्गोऽवसरो वासङ्गतिरिति सूचितम् । अखण्डपक्षमाहेति । 'लाघवा'दिति शेषः । ननु 'वर्णेष्ववयवा न चे'ति प्रकृतानुपयुक्तमित्याशङ्कां परिहर्त्तुमाह--दृष्टान्तेति । दृष्टान्तमिषेणेत्यर्थः । प्रतीयमाना अपि यथानेति । सा प्रतीतिस्तु तत्तदुच्चारणविशेषव्यङ्ग्यतत्तद्वर्णसमानाकारध्वनिविशेषोरागौपाधिकीब्रान्तिरेवातो नार्थसाधिका, एकारादाववयवकल्पने गौरवापत्तेः । क्वचिदिवेत्येवेति । 'वर्णेष्ववयवा' इति पाठ इत्यर्थः । अस्मिन् पाठे दृष्टान्तता स्फुटैव । 'प्रविवेक'पदार्तमाह--भेद इति । 'विचिर् पृथग्भावे' इति धात्वर्थानुसारात्--प्रविवेकपदं भेदार्थकमिति भावः । ककारादिप्रततीतिवैलक्षण्यान्यथानुपपत्तिरेव मानमित्याशङ्कामपाकरोति--तत्तद्वर्णोत्पादेति । तत्तद्वर्णोत्पादकत्वेनामितो यो वायुसंयोगस्तन्निष्ठमित्यर्थः । जनकताया इति । जनकतानिरूपितं व्यज्जकतानिरूपितं वा यदवच्छेदकत्वं तद्वदित्यर्थः । प्रतीतिवैलक्षण्येति । वायुसंयोगगतं यत् कत्वादि तेन रूपेण स्फोटो विभासत इति 'ककारः' 'खकार' इत्यादिविलक्षणप्रतीतिनिर्वाह इत्यर्थः । बामत्याम् = वाचस्पतिग्रन्थे । वर्णेष्वारोप्यत इति । अत एव 'तारो' 'मन्द' इति एकव्रणविषयप्रतीतिव्यवहारयोरुपपत्तिः, अन्यथा विरुद्धधर्मद्वयस्यैकत्रानुत्पत्त्या तत्तद्वर्णभेदापत्तेः । एकस्मिन्नपि वर्णे किंचिदपेक्षया तारः, किंचिदपेक्षया मन्द इति व्यवहारस्तु सकलजनसिद्ध एव । आरोपाभ्युपगमे तु नायं दोषः । अनारोपितस्यैव विरुद्धधर्मद्वयसंबन्धस्याश्रयभेदप्रयोजकत्वात् । प्रत्यक्षोपलभ्यमानेति । प्रत्यक्षेणोपलभ्यमानो यः ककारादिः कत्वादिविशिष्टः, कत्वादिप्रकारकप्रत्यक्षविषयस्येत्यर्थः । एवं 'श्रृणोमी'त्यनुभवानुरोधेन च स्फोट आवश्यकः । संयोगस्य श्रवणेन्द्रियग्राहत्वाभावात् । तदवेदमिति । इत्यादित्रयस्य प्रतीत्ये'त्यत्रान्वयः । 'तदेवेदं पद'मित्याद्याकारकप्रतीत्येत्यर्थः । न च व्यक्तभेदेऽपि 'तदेवेदमौपधं' 'तदेवेदं नखं' 'त एवेने केशा' इत्यादिप्रतीतिवत् साजात्यावलम्बनोक्तप्रतीतिरिति वाच्यम् । 'तज्जातीयमिदं पद'मित्यादि व्यवहारस्याप्यापत्तेः । न चेष्टापत्तिः 'तदेवेदं पद'मित्यादिव्यवहारस्यैवेष्टत्वात् । एवमेकं वाक्यमिति बुद्धिरपि तत्साधिका बोध्या । न चैकसमुदायविषयत्वात् सेनावनादिवदेको धान्यराशिरितिवच्चोपपत्तिरिति वाच्यम्, वनराश्यादेरप्यतिरिक्तस्याङ्गीकारात् । अपि चैकदेशस्थत्वादिरूपोपाधेरेकत्वेनैको धान्यराशिरित्यादिप्रतीतेस्तादृगुपाधिविषयत्वेनोपपत्तावपि प्रकृते चोपाध्यसंभवेन तदसंभवात् ।

 नचैकार्थमुख्यविशेष्यकबोधहेतुत्वं तथा, व्याससमाससमुदायेऽतिप्रसङ्गात् । चार्थे किंचित्पादर्थविशिष्टत्वं निवेश्यम्. समासेऽव्याप्तेः । 'घट' इति प्रकृत्यंशेऽतिव्याप्तेश्च । एकार्थबोधहेतुत्वेनैकत्वसिद्धावेकत्वेनैकार्थबोधहेतुत्वसिद्धिरित्यन्योन्याश्रयापत्तेश्च । अर्थबोधाभावेऽपि अप्रसिद्धार्थकपदश्रवणे 'एकं पद'मिति प्रतीतेश्च । न चैकबुद्धिविषयत्वालम्बनैककर्तृकं पदमित्यादिप्रतीतिरिति वाच्यम्, अनेककर्तृकोच्चारणविषयेऽपीदमेकं घटपदमिति प्रत्ययस्येष्ठस्यानुपपत्तेः । न च तत्रैकबुद्धिविषयत्वाभावात् तत्र नेष्यत एवेति वाच्यम्, तस्यै'क एवेन्द्रशब्दोऽनेकक्रतुष्वाविर्भवती'त्यादिसरूपसूत्रभाष्यसिद्धत्वात् । न चैकजातीयबुद्धिविषयत्वं तत्र निमित्तमिति वाच्यम्, पदादिरूपविषयैक्याधीनं बुद्धीनामेकजातीयत्वमेकजातीयबुद्धिविषयत्वनिबन्धनं च विषयैक्तमित्यन्योन्याश्रयात् । न चैकजातीयत्वमेकाकारत्वं, तच्च विषयैक्यं विनाप्युपपन्नमिति नान्योन्याश्रय इति चेत्, पटादिरूपावयविनोऽप्यतिरिक्तस्य सिद्धयनापत्तेः । 'एकः पट'इति व्यवहारस्याप्येकबुद्धिविषयत्वन्तु समूहेनैवोपपत्तेर्यदि तत्रैकबुद्धिविषयत्वस्याग्रहेष्येक इति व्यवहारात्स व्यवहारोऽतिरिक्तावयविसाधक इत्युपेयते तर्हि प्रकृते स न पाणिपिहितः । न चैक इन्द्रशब्द इत्यस्यैकजातीय इन्द्रशब्द इत्यर्थ इति वाच्यम्, अनेकशब्दकल्पनापेक्षा तदेकत्वस्यैवोचितत्वात् । एकजातीयत्वालम्बनायाः पञ्चादिघटेष्वपि 'एको घट' इति प्रतीतेरापत्तेश्च । एकजातीयइन्द्रशन्द्र इत्यव्यवहाराच्चेति कृतं पल्लवितेन । वर्णानामेवेति । तावद्वर्णविषयकप्रत्यक्षं तु प्रागुपपादितमेवेति भावः । तेषां = वर्णानां । स्फोटातिरिक्तत्वाभावादिति । व्यज्जकवायुसंयोगगतगत्वादिना स्फोटस्यैव भानादिति भावः । वर्णानां प्रत्येकं वाचकत्वं ? तत्समुदायस्य वेति विकल्प्य नाद्य इत्याह--वर्णानां प्रत्येकमिति । नान्त्य इत्याह--समुदायस्यत्विति । एतस्य ज्ञानमित्यनेनान्वयः । आशुतरोत्पन्नानामिति । 'वर्णाना'मित्नुषज्यते तस्य च समुदायस्येत्यन्वयः । 'आशुतरोत्पन्नाना'मिति आशुतरविनाशिनामित्यस्याप्युपक्षणम् । एतेनाशुतरोत्पन्नानामपि क्रमवतां चिरस्थायिनां पदार्थानां ज्ञानं संभवत्येवेत्य'संभव्येवे'त्युक्तिरसंगतेत्यपास्तम् । तथैव = क्रमेणैव । तथा च वर्णानां जन्यत्वपक्षे तत्समुदायस्यैवासंभवात्तज्ज्ञानासंभवः । नित्यत्वपक्षे समुदायसंभवेऽपि तज्ज्ञानासंभव इति भावः । संस्कारेणेति । एतत्सहकारः क्षोत्रेन्द्रिये चरणवर्णानुभवे वा बोध्यः । तथा च चरमवर्णविषयकानुभवस्तथाविधसंस्कारवशात्तज्जन्यस्मृतिवशाद्वा तावद्वर्णविषयकः । तथाविधसंस्कारसहकृतचरमवर्णानुभवेन स्वजन्यसंस्कारद्वारा तावद्वर्णविषयकं समूहालम्बनस्य समनियतविषयताकत्वात् । न च येन क्रमेणानुभवे विषयभानं तेनैव क्रमेण स्मरणेऽपीति नाविशेष इति वाच्यम्, तादृशनियमासिद्धेः, येन क्रमेणानुभवस्तद्विपरीतक्रमेणापि स्मरणस्यानुभवसिद्धत्वात् । न च वर्णानुभवस्मरणयोरेव तथा नियम इति वाच्यम्, मानाभावात् । 'सरो रस' इत्यादावर्थबोधवैलक्षण्यानुरोधात्तथा कल्प्यत इति चेन्न, अतिरिक्तस्फोटकल्पनयापि तदुपपत्तेः । त्रिचतुरादिपदाद्यनुभवे तद्विपरीतक्रमेण स्मरणानुभवाच्च । विकल्पेति । यदि प्रत्येकं व्यञ्जकत्वं तर्हि प्रथमवर्णेनैव व्यञ्जनसंभवे इतरवर्णवैयर्त्यम्, समुदितानां व्यञ्जकत्वं त्वसंभवि, चरमवर्णस्य व्यञ्जकत्वेपि तदितरवर्णवैयर्थ्यम् । पूर्वपूर्ववर्णानुभवजसंस्कारसहितचरमवर्णानुभवस्य व्यञ्दकत्वे तस्यैवार्थप्रत्याकत्वमस्त्वलमतिरिक्तस्फोटाङ्गीकारेणेति भावः ।

 परे तु--उक्तरीत्या पदशानसंभवोपपादनं न युक्तम्, 'अयं पूर्वोऽयं पर' इत्यभिलापासंभवात्, तादृशाबिलापाभावे--'इको यणची'त्यादिशास्त्राणामसंगत्यापत्त्येष्टापत्तेरयोगात् । मन्मते तु नानारञ्जनसाधनद्रव्याहितनानावर्णोपरागेण पटादेर्भानवदुच्चारितवर्णक्रमेणैव तत्तद्वर्णगतकत्वादिना स्फोटाभिव्यक्तिस्तत्रैव बुद्धिविषये पौर्‌वापर्यव्यवहारसंभवः । अत एव 'सरो रस' इत्यत्र विलक्षण-विलक्षणार्थबोधोपपतिः । नष्टविद्यमानयोरव्यवहितोत्तरत्वसंबन्धस्य कालिकसंबन्धवद्वक्तुमशक्त्यत्वाच्च । एतेन नष्टविद्यमानपुरुषयोरयं पूर्वोऽयं पर इति व्यवहारवदन्नापि पौर्वकालिकत्वादिनिबन्धनः स व्यवहार उपपद्यत इति परास्तम् । तथापि तयोः संबन्धानुपपत्तेर्जागरूकत्वात्, वक्तुमशक्य्त्वाच्च कालिकसंबन्धवत् । एवं पदप्रत्योक्षोपपादनेऽपि तत्र वृत्त्याश्रयत्वज्ञानासंभवाच्चच पदस्याविद्यमानत्वात्, अविद्यमानेऽप्याश्रयत्वोपगमे'ऽतीतघटो जलवा'मिति प्रत्ययापत्तिः, अबाधितार्थकतया तज्ज्ञानस्य प्रमात्वात् । नन्विदानीमतीते वृत्त्याश्रयत्वाभावेपि पूर्वकालावच्छेदेन वृत्त्याश्रयत्वं तत्र सुघटमेवातीतघटे रूपाद्याश्रयत्ववदिति चेन्न, वर्णसमुदायात्मकपदस्य पूर्वमप्यसत्त्वात् । घटस्य पूर्वं सत्त्वेन तत्र तदा रूपाद्याश्रयत्वमुपपद्यते एवेति स्पष्टम् । नन्वतीतघटो जववानिति प्रत्ययो नापादयितुं शक्यः, मतुपा वर्तमानसंबन्धस्यैवाभिधानात्, 'तदस्यास्त्यस्मि'न्निति सूत्रेण तथैव बोधनात् । एवं च बुद्धिविषयवर्णसमुदायत्मकपदे वृत्त्याश्रयत्वाङ्गीकारे न किंचिद्बाधकम् । अत एवा'तीतघटं जानामी'ति प्रयोग उपपद्यते । अन्यथातीतघटे इदानीन्तनज्ञानाद्याश्रयत्वाभावात्तदनुपपत्तिः स्पष्टैवेति चेन्न, एवमपि पदवाक्ययोरभावेन शब्दार्थसंबन्धस्यैव हान्यापत्तिः तदुक्तं वाक्यपदीये--

 'अशाब्दो यदि वाक्यार्थः पदार्थोपि तथा भवेत्' इति ।

 पदसमुदायरूपवाक्यवद्वर्णसमुदायरूपपदस्यापि विरहात्, अर्थसंबन्धस्योभयत्राप्यसत्त्वादिति तद्भावः । एवं तदेवेदं कृष्णपदमेकं वाक्यमिति बुद्धेरनुपपत्तिश्च । उपपादितं तत्त्वमेतत् । किं चैवमुच्चारणभेदभिन्नशब्देषु शक्तिग्रहासंभवः, व्यक्तिवादानन्त्यव्यभिचारप्रसरात् । गृहीतशक्तिकादेव बोध इति नियमे व्यभिचारोऽवगन्तव्य इति दिक् । एवं च कैयटोक्तमेव सम्यगिति प्राहुः । स्फोटश्च परापश्यन्तीमध्यमावैखरीतिचतुर्विधवाङ्मध्ये या मध्यमा वाक् तस्या यो नादांशस्तदात्मकः । विस्तरस्तु हरिग्रन्धादवगन्तव्य इति मञ्जूषायां स्पष्टम् ।

 स चाखण्ड एकवर्णस्वीकारपक्षे यद्येप्येकवर्णेनाबिव्यज्यते तथापि नेतरवर्मवैयर्थ्यमन्त्यवर्णाभिव्यक्तस्यैव तस्य बोधहेतुत्वात् । न च तथापि तदितरवर्मवैयर्थ्यं दुर्वारमेवेति वाच्यम् । पूर्वपूर्ववर्णानुभवजनितसंस्काराणामपि सहकारित्वात्, संस्काराणां च स्थिरतया नोक्तोपपत्त्यसंभवः । अनुभवश्च तदानीन्तन उपादेयः, नातो देवदत्तादिपदे दकारादिवर्णानां सार्थक्यं दुरुपपादम्, कालान्तरीणतावद्वर्णानुभवजनितसंस्काराणां सत्त्वादिति दूषणावकाशः । संस्कारोद्‌बोधनार्थं चारितार्थ्याच्च । उद्‌बुद्धसंस्काराणामेव सहकारित्वात् । न चैवं स्फोटवैयर्थ्यम्, दत्तोत्तरत्वात् । 'परः संनिकर्षः-' इति सूत्रभाष्येऽप्युच्चरितप्रध्वस्तानां वर्णानां संनिकर्षः पौर्वापर्यं चानुपपन्नमिति शङ्कापनोदायोक्तम्--

 'बुद्धौ कृत्वा सर्वाश्चेष्टाः कर्ता धीरस्तत्त्वन्नीतिः' ।

 शब्देनार्थान् वाच्यान् दृष्ट्‌वा बुद्धौ कुर्यात् पौर्वापर्यम् ॥

 बुद्धिविषयमेव शब्दानां पौर्वापर्यम् । इह य एष मनुष्यः प्रेक्षापूर्वकारी भवति स पश्यत्यस्मिन्नर्थेऽयं शब्दः प्रयोक्तव्योऽस्मिस्तावच्छब्दोऽयं तावद्वर्णस्ततोऽयं ततोऽयमिति । तत्त्वन्नीतिः = सकलविषयकज्ञानवान् । धीरः = पाण्डित्यभाक्, बुद्धावन्तः करणे, चेष्टाः = कण्ठाद्यभिघातव्यापारजन्यशब्दान् प्रतिबिम्बितान् कृत्वा, 'शब्देने'ति साहित्ये तृतीया, तथा च तत्सहिततद्वाच्यार्थान् बुद्धावुपदेशे दृष्ट्वा तत्रैव पौर्वापर्यव्यवहारं कुर्यादिति तदर्थः । 'बुद्धिविषय'मित्यस्य बुद्धिस्थशब्दविषयमित्यर्थः । 'य एष' इत्यादिना वक्तृबुद्धिस्थत्वोपपादनं तु शास्त्रस्य वक्त्रुदेशेनैव प्रवृत्तेस्तस्यैव धर्मफलश्रवणाच्चेति बोध्यम् । बुद्धिगतपौर्वापर्यस्य वर्णेत्वारोपपरमिदं भाष्यमिति तु न युक्तम् । बुद्धीनमपि क्रमिकोत्पन्नाशुविनाशितया पौर्वापर्यासंभवात् । एवमयमिति प्रत्क्षविषयमात्रपरामर्शकेदमाभिलापासंभवोऽपि स्फोटानङ्गीकारे बोध्यः । तदङ्गीकारे तु स्वामात्रश्रव्यसूक्ष्मोच्चारणव्यङ्ग्यत्वेन तदुपपत्तिरिति भावः । एव दोष इति । विकल्पात्मिको दोष इत्यर्थः । तमुपपादयति--तत्तद्वर्णेति । प्रत्येकं व्यञ्जकत्वमिति । तधात्वे च तदितरवायुसंयोगोपादाननैरर्थक्यापत्तिरिति भावः । नाभिप्रदेशादुद्‌गतवायोस्तत्तत्स्थाने क्रमेणैव संयोगोत्पत्त्या समुदितानां वायुसंयोगानामसंभवो बोध्यः । प्रत्येकं संयोगोनामभिव्यञ्जकत्वेपि कश्चन गत्वेन कश्चनौत्वेन कश्चिद्विसर्गत्वेन रूपेण स्फोटमभिव्यनक्ति, तथा च तावद्रूपवैशिष्टेनाभिव्यक्तस्यैव तस्यार्थबोधकत्वमिति न कस्यापि वायुसंयोगस्य वैयर्थ्यमित्याशयेन समाधत्ते--प्रत्येकमेवेति । अत एव = वायुसंयोगानां स्ववृत्तिगत्वादिनाभिव्यञ्जकत्वादेव । तदतिरेकास्वीकारोपि = स्फोटातिरिक्तास्वीकीरोपीत्यर्थः । वायुसंयोगस्य गत्वादिनाभिव्यञ्जकत्वानुपगमे तु तथाभिव्यक्तयेरिक्तवर्णस्वीकार आवश्यको भवेदिति भावः । ननु वायुसंयोगानां पूर्वोक्त दिशा यौगपद्यासंभवेन कथं युगपत्तत्तद्रूपेण स्फोटाभिव्याक्तिसंभव इति चेन्न,नाबिप्रदेशादुद्‌गतवायोः स्थूलतया युगपदेवानेकस्थानेषु नानासंयोगोत्पत्तिसंभवेनोक्तदोषानवकाशात् । नन्वेवमपि पदाभावेन पदज्ञानस्यार्थधीकारणताऽसंभवदुक्तिकैवेत्याशङ्कामपनुदति--एवं चेति । वायुसंयोगगतततद्रूपेण स्फोटाभिव्यक्तौ चेत्यर्थः । 'गृह्यत्' इत्यस्य 'यत्रे'ति शेषः । तथा च यत्र ज्ञाने घटत्वं टकारे भासते तादृशं यत्पदज्ञानं तत्कारणतया इत्यर्थः । अविवादादिति । सर्वमतत्वादित्यर्थः । ननु घटत्वादिना भासमानस्य स्फोटस्य नित्यतया स्वाधिकरणक्षणध्वंसाधिकरणक्षणध्वंसानधिकरणत्वविशिष्टस्वाधिकरणक्षणध्वसाधिकरणत्ववान् यः क्षणस्तदुत्पत्तिकत्वरूपमव्यवहितोत्तरत्वमसंभवीत्यत आह-परं त्वव्यवहितोत्तरत्वमिति । स्वज्ञानेति । स्वं = घटत्वादिना भासमानः स्फोटः । एतादृशाव्यवहितोत्तरत्वनिवेशो न दृष्टचर इत्याशङ्क्याह--अत एवेति । 
परिमलोक्तं स्फोटखण्डनं दूषयति--एतेनेति । उक्तवक्ष्यमाणहेतुभिरित्यर्थः । घटपदएवेति । घटपदाबिव्यक्ते एवेत्यर्थः । कलशपदादिति । कलशपदाभिव्यक्तादित्यर्थः । बोधप्रसङ्गादिति । स्फोटस्यैक्येन घटपदाभिव्यक्ते तत्र शक्तिग्रहस्य वृत्तत्वात्--कलसपदाभिव्यक्तादपि ततोऽर्थबोधप्रसङ्ग इत्यर्थः । वर्णसमुदायरूपपदस्य वाचकत्वमते तु नायं दोषः, तेन शब्देन बोधे जननीये तच्छक्तिग्रहस्य हेतुत्वात् । अर्थधीहेतुरिति । तत्पर्यायश्रवणजाभिव्यक्तिस्तत्पर्यायाभिव्याक्तशक्तिग्रहसहकृतार्थधीहेतुरित्यर्थः । तत्पर्यायश्रवणेन स्फोटभिव्यक्तिद्वारार्थबोधे जननीये तत्पर्यायाभिव्यक्तिशक्तिग्रहः सहकारि कारणमिति वार्थः । तत्तत्पर्यायगतशक्तिग्रहहेतुताया उचितत्वे हेतुमाह--तथा सतीति । शक्तिग्रहत्वेनैवेति । तत्तत्पर्यायगतशक्तिग्रहत्वेनैवेत्यर्थः । अथवा उपधायकतासंबन्धेन शाब्दबुद्धित्वावछिन्नं प्रति विषयतासंबन्धेन शक्तिग्रहत्वेनैवेत्यर्थः । लाघवाच्चेति । चो हेतौ । कारणतावच्छेदकलाघवादित्यर्थः । तत्त्वे--हेतुत्वे । परिमलोक्तमिति । 'परिमला'द्युक्तमित्यर्थः । आदिना 'न्यायरक्षामणि'परिग्रहः । सर्वसिद्धत्वादिति । स्फोटानभ्युपगन्तृमतेऽपि पर्यायभेदेन शक्तिभेदस्य सिद्धत्वादित्यर्थः । ननु स्फोटस्य नानात्वे गौरवमेवत्वे कथं शक्तिभेद इत्याशङ्क्याह--तदवच्छेदकेति । तथा च स्फोटस्यैक्येऽपि शक्तितावच्छेदकानुपूर्वीभेदाच्छक्तिभेदः, शक्यतावच्छेदकभेदेन तद्भेदवदिति भावः । स्फोटतिरक्तवर्णानामभावेन 'घटपदे एव गृहीतशक्तिकस्ये'त्यादिदोषानवकाशः । नन्वतिरिक्तवर्णानभ्युपगमेऽपि घत्वटत्वादिनाभिव्यक्त एव गृहीततत्तच्छक्तिकस्य पुंसः कलशत्वादिनाबिव्याक्तादपि स्फोटाच्छाब्दबोधापत्तिरूपो दोषस्यदवस्थ इति चेन्न । तत्तदानु'पूर्व्यवच्छिन्ने शक्तिग्रहस्य तत्तदानुपूर्वीप्रकारकज्ञानेन बोधे जननीये सहकारित्वात् । वर्णानामतिरिक्तानामभ्युपगमपक्षेऽपि तत्तद्वर्णगतरूपरूषितस्यैवार्थे संकेतग्रहान्न घटशब्दे एव गृहीतशक्तिकस्य पुंसः कलशादिपदश्रवणे बोधापत्तिरित्याहुः । स च स्फोटात्मकः शब्दो वस्तुत एकोऽपि तत्तद्वर्णविषयकसंस्कारैः प्रतिबिम्बिततत्तद्रूपोऽनन्तरूपतामिवापन्न इति सर्वपदरूप इति बोध्यम् । 'स्फोट एव कत्वादिना व्यज्यते'इति 'एओङ्' सूत्रभाष्ये ष्वनितम् । तत्र हि नरसिहवज्जात्यन्तरतया वर्णैकदेशा वर्णग्रहणेन न गृहन्त इति मते क्लृप्त इत्यत्र 'कृपो रोलः' इति लत्वं न प्राप्नोतीत्याशङ्क्य--'अथवोभयतः स्फोटमात्रं निर्दिश्यते रश्रुतेर्लश्रुतिर्भवति' इत्युक्तम् । अत्रेदमाकूतं भाष्यकृताम्--वस्तुतो यद्‌गतं रत्वं तादृशो न कश्चिद्वर्णः किं तु तद्रूपेण स्फोटस्यावभासमात्रमतो रत्वावभासमानस्फोटप्रसङ्गे लत्वावभासमानस्फोटो भवति इत्यर्थो वर्णनीयः । अन्यथा कल्पत इत्यादावपि न प्रवर्तेत । एवं कृपावपि रेफावभासात् क्लृप्त इत्यादावपि लत्वं सिद्धम् । एवं दीर्घाकारादौह्रस्वप्रयुक्तकार्यातिप्रसङ्गस्तु न तत्र ह्रस्वावभासविरहादिति । अन्तर्भूतानन्तर्भूतसाधारणजाति--निर्देश इत्येतत्परमिदं भाष्यमिति तु न पेशलम् । अन्तर्गते रत्वजातिसत्त्वे मान भावात् । नरसिंहवद्वर्णान्तर'मिति स्वीक्तिविरोधाच्चेति विस्तरेण निरूपितं विवरणादौ सूरिमिः । किं चैवं स्फोटानङ्गीकारे द्रुतमध्यमविलम्वितवृत्तिषु प्रयत्नभेदेन चिराचिरकालोच्चारणजन्यत्वाद्‌ह्रस्वाकारस्यापि कालभेदेन यत्किंचिदेकवृत्तौ तपरकरणे तदन्यवृत्तावतो भिस ऐसनापत्तिः । तदङ्गीकारे तु न क्षतिः । तदभिव्याक्त्यनन्तरं जायमानो यो वैकृतध्वनिस्तेन चिरकालं चिरतरकालं मध्यमायां विलम्वितायामुपलब्धिर्भवति । एवं चोपलब्धेरेव कालभेदो न तु स्फोटे इति वक्तुं शक्यत्वात्,'तमेवायं द्रुतमुच्चारितवानन्यो विलम्वित'मिति प्रत्यभिज्ञासत्त्वात् । ह्रस्वदीर्वादौ त्वेवं न प्रत्यभिज्ञेति तपरकरणेपि न ह्रस्वप्रयुक्तस्य कार्यस्य दीर्घादावापत्तिः । जन्यत्वे तु वर्णानामाशुतरविनाशित्वाभ्युपगमाच्चिरमुपलब्धिर्दुर्घटैव स्यादिति बोध्यम् । तदुक्तं तपरसूत्रे भाष्यकृद्भिर्वृत्त्यन्तरे ऐसोऽनापत्तिरित्याशङ्काया अपनुत्तये--"एवं तर्हिं स्फोटः शब्दो, ध्वनिः शब्दगुणः, कथम् ? यथा भेर्याहन्ता भेरीमाहत्य कश्चिद्विशतिपदानि गच्छति कश्चित्रिंशत् कश्चिच्चत्वारिंशत् स्फोटस्तावानेव भवति, ध्वनिकृता वृद्धिः--  ध्वनिः स्फोटश्च शब्दानां ध्वनिस्तु खलु लक्ष्यते ।

  अल्पो महांश्च केषांचिदुभयं तत्स्वभावतः ॥" इति ।

 स्फोटः शब्द इति । श्रोत्रेन्द्रियग्राह्यः स्फोटनामकः पदार्थः, स्फोटाबिव्यत्तरं जायमानवैकृतध्वनिर्ध्वनिपदेनात्र विवक्षितः । स च स्फोटात्मकस्य शब्दस्योपकारकत्वाद्‌गुणः । 'भैरीमाहत्ये'त्यस्य-'तं शब्दमुपलभमान' इति शेषः । 'धवनिकृते'त्यत्रापि ध्वनिपदं वैकृतध्वनिपरम् । ध्वनिः स्फोटश्चेत्यस्य 'स्त' इति शेषः । शब्दानां = शब्दसंबन्धो ध्वनिः । वैकृतध्वनिस्तु केषांचिदल्पोऽल्पकालमुपलब्धिजनकः, केषांचिन्महान् = बहुकालमुपलब्धिजनको लक्ष्यते । तत्र प्रमाणमावेदयति-'उभयं तत्स्वभावतः' इति । 'सिद्धि'मिति शेषः । हरिरप्याह--

 "स्फोटस्याभिन्नकालस्य ध्वनिकालानुपातिनः ।

 स्वभावतस्तु नित्यत्वाद् ह्रस्वदीर्घप्लुतादिषु ॥

 प्राकृतस्य ध्वनेः कालः शब्दस्येत्युपचर्यते ॥"

 --इत्याद्यन्यत्र विस्तरः । अतिरिक्तस्फोटसाधिकां कौस्तुभोक्तयुक्तिमाह--कौस्तुभेत्विति । वर्णमालायां = वर्णसमूहे । पदमिति प्रतीतेः । इदमुपलक्षणं,-वाक्यमिति प्रतीतेरित्यस्य । अतिरिक्त एव = वर्णातिरिक्त एव । समुदायस्य समुदाय्यतिरिक्तत्वात् । अन्यथा 'पद'मित्यादिप्रतीत्यनुपपत्तेः, वर्णानां प्रत्येकपदरूपत्वाभावात् । ुक्तरीत्या 'एकं पद'मिति प्रतीत्यनुपपत्तेश्च । अन्यथा = अतिरिक्तस्फोटानङ्गीकारे । कपालातिरिक्तेति । 'पद'मिति प्रतीतेर्बुद्धिस्थतावद्वर्मविषयकत्वेनोपपादने 'घट' इति प्रतीतेरपि घटसमवायित्वेनाभिमततावत्कपालैरेवोपपादनसंभवात् कपालाद्यतिरिक्तघटादेः पराभिमतस्यासिद्धिप्रसङ्ग इत्यर्थः । परमाण्वतिरिक्तघटासिद्धिप्रसङ्गास्तु नोक्तः, तथा सति महत्त्वाभावेन प्रत्यक्षानुपपत्तेः । इदमुपलक्षणं--कपालादेरपि त्र्यणुकाद्यतिरिक्तस्यासिद्धिप्रसङ्गस्येत्यलमतिविस्तरेम ॥

 एवम् = अतिरिक्तस्फोटस्यैव वाचकस्याह्गीकारे । शास्त्राप्रमाण्येति । व्याकरणशास्त्रा प्रामाण्येत्यर्थः । उपेयप्रतिपत्त्यर्था इत्यन्तेनेति । एषा कल्पना = प्रकृतिप्रत्ययादिकल्पना, उपेयप्रतिपत्त्यर्थे'त्यत्यत्र वचनविपरिणामो लिङ्गविपरिणामश्च बोध्यः । इत्येतद्रूपो योऽन्तस्तेनेत्यर्थः । उत्तरत्र यत इत्यध्याहार्यम् । ययतो हेतोरुपेयप्रतिपत्त्यर्था उपाया अनवस्थिता भवन्तीत्यन्वयः । उपेयस्य = प्राप्यस्य, प्रतिपत्तिः, प्रतिपत्तिः = प्राप्तिः, ज्ञानं वार्थः । 'पञ्चकोशादिवदित्याद्युपपादति--अयं भाव इत्यादिना । भृगुवल्ल्याम् = उपनिषद्विशेषे । आनन्दबल्ल्याम् = उपनिषद्विशेषे । अन्नप्राणेति--आनन्दशब्दान्तो द्वन्द्वः, ततः प्राचुर्याद्यर्थे मयट् । तस्य प्रत्येकं संबन्धः, 'द्वन्द्वान्ते श्रूयगाण'मिति न्यायात् । तथा चान्नमयप्राणमयमनोमयविज्ञानमयानन्दमयात्मका ये कोशास्तत्पञ्चकव्युत्पादनमित्यर्थः । वास्तवेति । वास्तवं = कालत्रयाबाधितं यत् पुच्छं = जगदाधारभूतं ब्रह्म तद्‌बोधनायेत्यर्थः । एतस्य वास्तवत्वोत्तया पञ्चकोशानामवास्तवत्वमावेदितम्, तच्च शारीरकभाष्यादौ स्फष्टमेव । अत्र केचिदित्थं व्याचक्षते--'तथा हि भृगुर्वारुणिर्वरुणं पितरं ब्रह्य पप्रच्छ । वरुण उवाच--'अन्न'मिति । अस्योत्पत्त्यादिकं समीक्ष्य पुनः पप्रच्छ । तत उत्तरयांबभूव--'प्राणो ब्रह्मे'ति । तस्यातथात्वावधारणानन्तरं पुनः प्रश्ने पुनराह--'मन'इति । तस्यापि 'अशितमन्नं त्रेधा भवति, यत् स्थूलं तत्पुरीषं यन्मध्यमं तन्मासं, यदणीयस्तन्मनः' इति श्रुतावुत्पत्तिश्रवणान् पुनः प्रश्ने आह--'विज्ञानमय' इति । तस्यापि वृत्त्युपहितत्वेनातधात्वं बुद्‌ध्वा पुनः पृष्टवान् । तत 'आनन्दो ब्रह्मे'त्युत्तरिते वस्तुतत्त्वं प्राप्य स्थितो भृगुरिति । तन्न पेशलम् । पञ्चमस्य तत्रानुपायत्वात् । अकोशत्वाच्च । तस्माद्‌भृगुवल्ली नोदाहरणं, किंत्वानन्दवल्ली, तत्रत्यानां पञ्चानामप्युपायत्वात् । आनन्दमयपदं हि तत्रत्येन मुक्याब्रह्मसमर्पकम् । अत एव जगदाधारत्वार्थक'पुच्छ'शब्दोपपत्तिः । लाङ्गूलात्मक मुख्यार्थस्य तत्र बाधात् । "आनन्दमयोऽभ्यासात्" इति व्याससूत्रं तु तत्रत्यानन्दमयशब्दस्य तद्वाक्यशेषे श्रूयमाणब्रह्मपदे तात्पर्यात् संगमनीयमित्यादि भगवच्छङ्करपादप्रभृतिभिः प्रपञ्चितम् । एतत् सर्वमभिप्रेत्येहानन्दवल्ल्येवोदाहृता । क्कचिद्‌भूषणसारपुस्तके--भृगुवल्ल्यामित्यादिग्रन्थो दृश्यते, स तु न युक्तः, उक्तहेतुभ्याम् । अथवोक्तास्वरसादेव भृगुवल्ल्युपन्यासानन्तरमानन्दवल्ल्युपन्यास इति योजना विधेया । ननु व्याकरणज्ञानं विनोत्पन्नस्फोटज्ञाने व्यभिचारोऽत आह--तथा च ब्याकरणेति । वैजात्यं कल्प्यत इति । तथा च कार्यतावच्छेदकभेदान्न व्यभिचारः । मन्त्रेति । मन्त्रेणार्थस्मृतिः प्रकारान्तरेणापीति व्यभिचारवारणाय मन्त्रजन्यार्थस्मृतौ वैजात्यं मीमांसकैः कल्प्यते तद्बदत्रापीति भावः । 'मन्त्रजन्य'मित्यस्य मन्त्रजन्यतावच्छेदकमित्यर्थः । वेदान्तेति । तच्छ्रुवणजन्यतावच्छेदकम् । अन्यथा भाषाग्रन्थश्रवणेनापि ब्रह्मज्ञानस्योत्पत्तेर्व्यभिचारापत्तिरिति वेदान्तिभिस्तत्र वैजात्यं यथा कल्प्यते तथेति भावः । तस्य च ज्ञानस्येति । शास्त्राभ्यासजनितस्फोटज्ञानस्येत्यर्थः । शरीरादिशुद्धावुपयोग इति । एवं च न शास्त्रवैयर्थ्यमिति भावः । परम्परया वेति । यज्ञाद्यनुष्ठानद्वारा वेत्यर्थः ।

 उक्तार्थे वाक्यपदीयं प्रमाणयति--तदुक्तमिति । चिकित्सा संजीता यत्रेत्यर्थः । वाङ्मूलानामपनयहेतुरिति पर्यवसितोऽर्थः । अधिविद्यमिति-विभक्त्यर्थेऽव्ययीभावःि । सर्वविद्याव्यापकमिति पर्यवसितोऽर्थः । अतीतेति । अतीतो विपर्यासो भ्रमो यस्येत्यर्थः । केवलाम् = पराख्यां वाचम् । कथं वास्तवेति । अलीकजलोदेर्वास्तवतृडादिनिवृत्तिजननादर्शनादलीकप्रकृत्यादिकल्पनया वास्तवस्फोटप्रतीतिर्न संभवतीति भावः । वक्ष्यमाणत्वादिति । 'अनेकव्यक्त्यभिव्यङ्ग्ये'त्यादिग्रन्थेन पञ्चकोशादिवत् सद्रसद्वैलक्षण्यस्य सूचयिष्यमाणत्वात् । आदिना = 'पञ्चकोशादी'त्यादिपदेन ॥ 66 ॥

 वर्णजातीनाम् = वर्णवृत्तित्वेनाबिमतकत्वादिजातीनाम् । उत्पन्न इति न स्यादिति । इति प्रतीतिर्न स्यादित्यर्थः । जातीनां नित्यत्वाबिधानं--'शिखी ध्वस्त'इति वद्विशेषणीभूतजातिविषयकतयैवो'त्पन्नः ककार' इत्यादिप्रतीतिनिर्वाह--इत्यस्य निराकरणाय । इदमुपलक्षणं 'विनष्टः ककार'इति प्रतीतेरिति बोध्यम् । आविद्यको धर्नविशेषो जातिरिति मते नोक्तप्रतीत्यनुपपत्तिरित्यत आह--वायुसंयोगेति । परैरपीति । मूले--'पर'शब्दो मीमांसकपरः । मूले--'स्वरदैर्ध्याद्यपि ह्यन्ये' इत्यत्राद्योऽन्यसब्दोऽपि तत्परः । 'स्वरदैर्ध्यादी'त्यत्र स्वरशब्देनोदात्तत्वादिस्वरो ग्राह्यः । 'विनाशादी'त्यादिपदेन प्रागबावसंग्रहः । तस्यैकत्वात् = स्फोटात्मकवर्णस्यैकत्वादित्यर्थः । तथा च विरुद्धोदात्तत्वाद्यनेकधर्मसमावेशानुपपत्तिः । न चेदात्तादीनामविरोध एवेति वाच्यम्, 'अग्नि'मित्याकारोऽनुदात्तः, 'यज्ञस्य'त्यादिस्थलीयोऽकार उदात्त इत्यादिप्रतीत्यनापत्तेः । ननु तस्यानित्यत्वमङ्गीक्रियत इति नोक्तप्रतीत्यनुपपत्तिरित्याशङ्क्याह--तस्य नित्यत्वाच्चेति । न च गत्वावच्छिन्नेति । तथा च पूर्वंकालैतत्कालभवगकारयोः परस्परं तद्व्यक्तित्वावच्छिन्नप्रतियोगिताकभेदेऽपि गत्वावच्छिन्नप्रतियोगिताकभेदो न गत्वावच्छिन्ने गकारे इति तादृशभेदाभावोऽक्षत इति भावः । तद्विषयः = स एवायं गकार इति प्रत्यभिज्ञाविषयः । एवं च वर्णानामनेकत्वे न क्षतिरिति नोदात्तादिप्रतीत्यनुपपत्तिरिति भावः । व्यक्त्याशाभेदस्येति । एतत्कालवृत्तिव्यक्तावतीतकालवृत्तिव्यक्तेस्तद्व्यक्तित्वावच्छिन्नप्रतियोगिताकभेदाभावस्येत्यर्थः । त्यागायोगादिति । अन्यथा पदार्थमात्रस्य क्षणिकत्वापत्तिः, प्रत्यभिज्ञाया उक्तरीत्यैवोपपत्तिरिति भावः । अनुभवेति । 'उत्पन्नो गकार'इत्यस्य त्वभिव्यक्तो गकार इत्यर्थ इति तात्पर्यम् । ननू'त्पन्नो घट'इतिवदु'त्पन्नो गकार'इति प्रतीतेः प्रागसत्त्वविशिष्टसत्त्वरूपोत्पत्तिरेव विषयो वाच्यः, समानाकारप्रतीत्योर्विभिन्नविषयत्वस्यानुचितत्वादित्याशङ्क्याह--किं चेति । उच्चरितत्वं ताल्वोष्ठपुटसंयोगजन्यत्वमेवेत्युत्पत्तिप्रतीतिर्जागर्त्येवैत्याशङ्कायामाह--उच्चरितत्वं चेति । परम्परया = स्वाश्रयव्यङ्ग्यत्वरूपपरासंबन्धेन । उत्पत्त्यादे'रित्यादिपदेन नाशपरिग्रहः । तस्य तु स्वप्रतियोगिव्यङ्ग्यत्वरूपः संबन्धो योध्यः । वर्णनिष्ठत्वेति । नित्यवर्णनिष्ठत्वाभ्युपगमादित्यर्थः । इत्थं च पूर्वानूभूतेनेदानींतनानुभूतस्याभेदसिद्धौ तावत्कालस्तिरं चैनं कः पश्चान्नाशयिष्यति" इति न्यायेन वर्णानां नित्यत्वं सिद्धमेवेति भावः । साक्षात् संबन्धांशे इति । उत्पत्त्यादेः साक्षात्संबन्धेनोत्पन्नो गकार इति साक्षात्‌संबन्धांशे या प्रतीतिस्तस्या भ्रत्वरूपं दूषणमवशिष्यत इत्यर्थः । व्यक्त्यभेदांशे इति । व्यक्तयभेदावगाहिनी या 'स एवायं गकार'इति प्रतीतिस्तस्या अभेदाशे इत्यर्थः । तव भ्रमत्ववदिति । तस्याः प्रतीतेर्यथा तव मते भ्रमत्वं तथा साक्षात्संबन्धेनोत्पत्त्यादिप्रतीतेमम मते भ्रमत्वं तुल्यमित्यर्थः । एकप्रतीतेर्भ्रमत्वापत्तिरूपं दूषणं मतद्वयेन समानमिति पर्यवसितोऽर्थः । ननु पक्षद्वये दूषणसाम्ये नित्यनानावर्णपक्षोपेक्षा निर्वीजेत्याशङ्क्याह--परन्त्विति । मम - नित्यवर्मवादिनः । लाघवमतिरिच्यत इति । परमते तूक्तगौरवात् तत्पक्षोपेक्षेति भावः । वर्णस्थले ध्वनिनैयत्यं यदि स्यात् तदा परंपरासंबन्धेनोत्पत्त्या प्रतीतिनिर्वाहस्तत्र ध्वनिसत्त्वे एव तु न मानमित्याशयेन शङ्कते--न चेति । ननु गकार उत्पन्न इत्यादिप्रतीत्यथानुपपत्तिरेव तत्र मानं भविष्यतीत्याशङ्क्याह--तदुत्पादकेति । ध्वन्युत्पादकसामग्र्यभावेन तदसंभवः । न ह्यन्यथानुपपत्तिरेव कार्योत्पादिका, सामग्रीं विनान्यथानुपपत्तिशतमपि कार्योत्पादनसमर्थं न दृष्टचरमिति भावः ।

 समाधत्ते--ककाराद्युच्चारणेति । ककाराद्युच्चारणस्वरूपयोग्ययत्नादिसत्त्व इत्यर्थः । ईषदन्तरेति । ईषद्विश्लेषे सतीत्यर्थः । जिह्वेति । जिह्वातत्तत्स्थानयोर्योऽभिघाताख्यसंयोगस्तज्जन्यो यो वायुकण्ठसंयोगादिस्तस्येत्यर्थः । ध्वनिजनकत्वेति । अन्वयव्यतिरेकाभ्यामुक्तविधावायुतत्स्थानसंयोगादेर्ध्वनिजनकत्वकल्पनादित्यर्थः । तस्य = तादृशवायुसंयोगादेः । सत्त्वादिति । तथा च सामग्रीसत्त्वेन वर्णोत्पत्तिस्पलेऽपि ध्वन्युत्पादोऽक्षत एवेति भावः । वर्णोत्पादकसामग्र्याः प्रतिबन्धकत्वान्न वर्णोत्पत्तिस्थले ध्वन्युत्पादसंभव इत्याशङ्कते--तवैवेति । एवम् = उक्तरीत्या वर्णानां नित्यैकत्वरूपत्वे । 'दीर्घत्वादिकमपी'त्यपिनोत्पत्त्यादिपरिग्रहः । तथा चोत्पत्त्यादिवद्दीर्घत्वादिकमपि न वर्णनिष्ठं विरोधादिति भावः । तेषां = मीमांसकानां । प्रमादादिपूर्वकोच्चारितशब्दात् प्रयोक्तृनिष्ठप्रमादजन्यत्वानुमानानुपपत्तिस्तु न शङ्कनीया, एतन्मते तदनुमापकस्य तत्तदुच्चारितशब्दे वैजात्यस्यासम्भवेपि प्रमादादिजन्यतावच्छेदकताल्वोष्ठसंयोगादिगतवैजात्यस्य बर्णेष्वारोपेण प्रमादादिजन्यत्वानुमानोपपत्तेः । धूमत्वेन ज्ञायमानपदार्थान्तरेणापि वह्न्यनुमितेर्दृष्टत्वात् । न च 'सेयं गुर्जरी' 'सेयं दीपकलिके'ति प्रत्यभिंज्ञावशात् तेषामपि नित्यत्वं स्यात् । गुर्जरी रागविशेष इति वाच्यम् । तत्र मानान्तरेण नाशप्रतियोगित्वसिद्धौ अगत्या प्रत्यत्रिज्ञाया भ्रमत्वस्य साजात्यावलम्बस्य वाङ्गीकारात् । वर्णानामेकत्वे 'घटिक' इत्यत्र द्व्यज्लक्षणष्ठान् घटेन तरतीत्यर्थे आवृत्तिगतद्वित्वसंख्यामारोप्य निर्वाह्यः । एवं 'घटेने'त्यादौ 'सावेकाचः--' इति विभक्त्‌युदात्तत्वमपि आवृत्तिगतद्वित्वसंख्ययैकत्वस्य बाधाद्वारणीयम् । स्पष्टं चेदं सर्वं प्रत्याहारह्निके भाष्यदौ इत्यास्तां विस्तरः । प्रतिबन्द्येवोत्तरमिति । क्कचित् प्रतिबन्देरप्युत्तरत्वमिति भावः । एतादृशस्थले प्रतिबन्देरनुत्तरत्वे परसिद्धान्तस्यैव भङ्गापत्तेः । पञ्चेति । वर्णपदवाक्यस्फोटास्त्रयः, चरमयोः सखण्डत्वाखण्डत्वाभ्यां द्वैविध्यमिति व्यक्तिस्फोटानां पञ्चविधत्वमिति भावः ॥ 70 ॥

 \*इति व्यक्तिस्फोटनिरूपणम्\*

 'बोपदेव'रीतिमवलम्बव्य जातिस्फोटमाह--शक्यत्व इवेति । ननु अखण्डस्फोटबादिना वर्णानामनह्गीकारादाश्रयं विना जातेरसंभवाज्जातेर्वाचकत्वमसंभवदुक्तिकमित्याशङ्कामपाकर्तुमाह--अयं भाव इत्यादिना । उक्तरीत्येति । वर्णानङ्गीकारसहितः स्फोटाह्गीकार इत्युक्तरीत्येत्यर्थः । नन्वेतन्मते 'योऽयं गकार' इत्यादिप्रतीतिरिष्टैव । अद्वैतवादिमते 'योऽयं देवदत्तः स यज्ञदत्त' इतिवदित्य आह-गकारोऽयं नेति । नन्वासेपितभेदावलम्बनो 'गकारोऽयं न हकार' इति प्रत्यय उपपद्यते, वेदान्तिनये परस्परं जीवभेदप्रत्ययवदित्यनुशयानो दूषणान्तरमाह-किं चेति । गत्वादीति । अनारोपितं गत्वाद्यभ्युपेयं न वेत्यर्थः । आरोपितस्व परेणाप्यङ्गीकाराद्यथाश्रुतासंगतेः । तदेव = गत्वाद्येव । गत्वादेर्गकारादिरूपत्वे हेतुमाह--वर्णनित्यतेति । अतिरिक्तेति । वर्णातिरिक्तेत्यर्थः । गत्वानङ्गीकारादिति । गत्वाद्यनङ्गीकारादित्यर्थः । अनेकव्यक्तीनामानुगतप्रतीतये हि अतिरिक्तजात्यभ्युपगमः । वर्णानां नित्यत्वमते तु गकारादिव्यक्तेरैक्येनाननुगमाप्रसक्त्या गकाराद्यतिरिक्तगत्वाङ्गीकारस्य निष्प्रयोजनत्वादिति भावः । तथा च - स्फोटे गत्वाद्यभ्युपगमे च । अथवा गकारादेर्गत्वादिरूपत्वे चेत्यर्थः । अतिरिक्तस्फोटेति । गत्वाद्यतिरिक्तस्फोटकल्पने इत्यर्थः । गौरवम् = अतिरिक्तस्फोटात्मकधर्मिकल्पनागौरवमित्यर्थः । अन्त्ये = स्फोटे गत्वाद्यनभ्युपगमपक्षे । प्रतीतिविरोध इति । गत्वाद्यभावे गत्वादिप्रकारकोक्तप्रतीत्यनुपपत्तिरित्यर्थः । आरोप्य तथा प्रत्यय इति । गत्वादेः स्फोटावृत्तित्वेऽपि वायुसंयोगादिवृत्तिगत्वादिप्रकारकारोपे बाधकाभाव इति भावः । आरोप्येत्यस्य स्थितस्येत्यध्याहारेणोपपत्तिः । अन्यथा प्रतीतिभवनसमानकर्तृकत्वाभावेन क्त्वाप्रत्ययानुपपत्तेः । पौर्त्रकालिकारोपानुसरणं तु तथाविधप्रत्ययमूलकस्य व्यवहारस्योपपत्तेः । एवं च प्रत्ययोर्व्यवहार इत्यर्थः । यद्वा समानकालिकत्वं प्रत्ययभवने संबन्धतया भासत इति यथाश्रुतार्थकमेव प्रत्ययपदमस्तु । 'वायुसंयोग एवे'त्येवेन स्फोटव्यवच्छेदः । गकारोऽपीति । तथाविधप्रत्ययविषयोऽपीत्यर्थः । एवं च प्रतीतेर्न भ्रमत्वप्रसक्तिः । अपिना--'ककार' इत्यादिप्रत्ययविषयसंग्रहः । तस्य = वायुसंयोगस्य । अतीन्द्रियत्वं दोष इति । संयोगप्रत्यक्षे यावदाश्रयप्रत्यक्षस्य हेतुत्वमभ्युपेयम्, अन्यथा घटाकाशसंयोगप्रत्यक्षापत्तेः । तथा च वायोरप्रत्यक्षत्वेन वायुतत्तत्स्थानसंयोगस्यातीन्द्रियतया गकार इत्यादिप्रत्यक्षानुपपत्तिरित्यर्थः । धर्मवदिति । वायुधर्मस्य स्पर्शवदित्यर्थः । यथा वायोरतीन्द्रियत्वेऽपि वायुस्पर्शस्त्वाचप्रत्यक्षविषयस्तथा ताल्वाद्यनुयोगिकवायुसंयोगा ऐन्द्रियिको भविष्यति बहिर्द्रव्यग्राहकेन्द्रियजन्यसंयोगप्रत्यक्षे एव यावदाश्रयप्रत्यक्षस्य हेतुत्वाङ्गीकारादिति भावः । अथवा 'गगने शब्द' इतिवद्वायुसंयोगे गत्वामिति संयोगविशेषणकं संयोगोपनीतमेव गत्वादिविशेष्यकं तदशे लौकिकप्रत्यक्षमस्तु, संयोगलौकिकप्रत्यक्षे एव यावदाश्रयप्रत्यक्षस्य हेतुत्वात् । तदेक प्रत्यक्षं 'गकार' इति शब्देनाभिलप्यत इति भावः । एतत्पक्षे धर्मवत् = अतीन्द्रियगगनादिधर्मवदिति व्याख्येयम् । कृतं स्फोटेन = अलं स्फोटेन तत्तद्वायुसंयोगैरेव तत्तदर्थबोधनिर्वाहादिति भावः । तत्तत्संयोगसमुदाय एव इदमेकपदमित्यादिप्रतीतिविषय इति हृदयम् । वस्तुतस्त्वेतत्प्रतीत्यन्यथानुपपत्त्यातिरिक्तस्फोटाङ्गीकार आवश्यक इत्याहुः । निरूपितं चैतत् पूर्वम् ।

 आकृत्यधिकरणेति । तत्र हि यथा आनन्त्यव्यबिचाराभ्यां व्यक्तिर्न शब्दवाच्या किं तु जातिरित्युक्तम् । तथा शब्दवता जातिरेव वाचिकेति स्वीकारः, समुचितस्तुल्यहेतीरित्यर्थः । ननु वर्णवृत्तिजातीनामपि नानात्वात् कथं वाचकत्वनिर्वाह इत्याशङ्क्याह--इदं हरीति । ननु नानुगतप्रतीत्या जातिसिद्धिः संमता तन्त्रिकाणामपि तु कारणतावच्छेदकतया, कार्यतावच्छेदकतवा वेत्यत आह--हर्तुपस्तितीति । तदवच्छेवकतया = हेतुतावच्छेदककोटिप्रविष्टतया । वर्णानुपूर्व्यैवानुगतप्रतीतिनिर्वाहः, सैव च हेतुतावच्छेदिका भविष्यीति कृतमतिरिक्तजातिस्वीकारेणेत्याशङ्कते--न चेति । अन्यथासिद्ध्यापत्तेरिति । संयोगविशेषविशिष्टमृदादिभिरेव घट इत्याद्यनुगतप्रतीतेर्दण्डादिकार्यतावच्छेदकत्वस्य च निर्वाहाद् घटत्वादिजातिरपि न सिध्येत् । संयोगविशेषावच्छिन्नमृदादिकं प्रति दण्डादेः कारणत्वस्य वक्तुं शक्यत्वादिति भावः एवं घटादिरवयव्यपि न सिध्येत्, घट इत्यादिप्रतीतेः-संयोगविशेषविशिष्टमृदादिविषयकत्वेनैवापपत्तेरित्यर्थः । आकारः = अनुगतसंस्थानविशेषः । यद्यवयवसंयोगानामननुगमाद् घटत्वादिजात्यभ्युपगम आवश्यकः, एवं संयोगविशेषविशिष्टानामवयवानां नानात्वात् 'घट' इति प्रतीतेस्तद्विषयकत्वे गौरवनेको घट इति प्रतीत्यनुपपत्तिश्चेति घटघटत्वाद्याश्रयणमिति चेत्, प्रकृतेऽपि तुल्यमित्याशयेनाह--तस्मादिति । उक्तरीत्या जातिस्वीकारादित्यर्थः । ननु पदादिवृत्तिजातेरेव वाचकत्वे तद्‌वृत्तिधर्मस्य सकलघटादिपदसमवेतत्वविशिष्टघटपदाद्यरिक्तासमवेतत्वरूपस्य वाचकतावच्छेदकत्वमुररीकतव्यं, तथा चातिगौरवमित्यत आह--तादात्म्येनेति । अवच्छेदिका = वाचकतावच्छेदिका, तादात्म्यत्य वृत्त्यनियामकत्वेऽप्यवच्छेदकतावच्छेदकत्वस्य नानुपपत्तिः, स्वाधिकरणसम्बद्धत्वस्यवावच्छेदकतायां तन्त्रत्वादिति भावः । जात्योः सत्त्वादिति । पदद्वयेऽपि आश्रयीभूतानां मे पामेव वर्णानां सत्त्वाद्विनिगमनाविरहेणैकस्मिन् जातिद्वयसत्त्वाविशेषादित्यर्थः । वाशब्दस्य विकल्पार्थकत्वेऽथोसंगतिरत आह--वा त्वर्थे इति । त्वर्थश्च प्रकृतेऽवधारणमित्याशयेनाह--सैवेति । भेदः कारणीभूतेति । तथा चोभयत्र वर्णानामभेदेऽप्यानुपूर्वीभेदस्य जागरूकतया तत्तदानुपूर्वीविशेषेण एकैव जातिरभिव्यज्यते एकत्र, अन्यत्रान्यैव जातिरभिव्यज्यत इति तत्तज्जातिज्ञानरूपकारणभेदात् 'सरो' 'रस' इत्यत्र विलक्षणबोधरूपकार्योपपत्तिरित्यर्थः । व्यञ्जिकेतीति । इति = इति हेतोः । कारणीभूतज्ञानस्य भेद इति योजना । अतिप्रसङ्गः = अविलक्षणबोधस्यातिप्रसङ्गः । उपाधिप्रयुक्तेति । बलवदुच्वारितत्वादिकं तत्रोपाधिः । तेन यथा 'तारो' 'मन्द' इति प्रतीतिवैलक्षण्यं तद्वदित्यर्थः ॥ 71 ॥

 जातेरिति । घटपदादिवृत्तित्वेनाभिमतजातेः । स्फुटति बोधविषयो भवत्यस्मादर्थ इति व्युत्पत्त्या स्फोटपदं बोधकपरमित्याह--योगार्थतयेति । अपास्तमिति । जातेः सर्वदा सत्त्वेऽप्यभिव्यक्तिविशिष्टाया असत्त्वेन नोक्तदोषः, अभिव्यक्तिविशिष्टाया एव जातेर्बोधकत्वादिति भावः ।

 नन्वेवमपि पदघटकद्व्यादिवर्णेभ्योऽर्थबोधो दुर्वार एवाबिव्यक्तिविशिष्टजातेः सत्त्वात् । न च पदघटकयावद्वर्णैरेव जातेरभिव्यक्तिरित्यभ्युपगमान्न दोष इति वाच्यम् । तथा सति पदस्फोटेवाक्यस्फोटे वा पर्यसामेनैतत्पक्षे वर्णस्फोटोच्छेदापत्तेस्त्यिाशङ्कामपाकर्तुमाह--अयं भाव इति । कथतदोषः = यत्‌किञ्चिद्‌वर्णादर्थबोधापत्तिरूपो दोषः । पक्षयोर्नेत्यत्र 'कथित दोषः' इत्यनुकृष्यते । तत्र व्यासज्यवृत्तित्वस्य = पदादिघटकयावद्वर्णसमुदायवृत्तित्वस्य । वर्णस्फोटपक्षे तु नैवं वक्तुं शक्यम् । प्रत्येकावृत्तेस्तदनतिरिक्ततावद्वर्णसमुदायवृत्तित्वस्यासम्भवात् । समुदायस्यातिरिक्तत्वे तु पदस्फोटो वाक्यस्फोट एव वा सिध्येन्न वर्णस्फोट इति भावः । पदवाक्यपक्षयोः = तयोः धार्मिग्राहकेति । धर्मो = जातिरूपस्तद्‌ग्राहकं मानम् = इदं हरिपदमित्याद्यनुगतप्रतीत्यादिरूपं, तत्सिद्धत्वात् । तथा च वर्णंस्फोटोऽस्मिन् पक्षे दुष्टत्वान्नाभ्युपेयत इति भावः । मूले व्यक्त्य एवास्या इति । अस्याः = जातेर्व्यञ्जिकेति शेषः । शेषार्थः = 'कैश्चिद्व्क्तय' इत्याद्युरार्धस्यार्थः । वर्णव्यक्तीनां स्फोटव्यञ्जकतया तत्र ध्वनिरिति व्यवहारःकृतइ त्यपेक्षायामाह--उक्तं हित्यादिना । स्फोटव्यञ्जकस्येति । वर्णव्यक्तीनां स्फोटव्यञ्जकतया तत्र ध्वनिरिति व्यवहारः कृत इत्यर्थः ॥ 72 ॥

 अद्वैतसिद्धान्ते "आत्मैवेदं सर्वम्" "नेह नानास्ति किंचन" इत्यादिश्रुतिभ्यो ब्रह्मातिरिक्तपदार्थमात्रस्यासत्यतया कथं जातेः सत्यत्वमित्याशङ्क्याह--तत्तद्वयक्तिविशिष्टं ब्रह्मैवेति । आधेयतासंबन्धेन तत्तद्वयक्त्युपहितं ब्रह्मैव जातिरूपमिति तस्या नित्यत्वं नानुपपन्नमिति भावः । विशेष्यान्वयिविधेयानन्वयी व्यावर्तक उपाधिः । विशेष्यान्वयिविधेयान्वयी व्यावर्तको विशेषणम् । 'कर्णशष्कुल्यवच्छिन्नं नभः श्रोत्रक'मित्यत्र कर्णशष्कुल्युपाधिः । श्रोत्रत्वरूपविधेयानन्वयात् । विधेयान्वयाच्च रूपविशिष्टो घटोऽनित्य इत्यत्र रूपं विशेषणम् । प्रकृते च तत्तद्वयक्तेरुपाधित्वमेव । जातित्वरूपविधेयानन्वयादिति बोध्यम् । एतच्च--

 "संबन्धिभेदात् सत्तैव भिद्यमाना गवादिषु ।

 जातिरित्युच्यते तस्यां सर्वे शब्दा व्यवस्थिताः ॥

 तां प्रातिपदिकार्थं च धात्वर्थं च प्रचक्षते ।

 सा नित्या सा महानात्मा तामाहुस्त्वतलादयः ॥"--

 --इति वाक्यपदीये उक्तम् । असत्येति । पस्पशाह्निके--"द्रव्यं नित्यम्'इति बाष्यमुपादायेदं कैथटे उक्तम् । ब्रह्मतत्त्वमेवेति । प्रत्याहाराह्निके "चन्द्रतारकवत् प्रतिमण्डितो वेदितव्यो ब्रह्राशिः" इत्यत्रायं कैयटग्रन्थः । इति कैयट इति । अयमपि कैयटग्रन्थ "आकृतिरनित्या" इति पस्पशास्थभाष्यस्थो द्रष्टव्यः । अविद्येति । ञत्र धर्मविशेषः इत्यत्र जातिरिक्त इत्यनुपज्यते । स्पष्टं चेदं कौस्तुभे ॥ 73 ॥

 मूले--निरञ्जनम् = अज्ञानरहितमित्यर्थः । समारम्भ इति भावानां = दृश्यमानघटादिपदार्थानां, समारम्भः = उत्पत्तिरित्यर्थः । अनादीति । प्रागभावप्रतियोगीत्यर्थः । 'शाश्वतमित्यनेन ध्वंसाप्रतियोगित्वमुक्तम् । तथा च प्रागभावाप्रतियोगित्वविशिष्टं ध्वंसाप्रतियोगित्वरूपं नित्यत्वं लब्धम् । प्रचयान्ते मङ्गलमिति । 'कारिकावली'रूपग्रन्थान्ते इत्यर्थेः । शिष्टाचारानुगृहीताद् "ग्रन्थादौ ग्रन्थमध्ये च ग्रन्थान्ते मङ्गलं चरेत्" इत्यभियुक्तवचनाद् ग्रन्थान्ते मङ्गलमाहेत्यर्थः । स्तुतिनतीति । 'नमः' इत्यनेन नतिः, संपूर्णात्मने' इत्यनेन स्तुतिः प्रतिपाद्यते । पूर्णत्वमप्रतिहतेच्छत्वं, समाप्तकामत्वेन निरिच्छत्वं वा । सोऽकामयत वहु स्यां प्रजायेय' इत्यनारोपितैव तत्रेच्छेति न विरोथः । स्वीयसुखेच्छावदन्यत्वं वा पूर्णत्वम् । स्पष्टं चेदं " पूर्णाय परमात्मने" इति दीधितिव्याख्याने गदाधरीये इत्यलमतिविस्तरेणेति शिवम् ॥ 74 ॥

 योऽभूत्पण्डितमण्डलीपरिणतः श्रोताब्धिसारज्ञतामाप्तो वेदविदां वरः परिवृढैर्भूमेः सदा वन्दितः ।

 श्रीमद्भैरवशङ्करीपदरजःसेवाप्तपूर्णार्थकः श्रीमत्केशवदीक्षितः समभवत्तस्यात्मजोऽभूद्धरिः ॥

 रामान्तःशिवपालिते शिवपुरे श्रीकाशिशब्दाभिधे तेनेयं खलु निर्मिता कृतिवरा श्रीभूषणे काशिका ।

 श्रीमद्भैरवपादसेवनवपुः श्रीकण्ठपादेऽप्रिता मोदं सन्तनुतां सदाप्तविदुषां सद्युक्तिभाजां चिरम् ॥

 धनराजानुजः श्रीमान् सखीदेव्यास्तु गर्भजः ।

 व्याख्यांचक्रे भूषणस्य यथामति शिवाप्तये ॥

 युगभूतदिगीशात्मसंमिते वत्सरे गते ।

 मार्गशीर्षशुक्लपक्षे पौर्णमास्यां विधोर्दिने ॥

 रोहिणीस्थे चन्द्रमसि वृश्चिकस्थे दिवाकरे ।

 समाप्तिमगमद् ग्रन्थस्तेन तुष्यतु नः शिवः ॥



 ------\*\*\*------











\]
