+++
title = "श्रीमदध्यात्मरामायणम्"
author = "श्रीपार्वतीपरमेश्वरः"
domain = "इतिहासः"
sub-domain = "रामायणम्"
language = "संस्कृतम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-3583"
source_url = "https://www.ebharatisampat.in/read_chapter.php?bookid=NjIwODk1NjM1NDU5MzQz"

+++
[[श्रीमदध्यात्मरामायणम्	Source: [EB](https://www.ebharatisampat.in/read_chapter.php?bookid=NjIwODk1NjM1NDU5MzQz)]]

\[











** अध्यात्मरामायणे बालकाण्डम् **

 **॥ प्रथमः सर्गः॥**

** ॥ राम हृदयम॥**



यः पृथिवीभरवारणाय दिविजैः संप्रार्थितश्चिन्मयः

संजातः पृथिवीतले रविकुले मायामनुष्योऽव्ययः ।

निश्चक्रं हतराक्षसः पुनरगाद् ब्रह्मत्वमाद्यं स्थिरां

कीर्तिं पापहरां विधाय जगतां तं जानकीशं भजे ॥ १॥

विश्वोद्भवस्थितिलयादिषु हेतुमेकं

 मायाश्रियं विगतमायमचिन्त्यमूर्तिम् ।

आनन्दसान्द्रममलं निजबोधरूपं

 सितापतिं विदिततत्त्वमहं नमामि ॥ २॥

पठन्ति ये नित्यमनन्यचेतसः शृण्वन्ति

 चाध्यात्मिकसंज्ञितं शुभम् ।

रामायणं सर्वपुराणसंमतं

 निर्धूतपापा हरिमेव यान्ति ते ॥ ३॥

अध्यात्मरामायणमेव नित्यं

 पठेद्यदीच्छेद्भवबन्धमुक्तिम् ।

गवां सहस्रायुतकोटिदानात्

 फलं लभेद्यः शृणुयात्स नित्यम् ॥ ४॥

पुरारिगिरिसंभूता श्रीरामार्णवसङ्गता ।

अध्यात्मरामगङ्गेयं पुनाति भुवनत्रयम् ॥ ५॥

कैलासाग्रे कदाचिद्रविशतविमले मन्दिरे रत्नपीठे

संविष्टं ध्याननिष्ठं त्रिनयनमभयं सेवितं सिद्धसंघैः ।

देवी वामाङ्कसंस्था गिरिवरतनया पार्वती भक्तिनम्रा

प्राहेदं देवमीशं सकलमलहरं वाक्यमानन्दकन्दम् ॥ ६॥

 पार्वत्युवाच

नमोऽस्तु ते देव जगन्निवास

 सर्वात्मदृक् त्वं परमेश्वरोऽसि ।

पृच्छामि तत्त्वं पुरोषोत्तमस्य

 सनातनं त्वं च सनातनोऽसि ॥ ७॥

गोप्यं यदत्यन्तमनन्यवाच्यं

 वदन्ति भक्तेषु महानुभावाः ।

तदप्यहोऽहं तव देव भक्ता

 प्रियोऽसि मे त्वं वद यत्तु पृष्टम् ॥ ८॥

ज्ञानं सविज्ञानमथानुभक्तिवैराग्ययुक्तं

 च मितं विभास्वत् ।

जानाम्यहं योषिदपि त्वदुक्तं

 यथा तथा ब्रूहि तरन्ति येन ॥ ९॥

पृच्छामि चान्यच्च परं

 रहस्यं तदेव चाग्रे वद वारिजाक्ष ।

श्रीरामचन्द्रेऽखिललोकसारे

 भक्तिर्दृढा नौर्भवति प्रसिद्धा ॥ १०॥

भक्तिः प्रसिद्धा भवमोक्षणाय

 नान्यत्ततः साधनमस्ति किञ्चित् ।

तथापि हृत्संशयबन्धनं मे

 विभेत्तुमर्हस्यमलोक्तिभिस्त्वम् ॥ ११॥

वदन्ति रामं परमेकमाद्यं

 निरस्तमायागुणसप्रवाहम् ।

भजन्ति चाहर्निशमप्रमत्ताः

 परं पदं यान्ति तथैव सिद्धाः ॥ १२॥

वदन्ति केचित्परमोऽपि रामः

 स्वाविद्यया संवृतमात्मसंज्ञम् ।

जानाति नात्मानमतः परेण

 सम्बोधितो वेद परात्मतत्त्वम् ॥ १३॥

यदि स्म जानाति कुतो विलापः

 सीताकृतेऽनेन कृतः परेण ।

जानाति नैवं यदि केन सेव्यः

 समो हि सर्वैरपि जीवजातैः ॥ १४॥

अत्रोत्तरं किं विदितं भवद्भिस्तद्

 ब्रूत मे संशयभेदि वाक्यम् ॥ १५॥

 श्रीमहादेव उवाच

धन्यासि भक्तासि परात्मनस्त्वं

 यज्ज्ञातुमिच्छा तव रामतत्त्वम् ।

पुरा न केनाप्यभिचोदितोऽहं

 वक्तुं रहस्यं परमं निगूढम् ॥ १६॥

त्वयाद्य भक्त्या परिनोदितोऽहं

 वक्ष्ये नमस्कॄत्य रघूत्तमं ते ।

रामः परात्मा प्रकृतेरनादिरानन्द

 एकः पुरुषोत्तमो हि ॥ १७॥

स्वमायया कृत्स्नमिदं हि

 सृष्ट्वा नभोवदन्तर्बहिरास्थितो यः ।

सर्वान्तरस्थोऽपि निगूढ

 आत्मा स्वमायया सृष्टमिदं विचष्टे ॥ १८॥

जगन्ति नित्यं परितो भ्रमन्ति

 यत्सन्निधौ चुम्बकलोहवद्धि ।

एतन्न जानन्ति विमूढचित्ताः

 स्वाविद्यया संवृतमानसा ये ॥ १९॥

स्वाज्ञानमप्यात्मनि शुद्धबुद्धे

 स्वारोपयन्तीह निरस्तमाये ।

संसारमेवानुसरन्ति ते वै

 पुत्रादिसक्ताः पुरुकर्मयुक्ताः ॥ २०॥

यथाऽप्रकाशो न तु विद्यते रवौ

 ज्योतिःस्वभावे परमेश्वरे तथा ।

विशुद्धविज्ञानघने रघूत्तमेऽविद्या

 कथं स्यात्परतः परात्मनि ॥ २१॥

यथा हि चाक्ष्णा भ्रमता गृहादिकं

 विनष्टदृष्टेर्भ्रमतीव दृश्यते ।

तथैव देहेन्द्रियकर्तुरात्मनः

 कृते परेऽध्यस्य जनो विमुह्यति ॥ २२॥

नाहो न रात्रिः सवितुर्यथा भवेत्

 प्रकाशरूपाव्यभिचारतः क्वचित् ।

ज्ञानं तथाज्ञानमिदं द्वयं हरौ

 रामे कथं स्थास्यति शुद्धचिद्घने ॥ २३॥

तस्मात्परानन्दमये रघूत्तमे

 विज्ञानरूपे हि न विद्यते तमः ।

अज्ञानसाक्षिण्यरविन्दलोचने

 मायाश्रयत्वान्न हि मोहकारणम् ॥ २४॥

अत्र ते कथयिष्यामि रहस्यमपि दुर्लभम् ।

सीताराममरुत्सूनुसंवादं मोक्षसाधनम् ॥ २५॥

पुरा रामायणे रामे रावणं देवकण्टकम् ।

हत्वा रणे रणश्लाघी सपुत्रबलवाहनम् ॥ २६॥

सीतया सह सुग्रीवलक्ष्मणाभ्यां समन्वितः ।

अयोध्यामगमद्रामो हनूमत्प्रमुखैर्वृतः ॥ २७॥

अभिषिक्तः परिवृतो वसिष्ठाद्यैर्महात्मभिः ।

सिंहासने समासीनः कोटिसूर्यसमप्रभः ॥ २८॥

दृष्ट्वा तदा हनूमन्तं प्राञ्जलिं पुरतः स्थितम् ।

कृतकार्यं निराकाङ्क्षं ज्ञानापेक्षं महामतिम् ॥ २९॥

रामः सीतामुवाचेदं ब्रूहि तत्त्वं हनूमते ।

निष्कल्मषोऽयं ज्ञानस्य पात्रं नो नित्यभक्तिमान् ॥ ३०॥

तथेति जानकी प्राह तत्त्वं रामस्य निश्चितम् ।

हनूमते प्रपन्नाय सीता लोकविमोहिनी ॥ ३१॥

 सीतोवाच

रामं विद्धि परं ब्रह्म सच्चिदानन्दमद्वयम् ।

सर्वोपाधिविनिर्मुक्तं सत्तामात्रमगोचरम् ॥ ३२॥

आनन्दं निर्मलं शान्तं निर्विकारं निरञ्जनम् ।

सर्वव्यापिनमात्मानं स्वप्रकाशमकल्मषम् ॥ ३३॥

मां विद्धि मूलप्रकृतिं सर्गस्थित्यन्तकारिणीम् ।

तस्य सन्निधिमात्रेण सृजामीदमतन्द्रिता ॥ ३४॥

तत्सान्निध्यान्मया सृष्टं तस्मिन्नारोप्यतेऽबुधैः ।

अयोध्यानगरे जन्म रघुवंशेऽतिनिर्मले ॥ ३५॥

विश्वामित्रसहायत्वं मखसंरक्षणं ततः ।

अहल्याशापशमनं चापभङ्गो महेशितुः ॥ ३६॥

मत्पाणिग्रहणं पश्चाद्भार्गवस्य मदक्षयः ।

अयोध्यानगरे वासो मया द्वादशवार्षिकः ॥ ३७॥

दण्डकारण्यगमनं विराधवध एव च ।

मायामारीचमरणं मायासीताहृतिस्तथा ॥ ३८॥

जटायुषो मोक्षलाभः कबन्धस्य तथैव च ।

शबर्याः पूजनं पश्चात्सुग्रीवेण समागमः ॥ ३९॥

वालिनश्च वधः पश्चात्सीतान्वेषणमेव च ।

सेतुबन्धश्च जलधौ लङ्कायाश्च निरोधनम् ॥ ४०॥

रावणस्य वधो युद्धे सुपुत्रस्य दुरात्मनः ।

विभीषणे राज्यदानं पुष्पकेण मया सह ॥ ४१॥

अयोध्यागमनं पश्चाद्राज्ये रामाभिषेचनम् ।

एवमादीनि कर्माणि मयैवाचरितान्यपि

आरोपयन्ति रामेऽस्मिन्निर्विकारेऽखिलात्मनि ॥ ४२॥

रामो न गच्छति न तिष्ठति नानुशोचत्याकाङ्क्षते

 त्यजति नो न करोति किञ्चित् ।

आनन्दमूर्तिरचलः परिणामहीनो

 मायागुणाननुगतो हि तथा विभाति ॥ ४३॥

ततो रामः स्वयं प्राह हनूमन्तमुपस्थितम् ।

शृणु तत्त्वम् प्रवक्ष्यामि ह्यात्मानात्मपरात्मनाम् ॥ ४४॥

आकाशस्य यथा भेदस्त्रिविधो दृश्यते महान् ।

जलाशये महाकाशस्तदवच्छिन्न एव हि ।

प्रतिबिंबाख्यमपरं दृश्यते त्रिविधं नभः ॥ ४५॥

बुद्ध्यवच्छिन्नचैतन्यमेकं पूर्णमथापरम् ।

आभासस्त्वपरं बिम्बभूतमेवं त्रिधा चितिः ॥ ४६॥

साभासबुद्धेः कर्तृत्वमविच्छिन्नेऽविकारिणि ।

साक्षिण्यारोप्यते भ्रान्त्या जीवत्वं

 च तथा बुधैः ॥ ४७॥

आभासस्तु मृषा बुद्धिरविद्याकार्यमुच्यते ।

अविच्छिन्नं तु तद्ब्रह्म विच्छेदस्तु विकल्पतः ॥ ४८॥

अविच्छिन्नस्य पूर्णेन एकत्वं प्रतिपाद्यते ।

तत्त्वमस्यादिवाक्यैश्च साभासस्याहमस्तथा ॥ ४९॥

ऐक्यज्ञानं यदोत्पन्नं महावाक्येन चात्मनोः ।

तदाविद्या स्वकार्यैश्च नश्यत्येव न संशयः ॥ ५०॥

एतद्विज्ञाय मद्भक्तो मद्भावायोपपद्यते ।

मद्भक्तिविमुखानां हि शास्त्रगर्तेषु मुह्यताम् ।

न ज्ञानं न च मोक्षः स्यात्तेषां जन्मशतैरपि ॥ ५१॥

इदं रहस्यं हृदयं ममात्मनो

 मयैव साक्षात्कथितं तवानघ ।

मद्भक्तिहीनाय शठाय न त्वया

 दातव्यमैन्द्रादपि राज्यतोऽधिकम् ॥ ५२॥

 श्रीमहादेव उवाच

एतत्तेऽभिहितं देवि श्रीरामहृदयं मया ।

अतिगुह्यतमं हृद्यं पवित्रं पापशोधनम् ॥ ५३॥

साक्षाद्रामेण कथितं सर्ववेदान्तसंग्रहम् ।

यः पठेत्सततं भक्त्या स मुक्तो नात्र संशयः ॥ ५४॥

ब्रह्महत्यादि पापानि बहुजन्मार्जितान्यपि ।

नश्यन्त्येव न सन्देहो रामस्य वचनं यथा ॥ ५५॥

योऽतिभ्रष्टोऽतिपापी परधनपरदारेषु नित्योद्यतो वा

स्तेयी ब्रह्मघ्नमातापितृवधनिरतो योगिवृन्दापकारी

यः संपूज्याभिरामं पठति च हृदयं रामचन्द्रस्य भक्त्या

योगीन्द्रैरप्यलभ्यं पदमिह लभते सर्वदेवैः स पूज्यम् ॥ ५६॥

इति श्रीमदध्यात्मरामायणे उमामहेश्वरसंवादे बालकाण्डे

 श्रीरामहृदयं नाम प्रथमः सर्गः ॥ १॥



 ॥ बाल काण्डम॥

 ॥ द्वितीयः सर्गः॥

 पार्वत्युवाच

धन्यास्म्यनुगृहीतास्मि कृतार्थास्मि जगत्प्रभो ।

विच्छिन्नो मेऽतिसन्देहग्रन्थिर्भवदनुग्रहात् ॥ १॥

त्वन्मुखाद्गलितं रामतत्त्वामृतरसायनम् ।

पिबन्त्या मे मनो देव न तृप्यति भवापहम् ॥ २॥

श्रीरामस्य कथा त्वत्तः शृता संक्षेपतो मया ।

इदानीं श्रोतुमिच्छामि विस्तरेण स्फुटाक्षरम् ॥ ३॥

 श्रीमहादेव उवाच

शृणु देवि प्रवक्ष्यामि गुह्याद्गुह्यतरं महत् ।

अध्यात्मरामचरतिं रामेणोक्तं पुरा मम ॥ ४ ।

तदद्य कथयिष्यामि शृणु तापत्रयापहम् ।

यच्छृत्वा मुच्यते जन्तुरज्ञानोत्थमहाभयात् ।

प्राप्नोति परमामृद्धिम् दीर्घायुः पुत्रसन्ततिम् ॥ ५॥

भूमिर्भारेण मग्ना दशवदनमुखाशेषरक्षोगणानां

धृत्वा गोरूपमादौ दिविजमुनिजनैः साकमब्जासनस्य ।

गत्वा लोकं रुदन्ती व्यसनमुपगतं ब्रह्मणे प्राह

सर्वं ब्रह्मा ध्यात्वा मुहूर्तं सकलमपि हृदावेदशेषात्मकत्वात् ॥ ६॥

तस्मात्क्षीरसमुद्रतीरमगमद् ब्रह्माथ देवैर्वृतो

देव्या चाखिललोकहृत्स्थमजरं सर्वज्ञमीशं हरिम् ।

अस्तौषीच्छृतिसिद्धनिर्मलपदैः स्तोत्रैः पुराणोद्भवै

र्भक्त्या गद्गदया गिरातिविमलैरानन्दबाष्पैर्वृतः ॥ ७॥

ततः स्फुरत्सहस्रांशुसहस्रसदृशप्रभः ।

आविरासीद्धरिः प्राच्यां दिशां व्यपनयंस्तमः ॥ ८॥

कथंचिद्दृष्ट्वान्ब्रह्मा दुर्दर्शमकृतात्मनाम् ।

इन्द्रनीलप्रतीकाशं स्मितास्यं पद्मलोचनम् ॥ ९॥

किरीटहारकेयूरकुण्डलैः कटकादिभिः ।

विभ्राजमानं श्रीवत्सकौस्तुभप्रभयान्वितम् ॥ १०॥

स्तुवद्भिः सनकाद्यैश्च पार्षदैः परिवेष्टितम् ।

शङ्खचक्रगदापद्मवनमालाविराजितम् ॥ ११॥

स्वर्णयज्ञोपवीतेन स्वर्णवर्णाम्बरेण च ।

श्रिया भूम्या च सहितं गरुडोपरि संस्थितम् ॥ १२॥

हर्षगद्गदया वाचा स्तोतुं समुपचक्रमे ॥ १३॥

 ब्रह्मोवाच

नतोऽस्मि ते पदं देव प्राणबुद्धीन्द्रियात्मभिः ।

यच्चिन्त्यते कर्मपाशाद्धृदि नित्यं मुमुक्षुभिः ॥ १४॥

मायया गुणमय्या त्वम् सृजस्यवसि लुम्पसि ।

जगत्तेन न ते लेप आनन्दानुभवात्मनः ॥ १५॥

तथा शुद्धिर्न दुष्टानां दानाध्ययनकर्मभिः ।

शुद्धात्मता ते यशसि सदा भक्तिमतां यथा ॥ १६॥

अतस्तवाङ्घ्रिर्मे दृष्टश्चित्तदोषापनुत्तये ।

सद्योऽन्तर्हृदये नित्यं मुनिभिः सात्वतैर्वृतः ॥ १७॥

ब्रह्माद्यैः स्वार्थसिद्ध्यर्थमस्माभिः पूर्वसेवितः ।

अपरोक्षानुभूत्यर्थं ज्ञानिभिर्हृदिभावितः ॥ १८॥

तवाङ्घ्रिपूजानिर्माल्यतुलसीमालया विभो ।

स्पर्धते वक्षसि पदं लब्ध्वापि श्रीः सपत्निवत् ॥ १९॥

अतस्त्वत्पादभक्तेषु तव भक्तिः श्रियोऽधिका ।

भक्तिमेवाभिवाञ्छन्ति त्वद्भक्ताः सारवेदिनः ॥ २०॥

अतस्त्वत्पादकमले भक्तिरेव सदास्तु मे ।

संसारमयतप्तानां भेषजं भक्तिरेव ते ॥ २१॥

इति ब्रुवन्तं ब्रह्माणं बभाषे भगवान् हरिः ।

किं करोमीति तं वेधाः प्रत्युवाचातिहर्षितः ॥ २२॥

भगवन् रावणो नाम पौलस्त्यतनयो महान् ।

राक्षसानामधिपतिर्मद्दत्तवरदर्पितः ॥ २३॥

त्रिलोकीं लोकपालांश्च बाधते विश्वबाधकः ।

मानुषेण मृतिस्तस्य मया कल्याण कल्पिता ॥ २४॥

अतस्त्वं मानुषो भूत्वा जहि देवरिपुं प्रभो ॥ २५॥

 श्रीभगवानुवाच

कश्यपस्य वरो दत्तस्तपसा तोषितेन मे ।

याचितः पुत्रभावाय तथेत्यङ्गीकृतं मया ।

स इदानीं दशरथो भूत्वा तिष्ठति भूतले ॥ २६॥

तस्याहं पुत्रतामेत्य कौसल्यायां शुभे दिने ।

चतुर्धात्मानमेवाहं सृजामीतरयोः पृथक् ॥ २७॥

योगमायापि सीतेति जनकस्य गृहे तदा ।

उत्पत्स्यते तया सार्धं सर्वं सम्पादयाम्यहम् ।

इत्युक्त्वान्तर्दधे विष्णुर्ब्रह्मा देवानथाब्रवीत् ॥ २८॥

 ब्रह्मोवाच

विष्णुर्मानुषरूपेण भविष्यति रघोः कुले ॥ २९॥

यूयं सृजध्वं सर्वेऽपि वानरेष्वंशसम्भवान् ।

विष्णोः सहायं कुरुत यावत्स्थास्यति भूतले ॥ ३०॥

इति देवान्समादिश्य समाश्वास्य च मेदिनीम् ।

ययौ ब्रह्मा स्वभवनं विज्वरः सुखमास्थितः ॥ ३१॥

देवाश्च सर्वे हरिरूपधारिणः

 स्थिताः सहायार्थमितस्ततो हरेः ।

महाबलाः पर्वतवृक्षयोधिनः

 प्रतीक्षमाणा भगवन्तमीश्वरम् ॥ ३२॥

इति श्रीमदध्यात्मरामायणे उमामहेश्वरसंवादे

 बालकाण्डे द्वितीयः सर्गः ॥ २॥



 ॥ अध्यात्म रामायणम् ॥

 ॥ बाल काण्डम् ॥

 ॥ तृतीयः सर्गः ॥

 श्रीमहादेव उवाच

अथ राजा दशरथः श्रीमान्सत्यपरायणः ।

अयोध्याधिपतिर्वीरः सर्वलोकेषु विश्रुतः ॥ १॥

सोऽनपत्यत्वदुःखेन पीडितो गुरुमेकदा ।

वसिष्ठं स्वकुलाचार्यमभिवाद्येदमब्रवीत् ॥ २॥

स्वामिन्पुत्राः कथं मे स्युः सर्वलक्षणलक्षितः ।

पुत्रहीनस्य मे राज्यं सर्वं दुःखाय कल्पते ॥ ३॥

ततोऽब्रवीद्वसिष्ठस्तं भविष्यन्ति सुतास्तव ।

चत्वारः सत्त्वसम्पन्ना लोकपाला इवापराः ॥ ४॥

शान्ताभर्तारमानीय ऋष्यशृङ्गं तपोधनम् ।

अस्माभिः सहितः पुत्रकामेष्टिं शीघ्रमाचर ॥ ५॥

तथेति मुनिमानीय मन्त्रिभिः सहितः शुचिः ।

यज्ञकर्म समारेभे मुनिभिर्वीतकल्मषैः ॥ ६॥

श्रद्धया हूयमानेऽग्नौ तप्तजाम्बूनदप्रभः ।

पायसं स्वर्णपात्रस्थं गृहीत्वोवाच हव्यवाट् ॥ ७॥

गृहाण पायसं दिव्यं पुत्रीयं देवनिर्मितम् ।

लप्स्यसे परमात्मानं पुत्रत्वेन न संशयः ॥ ८॥

इत्युक्त्वा पायसं दत्त्वा राज्ञे सोऽन्तर्दधेऽनलः ।

ववन्दे मुनिशार्दूलौ राजा लब्धमनोरथः ॥ ९॥

वसिष्ठऋष्यशृङ्गाभ्यामनुज्ञातो ददौ हवः ।

कौसल्यायै सकैकेय्यै अर्धमर्धं प्रयत्नतः ॥ १०॥

ततः सुमित्रा संप्राप्ता जगृध्नुः पौत्रिकं चरुम् ।

कौसल्या तु स्वभागार्धं ददौ तस्यै मुदान्विता ॥ ११॥

कैकेयी च स्वभागार्धं ददौ प्रीतिसमन्वितः ।

उपभुज्य चरुं सर्वाः स्त्रियो गर्भसमन्वितः ॥ १२॥

देवता इव रेजुस्ताः स्वभासा राजमन्दिरे ।

दशमे मासि कौसल्या सुषुवे पुत्रमद्भुतम् ॥ १३॥

मधुमासे सिते पक्षे नवम्यां कर्कटे शुभे ।

पुनर्वस्वृक्षसहिते उच्चस्थे ग्रहपञ्चके ॥ १४॥

मेषं पूषणि संप्राप्ते पुष्पवृष्टिसमाकुले ।

आविरासीज्जगन्नाथः परमात्मा सनातनः ॥ १५॥

नीलोत्पलदलश्यामः पीतवासाश्चतुर्भुजः ।

जलजारुणनेत्रान्तः स्फुरत्कुण्डलमण्डितः ॥ १६॥

सहस्रार्कप्रतीकाशः किरीटी कुञ्चितालकः ।

शङ्खचक्रगदापद्मवनमालाविराजितः ॥ १७॥

अनुग्रहाख्यहृत्स्थेन्दुसूचकस्मितचन्द्रिकः ।

करुणारससम्पूर्णविशालोत्पललोचनः ।

श्रीवत्सहारकेयूरनूपुरादिविभूषणः ॥ १८॥

दृष्ट्वा तं परमात्मानं कौसल्या विस्मयाकुला ।

हर्षाश्रुपूर्णनयना नत्वा प्राञ्जलिरब्रवीत् ॥ १९॥

 कौसल्योवाच

देवदेव नमस्तेऽस्तु शङ्खचक्रगदाधर ।

परमात्माच्युतोऽनन्तः पूर्णस्त्वं पुरुषोत्तमः ॥ २०॥

वदन्त्यगोचरं वाचां बुद्ध्यादीनामतीन्द्रियम् ।

त्वां वेदवादिनः सत्तामात्रं ज्ञानैकविग्रहम् ॥ २१॥

त्वमेव मायया विश्वं सृजस्यवसि हंसि च ।

सत्त्वादिगुणसंयुक्तस्तुर्य एवामलः सदा ॥ २२॥

करोषीव न कर्ता त्वं गच्छसीव न गच्छसि ।

शृणोषि न शृणोषीव पश्यसीव न पश्यसि ॥ २३॥

अप्रमाणो ह्यमनाः शुद्ध इत्यादि शृतिरब्रवीत् ।

समः सर्वेषु भूतेषु तिष्ठन्नपि न लक्ष्यसे ॥ २४॥

अज्ञानध्वान्तचित्तानां व्यक्त एव सुमेधसाम् ।

जठरे तव दृश्यन्ते ब्रह्माण्डाः परमाणवः ॥ २५॥

त्वं ममोदरसम्भूत इति लोकान्विडम्बसे ।

भक्तेषु पारवश्यं ते दृष्टं मेऽद्य रघूत्तम ॥ २६॥

संसारसागरे मग्ना पतिपुत्रधनादिषु ।

भ्रमामि मायया तेऽद्य पादमूलमुपागता ॥ २७॥

देव त्वद्रूपमेतन्मे सदा तिष्ठतु मानसे ।

आवृणोतु न मां माया तव विश्वविमोहिनी ॥ २८॥

उपसंहर विश्वात्मन्नदो रूपमलौकिकम् ।

दर्शयस्व महानन्दबालभावं सुकोमलम् ।

ललितालिङ्गनालापैस्तरिष्याम्युत्कटं तमः ॥ २९॥

 श्रीभगवानुवाच

यद्यदिष्टं तवास्त्यम्ब तत्तद्भवतु नान्यथा ॥ ३०॥

अहं तु ब्रह्मणा पूर्वं भूमेर्भारापनुत्तये ।

प्रार्थितो रावणं हन्तुं मानुषत्वमुपागतः ॥ ३१॥

त्वया दशरथेनाहं तपसाराधितः पुरा ।

मत्पुत्रत्वाभिकाङ्क्षिण्या तथा कृतमनिन्दिते ॥ ३२॥

रूपमेतत्त्वया दृष्टं प्राक्तनं तपसः फलम् ।

मद्दर्शनं विमोक्षाय कल्पते ह्यन्यदुर्लभम् ॥ ३३॥

संवादमावयोर्यस्तु पठेद्वा शृणुयादपि ।

स याति मम सारूप्यं मरणे मत्स्मृतिं लभेत् ॥ ३४॥

इत्युक्त्वा मातरं रामो बालो भूत्वा रुरोद ह ।

बालत्वेऽपीन्द्रनीलाभो विशालाक्षोऽतिसुन्दरः ॥ ३५॥

बालारुणप्रतीकाशो लालिताखिललोकपः ।

अथ राजा दशरथः श्रुत्वा पुत्रोद्भवोत्सवम् ।

आनन्दार्णवमग्नोऽसावाययौ गुरुणा सह ॥ ३६॥

रामं राजीवपत्राक्षं दृष्ट्वा हर्षाश्रुसंप्लुतः ।

गुरुणा जातकर्माणि कर्तव्यानि चकार सः ॥ ३७॥

कैकेयी चाथ भरतमसूत कमलेक्षणा ।

सुमित्रायां यमौ जातौ पूर्णेन्दुसदृशाननौ ॥ ३८॥

तदा ग्रामसहस्राणि ब्राह्मणेभ्यो मुदा ददौ ।

सुवर्णानि च रत्नानि वासांसि सुरभीः शुभाः ॥ ३९॥

यस्मिन् रमन्ते मुनयो विद्यया ज्ञानविप्लवे ।

तं गुरुः प्राह रामेति रमणाद्राम इत्यपि ॥ ४०॥

भरणाद्भरतो नाम लक्ष्मणं लक्षणान्वितं ।

शत्रुघ्नं शत्रुहन्तारमेवं गुरुरभाषत ॥ ४१॥

लक्ष्मणो रामचन्द्रेण शत्रुघ्नो भरतेन च ।

द्वन्द्वीभूय चरन्तौ तौ पायसांशानुसारतः ॥ ४२॥

रामस्तु लक्ष्मणेनाथ विचरन्बाललीलया ।

रमयामास पितरौ चेष्टितैर्मुग्धभाषितैः ॥ ४३॥

भाले स्वर्णमयाश्वत्थपर्णमुक्ताफलप्रभम् ।

कण्ठे रत्नमणिव्रातमध्यद्वीपिनखाञ्चितम् ॥ ४४॥

कर्णयोः स्वर्णसम्पन्नरत्नार्जुनसटालुकम् ।

शिञ्जानमणिमञ्जीरकटिसूत्राङ्गदैर्वृतम् ॥ ४५॥

स्मितवक्त्राल्पदशनमिन्द्रनीलमणिप्रभम् ।

अङ्गणे रिङ्गमाणं तं तर्णकाननु सर्वतः ।

दृष्ट्वा दशरथो राजा कौसल्या मुमुदे तदा ॥ ४६॥

भोक्ष्यमाणो दशरथो राममेहीति चासकृत् ।

आह्वयत्यतिहर्षेण प्रेम्णा नायाति लीलया ॥ ४७॥

आनयेति च कौसल्यामाह सा सस्मिता सुतम् ।

धावत्यपि न शक्नोति स्प्रष्टुं योगिमनोगतिम् ॥ ४८॥

प्रहसन्स्वयमायाति कर्दमाङ्कितपाणिना ।

किञ्चिद्गृहीत्वा कवलं पुनरेव पलायते ॥ ४९॥

कौसल्या जननी तस्य मासि मासि प्रकुर्वती ।

वायनानि विचित्राणि समलङ्कृत्य राघवम् ॥ ५०॥

अपूपान्मोदकान्कृत्वा कर्णशष्कुलिकास्तथा ।

कर्णपूरांश्च विविधान् वर्षवृद्धौ च वायनम् ॥ ५१॥

गृहकृत्यं तया त्यक्तं तस्य चापल्यकारणात् ।

एकदा रघुनाथोऽसौ गतो मातरमन्तिके ॥ ५२॥

भोजनं देहि मे मातर्न शृतं कार्यसक्तया ।

ततः क्रोधेन भाण्डानि लगुडेनाहनत्तदा ॥ ५३॥

शिक्यस्थं पातयामास गव्यं च नवनीतकम् ।

लक्ष्मणाय ददौ रामो भरताय यथाक्रमम् ॥ ५४॥

शत्रुघ्नाय ददौ पश्चाद्दधि दुग्धं तथैव च ।

सूदेन कथिते मात्रे हास्यं कृत्वा प्रधावति ॥ ५५॥

आगतां तां विलोक्याथ ततः सर्वैः पलायितम् ।

कौसल्या धावमानापि प्रस्खलन्ती पदे पदे ॥ ५६॥

रघुनाधं करे धृत्वा किञ्चिन्नोवाच भामिनी ।

बालभावं समाश्रित्य मन्दं मन्दं रुरोद ह ॥ ५७॥

ते सर्वे लालिता मात्रा गाढमालिङ्ग्य यत्नतः ।

एवमानन्दसन्दोहजगदानन्दकारकः ॥ ५८॥

मायाबालवपुर्धृत्वा रमयामास दम्पती ।

अथ कालेन ते सर्वे कौमारं प्रतिपेदिरे ॥ ५९॥

उपनीता वसिष्ठेन सर्वविद्याविशारदाः ।

धनुर्वेदे च निरताः सर्वशास्त्रार्थवेदिनः ॥ ६०॥

बभूवुर्जगतां नाथा लीलया नररूपिणः ।

लक्ष्मणस्तु सदा राममनुगच्छति सादरम् ॥ ६१॥

सेव्यसेवकभावेन शत्रुघ्नो भरतं तथा ।

रामश्चापधरो नित्यं तूणीबाणान्वितः प्रभुः ॥ ६२॥

अश्वारूढो वनं याति मृगयायै सलक्ष्मणः ।

हत्वा दुष्टमृगान्सर्वान्पित्रे सर्वं न्यवेदयत् ॥ ६३॥

प्रातरुत्थाय सुस्नातः पितरावभिवाद्य च ।

पौरकार्याणि सर्वाणि करोति विनयान्वितः ॥ ६४॥

बन्धुभिः सहितो नित्यं भुक्त्वा मुनिभिरन्वहम् ।

धर्मशास्त्ररहस्यानि शृणोति व्याकरोति च ॥ ६५॥

एवं परात्मा मनुजावतारो मनुष्यलोकाननुसृत्य सर्वम् ।

चक्रेऽविकारी परिणामहीनो विचार्यमाणे न करोति किञ्चित् ॥ ६६॥

इति श्रीमदध्यात्मरामायणे उमामहेश्वरसंवादे

बालकाण्डे तृतीयः सर्गः ॥ ३॥



 ॥ अध्यात्म रामायणम् ॥

 ॥ बाल काण्डम् ॥

 ॥ चतुर्थः सर्गः ॥

 श्रीमहादेव उवाच

कदाचित्कौशिकोऽभ्यागादयोध्यां ज्वलनप्रभः ।

द्रष्टुं रामं परात्मानं जातं ज्ञात्वा स्वमायया ॥ १॥

दृष्ट्वा दशरथो राजा प्रत्युत्थायाचिरेण तु ।

वसिष्ठेन समागम्य पूजयित्वा यथाविधि ॥ २॥

अभिवाद्य मुनिं राजा प्राञ्जलिर्भक्तिनम्रधीः ।

कृतार्थोऽस्मि मुनीन्द्राहं त्वदागमनकारणात् ॥ ३॥

त्वद्विधा यद्गृहम् यान्ति तत्रैवायान्ति संपदः ।

यदर्थमागतोऽसि त्वं ब्रूहि सत्यं करोमि तत् ॥ ४॥

विश्वामित्रोऽपि तं प्रीतः प्रत्युवाच महीपतिः ।

अहं पर्वणि संप्राप्ते दृष्ट्वा यष्टुं सुरान्पित्ऱॄन् ॥ ५॥

यदारभे तदा दैत्या विघ्नं कुर्वन्ति नित्यशः ।

मारीचश्च सुबाहुश्चापरे चानुचरास्तयोः ॥ ६॥

अतस्तयोर्वधार्थाय ज्येष्ठं रामं प्रयच्छ मे ।

लक्ष्मणेन सह भ्राता तव श्रेयो भविष्यति ॥ ७॥

वसिष्ठेन सहामन्त्र्य दीयतां यदि रोचते ।

पप्रच्छ गुरुमेकान्ते राजा चिन्तापरायणः ॥ ८॥

किं करोमि गुरो रामं त्यक्तुं नोत्सहते मनः ।

बहुवर्षसहस्रान्ते कष्टेनोत्पादिताः सुताः ॥ ९॥

चत्वारोऽमरतुल्यास्ते तेषां रामोऽतिवल्लभः ।

रामस्त्वितो गच्छति चेन्न जीवामि कथञ्चन ॥ १०॥

प्रत्याख्यातो यदि मुनिः शापं दास्यत्यसंशयः ।

कथं श्रेयो भवेन्मह्यमसत्यं चापि न स्पृशेत् ॥ ११॥

 वसिष्ठ उवाच

शृणु राजन्देवगुह्यं गोपनीयं प्रयत्नतः ।

रामो न मानुषो जातः परमात्मा सनातनः ॥ १२॥

भूमेर्भारावताराय ब्रह्मणा प्रार्थितः पुरा ।

स एव जातो भवने कौसल्यायां तवानघ ॥ १३॥

त्वं तु प्रजापतिः पूर्वं कश्यपो ब्रह्मणः सुतः ।

कौसल्या चादितिर्देवमाता पूर्वं यशस्विनी ॥ १४॥

भवन्तौ तप उग्रं वै तेपाथे बहुवत्सरम् ।

अग्राम्यविषयौ विष्णुपूजाध्यानैकतत्परौ ।

तदा प्रसन्नो भगवान् वरदो भक्तवत्सलः ॥ १५॥

वृणीष्व वरमित्युक्ते त्वं मे पुत्रो भवामल ।

इति त्वया याचितोऽसौ भगवान्भूतभावनः ॥ १६॥

तथेत्युक्त्वाद्य पुत्रस्ते जातो रामः स एव हि ।

शेषस्तु लक्ष्मणो राजन् राममेवान्वपद्यत ॥ १७॥

जातौ भरतशत्रुघ्नौ शङ्खचक्रे गदाभृतः ।

योगमायापि सीतेति जाता जनकनन्दिनी ॥ १८॥

विश्वामित्रोऽपि रामाय तां योजयितुमागतः ।

एतद्गुह्यतमं राजन्न वक्तव्यं कदाचन ॥ १९॥

अतः प्रीतेन मनसा पूजयित्वाथ कौशिकम् ।

प्रेषयस्व रमानाथं राघवं सहलक्ष्मणम् ॥ २०॥

वसिष्ठेनैवमुक्तस्तु राजा दशरथस्तदा ।

कृतकृत्यमिवात्मानं मेने प्रमुदितान्तरः ॥ २१॥

आहूय रामरामेति लक्ष्मणेति च सादरम् ।

आलिङ्ग्य मूर्ध्न्यवघ्राय कौशिकाय समर्पयत् ॥ २२॥

ततोऽतिहृष्टो भगवान्विश्वामित्रः प्रतापवान् ।

आशीर्भिरभिनन्द्याथ आगतौ रामलक्ष्मणौ ।

गृहीत्वा चापतूणीरबाणखड्गधरौ ययौ ॥ २३॥

किञ्चिद्देशमतिक्रम्य राममाहूय भक्तितः ।

ददौ बलां चातिबलां विद्ये द्वे देवनिर्मिते ॥ २४॥

ययोर्ग्रहणमात्रेण क्षुत्क्षामादि न जायते ॥ २५॥

तत उत्तीर्य गङ्गां ते ताटकावनमागमन् ।

विश्वामित्रस्तदा प्राह रामं सत्यपराक्रमम् ॥ २६॥

अत्रास्ति ताटका नाम राक्षसी कामरूपिणी ।

बाधते लोकमखिलं जहि तामविचारयन् ॥ २७॥

तथेति धनुरादाय सगुणं रघुनन्दनः ।

टङ्कारमकरोत्तेन शब्देनापूरयद्वनम् ॥ २८॥

तच्छृत्वासहमाना सा ताटका घोररूपिणी ।

क्रोधसंमूर्च्छिता राममभिदुद्राव मेघवत् ॥ २९॥

तामेकेन शरेणाशु ताडयामास वक्षसि ।

पपात विपिने घोरा वमन्ती रुधिरं बहु ॥ ३०॥

ततोऽतिसुन्दरी यक्षी सर्वाभरणभूषिता ।

शापात्पिशाचतां प्राप्ता मुक्ता रामप्रसादतः ॥ ३१॥

नत्वा रामं परिक्रम्य गता रामाज्ञया दिवम् ॥ ३२॥

ततोऽतिहृष्टः परिरभ्य रामं

 मूर्धन्यवघ्राय विचिन्त्य किञ्चित् ।

सर्वास्त्रजालं सरहस्यमन्त्रं

 प्रीत्याभिरामाय ददौ मुनीन्द्रः ॥ ३३॥

इति श्रीमदध्यात्मरामायणे उमामहेश्वरसंवादे

बालकाण्डे चतुर्थः सर्गः ॥ ४॥



 ॥ अध्यात्म रामायणम् ॥

 ॥ बाल काण्डम् ॥

 ॥ पञ्चमः सर्गः ॥

 श्रीमहादेव उवाच

तत्र कामाश्रमे रम्ये कानने मुनिसङ्कुले ।

उषित्वा रजनीमेकां प्रभाते प्रस्थिताः शनैः ॥ १॥

सिद्धाश्रमं गताः सर्वे सिद्धचारणसेवितम् ।

विश्वामित्रेण संदिष्टा मुनयस्तन्निवासिनः ॥ २॥

पूजां च महतीं चक्रू रामलक्ष्मणयोर्ध्रुतम् ।

श्रीरामः कौशिकं प्राह मुने दीक्षां प्रविश्यताम् ॥ ३॥

दर्शयस्व महाभाग कुतस्तौ राक्षसाधमौ ।

तथेत्युक्त्वा मुनिर्यष्टुमारेभे मुनिभिः सह ॥ ४॥

मध्याह्ने ददृशाते तौ राक्षसौ कामरूपिणौ ।

मारीचश्च सुबाहुश्च वर्षन्तौ रुधिरास्थिनी ॥ ५॥

रामोऽपि धनुरादाय द्वौ बाणौ सन्दधे सुधीः ।

आकर्णांतं समाकृष्य विससर्ज तयोः पृथक् ॥ ६॥

तयोरेकस्तु मारीचं भ्रामयञ्छतयोजनम् ।

पातयामास जलधौ तदद्भुतमिवाभवत् ॥ ७॥

द्वितीयोऽग्निमयो बाणः सुबाहुमजयत्क्षणात् ।

अपरे लक्षमणेनाशु हतास्तदनुयायिनः ॥ ८॥

पुष्पौघैराकिरन्देवा राघवं सहलक्ष्मणम् ।

देवदुन्दुभयो नेदुस्तुष्टुवुः सिद्धचारणाः ॥ ९॥

विश्वामित्रस्तु संपूज्य पूजार्हं रघुनन्दनम् ।

अङ्के निवेश्य चालिङ्ग्य भक्त्या बाष्पाकुलेक्षणः ॥ १०॥

भोजयित्वा सह भ्रात्रा रामं पक्वफलादिभिः ।

पुराणवाक्यैर्मधुरैर्निनाय दिवसत्रयम् ॥ ११॥

चतुर्थेऽहनि संप्राप्ते कौशिको राममब्रवीत् ।

राम राम महायज्ञं द्रष्टुं गच्छामहे वयम् ॥ १२॥

विदेहराजनगरे जनकस्य महात्मनः ।

तत्र माहेश्वरं चापमस्ति न्यस्तं पिनाकिना ॥ १३॥

द्रक्ष्यसि त्वं महासत्त्वं पूज्यसे जनकेन च ।

इत्युक्त्वा मुनिभिस्ताभ्यां ययौ गङ्गासमीपगम् ॥ १४॥

गौतमस्याश्रमं पुण्यं यत्राहल्यास्थिता तपः ।

दिव्यपुष्पफलोपेतपादपैः परिवेष्टितम् ॥ १५॥

मृगपक्षिगणैर्हीनं नानाजन्तुविवर्जितं ।

दृष्ट्वोवाच मुनिं श्रीमान् रामो राजीवलोचनः ॥ १६॥

कस्यैतदाश्रमपदं भाति भास्वच्छुभं महत् ।

पत्रपुष्पफलैर्युक्तं जन्तुभिः परिवर्जितम् ॥ १७॥

आह्लादयति मे चेतो भगवन् ब्रूहि तत्त्वतः ॥ १८॥

 विश्वामित्र उवाच

शृणु राम पुरा वृत्तं गौतमो लोकविशृतः ।

सर्वधर्मभृतां श्रेष्ठस्तपसाराधयन् हरिम् ॥ १९॥

तस्मै ब्रह्मा ददौ कन्यामहल्यां लोकसुन्दरीम् ।

ब्रह्मचर्येण सन्तुष्टः शुश्रूषणपरायणाम् ॥ २०॥

तया सार्धमिहावात्सीद्गौतमस्तपतां वरः ।

शक्रस्तु तां धर्षयितुमन्तरं प्रेप्सुरन्वहं ॥ २१॥

कदाचिन्मुनिवेषेण गौतमे निर्गते गृहात् ।

धर्षयित्वाथ निरगात्त्वरितं मुनिरप्यगात् ॥ २२॥

दृष्ट्वा यान्तं स्वरूपेण मुनिः परमकोपनः ।

पप्रच्छ कस्त्वं दुष्टात्मन् मम रूपधरोऽधमः ॥ २३॥

सत्यं ब्रूहि न चेद्भस्म करिष्यामि न संशयः ।

सोऽब्रवीद्देवराजोऽहं पाहि मां कामकिङ्करम् ॥ २४॥

कृतं जुगुप्सितं कर्म मया कुत्सितचेतसा ।

गौतमः क्रोधताम्राक्षः शशाप दिविजाधिपम् ॥ २५॥

योनिलम्पट दुष्टात्मन्सहस्रभगवान्भव ।

शत्वा तं देवराजानं प्रविश्य स्वाश्रमं द्रुतम् ॥ २६॥

दृष्ट्वाहल्यां वेपमानां प्राञ्जलिं गौतमोऽब्रवीत् ।

दुष्टे त्वं तिष्ठ दुर्वृत्ते शिलायामाश्रमे मम ॥ २७॥

निराहारा दिवारात्रं तपः परममास्थिता ।

आतपानिलवर्षादिसहिष्णुः परमेश्वरम् ॥ २८॥

ध्यायन्ती राममेकाग्रमनसा हृदि संस्थितम् ।

नानाजन्तुविहीनोऽयमाश्रमो मे भविष्यति ॥ २९॥

एवं वर्षसहस्रेषु ह्यनेकेषु गतेषु च ।

रामो दाशरथिः श्रीमानागमिष्यति सानुजः ॥ ३०॥

यदा त्वदाश्रयशिलां पादाभ्यामाक्रमिष्यति ।

तदैव धूतपापा त्वं रामं संपूज्य भक्तितः ॥ ३१॥

परिक्रम्य नमस्कृत्य स्तुत्वा शापाद्विमोक्ष्यसे ।

पूर्ववन्मम शुश्रूषां करिष्यसि यथासुखम् ॥ ३२॥

इत्युक्त्वा गौतमः प्रागाद्धिमवन्तं नगोत्तमम् ।

तदाद्यहल्या भूतानामदृश्या स्वाश्रामे शुभे ॥ ३३॥

तव पादरजःस्पर्शं काङ्क्षते पवनाशना ।

आस्तेऽद्यापि रघुश्रेष्ठ तपो दुष्करमास्थिता ॥ ३४॥

पावयस्व मुनेर्भार्यामहल्यां ब्रह्मणः सुताम् ।

इत्युक्त्वा राघवं हस्ते गृहीत्वा मुनिपुङ्गवः ॥ ३५॥

दर्शयामास चाहल्यामुग्रेण तपसा स्थिताम् ।

रामः शिलां पदा स्पृष्ट्वा तां चापश्यत्तपोधनाम् ॥ ३६॥

ननाम राघवोऽहल्यां रामोऽहमिति चाब्रवीत् ।

ततो दृष्ट्वा रघुश्रेष्ठं पीतकौशेयवाससम् ॥ ३७॥

चतुर्भुजं शङ्खचक्रगदापङ्कजधारिणम् ।

धनुर्बाणधरं रामं लक्ष्मणेन समन्वितम् ॥ ३८॥

स्मितवक्त्रं पद्मनेत्रं श्रीवत्साङ्कितवक्षसम् ।

नीलमाणिक्यसङ्काशं द्योतयन्तं दिशो दश ॥ ३९॥

दृष्ट्वा रामं रमानाथं हर्षविस्फारितेक्षणा ।

गौतमस्य वचः स्मृत्वा ज्ञात्वा नारायणं वरम् ॥ ४०॥

संपूज्य विधिवद्राममर्घ्यादिभिरनिन्दिता ।

हर्षाश्रुजलनेत्रान्ता दण्डवत्प्रणिपत्य सा ॥ ४१॥

उत्थाय च पुनर्दृष्ट्वा रामं राजीवलोचनम् ।

पुलकाङ्कितसर्वाङ्गा गिरा गद्गदयैलत ॥ ४२॥

 अहल्योवाच

अहो कृतार्थास्मि जगन्निवास ते

 पादाब्जसंलग्नरजःकणादहम् ।

स्पृशामि यत्पद्मजशंकरादिभिर्विमृग्यते

 रन्धितमानसैः सदा ॥ ४३॥

अहो विचित्रं तव राम चेष्टितं

 मनुष्यभावेन विमोहितं जगत् ।

चलस्यजस्रं चरणादिवर्जितः

 सम्पूर्ण आनन्दमयोऽतिमायिकः ॥ ४४॥

यत्पादपङ्कजपरागपवित्रगात्रा

 भागीरथी भवविरिञ्चिमुखान्पुनाति ।

साक्षात्स एव मम दृग्विषयो यदास्ते

 किं वर्ण्यते मम पुराकृतभागधेयम् ॥ ४५॥

मर्त्यावतारे मनुजाकृतिं हरिं

 रामाभिधेयं रमणीयदेहिनम् ।

धनुर्धरं पद्मविशाललोचनं

 भजामि नित्यं न परान्भजिष्ये ॥ ४६॥

यत्पादपङ्कजरजः श्रुतिभिर्विमृग्यं

 यन्नाभिपङ्कजभवः कमलासनश्च ।

यन्नामसाररसिको भगवान्पुरारिस्तं

 रामचन्द्रमनिशं हृदि भावयामि ॥ ४७॥

यस्यावतारचरितानि विरिञ्चिलोके

 गायन्ति नारदमुखा भवपद्मजाद्याः ।

आनन्दजाश्रुपरिषिक्तकुचाग्रसीमा

 वागीश्वरी च तमहं शरणं प्रपद्ये ॥ ४८॥

सोऽयं परात्मा पुरुषः पुराण

 एकः स्वयंज्योतिरनन्त आद्यः ।

मायातनुं लोकविमोहनीयां

 धत्ते परानुग्रह एष रामः ॥ ४९॥

अयं हि विश्वोद्भवसंयमानामेकः

 स्वमायागुणबिम्बितो यः ।

विरिञ्चिविष्ण्वीश्वरनामभेदान्

 धत्ते स्वतन्त्रः परिपूर्ण आत्मा ॥ ५०॥

नमोऽस्तु ते राम तवाङ्घ्रिपङ्कजं

 श्रिया धृतं वक्षसि लालितं प्रियात् ।

आक्रान्तमेकेन जगत्त्रयं पुरा

 ध्येयं मुनीन्द्रैरभिमानवर्जितैः ॥ ५१॥

जगतामादिभूतस्त्वं जगत्त्वं जगदाश्रयः ।

सर्वभूतेष्वसंयुक्त एको भाति भवान्परः ॥ ५२॥

ओंकारवाच्यस्त्वं राम वाचामविषयः पुमान् ।

वाच्यवाचकभेदेन भवानेव जगन्मयः ॥ ५३॥

कार्यकारणकर्तृत्वफलसाधनभेदतः ।

एको विभासि राम त्वं मायया बहुरूपया ॥ ५४॥

त्वन्मायामोहितधियस्त्वां न जानन्ति तत्त्वतः ।

मानुषं त्वाभिमन्यन्ते मायिनं परमेश्वरम् ॥ ५५॥

आकाशवत्त्वं सर्वत्र बहिरन्तर्गतोऽमलः ।

असङ्गो ह्यचलो नित्यः शुद्धो बुद्धः सदव्ययः ॥ ५६॥

योषिन्मूढाहमज्ञा ते तत्त्वं जाने कथं विभो ।

तस्मात्ते शतशो राम नमस्कुर्यामनन्यधीः ॥ ५७॥

देव मे यत्र कुत्रापि स्थिताया अपि सर्वदा ।

त्वत्पादकमले सक्ता भक्तिरेव सदास्तु मे ॥ ५८॥

नमस्ते पुरुषाध्यक्ष नमस्ते भक्तवत्सल ।

नमस्तेऽस्तु हृषीकेश नारायण नमोऽस्तुते ॥ ५९॥

भवभयहरमेकं भानुकोटिप्रकाशं

 करधृतशरचापं कालमेघावभासम् ।

कनकरुचिरवस्त्रं रत्नवत्कुण्डलाढ्यं

 कमलविशदनेत्रं सानुजं राममीडे ॥ ६०॥

स्तुत्वैवं पुरुषं साक्षाद्राघवं पुरतः स्थितम् ।

परिक्रम्य प्रणम्याशु सानुज्ञाता ययौ पतिम् ॥ ६१॥

अहल्यया कृतं स्तोत्रं यः पठेद्भक्तिसंयुतः ।

स मुच्यतेऽखिलैः पापैः परं ब्रह्माधिगच्छति ॥ ६२॥

पुत्राद्यर्थे पठेद्भक्त्या रामं हृदि निधाय च ।

संवत्सरेण लभते वन्ध्या अपि सुपुत्रकम् ॥ ६३॥

सर्वान्कामानवाप्नोति रामचन्द्रप्रसादतः ॥ ६४॥

ब्रह्मघ्नो गुरुतल्पगोऽपि पुरुषः स्तेयी सुरापोऽपि वा

 मातृभ्रातृविहिंसकोऽपि सततं भोगैकबद्धातुरः ।

नित्यं स्तोत्रमिदं जपन् रघुपतिं भक्त्या हृदिस्थं

 स्मरन् ध्यायन्मुक्तिमुपैति किं पुनरसौ स्वाचारयुक्तो नरः ॥ ६५॥

इति श्रीमदध्यात्मरामायणे उमामहेश्वरसंवादे बालकाण्डे

 अहल्योद्धरणं नाम पञ्चमः सर्गः ॥ ५॥



 ॥ बाल काण्डम् ॥

 ॥ षष्ठः सर्गः ॥

विश्वामित्रोऽथ तं प्राह राघवं सहलक्ष्मणम् ।

गच्छामो वत्स मिथिलां जनकेनाभिपालिताम् ॥ १॥

दृष्ट्वा क्रतुवरं पश्चादयोध्यां गन्तुमर्हसि ।

इत्युक्त्वा प्रययौ गङ्गामुत्तर्तुं सहराघवः ।

तस्मिन्काले नाविकेन निषिद्धो रघुनन्दनः ॥ २॥

 नाविक उवाच

क्षालयामि तव पादपङ्कजं नाथ

 दारुदृषदोः किमन्तरम् ।

मानुषीकरणचूर्णमस्ति ते

 पादयोरिति कथा प्रथीयसी ॥ ३॥

पादाम्बुजं ते विमलं हि कृत्वा

 पश्चात्परं तीरमहं नयामि ।

नोचेत्तरी सद्युवती मलेन

 स्याच्चेद्विभो विद्धि कुटुम्बहानिः ॥ ४॥

इत्युक्त्वा क्षालितौ पादौ परं तीरं ततो गताः ।

कौशिको रघुनाथेन सहितो मिथिलां ययौ ॥ ५॥

विदेहस्य पुरं प्रातरृषिवाटं समाविशत् ।

प्राप्तं कौशिकमाकर्ण्य जनकोऽतिमुदान्वितः ॥ ६॥

पूजाद्रव्याणि संगृह्य सोपाध्यायः समाययौ ।

दण्डवत्प्रणिपत्याथ पूजयामास कौशिकम् ॥ ७॥

पप्रच्छ राघवौ दृष्ट्वा सर्वलक्षणसंयुतौ ।

द्योतयन्तौ दिशः सर्वाश्चन्द्रसूर्याविवापरौ ॥ ८॥

कस्यैतौ नरशार्दूलौ पुत्रौ देवसुतोपमौ ।

मनःप्रीतिकरौ मेऽद्य नरनारायणाविव ॥ ९॥

प्रत्युवाच मुनिः प्रीतो हर्षयन् जनकं तदा ।

पुत्रौ दशरथस्यैतौ भ्रातरौ रामलक्ष्मणौ ॥ १०॥

मखसंरक्षणार्थाय मयानीतौ पितुः पुरात् ।

आगच्छन् राघवो मार्गे ताटकां विश्वघातिनीम् ॥ ११॥

शरेणैकेन हतवान्नोदितो मेऽतिविक्रमः ।

ततो ममाश्रमं गत्वा मम यज्ञविहिंसकान् ॥ १२॥

सुबाहुप्रमुखान्हत्वा मारीचं सागरेऽक्षिपत् ।

ततो गङ्गातटे पुण्ये गौतमस्याश्रमं शुभम् ॥ १३॥

गत्वा तत्र शिलारूपा गौतमस्य वधूः स्थिता ।

पादपङ्कजसंस्पर्शात्कृता मानुषरूपिणी ॥ १४॥

दृष्ट्वाहल्यां नमस्कृत्य तया सम्यक्प्रपूजितः ।

इदानीं द्रष्टुकामस्ते गृहे माहेश्वरं धनुः ॥ १५॥

पूजितं राजभिः सर्वैर्दृष्टमित्यनुशुश्रुवे ।

अतो दर्शय राजेन्द्र शैवं चापमनुत्तमम् ।

दृष्ट्वायोध्यां जिगमिषुः पितरं द्रष्टुमिच्छति ॥ १६॥

इत्युक्तो मुनिना राजा पूजार्हाविति पूजया ।

पूजयामास धर्मज्ञो विधिदृष्टेन कर्मणा ॥ १७॥

 जनक उवाच

ततः सम्प्रेषयामास मन्त्रिणं बुद्धिमत्तरम् ।

शीघ्रमानय विश्वेशचापं रामाय दर्शय ॥ १८॥

ततो गते मन्त्रिवरे राजा कौशिकमब्रवीत् ।

यदि रामो धनुर्धृत्वा कोट्यामारोपयेद्गुणम् ॥ १९॥

तदा मयात्मजा सीता दीयते राघवाय हि ।

तथेति कौशिकोऽप्याह रामं संवीक्ष्य सस्मितम् ॥ २०॥

शीघ्रं दर्शय चापाग्र्यं रामायमिततेजसे ।

एवं ब्रुवति मौनीशे आगताश्चापवाहकाः ॥ २१॥

चापं गृहीत्वा बलिनः पञ्चसाहस्रसङ्ख्यकाः ।

घण्टाशतसमायुक्तं मणिवज्रादिभूषितम् ॥ २२॥

दर्शयामास रामाय मन्त्री मन्त्रयतां वरः ।

दृष्ट्वा रामः प्रहृष्टात्मा बद्ध्वा परिकरं दृढम् ॥ २३॥

गृहीत्वा वामहस्तेन लीलया तोलयन् धनुः ।

आरोपयामास गुणं पश्यत्स्वखिलराजसु ॥ २४॥

ईषदाकर्षयामास पाणिना दक्षिणेन सः ।

बभञ्जाखिलहृत्सारो दिशः शब्देन पूरयन् ॥ २५॥

दिशश्च विदिशश्चैव स्वर्गं मर्त्यं रसातलम् ।

तदद्भुतमभूत्तत्र देवानां दिवि पश्यताम् ॥ २६॥

आच्छादयन्तः कुसुमैर्देवाः स्तुतिभिरीडिरे ।

देवदुन्दुभयो नेदुर्ननृतुश्चाप्सरोगणाः ॥ २७॥

द्विधा भग्नं धनुर्दृष्ट्वा राजालिङ्ग्य रघूद्वहम् ।

विस्मयं लेभिरे सीतामातरोऽन्तःपुराजिरे ॥ २८॥

सीता स्वर्णमयीं मालां गृहीत्वा दक्षिणे करे ।

स्मितवक्त्रा स्वर्णवर्णा सर्वाभरणभूषिता ॥ २९॥

मुक्ताहारैः कर्णपत्रैः क्वणच्चरणनूपुरा ।

दुकूलपरिसंवीता वस्त्रान्तर्व्यञ्जितस्तनी ॥ ३०॥

रामस्योपरि निक्षिप्य स्मयमाना मुदं ययौ ।

ततो मुमुदिरे सर्वे राजदाराः स्वलङ्कृतम् ॥ ३१॥

गवाक्षजालरन्घ्रेभ्यो दृष्ट्वा लोकविमोहनम् ।

ततोऽब्रवीन्मुनिं राजा सर्वशास्त्रविशारदः ॥ ३२॥

भो कौशिक मुनिश्रेष्ठ पत्रं प्रेषय सत्वरम् ।

राजा दशरथः शीघ्रमागच्छतु सपुत्रकः ॥ ३३।

विवाहार्थं कुमाराणां सदारः सहमन्त्रिभिः ।

तथेति प्रेषयामास दूतांस्त्वरितविक्रमान् ॥ ३४॥

ते गत्वा राजशार्दूलं रामश्रेयो न्यवेदयन् ।

श्रुत्वा रामकृतं राजा हर्षेण महताप्लुतः ॥ ३५॥

मिथिलागमनार्थाय त्वरयामास मन्त्रिभिः ।

गच्छन्तु मिथिलां सर्वे गजाश्वरथपत्तयः ॥ ३६॥

रथमानय मे शीघ्रं गच्छाम्यद्यैव मा चिरम् ।

वसिष्ठस्त्वग्रतो यातु सदार सहितोऽग्निभिः ॥ ३७॥

राममातः समादाय मुनिर्मे भगवान् गुरुः ।

एवं प्रस्थाप्य सकलं राजर्षिर्विपुलं रथम् ॥ ३८॥

महत्या सेनया सार्धमारुह्य त्वरितो ययौ ।

आगतं राघवं श्रुत्वा राजा हर्षसमाकुलः ॥ ३९॥

प्रत्युज्जगाम जनकः शतानन्दपुरोधसा ।

यथोक्तपूजया पूज्यं पूजयामास सत्कृतम् ॥ ४०॥

रामस्तु लक्ष्मणेनाशु ववन्दे चरणौ पितुः ।

ततो हृष्टो दशरथो रामं वचनमब्रवीत् ॥ ४१॥

दिष्ट्या पश्यामि ते राम मुखं फुल्लाम्बुजोपमम् ।

मुनेरनुग्रहात्सर्वं सम्पन्नं मम शोभनम् ॥ ४२॥

इत्युक्त्वाघ्राय मूर्धानमालिङ्ग्य च पुनः पुनः ।

हर्षेण महताविष्टो ब्रह्मानन्दं गतो यथा ॥ ४३॥

ततो जनकराजेन मन्दिरे सन्निवेशितः ।

शोभने सर्वभोगाढ्ये सदारः ससुतः सुखी ॥ ४४॥

ततः शुभे दिने लग्ने सुमुहूर्ते रघूत्तमम् ।

आनयामास धर्मज्ञो रामं सभ्रातृकं तदा ॥ ४५॥

रत्नस्तम्भसुविस्तारे सुविताने सुतोरणे ।

मण्डपे सर्वशोभाढ्ये मुक्तापुष्पफलान्विते ॥ ४६॥

वेदविद्भिः सुसम्बाधे ब्राह्मणैः स्वर्णभूषितैः ।

सुवासिनीभिः परितो निष्ककण्ठीभिरावृते ॥ ४७॥

भेरीदुन्दुभिनिर्घोषैर्गीतनृत्यैः समाकुले ।

दिव्यरत्नाञ्चिते स्वर्णपीठे रामं न्यवेशयत् ॥ ४८॥

वसिष्ठं कौशिकं चैव शतानन्दः पुरोहितः ।

यथाक्रमं पूजयित्वा रामस्योभयपार्श्वयोः ॥ ४९॥

स्थापयित्वा स तत्राग्निं ज्वालयित्वा यथाविधि ।

सीतामानीय शोभाढ्यां नानारत्नविभूषिताम् ॥ ५०॥

सभार्यो जनकः प्रायाद्रामं राजीवलोचनम् ।

पादौ प्रक्षाल्य विधिवत्तदपो मूर्ध्न्यधारयत् ॥ ५१॥

या धृता मूर्ध्नि शर्वेण ब्रह्मणा मुनिभिः सदा ।

ततः सीतां करे धृत्वा साक्षतोदकपूर्वकम् ॥ ५२॥

रामाय प्रददौ प्रीत्या पाणिग्रहविधानतः ।

सीता कमलपत्राक्षी स्वर्णमुक्तादिभूषिता ॥ ५३॥

दीयते मे सुता तुभ्यं प्रीतो भव रघूत्तम ।

इति प्रीतेन मनसा सीतां रामकरेऽर्पयन् ॥ ५४॥

मुमोद जनको लक्ष्मीं क्षीराब्धिरिव विष्णवे ।

उर्मिलां चौरसीं कन्यां लक्ष्मणाय ददौ मुदा ॥ ५५॥

तथैव श्रुतिकीर्तिं च माण्डवीं भ्रातृकन्यके ।

भरताय ददावेकां शत्रुघ्नायापरां ददौ ॥ ५६॥

चत्वारो दारसम्पन्ना भ्रातरः शुभलक्षणाः ।

विरेजुः प्रजया सर्वे लोकपाला इवापरे ॥ ५७॥

ततोऽब्रवीद्वसिष्ठाय विश्वामित्राय मैथिलः ।

जनकः स्वसुतोदन्तं नारदेनाभिभाषितम् ॥ ५८॥

यज्ञभूमिविशुद्ध्यर्थं कर्षतो लाङ्गलेन मे ।

सीतामुखात्समुत्पन्ना कन्यका शुभलक्षणा ॥ ५९॥

तामद्राक्षमहं प्रीत्या पुत्रिकाभावभाविताम् ।

अर्पिता प्रियभार्यायै शरच्चन्द्रनिभानना ॥ ६०॥

एकदा नारदोऽभ्यागाद्विविक्ते मयि संस्थिते ।

रणयन्महतीम् वीणां गायन्नरायणं विभुम् ॥ ६१॥

पूजितः सुखमासीनो मामुवाच सुखान्वितः ।

शृणुष्व वचनं गुह्यं तवाभ्युदयकारणम् ॥ ६२॥

परमात्मा हृषीकेशो भक्तानुग्रहकाम्यया ।

देवकार्यार्थसिद्ध्यर्थं रावणस्य वधाय च ॥ ६३॥

जातो राम इति ख्यातो मायामानुषवेषधृक् ।

आस्ते दाशरथिर्भूत्वा चतुर्धा परमेश्वरः ॥ ६४॥

योगमायापि सीतेति जाता वै तव वेश्मनि ।

अतस्त्वं राघवायैव देहि सीतां प्रयत्नतः ॥ ६५॥

नान्येभ्यः पूर्वभार्यैषा रामस्य परमात्मनः ।

इत्युक्त्वा प्रययौ देवगतिं देवमुनिस्तदा ॥ ६६॥

तदारभ्य मया सीता विष्णोर्लक्ष्मीर्विभाव्यते ।

कथं मया राघवाय दीयते जानकी शुभा ॥ ६७॥

इति चिन्तासमाविष्टः कार्यमेकमचिन्तयम् ।

मत्पितामहगेहे तु न्यासभूतमिदं धनुः ॥ ६८॥

ईश्वरेण पुरा क्षिप्तं पुरदाहादनन्तरम् ।

धनुरेतत्पणं कार्यमिति चिन्त्य कृतं तथा ॥ ६९॥

सीतापाणिग्रहार्थाय सर्वेषां माननाशनम् ।

त्वत्प्रसादान्मुनिश्रेष्ठ रामो राजीवलोचनः ॥ ७०॥

आगतोऽत्र धनुर्द्रष्टुं फलितो मे मनोरथः ।

अद्य मे सफलं जन्म राम त्वां सह सीतया ॥ ७१॥

एकासनस्थं पश्यामि भ्राजमानं रविं यथा ॥ ७२॥

त्वत्पादाम्बुधरो ब्रह्मा सृष्टिचक्रप्रवर्तकः ।

बलिस्त्वत्पादसलिलं धृत्वाभूद्दिविजाधिपः ॥ ७३॥

त्वत्पादपांसुसंस्पर्शादहल्या भर्तृशापतः ।

सद्य एव विनिर्मुक्ता कोऽन्यस्त्वत्तोऽधिरक्षिता ॥ ७४॥

यत्पादपङ्कजपरागसुरागयोगिवृन्दैर्जितं

 भवभयं जितकालचक्रैः ।

यन्नामकीर्तनपरा जितदुःखशोका देवास्तमेव

 शरणं सततं प्रपद्ये ॥ ७५॥

इति स्तुत्वा नृपः प्रादाद्राघवाय महात्मने ।

दीनाराणां कोटिशतं रथानामयुतं तदा ॥ ७६॥

अश्वानां नियुतं प्रादाद्गजानां षट्शतं तथा ।

पत्तीनां लक्षमेकं तु दासीनां त्रिशतं ददौ ॥ ७७॥

दिव्याम्बराणि हारांश्च मुक्तारत्नमयोज्ज्वलान् ।

सीतायै जनकः प्रादात्प्रीत्या दुहितृवत्सलः ॥ ७८॥

वसिष्ठादीन्सुसंपूज्य भरतं लक्ष्मणं तथा ।

पूजयित्वा यथान्यायं तथा दशरथं नृपम् ॥ ७९॥

प्रस्थापयामास नृपो राजानं रघुसत्तमम् ।

सीतामालिङ्ग्य रुदतीं मातरः साश्रुलोचनाः ॥ ८०॥

श्वश्रूशुश्रूषणपरा नित्यं राममनुव्रता ।

पातिव्रत्यमुपालम्ब्य तिष्ठ वत्से यथा सुखम् ॥ ८१॥

प्रयाणकाले रघुनन्दनस्य भेरीमृदङ्गानकतूर्यघोषः ।

स्वर्वासिभेरीघनतूर्यशब्दैः संमूर्च्छितो

 भूतभयङ्करोऽभूत् ॥ ८२॥

इति श्रीमदध्यात्मरामायणे उमामहेश्वरसंवादे

 बालकाण्डे षष्ठः सर्गः ॥ ६॥



 ॥ बाल काण्डम् ॥

 ॥ सप्तमः सर्गः ॥

अथ गच्छति श्रीरामे मैथिलाद्योजनत्रयम् ।

निमित्तान्यतिघोराणि ददर्श नृपसत्तमः ॥ १॥

नत्वा वसिष्ठं पप्रच्छ किमिदं मुनिपुङ्गव ।

निमित्तानीह दृश्यन्ते विषमाणि समन्ततः ॥ २॥

वसिष्ठस्तमथ प्राह भयमागामि सूच्यते ।

पुनरप्यभयं तेऽद्य शीघ्रमेव भविष्यति ॥ ३॥

मृगाः प्रदक्षिणं यान्ति पश्य त्वां शुभसूचकाः ।

इत्येवं वदतस्तथा ववौ घोरतरोऽनिलः ॥ ४॥

मुष्णंश्चक्षूंषि सर्वेषां पांसुवृष्टिभिरर्दयन् ।

ततो व्रजन्ददर्शाग्रे तेजोराशिमुपस्थितम् ॥ ५॥

कोटिसूर्यप्रतीकाशं विद्युत्पुञ्जसमप्रभम् ।

तेजोराशिं ददर्शाथ जामदग्न्यं प्रतापवान् ॥ ६॥

नीलमेघनिभं प्रांशुं जटामण्डलमण्डितम् ।

धनुः परशुपाणिं च साक्षात्कालमिवान्तकम् ॥ ७॥

कार्तवीर्यान्तकं रामं दृप्तक्षत्रियमर्दनम् ।

प्राप्तं दशरथस्याग्रे कालमृत्युमिवापरम् ॥ ८॥

तं दृष्ट्वा भयसन्त्रस्तो राजा दशरथस्तदा ।

अर्घ्यादिपूजां विस्मृत्य त्राहि त्राहीति चाब्रवीत् ॥ ९॥

दण्डवत्प्रणिपत्याह पुत्रप्राणं प्रयच्छ मे ।

इति ब्रुवन्तं राजानमनादृत्य रघूत्तमम् ॥ १०॥

उवाच निष्ठुरं वाक्यं क्रोधात्प्रचलितेन्द्रियः ।

त्वं राम इति नाम्ना मे चरसि क्षत्रियाधम ॥ ११॥

द्वन्द्वयुद्धं प्रयच्छाशु यदि त्वं क्षत्रियोऽसि वै ।

पुराणं जर्जरं चापं भङ्क्त्वा त्वं कथ्यसे मुधा ॥ १२॥

अस्मिंस्तु वैष्णवे चापे आरोपयसि चेद्गुणम् ।

तदा युद्धं त्वया सार्धं करोमि रघुवंशज ॥ १३॥

नो चेत्सर्वान्हनिष्यामि क्षत्रियान्तकरोह्यहम् ।

इति ब्रुवति वै तस्मिंश्चचाल वसुधा भृशम् ॥ १४॥

अन्धकारो बभूवाथ सर्वेषामपि चक्षुषाम् ।

रामो दाशरथिर्वीरो वीक्ष्य तं भार्गवं रुषा ॥ १५॥

धनुराच्छिद्य तद्धस्तादातोप्य गुणमञ्जसा ।

तूणीराद्बाणमादाय संधायाकृष्य वीर्यवान् ॥ १६॥

उवाच भार्गवं रामं शृणु ब्रह्मन्वचो मम ।

लक्ष्यं दर्शय बाणस्य ह्यमोघो मम सायकः ॥ १७॥

लोकान्पादयुगं वापि वद शीघ्रं ममाज्ञया ।

अयं लोकः परो वाथ त्वया गन्तुं न शक्यते ॥ १८॥

एवं त्वं हि प्रकर्तव्यं वद शीघ्रं ममाज्ञया ।

एवं वदति श्रीरामे भार्गवो विकृताननः ॥ १९॥

संस्मरन्पूर्ववृत्तान्तमिदं वचनमब्रवीत् ।

राम राम महाबाहो जाने त्वां परमेश्वरम् ॥ २०॥

पुराणपुरुषं विष्णुं जगत्सर्गलयोद्भवम् ।

बाल्येऽहं तपसा विष्णुमाराधयितुमञ्जसा ॥ २१॥

चक्रतीर्थं शुभं गत्वा तपसा विष्णुमन्वहम् ।

अतोषयं महात्मानं नारायणमनन्यधीः ॥ २२॥

ततः प्रसन्नो देवेशः शङ्खचक्रगदाधरः ।

उवाच मां रघुश्रेष्ठ प्रसन्नमुखपङ्कजः ॥ २३॥

 श्रीभगवानुवाच

उत्तिष्ठ तपसो ब्रह्मन्फलितं ते तपो महत् ।

मच्चिदंशेन युक्तस्त्वं जहि हैहयपुङ्गवम् ॥ २४॥

कार्तवीर्यं पितृहणं यदर्थं तपसः श्रमः ।

ततस्त्रिःसप्तकृत्वस्त्वं हत्वा क्षत्रियमण्डलम् ॥ २५॥

कृत्स्नां भूमिं कश्यपाय दत्त्वा शान्तिमुपावह ।

त्रेतामुखे दाशरथिर्भूत्वा रामोऽहमव्ययः ॥ २६॥

उत्पत्स्ये परया शक्त्या तदा द्रक्ष्यसि मां ततः ।

मत्तेजः पुनरादास्ये त्ययि दत्तं मया पुरा ॥ २७॥

तदा तपश्चरंल्लोके तिष्ठ त्वं ब्रह्मणो दिनम् ।

इत्युक्त्वान्तर्दधे देवस्तथा सर्वं कृतं मया ॥ २८॥

स एव विष्णुस्त्वं राम जातोऽसि ब्रह्मणार्थितः ।

मयि स्थितं तु त्वत्तेजस्त्वयैव पुनराहृतम् ॥ २९॥

अद्य मे सफलं जन्म प्रतीतोऽसि मम प्रभो ।

ब्रह्मादिभिरलभ्यस्त्वं प्रकृतेः पारगो मतः ॥ ३०॥

त्ययि जन्मादिषड्भावा न सन्त्यज्ञानसंभवाः ।

निर्विकारोऽसि पूर्णस्त्वं गमनादिविवर्जितः ॥ ३१॥

यथा जले फेनजालं धूमो वह्नौ तथा त्ययि ।

त्वदाधारा त्वद्विषया माया कार्यं सृजत्यहो ॥ ३२॥

यावन्मायावृता लोकास्तावत्त्वां न विजानते ।

अविचारितसिद्धैषाविद्या विद्याविरोधिनी ॥ ३३॥

अविद्याकृतदेहादिसङ्घाते प्रतिबिम्बिता ।

चिच्छक्तिर्जीवलोकेऽस्मिन् जीव इत्यभिधीयते ॥ ३४॥

यावद्देहमनःप्राणबुद्ध्यादिष्वभिमानवान् ।

तावत्कर्तृत्वभोक्तृत्वसुखदुःखादिभाग्भवेत् ॥ ३५॥

आत्मनःसंसृतिर्नास्ति बुद्धेर्ज्ञानं न जात्विति ।

अविवेकाद्द्व्ययं युङ्क्त्वा संसारीति प्रवर्तते ॥ ३६॥

जडस्य चित्समायोगाच्चित्त्वं भूयाच्चितेस्तथा ।

जडसङ्गाज्जडत्वं हि जलाग्न्योर्मेलनं यथा ॥ ३७॥

यावत्त्वत्पादभक्तानां सङ्गसौख्यं न विन्दति ।

तावत्संसारदुःखौघान्न निवर्तेन्नरः सदा ॥ ३८॥

तत्सङ्गलब्धया भक्त्या यदा त्वां समुपासते ।

तदा माया शनैर्याति तानवं प्रतिपद्यते ॥ ३९॥

ततस्त्वज्ज्ञानसम्पन्नः सद्गुरुस्तेन लभ्यते ।

वाक्यज्ञानं गुरोर्लब्ध्वा त्वत्प्रसादाद्विमुच्यते ॥ ४०॥

तस्मात्त्वद्भक्तिहीनानां कल्पकोटिशतैरपि ।

न मुक्तिशङ्का विज्ञानशङ्का नैव सुखं तथा ॥ ४१॥

अतस्त्वत्पादयुगले भक्तिर्मे जन्म जन्मनि ।

स्यात्त्वद्भक्तिमतां सङ्गोऽविद्या याभ्यां विनश्यति ॥ ४२॥

लोके त्वद्भक्तिनिरतास्त्वद्धर्मामृतवर्षिणः ।

पुनन्ति लोकमखिलं किं पुनः स्वकुलोद्भवान् ॥ ४३॥

नमोऽस्तु जगतां नाथ नमस्ते भक्तिभावन ।

नमः कारुणिकानन्त रामचन्द्र नमोऽस्तु ते ॥ ४४॥

देव यद्यत्कृतं पुण्यं मया लोकजिगीषया ।

तत्सर्वं तव बाणाय भूयाद्राम नमोऽस्तु ते ॥ ४५॥

ततः प्रसन्नो भगवान् श्रीरामः करुणामयः ।

प्रसन्नोऽस्मि तव ब्रह्मन्यत्ते मनसि वर्तते ॥ ४६॥

दास्ये तदखिलं कामं मा कुरुष्वात्र संशयम् ।

ततः प्रीतेन मनसा भार्गवो राममब्रवीत् ॥ ४७॥

यदि मेऽनुग्रहो राम तवास्ति मधुसूदन ।

त्वद्भक्तसङ्गस्त्वत्पादे दृढा भक्तिः सदास्तु मे ॥ ४८॥

स्तोत्रमेतत्पठेद्यस्तु भक्तिहीनोऽपि सर्वदा ।

त्वद्भक्तिस्तस्य विज्ञानं भूयादन्ते स्मृतिस्तव ॥ ४९॥

तथेति राघवेणोक्तः परिक्रम्य प्रणम्य तम् ।

पूजितस्तदनुज्ञातो महेन्द्राचलमन्वगात् ॥ ५०॥

रजा दशरथो हृष्टो रामं मृतमिवागतम् ।

आलिङ्ग्यालिङ्ग्य हर्षेण नेत्राभ्यां जलमुत्सृजत् ॥ ५१॥

ततः प्रीतेन मनसा स्वस्थचित्तः पुरं ययौ ।

रामलक्ष्मणशत्रुघ्नभरता देवसंमिताः ॥ ५२॥

स्वां स्वां भर्यामुपादाय रेमिरे स्वस्वमन्दिरे ।

मातापितृभ्यां संहृष्टो रामः सीतासमन्वितः ।

रेमे वैकुण्ठभवने श्रिया सह यथा हरिः ॥ ५३॥

युधाजिन्नाम कैकेयीभ्राता भरतमातुलः ।

भरतं नेतुमागच्छत्स्वराज्यं प्रीतिसंयुतः ॥ ५४॥

प्रेषयामास भरतं राजा स्नेहसमन्वितः ।

शत्रुघ्नं चापि संपूज्य युधाजितमरिन्दमः ॥ ५५।

कौसल्या शुशुभे देवी रामेण सह सीतया ।

देवमातेव पौलोम्या शच्या शक्रेण शोभना ॥ ५६॥

साकेते लोकनाथप्रथितगुणगणो

 लोकसङ्गीतकीर्तिः श्रीरामः

 सीतयास्तेऽखिलजननिकरानन्दसन्दोहमूर्तिः ।

नित्यश्रीर्निर्विकारो निरवधिविभवो

 नित्यमायानिरासो मायाकार्यानुसारी

 मनुज इव सदा भाति देवोऽखिलेशः ॥ ५७॥

**इति श्रीमदध्यात्मरामायणे उमामहेश्वरसंवादे**

** बालकाण्डे सप्तमः सर्गः ॥ ७॥**

**\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\***



















** अध्यात्मरामायणे अयोध्याकाण्डम्**



 **॥ अयोध्याकाण्डः ॥**

** ॥ प्रथमः सर्गः ॥**

एकदा सुखमासीनं रामम् स्वान्तःपुराजिरे ।

सर्वाभरणसंपन्नं रत्नसिंहासने स्थितम् ॥ १॥

नीलोत्पलदलश्यामं कौस्तुभामुक्तकन्धरम् ।

सीतया रथदण्डेन चामरेणाथ वीजितम् ॥ २॥

विनोदयन्तं ताम्बूलचर्वणादिभिरादरात् ।

नारदोऽवतरद्द्रष्टुमम्बराद्यत्र राघवः ॥ ३॥

शुद्धस्फटिकसङ्काशः शरच्चन्द्र इवामलः ।

अतर्कितमुपायातो नारदो दिव्यदर्शनः ॥ ४॥

तं दृष्ट्वा सहसोत्थाय रामः प्रीत्या कृताञ्जलिः ।

ननाम शिरसा भूमौ सीतया सह भक्तिमान् ॥ ५॥

उवाच नारदं रामः प्रीत्या परमया युतः ।

संसारिणां मुनिश्रेष्ठ दुर्लभं तव दर्शनम् ।

अस्माकं विषयासक्तचेतसां नितरां मुनेः ॥ ६॥

अवाप्तं मे पूर्वजन्मकृतपुण्यमहोदयैः ।

संसारिणापि हि मुने लभ्यते सत्समागमः ॥ ७॥

अतस्त्वद्दर्शनादेव कृतार्थोऽस्मि मुनीश्वर ।

किं कार्यं ते मया कार्यं ब्रूहि तत्करवाणि भोः ॥ ८॥

अथ तं नारदोऽप्याह राघवं भक्तवत्सलम् ।

किं मोहयसि मां राम वाक्यैर्लोकानुसारिभिः ॥ ९॥

संसार्यहमिति प्रोक्तं सत्यमेतत्त्वया विभो ।

जगतामादिभूता या सा माया गृहिणी तव ॥ १०॥

त्वत्सन्निकर्षाज्जायन्ते तस्यां ब्रह्मादयः प्रजाः ।

त्वदाश्रया सदा भाति माया या क्रिगुणात्मिका ॥ ११॥

सूतेऽजस्रं शुक्लकृष्णलोहिताः सर्वदा प्रजाः ।

लोकत्रयमहागेहे गृहस्थस्त्वमुदाहृतः ॥ १२॥

त्वं विष्णुर्जानकी लक्ष्मीः शिवस्त्वं जानकी शिवा ।

ब्रह्मा त्वं जानकी वाणी सूर्यस्त्वं जानकी प्रभा ॥ १३॥

भवान् शशाङ्कः सीता तु रोहिणी शुभलक्षणा ।

शक्रस्त्वमेव पौलोमी सीता स्वाहानलो भवान् ॥ १४॥

यमस्त्वं कालरूपश्च सीता संयमिनी प्रभो ।

निरृतिस्त्वं जगन्नाथ तामसी जानकी शुभा ॥ १५॥

राम त्वमेव वरुणो भार्गवी जानकी शुभा ।

वायुस्त्वं राम सीता तु सदागतिरितीरिता ॥ १६॥

कुबेरस्त्वं राम सीता सर्वसंपत्प्रकीर्तिता ।

रुद्राणी जानकी प्रोक्ता रुद्रस्त्वं लोकनाशकृत् ॥ १७॥

लोके स्त्रीवाचकं यावत्तत्सर्वं जानकी शुभा ।

पुन्नामवाचकं यावत्तत्सर्वं त्वं हि राघव ॥ १८॥

तस्माल्लोकत्रये देव युवाभ्यां नास्ति किञ्चन ॥ १९॥

त्वदाभासोदिताज्ञानमव्याकृतमितीर्यते ।

तस्मान्महांस्ततः सूत्रं लिङ्गं सर्वात्मकं ततः ॥ २०॥

अहङ्कारश्च बुद्धिश्च पञ्चप्राणेन्द्रियाणि च ।

लिङ्गमित्युच्यते प्राज्ञैर्जन्ममृत्युसुखादिमत् ॥ २१॥

स एव जीवसंज्ञश्च लोके भाति जगन्मयः ।

अवाच्यानाद्यविद्यैव कारणोपाधिरुच्यते ॥ २२॥

स्थूलं सूक्ष्मं कारणाख्यमुपाधित्रितयं चितेः ।

एतैर्विशिष्टो जीवः स्याद्वियुक्तः परमेश्वरः ॥ २३॥

जाग्रत्स्वप्नसुषुप्ताख्या संसृतिर्या प्रवर्तते ।

तस्या विलक्षणः साक्षी चिन्मात्रस्त्वं रघूत्तम ॥ २४॥

त्वत्त एव जगज्जातं त्वयि सर्वं प्रतिष्ठितम् ।

त्वय्येव लीयते कृत्स्नं तस्मात्त्वं सर्वकारणम् ॥ २५॥

रज्जावहिमिवात्मानं जीवं ज्ञात्वा भयं भवेत् ।

परात्माहमिति ज्ञात्वा भयदुःखैर्विमुच्यते ॥ २६॥

चिन्मात्रज्योतिषा सर्वाः सर्वदेहेषु बुद्धयः ।

त्वया यस्मात्प्रकाश्यन्ते सर्वस्यात्मा ततो भवान् ॥ २७॥

अज्ञानान्न्यस्यते सर्वं त्वयि रज्जो भुजङ्गवत् ।

त्वज्ज्ञानाल्लीयते सर्वं तस्माज्ज्ञानं सदाभ्यसेत् ॥ २८॥

त्वत्पादभक्तियुक्तानां विज्ञानं भवति क्रमात् ।

तस्मात्त्वद्भक्तियुक्ता ये मुक्तिभाजस्त एव हि ॥ २९॥

अहं त्वद्भक्तभक्तानां तद्भक्तानां च किङ्करः ।

अतो मामनुगृह्णीष्व मोहयस्व न मां प्रभो ॥ ३०॥

त्वन्नाभिकमलोत्पन्नो ब्रह्मा मे जनकः प्रभो ।

अतस्तवाहं पौत्रोऽस्मि भक्तं मां पाहि राघव ॥ ३१॥

इत्युक्त्वा बहुशो नत्वा स्वानन्दाश्रु परिप्लुतः ।

उवाच वचनं राम ब्रह्मणा नोदितोऽस्म्यहम् ॥ ३२॥

रावणस्य वधार्थाय जातोऽसि रघुसत्तम ।

इदानीं राज्यरक्षार्थं पिता त्वामभिषेक्ष्यति ॥ ३३॥

यदि राज्याभिसंसक्तो रावणं न हनिष्यसि ।

प्रतिज्ञा ते कृता राम भूभारहरणाय वै ॥ ३४॥

तत्सत्यं कुरु राजेन्द्र सत्यसंधस्त्वमेव हि ।

श्रुत्वैतद्गदितं रामो नारदं प्राह सस्मितम् ॥ ३५॥

शृणु नारद मे किञ्चिद्विद्यतेऽविदितं क्वचित् ।

प्रतिज्ञातं च यत्पूर्वं करिष्ये तन्न संशयः ॥ ३६॥

किन्तु कालानुरोधेन तत्तत्प्रारब्धसंक्षयात् ।

हरिष्ये सर्वभूभारं क्रमेणासुरमण्डलम् ॥ ३७॥

रावणस्य विनाशार्थं श्वो गन्ता दण्डकाननम् ।

चतुर्दश समास्तत्र ह्युषित्वा मुनिवेषधृक् ॥ ३८॥

सीतामिषेण तं दुष्टं सकुलं नाशयाम्यहम् ।

एवं रामे प्रतिज्ञाते नारदः प्रमुमोद ह ॥ ३९॥

प्रदक्षिणत्रयं कृवा दण्डवत्प्रणिपत्य तम् ।

अनुज्ञातश्च रामेण ययौ देवगतिं मुनिः ॥ ४०॥

संवादं पठति शृणोति संस्मरेद्वा यो नित्यं

 मुनिवररामयोः सभक्त्या ।

संप्राप्नोत्यमरसुदुर्लभं विमोक्षं कैवल्यं

 विरतिपुरःसरं क्रमेण ॥ ४१॥

इति श्रीमदध्यात्मरामयणे उमामहेश्वरसंवादे

 अयोध्याकाण्डे प्रथमः सर्गः ॥ १॥



 ॥ अध्यात्म रामायणम् ॥

 ॥ अयोध्या काण्डः ॥

 ॥ द्वितीयः सर्गः ॥

अथ राजा दशरथः कदाचिद्रहसि स्थितः ।

वसिष्ठं स्वकुलाचार्यमाहूयेदमभाषत ॥ १॥

भगवन् राममखिलाः प्रशंसन्ति मुहुर्मुहुः ।

पौराश्च निगमा वृद्धा मन्त्रिणश्च विशेषतः ॥ २॥

ततः सर्वगुणोपेतं रामं राजीवलोचनम् ।

ज्येष्ठं राज्येऽभिषेक्ष्यामि वृद्धोऽहं मुनिपुङ्गव ॥ ३॥

भरतो मातुलं द्रष्टुं गतः शत्रुघ्नसंयुतः ।

अभिषेक्ष्ये श्व एवाशु भवांस्तच्चानुमोदताम् ॥ ४॥

सम्भाराः सम्भ्रियन्तां च गच्छ मन्त्रय राघवम् ।

उच्छ्रीयन्तां पताकाश्च नानावर्णाः समन्ततः ॥ ५॥

तोरणानि विचित्राणि स्वर्णमुक्तामयानि वै ।

आहूय मन्त्रिणां राजा सुमन्त्रं मन्त्रिसत्तमम् ॥६॥

आज्ञापयति यद्यत्त्वां मुनिस्तत्तत्समानय ।

यौवराज्येऽभिषेक्ष्यामि श्वोभूते रघुनन्दनम् ॥ ७॥

तथेते हर्षात्स मुनिं किं करोमीत्यभाषत ।

तमुवाच महातेजा वसिष्ठो ज्ञानिनां वरः ॥ ८॥

श्वः प्रभाते मध्यकक्षे कन्यकाः स्वर्णभूषिताः ।

तिष्ठन्तु षोडश गजाः स्वर्णरत्नादि भूषिताः ॥ ९॥

चतुर्दन्तः समायातु ऐरावतकुलोद्भवः ।

नानातीर्थोदकैः पूर्णाः स्वर्णकुम्भाः सहस्रशः ॥ १०॥

स्थाप्यन्तां नववैयाघ्रचर्माणि त्रीणि चानय ।

श्वेतच्छत्रं रत्नदण्डं मुक्तामणिविराजितम् ॥ ११॥

दिव्यमाल्यानि वस्त्राणि दिव्यान्याभरणानि च ।

मुनयः सत्कृतास्तत्र तिष्ठन्तु कुशपाणयः ॥ १२॥

नर्तक्यो वारमुख्याश्च गायका वेणुकास्तथा ।

नानावादित्रकुशला वादयन्तु नृपाङ्गणे ॥ १३॥

हस्त्यश्वरथपादाता बहिस्तिष्ठन्तु सायुधाः ।

नगरे यानि तिष्ठन्ति देवतायतनानि च ॥ १४॥

तेषु प्रवर्ततां पूजा नानाबलिभिरावृता ।

राजानः शीघ्रमायान्तु नानोपायनपाणयः ॥ १५॥

इत्यादिश्य मुनिः श्रीमान् सुमन्त्रं नृपमन्त्रिणम् ।

स्वयं जगाम भवनं राघवस्यातिशोभनम् ॥ १६॥

रथमारुह्य भगवान्वसिष्ठो मुनिसत्तमः ।

त्रीणि कक्षाण्यतिक्रम्य रथात्क्षितिमवातरत् ॥ १७॥

अन्तः प्रविश्य भवनं स्वाचार्यत्वादवारितः ।

गुरुमागतमाज्ञाय रामस्तूर्णः कृताञ्जलिः ॥ १८॥

प्रत्युद्गम्य नमस्कृत्य दण्डवद् भक्तिसंयुतः ।

स्वर्णपात्रेण पानीयमानिनायाशु जानकी ॥ १९॥

रत्नासने समावेश्य पादौ प्रक्षाल्य भक्तितः ।

तदपः शिरसा धृत्वा सीताया सह राघवः ॥ २०॥

धन्योऽस्मीत्यब्रवीद्रामस्तव पादाम्बुधारणात् ।

श्रीरामेणैवमुक्तस्तु प्रहसन्मुनिरब्रवीत् ॥ २१॥

त्वत्पादसलिलं धृत्वा धन्योऽभूद्गिरिजापतिः

ब्रह्मापि मत्पिता ते हि पादतीर्थहताशुभः ॥ २२॥

इदानीं भाषसे यत्त्वं लोकानामुपदेशकृत् ।

जानामि त्वां परात्मानं लक्ष्म्या संजातमीश्वरम् ॥ २३॥

देवकार्यार्थसिद्ध्यर्थं भक्तानां भक्तिसिद्धये ।

रावणस्य वधार्थाय जातं जानामि राघव ॥ २४॥

तथापि देवकार्यार्थं गुह्यं नोद्घाटयाम्यहम् ।

तथा त्वं मायया सर्वं करोषि रघुनन्दन ॥ २५॥

तथैवानुविधास्येऽहं शिष्यस्त्वं गुरुरप्यहम् ।

गुरुर्गुरूणां त्वं देव पितॄणां त्वं पितामहः ॥ २६॥

अन्तर्यामी जगद्यात्रावाहकस्त्वमगोचरः ।

शुद्धसत्त्वमयं देहं धृत्वा स्वाधीनसम्भवम् ॥ २७॥

मनुष्य इव लोकेऽस्मिन् भासि त्वं योगमायया ।

पौरोहित्यमहं जाने विगर्ह्यं दूष्यजीवनम् ॥ २८॥

इक्ष्वाकूणां कुले रामः परमात्मा जनिष्यते ।

इति ज्ञातं मया पूर्वं ब्रह्मणा कथितं पुरा ॥ २९॥

ततोऽहमाशया राम तव सम्बन्धकाङ्क्षया ।

अकार्षं गर्हितमपि तवाचार्यत्वसिद्धये ॥ ३०॥

ततो मनोरथो मेऽद्य फलितो रघुनन्दन ।

त्वदधीना महामाया सर्वलोकैकमोहिनी ॥ ३१॥

मां यथा मोहयेन्नैव तथा कुरु रघूद्वह ।

गुरुनिष्कृतिकामस्त्वं यदि देह्येतदेव मे ॥ ३२॥

प्रसङ्गात्सर्वमप्युक्तं न वाच्यं कुत्रचिन्मया ।

राज्ञा दशरथेनाहं प्रेषितोऽस्मि रघूद्वह ॥ ३३॥

त्वामामन्त्रयितुं राज्ये श्वोऽभिषेक्ष्यति राघव ।

अद्य त्वं सीतया सार्धमुपवासं यथाविधि ॥ ३४॥

कृत्वा शुचिर्भूमिशायी भव राम जितेन्द्रियः ।

गच्छामि राजसान्निध्यं त्वं तु प्रातर्गमिष्यसि ॥ ३५॥

इत्युक्त्वा रथमारुह्य ययौ राजगुरुर्द्रुतम् ।

रामोऽपि लक्ष्मणं दृष्ट्वा प्रहसन्निदमब्रवीत् ॥ ३६॥

सौमित्रे यौवराज्ये मे श्वोऽभिषेको भविष्यति ।

निमित्तमात्रमेवाहं कर्ता भोक्ता त्वमेव हि ॥ ३७

मम त्वं बहिः प्राणो नात्र कार्या विचारणा ।

ततो वसिष्ठेन यथा भाषितं तत्तथाकरोत् ॥ ३८॥

वसिष्ठोऽपि नृपं गत्वा कृतं सर्वं न्यवेदयत् ।

वसिष्ठस्य पुरो राज्ञा ह्युक्तं रामाभिषेचनम् ॥ ३९॥

यदा तदैव नगरे श्रुत्वा कश्चित्पुमान् जगौ ।

कौसल्यायै राममात्रे सुमित्रायै तथैव च ॥ ४०॥

श्रुत्वा ते हर्षसम्पूर्णे ददतुर्हारमुत्तमम् ।

तस्मै ततः प्रीतमाना कौसल्या पुत्रवत्सला ॥ ४१॥

लक्ष्मीं पर्यचरद्देवीं रामस्यार्थप्रसिद्धये ।

सत्यवादी दशरथः करोत्येव प्रतिश्रुतम् ॥ ४२॥

कैकेयीवशगः किन्तु कामुकः किं करिष्यति ।

इति व्याकुलचित्ता सा दुर्गां देवीमपूजयत् ॥ ४३॥

एतस्मिन्नन्तरे देवा देवीं वाणीमचोदयन् ।

गच्छ देवि भुवो लोकमयोध्यायां प्रयत्नतः ॥ ४४॥

रामाभिषेकविघ्नार्थं यतस्व ब्रह्मवाक्यतः ।

मन्थरां प्रविशस्वादौ कैकेयीं च ततः परम् ॥ ४५॥

ततो विघ्ने समुत्पन्ने पुनरेहि दिविं शुभे ।

तथेत्युक्त्वा तथा चक्रे प्रविवेशाथ मन्थराम् ॥ ४६॥

सापि कुब्जा त्रिवक्रा तु प्रासादाग्रमथारुहत् ।

नगरं परितो दृष्ट्वा सर्वतः समलंकृतम् ॥ ४७॥

नानातोरणसम्बाधं पताकाभिरलंकृतम् ।

दानोत्सवसमायुक्ता कौसल्या चातिहर्षिता ॥ ४८॥

धात्रीं पप्रच्छ मातः किं नगरं समलंकृतम् ।

दानोत्सवसमायुक्ता कौसल्या चातिहर्षिता ॥ ४९॥

ददाति विप्रमुख्येभ्यो वस्त्राणि विविधानि च ।

तामुवाच तदा धात्री रामचन्द्राभिषेचनम् ॥ ५०॥

श्वो भविष्यति तेनाद्य सर्वतोऽलंकृतं पुरम् ।

तत्श्रुत्वा त्वरितं गत्वा कैकेयीं वाक्यमब्रवीत् ॥ ५१॥

पर्यङ्कस्थां विशालाक्षीमेकान्ते पर्यवस्थिताम् ।

किं शेषे दुर्भगे मूढे महद्भयमुपस्थितम् ॥ ५२॥

न जानीषेऽतिसौन्दर्यमानिनी मत्तगामिनी ॥ ५३॥

रामस्यानुग्रहाद्राज्ञः श्वोऽभिषेको भविष्यति ।

तत्श्रुत्वा सहसोत्थाय कैकेयी प्रियवादिनी ॥ ५४॥

तस्यै दिव्यं ददौ स्वर्णनूपुरं रत्नभूषितम् ।

हर्षस्थाने किमिति मे कथ्यते भयमागतम् ॥ ५५॥

भरतादधिको रामः प्रियकृन्मे प्रियंवदः ।

कौसल्यां मां समं पश्यन् सदा शुश्रूषते हि माम् ॥ ५६॥

रामाद्भयं किमापन्नं तव मूढे वदस्व मे ।

तत्श्रुत्वा विषसादाथ कुब्जाकारणवैरिणी ॥ ५७॥

शृणु मद्वचनं देवि यथार्थं ते महद्भयम् ।

त्वां तोषयन् सदा राजा प्रियवाक्यानि भाषते ॥ ५८॥

कामुकोऽतथ्यवादी च त्वां वाचा परितोषयन् ।

कार्यं करोति तस्या वै राममातुः सुपुष्कलम् ॥ ५९॥

मनस्येतन्निधायैव प्रेषयामास ते सुतम् ।

भरतं मातुलकुले प्रेषयामास सानुजम् ॥ ६०॥

सुमित्रायाः समीचीनं भविष्यति न संशयः ।

लक्ष्मणो राममन्वेति राज्यं सोऽनुभविष्यति ॥ ६१॥

भरतो राघवस्याग्रे किङ्करो वा भविष्यति ।

विवास्यते वा नगरात्प्राणैर्वा हायतेऽचिरात् ॥ ६२॥

त्वं तु दासीव कौसल्यां नित्यं परिचरिष्यसि ।

ततोऽपि मरणं श्रेयो यत्सपत्न्याः पराभवः ॥ ६३॥

अतः शीघ्रं यतस्वाद्य भरतस्याभिषेचने ।

रामस्य वनवासार्थं वर्षाणि नव पञ्च च ॥ ६४॥

ततो रूढोऽभये पुत्रस्तव राज्ञि भविष्यति ।

उपायं ते प्रवक्ष्यामि पूर्वमेव सुनिश्चितम् ॥ ६५॥

पुरा देवासुरे युद्धे राजा दशरथः स्वयम् ।

इन्द्रेण याचितो धन्वी सहायार्थं महारथः ॥ ६६॥

जगाम सेनया सार्धं त्वया सह शुभानने ।

युद्धं प्रकुर्वतस्तस्य राक्षसैः सह धन्विनः ॥ ६७॥

तदाक्षकीलो न्यपतच्छिन्नस्तस्य न वेद सः ।

त्वं तु हस्तं समावेश्य कीलरन्ध्रेऽतिधैर्यतः ॥ ६८॥

स्थितवत्यसितापाङ्गि पतिप्राणपरीप्सया ।

ततो हत्वासुरान्सर्वान् ददर्श त्वामरिन्दमः ॥ ६९॥

आश्चर्यं परमं लेभे त्वामालिङ्ग्य मुदान्वितः ।

वृणीष्व यत्ते मनसि वाञ्छितं वरदोऽस्म्यहम् ॥ ७०॥

वरद्वयं वृणीष्व त्वमेवं राजावदत्स्वयम् ।

त्वयोक्तो वरदो राजन्यदि दत्तं वरद्वयम् ॥ ७१॥

त्वय्येव तिष्ठतु चिरं न्यासभूतं ममानघ ।

यदा मेऽवसरो भूयात्तदा देहि वरद्वयम् ॥ ७२॥

तथेत्युक्त्वा स्वयं राजा मन्दिरं व्रज सुव्रते ।

त्वत्तः श्रुतं मया पूर्वमिदानीं स्मृतिमागतम् ॥ ७३॥

अतः शीघ्रं प्रविश्याद्य क्रोधागारं रुषान्विता ।

विमुच्य सर्वाभरणं सर्वतो विनिकीर्य च ॥ ७४॥

भूमावेव शयाना त्वं तूष्णीमातिष्ठ भामिनि ।

यावत्सत्यं प्रतिज्ञाय राजाभीष्टं करोति ते ॥ ७५॥

श्रुत्वा त्रिवक्रयोक्तं तत्तदा केकयनन्दिनी ।

तथ्यमेवाखिलं मेने दुःसङ्गाहितविभ्रमा ॥ ७६॥

तामाह कैकेयी दुष्टा कुतस्ते बुद्धिरीदृशी ।

एवं त्वां बुद्धिसम्पन्नां न जाने वक्रसुन्दरि ॥ ७७॥

भरतो यदि राजा मे भविष्यति सुतः प्रियः ।

ग्रामान् शतं प्रदास्यामि मम त्वं प्राणवल्लभा ॥ ७८॥

इत्युक्त्वा कोपभवनं प्रविश्य सहसा रुषा ।

विमुच्य सर्वाभरणं परिकीर्य समन्ततः ॥ ७९॥

भूमौ शयाना मलिना मलिनाम्बरधारिणी ।

प्रोवाच शृणु मे कुब्जे यावद्रामो वनं व्रजेत् ॥ ८०॥

प्राणांस्त्यक्ष्येऽथ वा वक्रे शयिष्ये तावदेव हि ।

निश्चयं कुरु कल्याणि कल्याणं ते भविष्यति ॥ ८१॥

इत्युक्त्वा प्रययौ कुब्जा गृहं सापि तथाकरोत् ॥ ८२॥

धीरोऽत्यन्तदयान्वितोऽपि सगुणाचारान्वितो वाथवा

 नीतिज्ञो विधिवाददेशिकपरो विद्याविवेकोऽथवा ।

दुष्टानामतिपापभावितधियां सङ्गं सदा चेद्भजेत्तद्बुद्ध्या

 परिभावितो व्रजति तत् साम्यं क्रमेण स्फुटम् ॥ ८३॥

अत सङ्गः परित्याज्यो दुष्टानां सर्वदैव हि ।

दुःसङ्गी च्यवते स्वार्थाद्यथेयं राजकन्यका ॥ ८४॥

इति श्रीमदध्यात्मरामयणे उमामहेश्वरसंवादे

 अयोध्याकाण्डे द्वितीयः सर्गः ॥ २॥



 ॥ अध्यात्म रामायणम् ॥

 ॥ अयोध्या काण्डः ॥

 ॥ तृतीयः सर्गः ॥

ततो दशरथो राजा रामाभ्युदयकारणात् ।

आदिश्य मन्त्रिप्रकृतीः सानन्दो गृहमाविशत् ॥ १॥

तत्रादृष्ट्वा प्रियां राजा किमेतदिति विह्वलः ।

या पुरा मन्दिरं तस्याः प्रविष्टे मयि शोभना ॥ २॥

हसन्ती मामुपायाति सा किं नैवाद्य दृश्यते ।

इत्यात्मन्येव संचिन्त्य मनसातिविदूयता ॥ ३॥

पप्रच्छ दासीनिकरं कुतो वः स्वामिनी शुभा ।

नायाति मां यथापूर्वं मत्प्रिया प्रियदर्शना ॥ ४॥

ता ऊचुः क्रोधभवनं प्रविष्टा नैव विद्महे ।

कारणं तत्र देव त्वं गच्छ निश्चेतुमर्हसि ॥ ५॥

इत्युक्तो भयसन्त्रस्तो राजा तस्याः समीपगः ।

उपविश्य शनैर्देहं स्पृशन्वै पाणिनाब्रवीत् ॥ ६॥

किं शेषे वसुधापृष्ठे पर्यङ्कादीन् विहाय च ।

मां त्वं खेदयसे भीरु यतो मां नावभाषसे ॥ ७॥

अलङ्कारं परित्यज्य भूमौ मलिनवाससा ।

किमर्थं ब्रूहि सकलं विधास्ये तव वाञ्छितम् ॥ ८॥

को वा तवाहितं कर्ता नारी वा पुरुषोऽपि वा ।

स मे दण्ड्यश्च वध्यश्च भविष्यति न संशयः ॥ ९॥

ब्रूहि देवि यथा प्रीतिस्तदवश्यं ममाग्रतः ।

तदिदानीं साधयिष्ये सुदुर्लभमपि क्षणात् ॥ १०॥

जानासि त्वं मम स्वान्तं प्रियं मां स्ववशे स्थितम् ।

तथापि मां खेदयसे वृथा तव परिश्रमः ॥ ११॥

ब्रूहि किं धनिनं कुर्यां दरिद्रं ते प्रियङ्करम् ।

धनिनं क्षणमात्रेण निर्धनं च तवाहितम् ॥ १२॥

ब्रूहि किं वा वधिष्यामि वधार्हो वा विमोक्ष्यसे ।

किमत्र बहुनोक्तेन प्राणान्दास्यामि ते प्रिये ॥ १३॥

मम प्राणात्प्रियतरो रामो राजीवलोचनः ।

तस्योपरि शपे ब्रूहि त्वद्धितं तत्करोम्यहम् ॥ १४॥

इति ब्रुवाणं राजानं शपन्तं राघवोपरि ।

शनैर्विमृज्य नेत्रे सा राजानं प्रत्यभाषत ॥ १५॥

यदि सत्यप्रतिज्ञोऽसि शपथं कुरुषे यदि ।

याच्ञ्चां मे सफलां कर्तुं शीघ्रमेव त्वमर्हसि ॥ १६॥

पूर्वं देवासुरे युद्धे मया त्वं परिरक्षितः ।

तदा वरद्वयं दत्तं त्वया मे तुष्टचेतसा ॥ १७॥

तद्द्वयं न्यासभूतं मे स्थापितं त्वयि सुव्रत ।

तत्रैकेन वरेणाशु भरतं मे प्रियं सुतम् ॥ १८॥

एभिः संभृतसंभारैर्यौवराज्येऽभिषेचय ।

अपरेण वरेणाशु रामो गच्छतु दण्डकान् ॥ १९॥

मुनिवेषधरः श्रीमान् जटावल्कलभूषणः ।

चतुर्दश समास्तत्र कन्दमूलफलाशनः ॥ २०॥

पुनरायातु तस्यान्ते वने वा तिष्ठतु स्वयम् ।

प्रभाते गच्छतु वनं रामो राजीवलोचनः ॥ २१॥

यदि किञ्चिद्विलम्बेत प्राणांस्त्यक्ष्ये तवाग्रतः ।

भव सत्यप्रतिज्ञस्त्वमेतदेव मम प्रियम् ॥ २२॥

श्रुत्वैतद्दारुणं वाक्यं कैकेय्या रोमहर्षणम् ।

निपपात महीपालो वज्राहत इवाचलः ॥ २३॥

शनैरुन्मील्य नयने विमृज्य परया भिया ।

दुःस्वप्नो वा मया दृष्टोह्यथवा चित्तविभ्रमः ॥ २४॥

इत्यालोक्य पुरः पत्नीं व्याघ्रीमिव पुरः स्थिताम् ।

किमिदं भाषसे भद्रे मम प्राणहरं वचः ॥ २५॥

रामः कमपराधं ते कृतवान्कमलेक्षणः ।

ममाग्रे राघवगुणान्वर्णयस्यनिशं शुभान् ॥ २६॥

कौसल्यां मां समं पश्यन् शुश्रूषा कुरुते सदा ।

इति ब्रुवन्ती त्वं पूर्वमिदानीं भाषसेऽन्यथा ॥ २७॥

राज्यं गृहाण पुत्राय रामस्तिष्ठतु मन्दिरे ।

अनुगृह्णीष्व मां वामे रामान्नास्ति भयं तव ॥ २८॥

इत्युक्त्वाश्रुपरीताक्षः पादयोर्निपपात ह ।

कैकेयी प्रत्युवाचेदं सापि रक्तान्तलोचना ॥ २९॥

राजेन्द्र किं त्वं भ्रान्तोऽसि उक्तं तद्भाषसेऽन्यथा ।

मिथ्या करोषि चेत्स्वीयं भाषितं नरको भवेत् ॥ ३०॥

वनं न गच्छेद्यदि रामचन्द्रः

 प्रभातकालेऽजिनचीरयुक्तः ।

उद्बन्धनं वा विषभक्षणं वा

 कृत्वा मरिष्ये पुरतस्तवाहम् ॥ ३१॥

सत्यप्रतिज्ञोऽहमितीह लोके

 विडम्बसे सर्वसभान्तरेषु ।

रामोपरि त्वं शपथं च कृत्वा

 मिथ्याप्रतिज्ञो नरकं प्रयाहि ॥ ३२॥

इत्युक्तः प्रियया दीनो मग्नो दुःखार्णवे नृपः ।

मूर्च्छितः पतितो भूमौ विसंज्ञो मृतको यथा ॥ ३३॥

एवं रात्रिर्गता तस्य दुःखात्संवत्सरोपमा ।

अरुणोदयकाले तु वन्दिनो गायका जगुः ॥ ३४॥

निवारयित्वा तान् सर्वान्कैकेयी रोषमास्थिता ।

ततः प्रभातसमये मध्यकक्षमुपस्थिताः ॥ ३५॥

ब्राह्मणाः क्षत्रिया वैश्या ऋषयः कन्यकास्तथा ।

छत्रं च चामरं दिव्यं गजो वाजी तथैव च ॥ ३६॥

अन्याश्च वारमुख्या याः पौरजानपदास्तथा ।

वसिष्ठेन यथाज्ञप्तं तत्सर्वं तत्र संस्थितम् ॥ ३७॥

स्त्रियो बालाश्च वृद्धाश्च रात्रौ निद्रां न लेभिरे ।

कदा द्रक्ष्यामहे रामं पीतकौशेयवाससम् ॥ ३८॥

सर्वाभरणसम्पन्नं किरीटकटकोज्ज्वलम् ।

कौस्तुभाभरणं श्यामं कन्दर्पशतसुन्दरम् ॥ ३९॥

अभिषिक्तं समायातं गजारूढं स्मिताननम् ।

श्वेतच्छत्रधरं तत्र लक्ष्मणं लक्षणान्वितम् ॥ ४०॥

रामं कदा वा द्रक्ष्यामः प्रभातं वा कदा भवेत् ।

इत्युत्सुकधियः सर्वे बभूवुः पुरवासिनः ॥ ४१॥

नेदानीमुत्थितो राजा किमर्थं चेति चिन्तयन् ।

सुमन्त्रः शनकैः प्रायाद्यत्र राजावतिष्ठते ॥ ४२॥

वर्धयन् जयशब्देन प्रणमन्शिरसा नृपम् ।

अतिखिन्नं नृपं दृष्ट्वा कैकेयीं समपृच्छत ॥ ४३॥

देवि कैकेयि वर्धस्व किं राजा दृश्यतेऽन्यथा ।

तमाह कैकेयी राजा रात्रौ निद्रां न लब्धवान् ॥ ४४॥

राम रामेति रामेति राममेवानुचिन्तयन् ।

प्रजागरेण वै राजा ह्यस्वस्थ इव लक्ष्यते ।

राममानय शीघ्रं त्वं राजा द्रष्टुमिहेच्छति ॥ ४५॥

अश्रुत्वा राजवचनं कथं गच्छामि भामिनि ।

तत्श्रुत्वा मन्त्रिणो वाक्यं राजा मन्त्रिणमब्रवीत् ॥ ४६॥

सुमन्त्र रामं द्रक्ष्यामि शीघ्रमानय सुन्दरम् ।

इत्युक्तस्त्वरितं गत्वा सुमन्त्रो राममन्दिरम् ॥ ४७॥

अवारितः प्रविष्टोऽयं त्वरितं राममब्रवीत् ।

शीघ्रमागच्छ भद्रं ते राम राजीवलोचन ॥ ४८॥

पितुर्गेहं मया सार्धं राजा त्वां द्रष्टुमिच्छति ।

इत्युक्तो रथमारुह्य सम्भ्रमात्त्वरितो ययौ ॥ ४९॥

रामः सारथिना सार्धं लक्ष्मणेन समन्वितः ।

मध्यकक्षे वसिष्टादीन् पश्यन्नेव त्वरान्वितः ॥ ५०॥

पितुः समीपं सङ्गम्य ननाम चरणौ पितुः ।

राममालिलिङ्ग्य राजा समुत्थाय ससम्भ्रमः ॥ ५१॥

बाहू प्रसार्य रामेति दुःखान्मध्ये पपात ह ।

हा हेति रामस्तं शीघ्रमालिङ्ग्याङ्के न्यवेशयत् ॥ ५२॥

राजानं मूर्च्छितं दृष्ट्वा चुक्रुशुः सर्वयोषितः ।

किमर्थं रोदनमिति वसिष्ठोऽपि समाविशत् ॥ ५३॥

रामः पप्रच्छ किमिदं राज्ञो दुःख्यस्य कारणम् ।

एवं पृच्छति रामे सा कैकेयी राममब्रवीत् ॥ ५४॥

त्वमेव कारणं ह्यत्र राज्ञो दुःखोपशान्तये ।

किञ्चित्कार्यं त्वया राम कर्तव्यं नृपतेर्हितम् ॥ ५५॥

कुरु सत्यप्रतिज्ञस्त्वं राजानं सत्यवादिनम् ।

राज्ञा वरद्वयं दत्तं मम सन्तुष्टचेतसा ॥ ५६॥

त्वदधीनं तु तत्सर्वं वक्तुं त्वां लज्जते नृपः ।

सत्यपाशेन सम्बद्धं पितरं त्रातुमर्हसि ॥ ५७॥

पुत्रशब्देन चैतद्धि नरकात्त्रायते पिता ।

रामस्तयोदितं श्रुत्वा शूलेनाभिहतो यथा ॥ ५८॥

व्यथितः कैकेयीं प्राह किं मामेवं प्रभाषसे ।

पित्रर्थे जीवितं दास्ये पिबेयं विषमुल्बणम् ॥ ५९॥

सीतां त्यक्ष्येऽथ कौसल्यां राज्यं चापि त्यजाम्यहम् ।

अनाज्ञप्तोऽपि कुरुते पितुः कार्यं स उत्तमः ॥ ६०॥

उक्तः करोति यः पुत्रः स मध्यम उदाहृतः ।

उक्तोऽपि कुरुते नैव स पुत्रो मल उच्यते ॥ ६१॥

अतः करोमि तत्सर्वं यन्मामाह पिता मम ।

सत्यं सत्यं करोम्येव रामो द्विर्नाभिभाषते ॥ ६२॥

इति रामप्रतिज्ञां सा श्रुत्वा वक्तुं प्रचक्रमे ।

राम त्वदभिषेकार्थं संभाराः संभृताश्च ये ॥ ६३॥

तैरेव भरतोऽवश्यमभिषेच्यः प्रियो मम ।

अपरेण वरेणाशु चीरवासा जटाधरः ॥ ६४॥

वनं प्रयाहि शीघ्रं त्वमद्यैव पितुराज्ञया ।

चतुर्दश समास्तत्र वस मुन्यन्नभोजनः ॥ ६५॥

एतदेव पितुस्तेऽद्य कार्यं त्वं कर्तुमर्हसि ।

राजा तु लज्जते वक्तुं त्वामेवं रघुनन्दन ॥ ६६॥

 श्रीराम उवाच

भरतस्यैव राज्यं स्यादहं गच्छामि दण्डकान् ।

किन्तु राजा न वक्तीह मां न जानेऽत्र कारणम् ॥ ६७॥

श्रुत्वैतद्रामवचनं दृष्ट्वा रामं पुरः स्थितम् ।

प्राह राजा दशरथो दुःखितो दुःखितं वचः ॥ ६८॥

स्त्रीजितं भ्रान्तहृदयमुन्मार्गपरिवर्तिनम् ।

निगृह्य मां गृहाणेदं राज्यं पापं न तद्भवेत् ॥ ६९॥

एवं चेदनृतं नैव मां स्पृशेद्रघुनन्दन ।

इत्युक्त्वा दुःखसन्तप्तो विललाप नृपस्तदा ॥ ७०॥

हा रामा हा जगन्नाथ हा मम प्राणवल्लभ ।

मां विसृज्य कथं घोरं विपिनं गन्तुमर्हसि ॥ ७१॥

इति रामं समालिङ्ग्य मुक्तकण्ठो रुरोद ह ।

विसृज्य नयने रामः पितुः सजलपाणिना ॥ ७२॥

आश्वासयामास नृपं शनैः स नयकोविदः ।

किमत्र दुःखेन विभो राज्यं शासतु मेऽनुजः ॥ ७३॥

अहं प्रतिज्ञां निस्तीर्य पुनर्यास्यामि ते पुरम् ।

राज्यात्कोटिगुणं सौख्यं मम राजन्वने सतः ॥ ७४॥

त्वत्सत्यपालनं देव कार्यं चापि भविष्यति ।

कैकेय्याश्च प्रियो राजन्वनवासो महागुणः ॥ ७५॥

इदानीं गन्तुमिच्छामि व्येतु मातुश्च हृज्ज्वरः ।

सम्भारश्चोपहीयन्तामभिषेकार्थमाहृताः ॥ ७६॥

मातरं च समनुश्वास्य अनुनीय च जानकीम् ।

आगत्य पादौ वन्दित्वा तव यास्ये सुखं वनम् ॥ ७७॥

इत्युक्त्वा तु परिक्रम्य मातरं द्रष्टुमाययौ ।

कौसल्यापि हरेः पूजां कुरुते रामकारणात् ॥ ७८॥

होमं च कारयामास ब्राह्मणेभ्यो ददौ धनम् ।

ध्यायते विष्णुमेकाग्रमनसा मौनमास्थिता ॥ ७९॥

अन्तःस्थमेकं घनचित्प्रकाशं

 निरस्तसर्वातिशयस्वरूपम् ।

विष्णुं सदानन्दमयं हृदब्जे सा

 भावयन्ती न ददर्श रामम् ॥ ८०॥

इति श्रीमदध्यात्मरामयणे उमामहेश्वरसंवादे

 अयोध्याकाण्डे तृतीयः सर्गः ॥ ३॥



 ॥ अध्यात्म रामायणम् ॥

 ॥ अयोध्या काण्डः ॥

 ॥ चतुर्थः सर्गः ॥

ततः सुमित्रा दृष्ट्वैनं रामं राज्ञीं ससम्भ्रमा ।

कौसल्यां बोधयामास रामोऽयं समुपस्थितः ॥ १॥

श्रुत्वैव रामनामैषा बहिर्दृष्टिप्रवाहिता ।

रामं दृष्ट्वा विशालाक्षमालिङ्ग्याङ्के न्यवेशयत् ॥ २॥

मूर्ध्न्यवघ्राय पस्पर्श गात्रं नीलोत्पलच्छवि ।

भुङ्क्ष्व पुत्रेति च प्राह मिष्टमन्नं क्षुधार्तितः ॥ ३॥

रामः प्राह न मे मातर्भोजनावसरः कुतः ।

दण्डकागमने शीघ्रं मम कालोऽद्य निश्चितः ॥ ४॥

कैकेयीवरदानेन सत्यसन्धः पिता मम ।

भरताय ददौ राज्यं ममाप्यारण्यमुत्तमम् ॥ ५॥

चतुर्दश समास्तत्र ह्युषित्वा मुनिवेषधृक् ।

आगमिष्ये पुनः शीघ्रं न चिन्तां कर्तुमर्हसि ॥ ६॥

तत्श्रुत्वा सहसोद्विग्ना मूर्च्छिता पुनरुत्थिता ।

आह रामं सुदुःखार्ता दुःखसागरसंप्लुता ॥ ७॥

यदि राम वनं सत्यं यासि चेन्नय मामपि ।

त्वद्विहीना क्षणादर्थं वा जीवितं धारये कथम् ॥ ८॥

यथा गौर्बालकं वत्सं त्यक्त्वा तिष्ठेन्न कुत्रचित् ।

तथैव त्वां न शक्नोमि त्यक्तुं प्राणात्प्रियं सुतम् ॥ ९॥

भरताय प्रसन्नश्चेद्राज्यं राजा प्रयच्छतु ।

किमर्थं वनवासाय त्वामाज्ञापयति प्रियम् ॥ १०॥

कैकेय्या वरदो राजा सर्वस्वं वा प्रयच्छतु ।

त्वया किमपराद्धं हि कैकेय्या वा नृपस्य वा ॥ ११॥

पिता गुरुर्यथा राम तवाहमधिका ततः ।

पित्राऽऽज्ञप्तो वनं गन्तुं वारयेयमहं सुतम् ॥ १२॥

यदि गच्छसि मद्वाक्यमुल्लङ्घ्य नृपवाक्यतः ।

तदा प्राणान्परित्यज्य गच्छामि यमसादनम् ॥ १३॥

लक्ष्मणोऽपि ततः श्रुत्वा कौसल्यावचनं रुषा ।

उवाच राघवं वीक्ष्य दहन्निव जगत्त्रयम् ॥ १४॥

उन्मत्तं भ्रान्तमनसं कैकेयीवशवर्तिनम् ।

बद्ध्वा निहन्मि भरतं तद्बन्धून्मातुलानपि ॥ १५॥

अद्य पश्यन्तु मे शौर्यं लोकान्प्रदहतः पुरा ।

राम त्वमभिषेकाय कुरु यत्नमरिन्दम ॥ १६॥

धनुष्पाणिरहं तत्र निहन्त्यां विघ्नकारिणः ।

इति ब्रुवन्तं सौमित्रिमालिङ्ग्य रघुनन्दनः ॥ १७॥

शूरोऽसि रघुशार्दूल ममात्यन्तहिते रतः ।

जानामि सर्वं ते सत्यं किन्तु तत्समयो न हि ॥ १८॥

यदिदं दृश्यते सर्वं राज्यं देहादिकं च यत् ।

यदि सत्यं भवेत्तत्र आयासः सफलश्च ते ॥ १९॥

भोगा मेघवितानस्थविद्युल्लेखेव चञ्चलाः ।

आयुरप्यग्निसन्तप्तलोहस्थजलबिन्दुवत् ॥ २०॥

यथा व्यालगलस्थोऽपि भेको दंशानपेक्षते ।

तथा कालाहिना ग्रस्तो लोको भोगानशाश्वतान् ॥ २१॥

करोति दुःखेन हि कर्मतन्त्रं

 शरीरभोगार्थमहर्निशं नरः ।

देहस्तु भिन्नः पुरुषात्समीक्ष्यते

 को वात्र भोगः पुरुषेण भुज्यते ॥ २२॥

पितृमातृसुतभ्रातृदारबन्ध्वादिसंगमः ।

प्रपायामिव जन्तूनां नद्यां काष्ठौद्यवच्चलः ॥ २३॥

छायेव लक्ष्मीश्चपला प्रतीता

 तारुण्यमम्बूर्मिवदध्रुवं च ।

स्वप्नोपमं स्त्रीसुखमायुरल्पं

 तथापि जन्तोरभिमान एषः ॥ २४॥

संसृतिः स्वप्नसदृशी सदा रोगादिसङ्कुला ।

गन्धरवनगरप्रख्या मूढस्तामनुवर्तते ॥ २५॥

आयुष्यं क्षीयते यस्मादादित्यस्य गतागतैः ।

दृष्ट्वान्येषां जरामृत्यू कथञ्चिन्नैव बुध्यते ॥ २६॥

स एव दिवसः सैव रात्रिरित्येव मूढधीः ।

भोगाननुपतत्येव कालवेगं न पश्यति ॥ २७॥

प्रतिक्षणं क्षरत्येतदायुरामघटाम्बुवत् ।

सपत्ना इव रोगौघाः शरीरं प्रहरन्त्यहो ॥ २८॥

जरा व्याघ्रीव पुरतस्तर्जयन्त्यवतिष्ठते ।

मृत्युः सहैव यात्येष समयं सम्प्रतीक्षते ॥ २९॥

देहेऽहंभावमापन्नो राजाहं लोकविश्रुतः ।

इत्यस्मिन्मनुते जन्तुः कृमिविङ्भस्मसंज्ञिते ॥ ३०॥

त्वगस्थिमांसविण्मूत्ररेतोरक्तादिसंयुतः ।

विकारी परिणामी च देह आत्मा कथं वद ॥ ३१॥

यमास्थाय भवांल्लोके दग्धुमिच्छति लक्ष्मण ।

देहाभिमानिनः सर्वे दोषाः प्रादुर्भवन्ति हि ॥ ३२॥

देहोऽहमिति यो बुद्धिरविद्या सा प्रकीर्तिता ।

नाहं देहश्चिदात्मेति बुद्धिर्विद्येति भण्यते ॥ ३३॥

अविद्या संसृतेर्हेतुर्विद्या तस्या निवर्तिका ।

तस्माद्यत्नः सदा कार्यो विद्याभ्यासे मुमुक्षुभिः ।

कामक्रोधादयस्तत्र शत्रवः शत्रुसूदन ॥ ३४॥

तत्रापि क्रोध एवालं मोक्षविघ्नाय सर्वदा ।

येनाविष्टः पुमान्हन्ति पितृभ्रातृसुहृत्सखीन् ॥ ३५॥

क्रोधमूलो मनस्तापः क्रोधः संसारबन्धनम् ।

धर्मक्षयकरः क्रोधस्तस्मात्क्रोधं परित्यज ॥ ३६॥

क्रोध एष महान् शत्रुस्तृष्णा वैतरणी नदी ।

सन्त्तोषो नन्दनवनं शान्तिरेव हि कामधुक् ॥ ३७॥

तस्मच्छान्तिं भजस्वाद्य शत्रुरेवं भवेन्न ते ।

देहेन्द्रियमनःप्राणबुद्ध्यादिभ्यो विलक्षणः ॥ ३८॥

आत्मा शुद्धः स्वयंज्योतिरविकारी निराकृतिः ।

यावद्देहेन्द्रियप्राणैर्भिन्नत्वं नात्मनो विदुः ॥ ३९॥

तावत्संसारदुःखौघैः पीड्यन्ते मृत्युसंयुताः ।

तस्मात्त्वं सर्वदा भिन्नमात्मानं हृदि भावय ॥ ४०॥

बुद्ध्यादिभ्यो बहिः सर्वमनुवर्तस्व मा खिदः ।

भुञ्जन्प्रारब्धमखिलं सुखं वा दुःखमेव वा ॥ ४१॥

प्रवाहपतितं कार्यं कुर्वन्नपि न लिप्यसे ।

बाह्ये सर्वत्र कर्तृत्वमावहन्नपि राघव ॥ ४२॥

अन्तःशुद्धस्वभावस्त्वं लिप्यसे न च कर्मभिः ।

एतन्मयोदितं कृत्स्नं हृदि भावय सर्वदा ॥ ४३॥

संसारदुःखैरखिलैर्बाध्यसे न कदाचन ।

त्वमप्यम्ब ममाऽऽदिष्टं हृदि भावय नित्यदा ॥ ४४॥

समागमं प्रतीक्षस्व न दुःखैः पीड्यसे चिरम् ।

न सदैकत्र संवासः कर्ममार्गानुवर्तिनाम् ॥ ४५॥

यथा प्रवाहपतितप्लवानां सरितां तथा ।

चतुर्दशसमासङ्ख्या क्षणार्द्धमिव जायते ॥ ४६॥

अनुमन्यस्व मामम्ब दुःखं सन्त्यज्य दूरतः ।

एवं चेत्सुखसंवासो भविष्यति वने मम ॥ ४७॥

इत्युक्त्वा दण्डवन्मातुः पादयोरपतच्चिरम् ।

उत्थाप्याङ्के समावेश्य आशीर्भिरभ्यनन्दयत् ॥ ४८॥

सर्वे देवाः सगन्धर्वा ब्रह्मविष्णुशिवादयः ।

रक्षन्तु त्वां सदा यान्तं तिष्ठन्तं निद्र्या युतम् ॥ ४९॥

इति प्रस्थापयामास समालिङ्ग्य पुनः पुनः ।

लक्ष्मणोऽपि तदा रामं नत्वा हर्षाश्रुगद्गदः ॥ ५०॥

आह राम ममान्तःस्थः संशयोऽयं त्वया हृतः ।

यास्यामि पृष्ठतो राम सेवां कर्तुं तदादिश ॥ ५१॥

अनुगृह्णीष्व मां राम नोचेत्प्राणांस्त्यजाम्यहम् ।

तथेति राघवोऽप्याह लक्ष्मणं याहि मा चिरम् ॥ ५२॥

प्रतस्थे तां समाधातुं गतः सीतापतिर्विभुः ।

आगतं पतिमालोक्य सीता सुस्मितभाषिणी ॥ ५३॥

स्वर्णपात्रस्थसलिलैः पादौ प्रक्षाल्य भक्तितः ।

पप्रच्छ पतिमालोक्य देव किं सेनया विना ॥ ५४

आगतोऽसि गतः कुत्र श्वेतच्छत्रं च ते कुतः ।

वादित्राणि न वान्द्यते किरीटादिविवर्जितः ॥ ५५॥

सामन्तराजसहितः सम्भ्रमान्नागतोऽसि किम् ।

इति स्म सीतया पृष्टो रामः सस्मितमब्रवीत् ॥ ५६॥

राज्ञा मे दण्डकारण्ये राज्यं दत्तं शुभेऽखिलम् ।

अतस्तत्पालनार्थाय शीघ्रं यास्यामि भामिनि ॥ ५७॥

अद्यैव यास्यामि वनं त्वं तु श्वश्रूसमीपगा ।

शुश्रूषां कुरु मे मातुर्न मिथ्यावादिनो वयम् ॥ ५८॥

इति ब्रुवन्तं श्रीरामं सीता भीताब्रवीद्वचः ।

किमर्थं वनराज्यं ते पित्रा दत्तं महात्मना ॥ ५९॥

तामाह रामः कैकेय्यै राजा प्रीतो वरं ददौ ।

भरताय ददौ राज्यं वनवासं ममानघे ॥ ६०॥

चतुर्दश समास्तत्र वासो मे किल याचितः ।

तया देव्या ददौ राजा सत्यवादी दयापरः ॥ ६१॥

अतः शीघ्रं गमिष्यामि मा विघ्नं कुरु भामिनि ।

श्रुत्वा तद्रामवचनं जानकी प्रीतिसंयुता ॥ ६२॥

अहमग्रे गमिष्यामि वनं पश्चात्त्वमेष्यसि ।

इत्याह मां विना गन्तुं तव राघव नोचितम् ॥ ६३॥

तामाह राघवः प्रीतः स्वप्रियां प्रियवादिनीम् ।

कथं वनं त्वां नेष्येऽहं बहुव्याघ्रमृगाकुलम् ॥ ६४॥

राक्षसा घोररूपाश्च सन्ति मानुषभोजिनः ।

सिंहव्याघ्रवराहाश्च सञ्चरन्ति समन्ततः ॥ ६५॥

कट्वम्लफलमूलानि भोजनार्थं सुमध्यमे ।

अपूपानपि व्यञ्जनानि विद्यन्ते न कदाचन ॥ ६६॥

काले काले फलं वापि विद्यते कुत्र सुन्दरि ।

मार्गो न दृश्यते क्वापि शर्कराकण्टकान्वितः ॥ ६७॥

गुहागह्वरसम्बाधं झल्लीदंशादिभिर्युतम् ।

एवं बहुविधं दोषं वनं दण्डकसंज्ञितम् ॥ ६८॥

पादचारेण गन्तव्यं शीतवातातपादिमत् ।

राक्षसादीन्वने दृष्ट्वा जीवितं हास्यसेऽचिरात् ॥ ६९॥

तस्माद्भद्रे गृहे तिष्ठ शीघ्रं द्रक्ष्यसि मां पुनः ।

रामस्य वचनं श्रुत्वा सीता दुःखसमन्विता ॥ ७०॥

प्रत्युवाच स्फुरद्वक्त्रा किञ्चित्कोपसमन्विता ।

कथं मामिच्छसे त्यक्तुं धर्मपत्नीं पतिव्रताम् ॥ ७१॥

त्वदनन्यामदोषां मां धर्मज्ञोऽसि दयापरः ।

त्वत्समीपे स्थितां राम को वा मां धर्षयेद्वने ॥ ७२॥

फलमूलादिकं यद्यत्तव भुक्तावशेषितम् ।

तदेवामृततुल्यं मे तेन तुष्टा रमाम्यहम् ॥ ७३॥

त्वया सह चरन्त्या मे कुशाः काशाश्च कण्टकाः ।

पुष्पास्तरणतुल्या मे भविष्यन्ति न संशयः ॥ ७४॥

अहं त्वां क्लेशये नैव भवेयं कार्यसाधिनी ।

बाल्ये मां वीक्ष्य कश्चिन्मां वीक्ष्य ज्योतिःशास्त्रविशारदः ॥ ७५॥

प्राह ते विपिने वासः पत्या सह भविष्यति ।

सत्यवादी द्विजो भूयाद्गमिष्यामि त्वया सह ॥ ७६॥

अन्यत्किञ्चित्प्रवक्ष्यामि श्रुत्वा मां नय काननम् ।

रामायणानि बहुशः श्रुतानि बहुभिर्द्विजैः ॥ ७७॥

सीतां विना वनं रामो गतः किं कुत्रचिद्वद ।

अतस्त्वया गमिष्यामि सर्वथा त्वत्सहायिनी ॥ ७८॥

यदि गच्छसि मां त्यत्क्त्वा प्राणांस्त्यक्ष्यामि तेऽग्रतः ।

इति तं निश्चयं ज्ञात्वा सीताया रघुनन्दनः ॥ ७९॥

अब्रवीद्देवि गच्छ त्वं वनं शीघ्रं मया सह ।

अरुन्धत्यै प्रयच्छाशु हारानाभरणानि च ॥ ८०॥

ब्राह्मणेभ्यो धनं सर्वं दत्त्वा गच्छामहे वनम् ।

इत्युक्त्वा लक्ष्मणेनाशु द्विजानाहूय भक्तितः ॥ ८१॥

ददौ गवां वृन्दशतं धनानि

 वस्त्राणि दिव्यानि विभूषणानि ।

कुटुम्बवद्भ्यः श्रुतशीलवद्भ्यो

 मुदा द्विजेभ्यो रघुवंशकेतुः ॥ ८२॥

अरुन्धत्यै ददौ सीता मुख्यान्याभरणानि च ।

रामो मातुः सेवकेभ्यो ददौ धनमनेकधा ॥ ८३॥

स्वकान्तःपुरवासिभ्यः सेवकेभ्यस्तथैव च ।

पौरजानपदेभ्यश्च ब्राह्मणेभ्यः सहस्रशः ॥ ८४॥

लक्ष्मणोऽपि सुमित्रां तु कौसल्यायै समर्पयत् ।

धनुष्पाणिः समागत्य रामस्याग्रे व्यवस्थितः ॥ ८५॥

रामः सीता लक्ष्मणश्च जग्मुः सर्वे नृपालयम् ॥ ८६॥

श्रीरामः सह सीतया नृपपथे गच्छन् शनैः सानुजः ।

पौरान् जानपदान् कुतूहलदृशः सानन्दमुद्वीक्षयन् ।

श्यामः कामसहस्रसुन्दरवपुः कान्त्या दिशो भासयन् ।

पादन्यासपवित्रिताखिलजगत् प्रापालयं तत्पितुः ॥ ८७॥

इति श्रीमदध्यात्मरामयणे उमामहेश्वरसंवादे

 अयोध्याकाण्डे चतुर्थः सर्गः ॥ ४॥



 ॥ अध्यात्म रामायणम् ॥

 ॥ अयोध्या काण्डः ॥

 ॥ पञ्चमः सर्गः ॥

आयान्तं नागरा दृष्ट्वा मार्गे रामं सजानकीम् ।

लक्ष्मणेन समं वीक्ष्य ऊचुः सर्वे परस्परम् ॥ १॥

कैकेय्या वरदानादि श्रुत्वा दुःखसमावृताः ।

बत राजा दशरथः सत्यसन्धं प्रियं सुतम् ॥ २॥

स्त्रीहेतोरत्यजत्कामी तस्य सत्यवता कुतः ।

कैकेयी वा कथं दुष्टा रामं सत्यं प्रियङ्करम् ॥ ३॥

विवासयामास कथं क्रूरकर्मातिमूढधीः ।

हे जना नात्र वस्तव्यं गच्छामोऽद्यैव काननम् ॥ ४॥

यत्र रामः सभार्यश्च सानुजो गन्तुमिच्छति ।

पश्यन्तु जानकीं सर्वे पादचारेण गच्छतीम् ॥ ५॥

पुंभिः कदाचिद्दृष्ट्वा वा जानकी लोकसुन्दरी ।

सापि पादेन गच्छन्ती जनसङ्घेष्वनावृता ॥ ६॥

रामोऽपि पादचारेण गजाश्वादिविवर्जितः ।

गच्छति द्रक्ष्यथ विभुं सर्वलोकैकसुन्दरम् ॥ ७॥

राक्षसी कैकेयीनाम्नी जाता सर्वविनाशिनी ।

रामस्यापि भवेद्दुःखं सीतायाः पादयानतः ॥ ८॥

बलवान्विधिरेवात्र पुंप्रयत्नो हि दुर्बलः ।

इति दुःखाकुले वृन्दे साधूनां मुनिपुङ्गवः ॥ ९॥

अब्रवीद्वामदेवोऽथ साधूनां सङ्घमध्यगः ।

मानुशोचथ रामं वा सीतां वा वच्मि तत्त्वतः ॥ १०॥

एष रमः परो विष्णुरादिनारायणः स्मृतः ।

एषा सा जानकी लक्ष्मीर्योगमायेति विश्रुता ॥ ११॥

असौ शेषस्तमन्वेति लक्ष्मणाख्यश्च साम्प्रतम् ।

एष मायागुणैर्युक्तस्तत्तदाकारवानिव ॥ १२॥

एष एव रजोयुक्तो ब्रह्माभूद्विश्वभावनः ।

सत्त्वाविष्टस्तथा विष्णुस्त्रिजगत्प्रतिपालकः ॥ १३॥

एष रुद्रस्तामसोऽन्ते जगत्प्रलयकारणम् ।

एष मत्स्यः पुरा भूत्वा भक्तं वैवस्वतं मनुम् ॥ १४॥

नाव्यारोप्य लयस्यान्ते पालयामास राघवः ।

समुद्रमथने पूर्वं मन्दरे सुतलं गते ॥ १५॥

अधारयत्स्वपृष्ठेऽद्रिं कूर्मरूपी रघूत्तमः ।

मही रसातलं याता प्रलये सूकरोऽभवत् ॥ १६॥

तोलयामास दंष्ट्राग्रे तां क्षोणीं रघुनन्दनः ।

नारसिंहं वपुः कृत्वा प्रह्लादवरदः पुरा ॥ १७॥

त्रैलोक्यकण्टकं रक्षः पाटयामास तन्नखैः ।

पुत्रराज्यं हृतं दृष्ट्वा ह्यदित्या याचितः पुरा ॥ १८॥

वामनत्वमुपागम्य याञ्चया चाहरत्पुनः ।

दुष्टक्षत्रियभूभारनिवृत्त्यै भार्गवोऽभवत् ॥ १९॥

स एव जगतां नाथ इदानीं रामतां गतः ।

रावणादीनि रक्षांसि कोटिशो निहनिष्यति ॥ २०॥

मानुषेणैव मरणं तस्य दृष्टं दुरात्मनः ।

राज्ञा दशरथेनापि तपसाराधितो हरिः ॥ २१॥

पुत्रत्वाकाङ्क्षया विष्णोस्तदा पुत्रोऽभवद्धरिः ।

स एव विष्णुः श्रीरामो रावणादिवधाय हि ॥ २२॥

गन्ताद्यैव वनं रामो लक्ष्मणेन सहायवान् ।

एषा सीता हरेर्माया सृष्टिस्थित्यन्तकारिणी ॥ २३॥

राजा वा कैकेयी वापि नात्र कारणमण्वपि ।

पूर्वेद्युर्नारदः प्राह भूभारहरणाय च ॥ २४॥

रामोऽप्याह स्वयं साक्षाच्छ्वो गमिष्याम्यहं वनम् ।

अतो रामं समुद्दिश्य चिन्तां त्यजत बालिशाः ॥ २५॥

रामरामेति ये नित्यं जपन्ति मनुजा भुवि ।

तेषां मृत्युभयादीनि न भवन्ति कदाचन ॥ २६॥

का पुनस्तस्य रामस्य दुःखशङ्का महात्मनः ।

रामनाम्नैव मुक्तिः स्यात्कलौ नान्येन केनचित् ॥ २७॥

मायामानुषरूपेण विडम्बयति लोककृत् ।

भक्तानां भजार्थाय रावणस्य वधाय च ॥ २८॥

राज्ञश्चाभीष्टसिद्ध्यर्थं मानुषं वपुराश्रितः ।

इत्युक्त्वा विररामाथ वामदेवो माहामुनिः ॥ २९॥

श्रुत्वा तेऽपि द्विजाः सर्वे रामं ज्ञात्वा हरिं विभुम् ।

जहुर्हृत्संशयग्रन्थिं राममेवान्वचिन्तयन् ॥ ३०॥

य इदं चिन्तयेन्नित्यं रहस्यं रामसीतयोः ।

तस्य रामे दृढा भक्तिर्भवेद्विज्ञानपूर्विका ॥ ३१॥

रहस्यं गोपनीयं वो यूयं वै राघवप्रियाः ।

इत्युक्त्वा प्रययौ विप्रस्तेऽपि रामं परं विदुः ॥ ३२॥

ततो रामः समाविश्य पितृगेहमवारितः ।

सानुजः सीतया गत्वा कैकेयीमिदमब्रवीत् ॥ ३३॥

आगताः स्मो वयं मातस्त्रयस्ते सम्मतं वनम् ।

गन्तुं कृतधियः शीघ्रमाज्ञापयतु नः पिता ॥ ३४॥

इत्युक्ता सहसोत्थाय चीराणि प्रददौ स्वयम् ।

रामाय लक्ष्मणायाथ सीतायै च पृथक् पृथक् ॥ ३५॥

रामस्तु वस्त्राण्युत्सृज्य वन्यचीराणि पर्यधात् ।

लक्ष्मणोऽपि तथा चक्रे सीता तन्न विजानती ॥ ३६॥

हस्ते गृहीत्वा रामस्य लज्जया मुखमैक्षत ।

रामो गृहीत्वा तच्चीरमंशुके पर्यचेष्टयत् ॥ ३७॥

तद् दृष्ट्वा रुरुदः सर्वे राजदाराः समन्ततः ।

वसिष्ठस्तु तदाकर्ण्य रुदितं भर्त्सयन् रुषा ॥ ३८॥

कैकेयीं प्राह दुर्वृत्ते राम एव त्वया वृतः ।

वनवासाय दुष्टे त्वं सीतायै किं प्रयच्छसि ॥ ३९॥

यदि रामं समन्वेति सीता भक्त्या पतिव्रता ।

दिव्याम्बरधरा नित्यं सर्वाभरणभूषिता ॥ ४०॥

रमयत्वनिशं रामं वनदुःखनिवारिणी ।

राजा दशरथोऽप्याह सुमन्त्रं रथमानय ॥ ४१॥

रथमारुह्य गच्छन्तु वनं वनचरप्रियाः ।

इत्युक्त्वा राममालोक्य सीतां चैव सलक्ष्मणम् ॥ ४२॥

दुःखान्निपतितो भूमौ रुरोदाश्रुपरिप्लुतः ।

आरुरोह रथं सीता शीघ्रं रामस्य पश्यतः ॥ ४३॥

रामः प्रदक्षिणं कृत्वा पितरं रथमारुहत् ।

लक्ष्मणः खड्गयुगलं धनुस्तूणीयुगं तथा ॥ ४४॥

गृहीत्वा रथमारुह्य नोदयामास सारथिम् ।

तिष्ठ तिष्ठ सुमन्त्रेति राजा दशरथोऽब्रवीत् ॥ ४५॥

गच्छ गच्छेति रामेण नोदितोऽचोदयद्रथम् ।

रामे दूरं गते राजा मूर्च्छितः प्रापतद्भुवि ॥ ४६॥

पौरास्तु बालवृद्धाश्च वृद्धा ब्राह्मणसत्तमाः ।

तिष्ठ तिष्ठेति रामेति क्रोशन्तो रथमन्वयुः ॥ ४७॥

राजा रुदित्वा सुचिरं मां नयन्तु गृहं प्रति ।

कौसल्याया राममातुरित्याह परिचारकान् ॥ ४८॥

किञ्चित्कालं भवेत्तत्र जीवनं दुःखितस्य मे ।

अत ऊर्ध्वं न जीवामि चिरं रामं विना कृतः ॥ ४९॥

ततो गृहं प्रविश्यैव कौसल्यायाः पपात ह ।

मूर्च्छितश्च चिराद्बुद्ध्वा तूष्णीमेवावतस्थिवान् ॥ ५०॥

रामस्तु तमसातीरं गत्वा तत्रावसत्सुखी ।

जलं प्राश्य निराहारो वृक्षमूलेऽस्वपद्विभुः ॥ ५१॥

सीतया सह धर्मात्मा धनुष्पाणिस्तु लक्ष्मणः ।

पालयामास धर्मज्ञः सुमन्त्रेण समन्वितः ॥ ५२॥

पौराः सर्वे समागत्य स्थितास्तस्याविदूरतः ।

शक्ता रामं पुरं नेतुं नोचेद्गच्छामहे वनम् ॥ ५३॥

इति निश्चयमाज्ञाय तेषां रामोऽतिविस्मितः ।

नाहं गच्छामि नगरमेते वै क्लेशभागिनः ॥ ५४॥

भविष्यन्तीति निश्चित्य सुमन्त्रमिदमब्रवीत् ।

इदानीमेव गच्छामः सुमन्त्र रथमानय ॥ ५५॥

इत्याज्ञप्तः सुमन्त्रोऽपि रथं वाहैरयोजयत् ।

आरुह्य रामः सीता च लक्ष्मणोऽपि ययुर्द्रुतम् ॥ ५६॥

अयोध्याभिमुखं गत्वा किञ्चिद्दूरं ततो ययुः ।

तेऽपि राममदृष्ट्वैव प्रातरुत्थाय दुःखिताः ॥ ५७॥

रथनेमिगतं मार्गं पश्यन्तस्ते पुरं ययुः ।

हृदि रामं ससीतं ते ध्यायन्तस्तस्थुरन्वहम् ॥ ५८॥

सुमन्त्रोऽपि रथं शीघ्रं नोदयामास सादरम् ।

स्फीतान् जनपदान्पश्यन् रामः सीतासमन्वितः ॥ ५९॥

गङ्गातीरं समागच्छच्छृङ्गवेराविदूरतः ।

गङ्गां दृष्ट्वा नमस्कृत्य स्नात्वा सानन्दमानसः ॥ ६०॥

शिंशिपावृक्षमूले स निषसाद रघूत्तमः ।

ततो गुहो जनैः श्रुत्वा रामागममहोत्सवम् ॥ ६१॥

सखायं स्वामिनं द्रष्टुं हर्षात्तूर्णं समापतत् ।

फलानि मधुपुष्पादि गृहीत्वा भक्तिसंयुतः ॥ ६२॥

रामस्याग्रे विनिक्षिप्य दण्डवत्प्रापतद्भुवि ।

गुहमुत्थाप्य तं तूर्णं राघवः परिषस्वजे ॥ ६३॥

संपृष्टकुशलो रामं गुहं प्राञ्जलिरब्रवीत् ।

धन्योऽहमद्य मे जन्म नैषादं लोकपावन ॥ ६४॥

बभूव परमानदः स्पृष्ट्वा तेऽङ्गं रघूत्तम ।

नैषादराज्यमेतत्ते किङ्करस्य रघूत्तम ॥ ६५॥

त्वदधीनं वसन्नत्र पालयास्मान् रघूद्वह ।

आगच्छ यामो नगरं पावनं कुरु मे गृहम् ॥ ६६॥

गृहाण फलमूलानि त्वदर्थं सञ्चितानि मे ।

अनुगृह्णीष्व भगवन् दासस्तेऽहं सुरोत्तम ॥ ६७॥

रामस्तमाह सुप्रीतो वचनं शृणु मे सखे ।

न वेक्ष्यामि गृहं ग्रामं नव वर्षाणि पञ्च च ॥ ६८॥

दत्तमन्येन नो भुञ्जे फलमूलादि किञ्चन ।

राज्यं ममैतत्तं सर्वं त्वं सखा मेऽतिवल्लभः ॥ ६९॥

वटक्षीरं समानाय्य जटामुकुटमादरात् ।

बबन्ध लक्ष्मणेनाथ सहितो रथुनन्दनः ॥ ७०॥

जलमात्रतु सम्प्राश्य सीतया सह राघवः ।

आस्तृतं कुशपर्णाद्यैः शयनं लक्ष्मणेन हि ॥ ७१॥

उवास तत्र नगरप्रासादाग्रे यथा पुरा ।

सुष्वाप तत्र वैदेह्या पर्यङ्क इव संस्कृते ॥ ७२॥

ततोऽविदूरे परिगृह्य चापं

 सबाणतूणीरधनुः स लक्ष्मणः ।

ररक्ष रामं परितो विपश्यन्

 गुहेन सार्धं सशरासनेन ॥ ७३॥

इति श्रीमदध्यात्मरामयणे उमामहेश्वरसंवादे

 अयोध्याकाण्डे पञ्चमः सर्गः ॥ ५॥



 ॥ अध्यात्म रामायणम् ॥

 ॥ अयोध्या काण्डः ॥

 ॥ षष्ठः सर्गः ॥

सुप्तं रामं समालोक्य गुहः सोऽश्रुपरिप्लुतः ।

लक्ष्मणं प्राह विनयाद् भ्रातः पश्यसि राघवम् ॥ १॥

शयानं कुशपत्रौघसंस्तरे सीतया सह ।

यः शेते स्वर्णपर्यङ्के स्वास्तीर्णे भवनोत्तमे ॥ २॥

कैकेयी रामदुःखस्य कारणं विधिना कृता ।

मन्थराबुद्धिमास्थाय कैकेयी पापमाचरत् ॥ ३॥

तच्छ्रुत्वा लक्ष्मणः प्राह सखे शृणु वचो मम ।

कः कस्य हेतुर्दुःखस्य कश्च हेतुः सुखस्य च ॥ ४॥

स्वपूर्वार्जितकर्मैव कारणं सुखदुःखयोः ॥ ५॥

सुखस्य दुःखस्य न कोऽपि दाता परो

 ददातीति कुबुद्धिरेषा ।

अहं करोमीति वृथभिमानः

 स्वकर्मसूत्रग्रथितो हि लोकः ॥ ६॥

सुहृन्मित्रार्युदासीनद्वेष्यमध्यस्थबान्धवाः ।

स्वयमेवाचरन्कर्म तथा तत्र विभाव्यते ॥ ७॥

सुखं वा यदि वा दुःखं स्वकर्मवशगो नरः ।

यद्यद्यथागतं तत्तद् भुक्त्वा स्वस्थमना भवेत् ॥ ८॥

न मे भोगागमे वाञ्छा न मे भोगविवर्जने ।

आगच्छत्वथ मागच्छत्वभोगवशगो भवेत् ॥ ९॥

स्वस्मिन् देशे च काले च यस्माद्वा येन केन वा ।

कृतं शुभाशुभं कर्म भोज्यं तत्तत्र नान्यथा ॥ १०॥

अलं हर्षविषादाभ्यां शुभाशुभफलोदये ।

विधात्रा विहितं यद्यत्तदलङ्घ्यं सुरासुरैः ॥ ११॥

सर्वदा सुखदुःखाभ्यां नरः प्रत्यवरुध्यते ।

शरीरं पुण्यपापाभ्यामुत्पन्नं सुखदुःखवत् ॥ १२॥

सुखस्यानन्तरं दुःखं दुःखस्यानन्तरं सुखम् ।

द्वयमेतद्धि जन्तूनामालङ्घ्य दिनरात्रिवत् ॥ १३॥

सुखमध्ये स्थितं दुःखं दुःखमध्ये स्थितं सुखम् ।

द्वयमन्योन्यसंयुक्तं प्रोच्यते जलकङ्कवत् ॥ १४॥

तस्माद्धैर्येण विद्वांस इष्टानिष्टोपपत्तिषु ।

न हृष्यन्ति न मुह्यन्ति समं मायेति भावनात् ॥ १५॥

गुहलक्ष्मणयोरेवं भाषतोर्विमलं नभः ।

बभूव रामः सलिलं स्पृष्ट्वा प्रातः समाहितः ॥ १६॥

उवाच शीघ्रं सुदृढं नावमानय मे सखे ।

श्रुत्वा रामस्य वचनं निषादाधिपतिर्गुहः ॥ १७॥

स्वयमेव दृढं नावमानिनाय सुलक्षणाम् ।

स्वामिन्नारुह्यतां नौकां सीतया लक्ष्मणेन च ॥ १८॥

वाहये ज्ञातिभिः सार्धमहमेव समाहितः ।

तथेति राघवः सीतामारोप्य शुभलक्षणाम् ॥ १९॥

गुहस्य हस्तावालम्ब्य स्वयं चारोहदच्युतः ।

आयुधादीन् समारोप्य लक्ष्मणोऽप्यारुरोह च ॥ २०॥

गुहस्तान्वाहयामास ज्ञातिभिः सहितः स्वयम् ।

गङ्गामध्ये गतां गङ्गां प्रार्थयामास जानकी ॥ २१॥

देवि गङ्गे नमस्तुभ्यं निवृत्ता वनवासतः ।

रामेण सहिताहं त्वां लक्ष्मणेन च पूजये ॥ २२॥

सुरामांसोपहारैश्च नानाबलिभिरादृता ।

इत्युक्त्वा परकूलं तौ शनैरुत्तीर्य जग्मतुः ॥ २३॥

गुहोऽपि राघवं प्राह गमिष्यामि त्वया सह ।

अनुज्ञां देहि राजेन्द्र नोचेत्प्राणांस्त्यजाम्यहम् ॥ २४॥

श्रुत्वा नैषादिवचनं श्रीरामस्तमथाब्रवीत् ।

चतुर्दश समाः स्थित्वा दण्डके पुनरप्यहम् ॥ २५॥

आयास्याम्युदितं सत्यं नासत्यं रामभाषितम् ।

इत्युक्त्वालिङ्ग्य तं भक्तं समाश्वास्य पुनः पुनः ॥ २६॥

निवर्तयामास गुहं सोऽपि कृच्छ्राद्ययौ गृहम् ॥ २७॥

तत्र मेघ्यं मृगं हत्वा पक्त्वा हुत्वा च ते त्रयः ।

भुक्त्वा वृक्षतले सुप्त्वा सुखमासत तां निशाम् ॥ २८॥

ततो रामस्तु वैदेह्या लक्ष्मणेन समन्वितः ।

भरद्वाजाश्रमपदं गत्वा बहिरुपस्थितः ।

तत्रैकं वटुकं दृष्ट्वा रामः प्राह च हे वटो ॥ २९॥

रामो दाशरथिः सीतालक्ष्मणाभ्यां समन्वितः ।

आस्ते बहिर्वनस्येति ह्युच्यतां मुनिसन्निधौ ॥ ३०॥

तच्छ्रुत्वा सहसा गत्वा पादयोः पतितो मुनेः ।

स्वामिन् रामः समागत्य वनाद् बहिरवस्थितः ॥ ३१॥

सभार्यः सानुजः श्रीमानाह मां देवसन्निभः ।

भरद्वाजाय मुनये ज्ञापयस्व यथोचितम् ॥ ३२॥

तच्छ्रुत्वा सहसोत्थाय भरद्वाजो मुनीश्वरः ।

गृहीत्वार्घ्यं च पाद्यं च रामसामीप्यमाययौ ॥ ३३॥

दृष्ट्वा रामं यथान्यायं पूजयित्वा सलक्ष्मणम् ।

आह मे पर्णशालां भो राम राजीवलोचन ॥ ३४॥

आगच्छ पादरजसा पुनीहि रघुनन्दन ।

इत्युक्त्वोटजमानीय सीतया सह रघावौ ॥ ३५॥

भक्त्या पुनः पूजयित्वा चकारातिथ्यमुत्तमम् ।

अद्याहं तपसः पारं गतोऽस्मि तव सङ्गमात् ॥ ३६॥

ज्ञातं राम तवोदन्तं भूतं चागामिकं च यत् ।

जानामि त्वां परात्मानं मायया कार्यमानुषम् ॥ ३७॥

यदर्थमवतीर्णोऽसि प्रार्थितो ब्रह्मणा पुरा ।

यदर्थं वनवासस्ते यत्करिष्यसि वै पुनः ॥ ३८॥

जानामि ज्ञानदृष्ट्याहं जातया त्वदुपासनात् ।

इतः परं त्वां किं वक्ष्ये कृतार्थोऽहं रघूत्तम ॥ ३९॥

यस्त्वां पश्यामि काकुत्स्थं पुरुषं प्रकृतेः परम् ।

रामस्तमभिवाद्याह सीतालक्ष्मणसंयुतः ॥ ४०॥

अनुग्राह्यास्त्वया ब्रह्मन्वयं क्षत्रियबान्धवाः ।

इति सम्भाष्य तेऽन्योन्यमुषित्वा मुनिसन्निधौ ॥ ४१॥

प्रातरुत्थाय यमुनामुत्तीर्य मुनिवारकैः ।

कृताप्लवेन मुनिना दृष्टमार्गेण राघवः ॥ ४२॥

प्रययौ चित्रकूटाद्रिं वाल्मीकेर्यत्र चाश्रमः ।

गत्वा रामोऽथ वाल्मीकेराश्रमं ऋषिसङ्कुलम् ॥ ४३॥

नानामृगद्विजाकीर्णं नित्यपुष्पफलाकुलम् ।

तत्र दृष्ट्वा समासीनं वाल्मीकिं मुनिसत्तमम् ॥ ४४॥

ननाम शिरसा रामो लक्ष्मणेन च सीतया ।

दृष्ट्वा रामं रमानाथं वाल्मीकिर्लोकसुन्दरम् ॥ ४५॥

जानकीलक्ष्मणोपेतं जटामुकुटमण्डितम् ।

कन्दर्पसदृशाकारं कमनीयाम्बुजेक्षणम् ॥ ४६॥

दृष्ट्वैव सहसोत्तस्थौ विस्मयानिमिषेक्षणः ।

आलिङ्ग्य परमानन्दं रामं हर्षाश्रुलोचनः ॥ ४७॥

पूजयित्वा जगत्पूज्यं भक्त्यार्घ्यादिभिरदृतः ।

फलमूलैः स मधुरैर्भोजयित्वा च लालितः ॥ ४८॥

राघवः प्राञ्जलिः प्राह वाल्मीकिं विनयान्वितः ।

पितुराज्ञां पुरस्कृत्य दण्डकानागता वयम् ॥ ४९॥

भवन्तो यदि जानन्ति किं वक्ष्यामोऽत्र कारणम् ।

यत्र मे सुखवासाय भवेत्स्थानं वदस्व तत् ॥ ५०॥

सीतया सहितः कालं किञ्चित्तत्र नयाम्यहम् ।

इत्युक्तो राघवेणासौ मुनिः सस्मितमब्रवीत् ॥ ५१॥

त्वमेव सर्वलोकानां निवासस्थानमुत्तमम् ।

तवापि सर्वभूतानि निवाससदनानि हि ॥ ५२॥

एवं साधारणं स्थानमुक्तं ते रघुनन्दन ।

सीतया सहितस्येति विशेषं पृच्छतस्तव ।

तद्वक्ष्यामि रघुश्रेष्ठ यत्ते नियतमन्दिरम् ॥ ५३॥

शान्तानां समदृष्टीनामद्वेषृॠणां च जन्तुषु ।

त्वामेव भजतां नित्यं हृदयं तेऽधिमन्दिरम् ॥ ५४॥

धर्माधर्मान्परित्यज्य त्वामेव भजतोऽनिशम् ।

सीतया सह ते राम तस्य हृत्सुखमन्दिरम् ॥ ५५॥

त्वन्मन्त्रजापको यस्तु त्वामेव शरणं गतः ।

निर्द्वन्द्वो निःस्पृहस्तस्य हृदयं ते सुमन्दिरम् ॥ ५६॥

निरहङ्कारिणः शान्ता ये रागद्वेषवर्जिताः ।

समलोष्टाश्मकनकास्तेषां ते हृदयं गृहम् ॥ ५७॥

त्वयि दत्तमनोबुद्धिर्यः सन्तुष्टः सदा भवेत् ।

त्वयि सन्त्यक्तकर्मा यस्तन्मनस्ते शुभं गृहम् ॥ ५८॥

यो न द्वेष्ट्यप्रियं प्राप्य प्रियं प्राप्य न हृष्यते ।

सर्वं मायेति निश्चित्य त्वां भजेत्तन्मनो गृहम् ॥ ५९॥

षड्भावादिविकारान्यो देहे पश्यति नात्मनि ।

क्षुत्तृट् सुखं भयं दुःखं प्राणबुद्ध्योर्निरीक्षते ॥ ६०॥

संसारधर्मैर्निर्मुक्तस्तस्य ते मानसं गृहम् ॥ ६१॥

पश्यन्ति ये सर्वगुहाशयस्थं त्वां

 चिद्घनं सत्यमनन्तमेकम् ।

अलेपकं सर्वगतं वरेण्यं तेषां

 हृदब्जे सह सीतया वस ॥ ६२॥

निरन्तराभ्यासदृढीकृतात्मनां

 त्वत्पादसेवापरिनिष्ठितानाम् ।

त्वन्नामकीर्त्या हतकल्मषाणां

 सीतासमेतस्य गृहं हृदब्जे ॥ ६३॥

राम त्वन्नाममहिमा वर्ण्यते केन वा कथम् ।

यत्प्रभावादहं राम ब्रह्मर्षित्वमवाप्तवान् ॥ ६४॥

अहं पुरा किरातेषु किरातैः सह वर्धितः ।

जन्ममात्रद्विजत्वं मे शूद्राचाररतः सदा ॥ ६५॥

शूद्रायां बहवः पुत्रा उत्पन्ना मेऽजितात्मनः ।

ततश्चोरैश्च सङ्गम्य चौरोऽहमभवं पुरा ॥ ६६॥

धनुर्बाणधरो नित्यं जीवानामन्तकोपमः ।

एकदा मुनयः सप्त दृष्टा महति कानने ॥ ६७॥

साक्षान्मया प्रकाशन्तो ज्वलनार्कसमप्रभाः ।

तानन्वधावं लोभेन तेषां सर्वपरिच्छदान् ॥ ६८॥

ग्रहीतुकामस्तत्राहं तिष्ठ तिष्ठेति चाब्रवम् ।

दृष्ट्वा मां मुनयोऽपृच्छन्किमायासि द्विजाधम ॥ ६९॥

अहं तानब्रवं किञ्चिदादातुं मुनिसत्तमाः ।

पुत्रदारादयः सन्ति बहवो मे बुभुक्षिताः ॥ ७०॥

तेषां संरक्षणार्थाय चरामि गिरिकानने ।

ततो मामूचुरव्यग्राः पृच्छ गत्वा कुटुम्बकम् ॥ ७१॥

यो यो मया प्रतिदिनं क्रियते पापसञ्चयः ।

यूयं तद्भागिनः किं वा नेति वेतिपृथक्पृथक् ॥ ७२॥

वयं स्थास्यामहे तावदागमिष्यसि निश्चयः ।

तथेत्युक्त्वा गृहं गत्वा मुनिभिर्यदुदीरितम् ॥ ७३॥

अपृच्छं पुत्रदारादींस्तैरुक्तोऽहं रघूत्तम ।

पापं तवैव तत्सर्वं वयं तु फलभागिनः ॥ ७४॥

तच्छ्रुत्वा जातनिर्वेदो विचार्य पुनरागमम् ।

मुनयो यत्र तिष्ठन्ति करुणापूर्णमानसाः ॥ ७५॥

मुनीनां दर्शनादेव शुद्धान्तःकरणोऽभवम् ।

धनुरादीन्परित्यज्य दण्डवत्पतितोऽस्म्यहम् ॥ ७६॥

रक्षध्वं मां मुनिश्रेष्ठा गच्छन्तं निरयार्णवम् ।

इत्यग्रे पतितं दृष्ट्वा मामूचुर्मुनिसत्तमाः ॥ ७७॥

उत्तिष्ठोत्तिष्ठ भद्रं ते सफलः सत्समागमः ।

उपदेक्ष्यामहे तुभ्यं किञ्चित्तेनैव मोक्ष्यसे ॥ ७८॥

परस्परं समालोच्य दुर्वृत्तोयं द्विजाधमः ।

उपेक्ष्य एव सद्वृत्तस्तथापि शरणं गतः ।

रक्षणीयः प्रयत्नेन मोक्षमार्गोपदेशतः ॥ ७९॥

इत्युक्त्वा राम ते नाम व्यत्यस्ताक्षरपूर्वकम् ।

एकाग्रमनसात्रैव मरेति जप सर्वदा ॥ ८०॥

आगच्छामः पुनर्यावत्तावदुक्तं सदा जप ।

इत्युक्त्वा प्रययुः सर्वे मुनयो दिव्यदर्शिनाः ॥ ८१॥

अहं यथोपदिष्टं तैस्तथाकरवमञ्जसा ।

जपन्नेकाग्रमनसा बाह्यं विस्मृतवानहम् ॥ ८२॥

एवं बहुतिथे काले गते निश्चलरूपिणः ।

सर्वसङ्गविहीनस्य वल्मीकोऽभून्ममोपरि ॥ ८३॥

ततो युगसहस्रान्ते ऋषयः पुनरागमन् ।

मामूचुर्निष्क्रमस्वेति तच्छ्रुत्वा तूर्णमुत्थितः ॥ ८४॥

वल्मीकान्निर्गतश्चाहं नीहारादिव भास्करः ।

मामप्याहुर्मुनिगणा वाल्मीकिस्त्वं मुनीश्वर ॥ ८५॥

वल्मीकात्सम्भवो यस्माद् द्वितीयं जन्म तेऽभवत् ।

इत्युक्त्वा ते ययुर्दिव्यगतिं रघुकुलोत्तम ॥ ८६॥

अहं ते राम नाम्नश्च प्रभावादीदृशोऽभवम् ।

अद्य साक्षात्प्रपश्यामि ससीतं लक्ष्मणेन च ॥ ८७॥

रामं राजीवपत्राक्षं त्वां मुक्तो नात्र संशयः ।

आगच्छ राम भद्रं ते स्थलं वै दर्शयाम्यहम् ॥ ८८॥

एवमुक्त्वा मुनिः श्रीमांल्लक्ष्मणेन समन्वितः ।

शिष्यैः परिवृतो गत्वा मध्ये पर्वतगङ्गयोः ॥ ८९॥

तत्र शालां सुविस्तीर्णां कारयामास वासभूः ।

प्राक्पश्चिमं दक्षिणोदक् शोभनं मन्दिरद्वयम् ॥ ९०॥

जानक्या सहितो रामो लक्ष्मणेन समन्वितः ।

तत्र ते देवसदृशा ह्यवसन् भवनोत्तमे ॥ ९१॥

वाल्मीकिना तत्र सुपूजितोऽयं

 रामः ससीतः सह लक्ष्मणेन ।

देवैर्मुनीद्रैः सहितो मुदास्ते

 स्वर्गे यथा देवपतिः सशच्या ॥ ९२॥

इति श्रीमदध्यात्मरामयणे उमामहेश्वरसंवादे

 अयोध्याकाण्डे षष्ठः सर्गः ॥ ६॥



 ॥ अध्यात्म रामायणम् ॥

 ॥ अयोध्या काण्डः ॥

 ॥ सप्तमः सर्गः ॥

सुमन्त्रोऽपि तदायोध्यां दिनान्ते प्रविवेश ह ।

वस्त्रेण मुखमाच्छाद्य बाष्पाकुलितलोचनः ॥ १॥

बहिरेव रथं स्थाप्य राजानं द्रष्टुमाययौ ।

जय शब्देन राजानं स्तुत्वा तं प्रणनाम ह ॥ २॥

ततो राजा नमन्तं तं सुमन्त्रं विह्वलोऽब्रवीत् ।

सुमन्त्र रामः कुत्रास्ते सीतया लक्ष्मणेन च ॥ ३॥

कुत्र त्यक्तस्त्वया रामः किं मां पापिनमब्रवीत् ।

सीता वा लक्ष्मणो वापि निर्दयं मां किमब्रवीत् ॥ ४॥

हा राम हा गुणनिधे हा सीते प्रियवादिनि ।

दुःखार्णवे निमग्नं मां म्रियमाणं न पश्यसि ॥ ५॥

विलप्यैवं चिरं राजा निमग्नो दुःखसागरे ।

एवं मन्त्री रुदन्तं तं प्राञ्जलिर्वाक्यमब्रवीत् ॥ ६॥

रामः सीता च सौमित्रिर्मया नीता रथेन ते ।

शृङ्गवेरपुराभ्याशे गङ्गाकूले व्यवस्थिताः ॥ ७॥

गुहेन किञ्चिदानीतं फलमूलादिकं च यत् ।

स्पृष्ट्वा हस्तेन सम्प्रीत्या नाग्रहीद्विससर्ज तत् ॥ ८॥

वटक्षीरः समानाय्य गुहेन रघुनन्दनः ।

जटामुकुटमाबद्ध्य मामाह नृपते स्वयम् ॥ ९॥

सुमन्त्र ब्रूहि राजानं शोकस्तेऽस्तु न मत्कृते ।

साकेतादधिकं सौख्यं विपिने नो भविष्यति ॥ १०॥

मातुर्मे वन्दनं ब्रूहि शोकं त्यजतु मत्कृते ।

आश्वासयतु राजानं वृद्धं शोकपरिप्लुतम् ॥ ११॥

सीता चाश्रुपरीताक्षी मामाह नृपसत्तम ।

दुःखगद्गदया वाचा रामं किञ्चिदवेक्षती ॥ १२॥

साष्टाङ्ग प्रणिपातं मे ब्रूहि श्वश्रोः पदाम्बुजे ।

इति प्ररुदती सीता गता किञ्चिदवाङ्मुखी ॥ १३॥

ततस्तेऽश्रुपरीताक्षा नावमारुरुहुस्तदा ।

यावद्गङ्गां समुत्तीर्य गतास्तावदहं स्थितः ॥ १४॥

ततो दुःखेन महता पुनरेवाहमागतः ।

ततो रुदन्ती कौसल्या राजानमिदमब्रवीत् ॥ १५॥

कैकेय्यै प्रियभार्यायै प्रसन्नो दत्तवान्वरम् ।

त्वं राज्यं देहि तस्यैव मत्पुत्रः किं विवासितः ॥ १६॥

कृत्वा त्वमेव तत्सर्वमिदानीं किं नु रोदिषि ।

कौसल्यावचनं श्रुत्वा क्षते स्पृष्ट इवाग्निना ॥ १७॥

पुनः शोकाश्रुपूर्णाक्षः कौसल्यामिदमब्रवीत् ।

दुःखेन म्रियमाणं मां किं पुनर्दुःखयस्यलम् ॥ १८॥

इदानीमेव मे प्राणा उत्क्रमिष्यन्ति निश्चयः ।

शप्तोऽहं बाल्यभावेन केनचिन्मुनिना पुरा ॥ १९॥

पुराहं यौवने दृप्तश्चापबाणधरो निशि ।

अचरं मृगयासक्तो नद्यास्तीरे महावने ॥ २०॥

तत्रार्धरात्रसमये मुनिः कश्चित्तृषार्दितः ।

पिपासार्दितयोः पित्रोर्जलमानेतुमुद्यतः ।

अपूरयज्जले कुम्भं तदा शब्दोऽभवन्महान् ॥ २१॥

गजः पिबति पानीयमिति मत्वा महानिशि ।

बाणं धनुषि सन्धाय शब्दवेधिनमक्षिपम् ॥ २२॥

हा हतोऽस्मीति तत्राभूच्छब्दो मानुषसूचकः ।

कस्यापि न कृतो दोषो मया केन हतो विधे ॥ २३॥

प्रतीक्षते मां माता च पिता च जलकाङ्क्षया ।

तच्छ्रुत्वा भयसन्त्रस्तस्ततोऽहं पौरुषं वचः ॥ २४॥

शनैर्गत्वाथ तत्पार्श्वं स्वामिन् दशरथोऽस्म्यहम् ।

अजानता मया विद्धस्त्रातुमर्हसि मां मुने ॥ २५॥

इत्युक्त्वा पादयोस्तस्य पतितो गद्गदाक्षरः ।

तदा मामाह स मुनिर्मा भैषीर्नृपसत्तम ॥ २६॥

ब्रह्महत्या स्पृशेन्न त्वां वैश्योऽहं तपसि स्थितः ।

पितरौ मां प्रतीक्षेते क्षुत्तृड्भ्यां परिपीडितौ ॥ २७॥

तयोस्त्वमुदकं देहि शीघ्रमेवाविचारयन् ।

न चेत्त्वां भस्मसात्कुर्यात्पितामे यदि कुप्यति ॥ २८॥

जलं दत्वा तु तौ नत्वा कृतं सर्वं निवेदय ।

शल्यमुद्धर मे देहात्प्राणांस्त्यक्ष्यामि पीडितः ॥ २९॥

इत्युक्तो मुनिना शीघ्रं बाणमुत्पाट्य देहतः ।

सजलं कलशं धृत्वा गतोऽहं यत्र दम्पती ॥ ३०॥

अतिवृद्धावन्धदृशौ क्षुत्पिपासार्दितौ निशि ।

नायाति सलिलं गृह्य पुत्रः किं वात्र कारणम् ॥ ३१॥

अनन्यगतिकौ वृद्धौ शोच्यौ तृट्परिपीडितौ ।

आवामुपेक्षते किं वा भक्तिमानावयोः सुतः ॥ ३२॥

इति चिन्ताव्याकुलौ तौ मत्पादन्यासजं ध्वनिम् ।

श्रुत्वा प्राह पिता पुत्र किं विलम्बः कृतस्त्वया ॥ ३३॥

देह्यावयोः सुपानीयं पिब त्वमपि पुत्रक ।

इत्येवं लपतोर्भीत्या सकाशमगमं शनैः ॥ ३४॥

पादयोः प्रणिपत्याहमब्रवं विनयान्वितः ।

नाहं पुत्रस्त्वयोध्याया राजा दशरथोऽस्म्यहम् ॥ ३५॥

पापोऽहं मृगयासक्तो रात्रौ मृगविहिंसकः ।

जलावताराद्दूरेऽहं स्थित्वा जलगतं ध्वनिम् ॥ ३६॥

श्रुत्वाहं शब्दवेधित्वादेकं बाणमथात्यजम् ।

हतोऽस्मीति ध्वनिं श्रुत्वा भयात्तत्राहमागतः ॥ ३७॥

जटां विकीर्य पतितं दृष्ट्वाहं मुनिदारकम् ।

भीतो गृहीत्वा तत्पादौ रक्ष रक्षेति चाब्रवम् ॥ ३८॥

मा भैषीरिति मां प्राह ब्रह्महत्याभयं न ते ।

मत्पित्रोः सलिलं दत्त्वा नत्वा प्रार्थय जीवितम् ॥ ३९॥

इत्युक्तो मुनिना तेन ह्यागतो मुनिहिंसकः ।

रक्षेतां मां दयायुक्तौ युवां हि शरणागतम् ॥ ४०॥

इति श्रुत्वा तु दुःखार्तौ विलप्य बहु शोच्य तम् ।

पतितौ नौ सुतो यत्र नय तत्राविलम्बयन् ॥ ४१॥

ततो नीतौ सुतो यत्र मया तौ वृद्धदम्पती ।

स्पृष्ट्वा सुतं तौ हस्ताभ्यां बहुशोऽथ विलेपतुः ॥ ४२॥

हाहेति क्रन्दमानौ तौ पुत्रपुत्रेत्यवोचताम् ।

जलं देहीति पुत्रेति किमर्थं न ददास्यलम् ॥ ४३॥

ततो मामूचतुः शीघ्रं चितिं रचय भूपते ।

मया तदैव रचिता चितिस्तत्र निवेशिताः ।

त्रयस्तत्राग्निरुत्सृष्टो दग्धास्ते त्रिदिवं ययुः ॥ ४४॥

तत्र वृद्धः पिता प्राह त्वमप्येवं भविष्यसि ।

पुत्रशोकेन मरणं प्राप्स्यसे वचनान्मम ॥ ४५॥

स इदानीं मम प्राप्तः शापकालोऽनिवारितः ।

इत्युक्त्वा विललापाथ राजा शोकसमाकुलः ॥ ४६॥

हा राम पुत्र हा सीते हा लक्ष्मण गुणाकर ।

त्वद्वियोगादहं प्राप्तो मृत्युं कैकेयिसम्भवम् ॥ ४७॥

वदन्नेवं दशरथः प्राणांस्त्यक्त्वा दिवं गतः ।

कौसल्या च सुमित्रा च तथान्या राजयोषितः ॥ ४८॥

चुक्रुशुश्च विलेपुश्च उरस्ताडनपूर्वकम् ।

वसिष्ठः प्रययौ तत्र प्रातर्मन्त्रिभिरावृतः ॥ ४९॥

तैलद्रोण्यां दशरथं क्षित्वा दूतानाथाब्रवीत् ।

गच्छत त्वरितं साश्वा युधाजिन्नगरं प्रति ॥ ५०॥

तत्रास्ते भरतः श्रीमाञ्छत्रुघ्नसहितः प्रभुः ।

उच्यतां भरतः शीघ्रमागच्छेति ममाज्ञया ॥ ५१॥

अयोध्यां प्रति राजानं कैकेयीं चापि पश्यतु ।

इत्युक्तास्त्वरितं दूता गत्वा भरतमातुलम् ॥ ५२॥

युधाजितं प्रणम्योचुर्भरतं सानुजं प्रति ।

वसिष्ठस्त्वब्रवीद्राजन् भरतः सानुजः प्रभुः ॥ ५३॥

शीघ्रमागच्छतु पुरीमयोध्यामविचारयन् ।

इत्याज्ञप्तोऽथ भरतस्त्वरितं भयविह्वलः ॥ ५४॥

आययौ गुरुणादिष्टः सह दूतैस्तु सानुजः ।

राज्ञो वा राघवस्यापि दुःखं किञ्चिदुपस्थितम् ॥ ५५॥

इति चिन्तापरो मार्गे चिन्तयन्नगरं ययौ ।

नगरं भ्रष्टलक्ष्मीकं जनसम्बाधवर्जितम् ॥ ५६॥

उत्सवैश्च परित्यक्तं दृष्ट्वा चिन्तापरोऽभवत् ।

प्रविश्य राजभवनं राजलक्ष्मीविवर्जितम् ॥ ५७॥

अपश्यत्कैकेयीं तत्र एकामेवासने स्थिताम् ।

ननाम शिरसा पादौ मातुर्भक्तिसमन्वितः ॥ ५८॥

आगतं भरतं दृष्ट्वा कैकेयी प्रेमसम्भ्रमात् ।

उत्थायालिङ्ग्य रभसा स्वाङ्कमारोप्य संस्थिता ॥ ५९॥

मूर्ध्न्यवघ्राय पप्रच्छ कुशलं स्वकुलस्य सा ।

पिता मे कुशलो भ्राता माता च शुभलक्षणा ॥ ६०॥

दिष्ट्या त्वमद्य कुशली मया दृष्टोऽसि पुत्रक ।

इति पृष्टः स भरतो मात्रा चिन्ताकुलेन्द्रियः ॥ ६१॥

दूयमानेन मनसा मातरं समपृच्छत ।

मातः पिता मे कुत्रास्ते एका त्वमिह संस्थिता ॥ ६२॥

त्वया विना न मे तातः कदाचिद्रहसि स्थितः ।

इदानीं दृश्यते नैव कुत्र तिष्ठति मे वद ॥ ६३॥

अदृष्ट्वा पितरं मेऽद्य भयं दुःखं च जायते ।

अथाह कैकेयी पुत्र किं दुःखेन तवानघ ॥ ६४॥

या गतिर्धर्मशीलानामश्वमेधादियाजिनाम् ।

तां गतिं गतवानद्य पिता ते पितृवत्सल ॥ ६५॥

तच्छ्रुत्वा निपपातोर्व्यां भरतः शोकविह्वलः ।

हा तात क्व गतोऽसि त्वं त्यक्त्वा मां वृजिनार्णवे ॥ ६६॥

असमर्प्यैव रामाय राज्ञे मां क्व गतोऽसि भोः ।

इति विलपितं पुत्रं पतितं मुक्तमूर्धजम् ॥ ६७॥

उत्थाप्यामृज्य नयने कैकेयी पुत्रमब्रवीत् ।

समाश्वसिहि भद्रं ते सर्वं सम्पादितं मया ॥ ६८॥

तामाह भरतस्तातो म्रियमाणः किमब्रवीत् ।

तमाह कैकेयी देवी भरतं भयवर्जिता ॥ ६९॥

हा राम राम सीतेति लक्ष्मणेति पुनः पुनः ।

विलपन्नेव सुचिरं देहं त्यक्त्वा दिवं ययौ ॥ ७०॥

तामाह भरतो हेऽम्ब रामः सन्निहितो न किम् ।

तदानीं लक्ष्मणो वापि सीता वा कुत्र ते गताः ॥ ७१॥

रामस्य यौवराज्यार्थं पित्रा ते सम्भ्रमः कृतः ।

तव राज्यप्रदानाय तदाहं विघ्नमाचरम् ॥ ७२॥

राज्ञा दत्तं हि मे पूर्वं वरदेन वरद्वयम् ।

याचितं तदिदानीं मे तयोरेकेन तेऽखिलम् ॥ ७३॥

राज्यं रामस्य चैकेन वनवासो मुनिव्रतम् ।

ततः सत्यपरो राजा राज्यं दत्त्वा तवैव हि ॥ ७४॥

रामं सम्प्रेषयामास वनमेव पिता तव ।

सीताप्यनुगता रामं पातिव्रत्यमुपाश्रिता ॥ ७५॥

सौभ्रात्रं दर्शयन्राममनुयातोऽपि लक्ष्मणः ।

वनं गतेषु सर्वेषु राजा तानेव चिन्तयन् ॥ ७६॥

प्रलपन् रामरामेति ममार नृपसत्तमः ।

इति मातुर्वचः श्रुत्वा वज्राहत इव द्रुमः ॥ ७७॥

पपात भूमौ निःसंज्ञस्तं दृष्ट्वा दुःखिता तदा ।

कैकेयी पुनरप्याह वत्स शोकेन किं तव ॥ ७८॥

राज्ये महति सम्प्राप्ते दुःखस्यावसरः कुतः ।

इति ब्रुवन्तीमालोक्य मातरं प्रदहन्निव ॥ ७९॥

असम्भाष्यासि पापे मे घोरे त्वं भर्तृघातिनी ।

पापे त्वद्गर्भजातोऽहं पापवानस्मि साम्प्रतम् ।

अहमग्निं प्रवेक्ष्यामि विषं वा भक्षयाम्यहम् ॥ ८०॥

खड्गेन वाथ चात्मानं हत्वा यामि यमक्षयम् ।

भर्तृघातिनि दुष्टे त्वं कुम्भीपाकं गमिष्यसि ॥ ८१॥

इति निर्भर्त्स्य कैकेयीं कौसल्याभवनं ययौ ।

सापि तं भरतं दृष्ट्वा मुक्तकण्ठा रुरोद ह ॥ ८२॥

पादयोः पतितस्तस्या भरतोऽपि तदारुदत् ।

आलिङ्ग्य भरतं साध्वी राममाता यशस्विनी ।

कृशातिदीनवदना साश्रुनेत्रेदमब्रवीत् ॥ ८३॥

पुत्र त्वयि गते दूरमेवं सर्वमभूदिदम् ।

उक्तं मात्रा श्रुतं सर्वं त्वया ते मातृचेष्टितम् ॥ ८४॥

पुत्रः सभार्यो वनमेव यातः

 सलक्ष्मणो मे रघुरामचन्द्रः ।

चीराम्बरो बद्धजटाकलापः

 सन्त्यज्य मां दुःखसमुद्रमग्नाम् ॥ ८५॥

हा राम हा मे रघुवंशनाथ

 जातोऽसि मे त्वं परतः परात्मा ।

तथापि दुःखं न जहाति मां वै

 विधिर्बलीयानिति मे मनीषा ॥ ८६॥

स एवं भरतो वीक्ष्य विलपन्तीं भृशं शुचा ।

पादौ गृहीत्वा प्राहेदं शृणु मातर्वचो मम ॥ ८७॥

कैकेय्या यत्कृतं कर्म रामराज्याभिषेचने ।

अन्यद्वा यदि जानामि सा मया नोदिता यदि ॥ ८८॥

पापं मेऽस्तु तदा मातर्ब्रह्महत्याशतोद्भवम् ।

हत्वा वसिष्ठं खड्गेन अरुन्धत्या समन्वितम् ॥ ८९॥

भूयात्तत्पापमखिलं मम जानामि यद्यहम् ।

इत्येवं शपथं कृत्वा रुरोद भरतस्तदा ॥ ९०॥

कौसल्या तमथालिङ्ग्य पुत्र जानामि मा शुचः ।

एतस्मिन्नन्तरे श्रुत्वा भरतस्य समागमम् ॥ ९१॥

वसिष्ठो मन्त्रिभिः सार्धं प्रययौ राजमन्दिरम् ।

रुदन्तं भरतं दृष्ट्वा वसिष्ठः प्राह सादरम् ॥ ९२॥

वृद्धो राजा दशरथो ज्ञानी सत्यपराक्रमः ।

भुक्त्वा मर्त्यसुखं सर्वमिष्ट्वा विपुलदक्षिणैः ॥ ९३॥

अश्वमेधादिभिर्यज्ञैर्लब्ध्वा रामं सुतं हरिम् ।

अन्ते जगाम त्रिदिवं देवेन्द्रार्द्धासनं प्रभुः ॥ ९४॥

तं शोचसि वृथैव त्वमशोच्यं मोक्षभाजनम् ।

आत्मा नित्योऽव्ययः शुद्धो जन्मनाशादिवर्जितः ॥ ९५॥

शरीरं जडमत्यर्थमपवित्रं विनश्वरम् ।

विचार्यमाणे शोकस्य नावकाशः कथञ्चन ॥ ९६॥

पिता वा तनयो वापि यदि मृत्युवशं गतः ।

मूढास्तमनुशोचन्ति स्वात्मताडनपूर्वकम् ॥ ९७॥

निःसारे खलु संसारे वियोगो ज्ञानिनां यदा ।

भवेद्वैराग्यहेतुः स शान्तिसौख्यं तनोति च ॥ ९८॥

जन्मवान्यदि लोकेऽस्मिंस्तर्हि तं मृत्युरन्वगात् ।

तस्मादपरिहार्योऽयं मृत्युर्जन्मवतां सदा ॥ ९९॥

स्वकर्मवशतः सर्वजन्तूनां प्रभवाप्ययौ ।

विजानन्नप्यविद्वान्यः कथं शोचति बान्धवान् ॥ १००॥

ब्रह्माण्डकोटयो नष्टाः सृष्टयो बहुशो गताः ।

शुष्यन्ति सागराः सर्वे कैवास्था क्षणजीविते ॥ १०१॥

चलपत्रान्तलग्नाम्बुबिन्दुवत्क्षणभङ्गुरम् ।

आयुस्त्यजत्यवेलायां कस्तत्र प्रत्ययस्तव ॥ १०२॥

देही प्राक्तनदेहोत्थकर्मणा देहवान्पुनः ।

तद्देहोत्थेन च पुनरेवं देहः सदात्मनः ॥ १०३॥

यथा त्यजति वै जीर्णं वासो गृह्णाति नूतनम् ।

तथा जीर्णं परित्यज्य देही देहं पुनर्नवम् ॥ १०४॥

भजत्येव सदा तत्र शोकस्यावसरः कुतः ।

आत्मा न म्रियते जातु जायते न च वर्धते ॥ १०५॥

षड्भावरहितोऽनन्तः सत्यप्रज्ञानविग्रहः ।

आनन्दरूपो बुद्ध्यादिसाक्षी लयविवर्जितः ॥ १०६॥

एक एव परो ह्यात्मा

 ह्यद्वितीयः समः स्थितः ।

इत्यात्मानं दृढं

 ज्ञात्वा त्यक्त्वा शोकं कुरु क्रियाम् ॥ १०७॥

तैलद्रोण्याः पितुर्देहमुद्धृत्य सचिवैः सह ।

कृत्यं कुरु यथान्यायमस्माभिः कुलनन्दन ॥ १०८॥

इति सम्बोधितः साक्षाद् गुरुणा भरतस्तदा ।

विसृज्याज्ञानजं शोकं चक्रे सविधिवत्क्रियाम् ॥ १०९॥

गुरुणोक्तप्रकारेण आहिताग्नेर्यथाविधि ।

संस्कृत्य स पितुर्देहं विधिदृष्टेन कर्मणा ॥ ११०॥

एकादशेऽहनि प्राप्ते ब्राह्मणान्वेदपारगान् ।

भोजयामास विधिवच्छतशोऽथ सहस्रशः ॥ १११॥

उद्दिश्य पितरं तत्र ब्राह्मणेभ्यो धनं बहु ।

ददौ गवां सहस्राणि ग्रामान् रत्नाम्बराणि च ॥ ११२॥

अवसत्स्वगृहे यत्र राममेवानुचिन्तयन् ।

वसिष्ठेन सह भ्रात्रा मन्त्रिभिः परिवारितः ॥ ११३॥

रामेऽरण्यं प्रयाते सह जनकसुता लक्ष्मणाभ्यां सुघोरं

माता मे राक्षसीव प्रदहति हृदयं दर्शनादेव सद्यः ।

गच्छाम्यारण्यमद्य स्थिरमतिरखिलं दूरतोऽपास्य राज्यं

रामं सीतासमेतं स्मितरुचिरमुखं नित्यमेवानुसेवे ॥ ११४॥

इति श्रीमदध्यात्मरामयणे उमामहेश्वरसंवादे

 अयोध्याकाण्डे सप्तमः सर्गः ॥ ७॥



 ॥ अध्यात्म रामायणम् ॥

 ॥ अयोध्या काण्डः ॥

 ॥ अष्टमः सर्गः ॥

वसिष्ठो मुनिभिः सार्धं मन्त्रिभिः परिवारितः ।

राज्ञः सभां देवसभासन्निभामविशद्विभुः ॥ १॥

तत्रासने समासीनश्चतुर्मुख इवापरः ।

आनीय भरतं तत्र उपवेश्य सहानुजम् ॥ २॥

अब्रवीद्वचनं देशकालोचितमरिन्दमम् ।

वत्स राज्येऽभिषेक्ष्यामस्त्वामद्य पितृशासनात् ॥ ३॥

कैकेय्या याचितं राज्यं त्वदर्थे पुरुषर्षभ ।

सत्यसन्धो दशरथः प्रतिज्ञाय ददौ किल ॥ ४॥

अभिषेको भवत्वद्य मुनिभिर्मन्त्रपूर्वकम् ।

तच्छ्ह्रुत्वा भरतोऽप्याह मम राज्येन किं मुने ॥ ५॥

रामो राजाधिराजश्च वयं तस्यैव किङ्कराः ।

श्वः प्रभाते गमिष्यामो राममानेतुमञ्जसा ॥ ६॥

अहं यूयं मातरश्च कैकेयीं राक्ष्यसीं विना ।

हनिष्याम्यधुनैवाहं कैकेयीं मातृगन्धिनीम् ॥ ७॥

किन्तु मां नो रघुश्रेष्ठः स्त्रीहन्तारं सहिष्यते ।

तच्छ्वो भूते गमिष्यामि पादचारेण दण्डकान् ॥ ८॥

शत्रुघ्नसहितस्तूर्णं यूयमायात वा न वा ।

रामो यथा वने यातस्तथाहं वल्कलाम्बरः ॥ ९॥

फलमूलकृताहारः शत्रुघ्नसहितो मुने ।

भूमिशायी जटाधारी यावद्रामो निवर्तते ॥ १०॥

इति निश्चित्य भरतस्तूष्णीमेवावतस्थिवान् ।

साधुसाध्विति तं सर्वे प्रशशंसुर्मुदान्विताः ॥ ११॥

ततः प्रभाते भरतं गच्छन्तं सर्वसैनिकाः ।

अनुजग्मुः सुमन्त्रेण नोदिताः साश्वकुञ्जराः ॥ १२॥

कौसल्याद्या राजदारा वसिष्ठप्रमुखा द्विजाः ।

छादयन्तो भुवं सर्वे पृष्ठतः पार्श्वतोऽग्रतः ॥ १३॥

शृङ्गवेरपुरं गत्वा गङ्गाकूले समन्ततः ।

उवास महती सेना शत्रुघ्नपरिचोदिता ॥ १४॥

आगतं भरतं श्रुत्वा गुहः शङ्कितमानसः ।

महत्या सेनया सार्धमागतो भरतः किल ॥ १५॥

पापं कर्तुं न वा याति रामस्याविदितात्मनः ।

गत्वा तद्धृदयं ज्ञेयं यदि शुद्धस्तरिष्यति ॥ १६॥

गङ्गा नोचेत्समाकृष्य नावस्तिष्ठन्तु सायुधाः ।

ज्ञातयो मे समायत्ताः पश्यन्तः सर्वतोदिशम् ॥ १७॥

इति सर्वान्समादिश्य गुहो भरतमागतः ।

उपायनानि संगृह्य विविधानि बहून्यपि ॥ १८॥

प्रययौ ज्ञातिभिः सार्धं बहुभिर्विविधायुधैः ।

निवेद्योपायनान्यग्रे भरतस्य समन्ततः ॥ १९॥

दृष्ट्वा भरतमासीनं सानुजं सह मन्त्रिभिः ।

चीराम्बरं घनश्यामं जटामुकुटधारिणम् ॥ २०॥

राममेवानुशोचन्तं रामरामेति वादिनम् ।

ननाम शिरसा भूमौ गुहोऽहमिति चाब्रवीत् ॥ २१॥

शीघ्रमुत्थाप्य भरतो गाढमालिङ्ग्य सादरम् ।

पृष्ट्वाऽनामयमव्यग्रः सखायमिदमब्रवीत् ॥ २२॥

भ्रातस्त्वं राघवेणात्र समेतः समवस्थितः ।

रामेणालिङ्गितः सार्द्रनयनेनामलात्मना ॥ २३॥

धन्योऽसि कृतकृत्योऽसि यत्त्वया परिभाषितः ।

रामो राजीवपत्राक्षो लक्ष्मणेन च सीतया ॥ २४॥

यत्र रामस्त्वया दृष्टस्तत्र मां नय सुव्रत ।

सीतया सहितो यत्र सुप्तस्तद्दर्शयस्व मे ॥ २५।

त्वं रामस्य प्रियतमो भक्तिमानसि भाग्यवान् ।

इति संस्मृत्य संस्मृत्य रामं साश्रुविलोचनः ॥ २६॥

गुहेन सहितस्तत्र यत्र रामः स्थितो निशि ।

ययौ ददर्श शयनस्थलं कुशसमास्तृतम् ॥ २७॥

सीताऽऽभरणसंलग्नस्वर्णबिन्दुभिरर्चितम् ।

दुःखसन्तप्तहृदयो भरतः पर्यदेवयत् ॥ २८॥

अहोऽतिसुकुमारी या सीता जनकनन्दिनी ।

प्रासादे रत्नपर्यङ्के कोमलास्तरणे शुभे ॥ २९॥

रामेण सहिता शेते सा कथं कुशविष्टरे ।

सीता रामेण सहिता दुःखेन मम दोषतः ॥ ३०॥

धिङ्मां जातोऽस्मि कैकेय्या पापराशिसमानतः ।

मन्निमित्तमिदं क्लेशं रामस्य परमात्मनः ॥ ३१॥

अहोऽतिसफलं जन्म लक्ष्मणस्य महात्मनः ।

राममेव सदान्वेति वनस्थमपि हृष्टधीः ॥ ३२॥

अहं रामस्य दासा ये तेषां दासस्य किङ्करः ।

यदि स्यां सफलं जन्म मम भूयान्न संशयः ॥ ३३॥

भ्रातर्जानासि यदि तत्कथयस्व ममाखिलम् ।

यत्र तिष्ठति तत्राहं गच्छाम्यानेतुमञ्जसा ॥ ३४॥

गुहस्तं शुद्धहृदयं ज्ञात्वा सस्नेहमब्रवीत् ।

देव त्वमेव धन्योऽसि यस्य ते भक्तिरीदृशी ॥ ३५॥

रामे राजीवपत्राक्षे सीतायां लक्ष्मणे तथा ।

चित्रकूटाद्रिनिकटे मन्दाकिन्याविदूरतः ॥ ३६॥

मुनीनामाश्रमपदे रामस्तिष्ठति सानुजः ।

जानक्या सहितो नन्दात्सुखमास्ते किल प्रभुः ॥ ३७॥

तत्र गच्छामहे शीघ्रं गङ्गां तर्तुमिहार्हसि ।

इत्युक्त्वा त्वरितं गत्वा नावः पञ्चशतानि ह ॥ ३८॥

समानयत्ससैन्यस्य तर्तुं गङ्गां महानदीम् ।

स्वयमेवानिनायैकां राजनावं गुहस्तदा ॥ ३९॥

आरोप्य भरतं तत्र शत्रुघ्नं राममातरम् ।

वसिष्ठं च तथान्यत्र कैकेयीं चान्ययोषितः ॥ ४०॥

तीर्त्वा गङ्गां ययौ शीघ्रं भरद्वाजाश्रमं प्रति ।

दूरे स्थाप्य महासैन्यं भरतः सानुजो ययौ ॥ ४१॥

आश्रमे मुनिमासीनं ज्वलन्तमिव पावकम् ।

दृष्ट्वा ननाम भरतः साष्टाङ्गमतिभक्तितः ॥ ४२॥

ज्ञात्वा दाशरथिं प्रीत्या पूजयामास मौनिराट् ।

पप्रच्छ कुशलं दृष्ट्वा जटावल्कलधारिणम् ॥ ४३॥

राज्यं प्रशासतस्तेऽद्य किमेतद्वल्कलादिकम् ।

आगतोऽसि किमर्थं त्वं विपिनं मुनिसेवितम् ॥ ४४॥

भरद्वाजवचः श्रुत्वा भरतः साश्रुलोचनः ।

सर्वं जानासि भगवन् सर्वभूताशयस्थितः ॥ ४५॥

तथापि पृच्छसे किञ्चित्तदनुग्रह एव मे ।

कैकेय्या मत्कृतं कर्म रामराज्यविघातनम् ॥ ४६॥

वनवासादिकं वापि न हि जानामि किञ्चन ।

भवत्पादयुगं मेऽद्य प्रमाणं मुनिसत्तम ॥ ४७॥

इत्युक्त्वा पादयुगलं मुनेः स्पृष्ट्वाऽर्त्तमानसः ।

ज्ञातुमर्हसि मां देव शुद्धो वाशुद्ध एव वा ॥ ४८॥

मम राज्येन किं स्वामिन् रामे तिष्ठति राजनि ।

किङ्करोऽहं मुनिश्रेष्ठ रामचन्द्रस्य शाश्वतः ॥ ४९॥

अतो गत्वा मुनिश्रेष्ठ रामस्य चरणान्तिके ।

पतित्वा राज्यसम्भारान् समर्प्यात्रैव राघवम् ॥ ५०॥

अभिषेक्ष्ये वसिष्ठाद्यैः पौरजानपदैः सह ।

नेष्येऽयोध्यां रमानाथं दासः सेवेऽतिनीचवत् ॥ ५१॥

इत्युदीरितमाकर्ण्यं भरतस्य वचो मुनिः ।

आलिङ्ग्य मूर्ध्न्यवघ्राय प्रशशंस सविस्मयः ॥ ५२॥

वत्स ज्ञातं पुरैवैतद्भविष्यं ज्ञानचक्षुषा ।

मा शुचस्त्वं परो भक्तः श्रीरामे लक्ष्मणादपि ॥ ५३॥

आतिथ्यं कर्तुमिच्छामि ससैन्यस्य तवानघ ।

अद्य भुक्त्वा ससैन्यस्त्वं श्वो गन्ता रामसन्निधिम् ॥ ५४॥

यथाऽऽज्ञापयति भवांस्तथेति भरतोऽब्रवीत् ।

भरद्वाजस्त्वपः स्पृष्ट्वा मौनी होमगृहे स्थितः ॥ ५५॥

दध्यौ कामदुघां कामवर्षिणीं कामदो मुनिः ।

असृजत्कामधुक् सर्वं यथाकाममलौकिकम् ॥ ५६॥

भरतस्य ससैन्यस्य यथेष्टं च मनोरथम् ।

यथा ववर्ष सकलं तृप्तास्ते सर्वसैनिकाः ॥ ५७॥

वसिष्ठं पूजयित्वाग्रे शास्त्रदृष्टेन कर्मणा ।

पश्चात्ससैन्यं भरतं तर्पयामास योगिराट् ॥ ५८॥

उषित्वा दिनमेकं तु आश्रमे स्वर्गसन्निभे ।

अभिवाद्य पुनः प्रातर्भरद्वाजं सहानुजः ॥ ५९॥

भरतस्तु कृतानुज्ञः प्रययौ रामसन्निधिम् ।

चित्रकूटमनुप्राप्य दूरे संस्थाप्य सैनिकान् ।

रामसंदर्शनाकाङ्क्षी प्रययौ भरतः स्वयम् ॥ ६०॥

शत्रुघ्नेन सुमन्त्रेण गुहेन च परन्तपः ।

तपस्विमण्डलं सर्वं विचिन्वानो न्यववर्त ॥ ६१॥

अदृष्ट्वा रामभवनमपृच्छदृषिमण्डलम् ।

कुत्रास्ते सीतया सार्धं लक्ष्मणेन रघूत्तमः ॥ ६२॥

ऊचुरग्रे गिरेः पश्चाद्गङ्गाया उत्तरे तटे ।

विविक्तं रामसदनं रम्यं काननमण्डितम् ॥ ६३॥

सफलैराम्रपनसैः कदलीखण्डसंवृतम् ।

चम्पकैः कोविदारैश्च पुन्नागैर्विपुलैस्तथा ॥ ६४॥

एवं दर्शितमालोक्य मुनिभिर्भरतोऽग्रतः ।

हर्षाद् ययौ रघुश्रेष्ठभवनं मन्त्रिणा सह ॥ ६५॥

ददर्श दूरादतिभासुरं शुभं

 रामस्य गेहं मुनिवृन्दसेवितम् ।

वृक्षाग्रसंलग्नसुवल्कलाजिनं

 रामाभिरामं भरतः सहानुजः ॥ ६६॥

इति श्रीमदध्यात्मरामयणे उमामहेश्वरसंवादे

 अयोध्याकाण्डे अष्टमः सर्गः ॥ ८॥



 ॥ अध्यात्म रामायणम् ॥

 ॥ अयोध्या काण्डः ॥

 ॥ नवमः सर्गः ॥

अथ गत्वाऽऽश्रमपदसमीपं भरतो मुदा ।

सीतारामपदैर्युक्तं पवित्रमतिशोभनम् ॥ १॥

स तत्र वज्राङ्कुशवारिजाञ्चित

 ध्वजादिचिह्नानि पदानि सर्वतः ।

ददर्श रामस्य भुवोऽतिमङ्गलानि

 अचेष्टयत्पादरजःसु सानुजः ॥ २॥

अहो सुधन्योऽहममूनि

 रामपादारविन्दाङ्कितभूतलानि ।

पश्यामि यत्पादरजो विमृग्यं

 ब्रह्मादिदेवैः श्रुतिभिश्च नित्यम् ॥ ३॥

इत्यद्भुतप्रेमरसाप्लुताशयो

 विगाढचेता रघुनाथभावने ।

आनन्दजाश्रुस्नपितस्तनान्तरः

 शनैरवापाश्रमसन्निधिं हरेः ॥ ४॥

स तत्र दृष्ट्वा रघुनाथमास्थितं

 दूर्वादलश्यामलमायतेक्षणम् ।

जटाकिरीटं नववल्कलाम्बरं

 प्रसन्नवक्त्रं तरुणारुणद्युतिम् ॥ ५॥

विलोकयन्तं जनकात्मजां शुभां

 सौमित्रिणा सेवितपादपङ्कजम् ।

तदाभिदुद्राव रघूत्तमं शुचा

 हर्षाच्च तत्पादयुगं त्वराग्रहीत् ॥ ६॥

रामस्तमाकृष्य सुदीर्घबाहुर्दोर्भ्यां

 परिष्वज्य सिषिञ्च नेत्रजैः ।

जलैरथाङ्कोपरि संन्यवेशयत्

 पुनः पुनः संपरिषस्वजे विभुः ॥ ७॥

अथ ता मातरः सर्वाः समाजग्मुस्त्वरान्विताः ।

राघवं द्रष्टुकामास्तास्तृषार्ता गौर्यथा जलम् ॥ ८॥

रामः स्वमातरं वीक्ष्य द्रुतमुत्थाय पादयोः ।

ववन्दे साश्रु सा पुत्रमालिङ्ग्यातीव दुःखिता ॥ ९॥

इतराश्च तथा नत्वा जननी रघुनन्दनः ।

ततः समागतं दृष्ट्वा वसिष्ठं मुनिपुङ्गवम् ॥ १०॥

साष्टाङ्गं प्रणिपत्याह धन्योऽस्मीति पुनः पुनः ।

यथार्हमुपवेश्याह सर्वानेव रघूद्वहः ॥ ११॥

पिता मे कुशली किं वा मां किमाहातिदुःखितः ।

वसिष्ठस्तमुवाचेदं पिता ते रघुनन्दन ॥ १२॥

त्वद्वियोगाभितप्तात्मा त्वामेव परिचिन्तयन् ।

रामरामेति सीतेति लक्ष्मणेति ममार ह ॥ १३॥

श्रुत्वा तत्कर्णशूलाभं गुरोर्वचनमञ्जसा ।

हा हतोऽस्मीति पतितो रुदन् रामः सलक्ष्मणः ॥ १४॥

ततोऽनुरुरुदुः सर्वा मातरश्च तथापरे ।

हा तात मां परित्यज्य क्व गतोऽसि घृणाकर ॥ १५॥

अनाथोऽस्मि महाबाहो मां को वा लालयेदितः ।

सीता च लक्ष्मणश्चैव विलेपतुरतो भृशम् ॥ १६॥

वसिष्ठः शान्तवचनैः शमयामास तां शुचम् ।

ततो मन्दाकिनीं गत्वा स्नात्वा ते वीतकल्मषाः ॥ १७॥

राज्ञे ददुर्जलं तत्र सर्वे ते जलकाङ्क्षिणे ।

पिण्डान्निर्वापयामास रामो लक्ष्मणसंयुतः ॥ १८॥

इङ्गुदीफलपिण्याकरचितान्मधुसम्प्लुतान् ।

वयं यदन्नाः पितरस्तदन्नाः स्मृतिनोदिताः ॥ १९॥

इति दुखाश्रुपूर्णाक्षः पुनः स्नात्वा गृहं ययौ ।

सर्वे रुदित्वा सुचिरं स्नात्वा जग्मुस्तदाश्रमम् ॥ २०॥

तस्मिंस्तु दिवसे सर्वे उपवासं प्रचक्रिरे ।

ततः परेद्युर्विमले स्नात्वा मन्दाकिनीजले ॥ २१॥

उपविष्टं समागम्य भरतो राममब्रवीत् ।

राम राम महाभाग स्वात्मानमभिषेचय ॥ २२॥

राज्यं पालय पित्र्यं ते ज्येष्ठस्त्वं मे पिता तथा ।

क्षत्रियाणामयं धर्मो यत्प्रजापरिपालनम् ॥ २३॥

इष्ट्वा यज्ञैर्बहुविधैः पुत्रानुत्पाद्य तन्तवे ।

राज्ये पुत्रं समारोप्य गमिष्यसि ततो वनम् ॥ २४॥

इदानीं वनवासस्य कालो नैव प्रसीद मे ।

मातुर्मे दुष्कृतं किञ्चित्स्मर्तुं नार्हसि पाहि नः ॥ २५॥

इत्युक्त्वा चरणौ भ्रातुः शिरस्याधाय भक्तितः ।

रामस्य पुरतः साक्षाद्दण्डवत्पतितो भुवि ॥ २६॥

उत्थाप्य राघवः शीघ्रमारोप्याङ्केऽतिभक्तितः ।

उवाच भरतं रामः स्नेहार्द्रनयनः शनैः ॥ २७॥

शृणु वत्स प्रवक्ष्यामि त्वयोक्तं यत्तथैव तत् ।

किन्तु मामब्रवीत्तातो नव वर्षाणि पञ्च च ॥ २८॥

उषित्वा दण्डकारणे पुरं पश्चात्समाविश ।

इदानीं भरतायेदं राज्यं दत्तं मयाखिलम् ॥ २९॥

ततः पित्रैव सुव्यक्तं राज्यं दत्तं तवैव हि ।

दण्डकारण्यराज्यं मे दत्तं पित्रा तथैव च ॥ ३०॥

अतः पितुर्वचः कार्यमावाभ्यामतियत्नतः ।

पितुर्वचनमुल्लङ्घ्य स्वतन्त्रो यस्तु वर्तते ॥ ३१॥

स जीवन्नेव मृतको देहान्ते निरयं व्रजेत् ।

तस्माद्राज्यं प्रशाधि त्वं वयं दण्डकपाकलाः ॥ ३२॥

भरतस्त्वब्रवीद्रामं कामुको मूढधीः पिता ।

स्त्रीजितो भ्रान्तहृदय उन्मत्तो यदि वक्ष्यति ।

तत्सत्यमिति न ग्राह्यं भ्रान्तवाक्यं यथा सुधीः ॥ ३३॥

 श्रीराम उवाच

न स्त्रीजितः पिता ब्रूयान्न कामी नैव मूढधीः ।

पूर्वं प्रतिश्रुतं तस्य सत्यवादी ददौ भयात् ॥ ३४॥

असत्याद्भीतिरधिका महतां नरकादपि ।

करोमीत्यहमप्येतत्सत्यं तस्यै प्रतिश्रुतम् ॥ ३५॥

कथं वाक्यमहं कुर्यामसत्यं राघवो हि सन् ।

इत्युदीरितमाकर्ण्य रामस्य भरतोऽब्रवीत् ॥ ३६॥

 श्रीभरत उवाच

तथैव चीरवसनो वने वत्स्यामि सुव्रत ।

चतुर्दश समास्त्वं तु राज्यं कुरु यथासुखम् ॥ ३७॥

 श्रीराम उवाच

पित्रा दत्तं तवैवैतद्राज्यं मह्यं वनं ददौ ।

व्यत्ययं यद्यहं कुर्यामसत्यं पूर्ववत् स्थितम् ॥ ३८॥

अहमप्यागमिष्यामि सेवे त्वां लक्ष्मणो यथा ।

नोचेत्प्रायोपवेशेन त्यजाम्येतत्कलेवरम् ॥ ३९॥

इत्येवं निश्चयं कृत्वा दर्भानास्तीर्य चातपे ।

मनसापि विनिश्चित्य प्राङ्मुखोपविवेश सः ॥ ४०॥

भरतस्यापि निर्बन्धं दृष्ट्वा रामोऽतिविस्मितः ।

नेत्रान्तसंज्ञां गुरवे चकार रघुनन्दनः ॥ ४१॥

एकान्ते भरतं प्राह वसिष्ठो ज्ञानिनां वरः ।

वत्स गुह्यं शृणुष्वेदं मम वाक्यात्सुनिश्चितम् ॥ ४२॥

रामो नारायणः साक्षाद् ब्रह्मणा याचितः पुरा ।

रावणस्य वधार्थाय जातो दशरथात्मजः ॥ ४३॥

योगमायापि सीतेति जाता जनकनन्दिनी ।

शेषोऽपि लक्ष्मणो जातो राममन्वेति सर्वदा ॥ ४४॥

रावणं हन्तुकामास्ते गमिष्यन्ति न संशयः ।

कैकेय्या वरदानादि यद्यन्निष्ठुरभाषणम् ॥ ४५॥

सर्वं देवकृतं नोचेदेवं सा भाषयेत्कथम् ।

तस्मात्त्यजाग्रहं तात रामस्य विनिवर्तने ॥ ४६॥

निवर्तस्व महासैन्यैर्भ्रातृभिः सहितः पुरम् ।

रावणं सकुलं हत्वा शीघ्रमेवागमिष्यति ॥ ४७॥

इति श्रुत्वा गुरोर्वाक्यं भरतो विस्मयान्वितः ।

गत्वा समीपं रामस्य विस्मयोत्फुल्ललोचनः ॥ ४८॥

पादुके देहि राजेन्द्र राज्याय तव पूजिते ।

तयोः सेवां करोम्येव यावदागमनं तव ॥ ४९॥

इत्युक्त्वा पादुके दिव्ये योजयामास पादयोः ।

रामस्य ते ददौ रामो भरतायातिभक्तितः ॥ ५०

गृहीत्वा पादुके दिव्ये भरतो रत्नभूषिते ।

रामं पुनः परिक्रम्य प्रणनाम पुनः पुनः ॥ ५१॥

भरतः पुनराहेदं भक्त्या गद्गदया गिरा ।

नवपञ्चसमान्ते तु प्रथमे दिवसे यदि ॥ ५२॥

नागमिष्यसि चेद्राम प्रविश्यामि महानलम् ।

बाढमित्येव तं रामो भरतं संन्यवर्तयत् ॥ ५३॥

ससैन्यः सवसिष्ठश्च शत्रुघ्नसहितः सुधीः ।

मातृभिर्मन्त्रिभिः सार्धं गमनायोपचक्रमे ॥ ५४॥

कैकेयी राममेकान्ते स्रवन्नेत्रजलाकुला ।

प्राञ्जलिः प्राह हे राम तव राज्यविघातनम् ॥ ५५॥

कृतं मया दुष्टधिया मायामोहितचेतसा ।

क्षमस्व मम दौरात्म्यं क्षमासारा हि साधवः ॥ ५६॥

त्वं साक्षाद्विष्णुरव्यक्तः परमात्मा सनातनः ।

मायामानुषरूपेण मोहयस्यखिलं जगत् ।

त्वयैव प्रेरितो लोकः कुरुते साध्वसाधु वा ॥ ५७॥

त्वदधीनमिदं विश्वमस्वतन्त्रं करोति किम् ।

यथा कृत्रिमनर्तक्यो नृत्यन्ति कुहकेच्छया ॥ ५८॥

त्वदधीना तथा माया नर्तकी बहुरूपिणी ।

त्वयैव प्रेरिताहं च देवकार्यं करिष्यता ॥ ५९॥

पापिष्ठं पापमनसा कर्माचरमरिन्दम ।

अद्य प्रतीतोऽसि मम देवानामप्यगोचरः ॥ ६०॥

पाहि विश्वेश्वरानन्त जगन्नाथ नमोऽस्तु ते ।

छिन्धि स्नेहमयं पाशं पुत्रवित्तादिगोचरम् ॥ ६१॥

त्वज्ज्ञानानलखड्गेन त्वामहं शरणं गता ।

कैकेय्या वचनं श्रुत्वा रामः सस्मितमब्रवीत् ॥ ६२॥

यदाह मां महाभागे नानृतं सत्यमेव तत् ।

मयैव प्रेरिता वाणी तव वक्त्राद्विनिर्गता ॥ ६३॥

देवकार्यार्थसिद्ध्यर्थमत्र दोषः कुतस्तव ।

गच्छ त्वं हृदि मां नित्यं भावयन्ती दिवानिशम् ॥ ६४॥

सर्वत्र विगतस्नेहा मद्भक्त्या मोक्ष्यसेऽचिरात् ।

अहं सर्वत्र समदृग् द्वेष्यो वा प्रिय एव वा ॥ ६५॥

नास्ति मे कल्पकस्येव भजतोऽनुभजाम्यहम् ।

मन्मायामोहितधियो मामम्ब मनुजाकृतिम् ॥ ६६॥

सुखदुःखाद्यनुगतं जानन्ति न तु तत्त्वतः ।

दिष्ट्या मद्गोचरं ज्ञानमुत्पन्नं ते भवापहम् ॥ ६७॥

स्मरन्ती तिष्ठ भवने लिप्यसे न च कर्मभिः ।

इत्युक्ता सा परिक्रम्य रामं सानन्दविस्मया ॥ ६८॥

प्रणम्य शतशो भूमौ ययौ गेहं मुदान्विता ।

भरतस्तु सहामात्यैर्मातृभिर्गुरुणा सह ॥ ६९॥

अयोध्यामगमच्छ्रीघ्रं राममेवानुचिन्तयन् ।

पौरजानपदान् सर्वानयोध्यायामुदारधीः ॥ ७०॥

स्थापयित्वा यथान्यायं नन्दिग्रामं ययौ स्वयम् ।

तत्र सिंहासने नित्यं पादुके स्थाप्य भक्तितः ॥ ७१॥

पूजयित्वा यथा रामं गन्धपुष्पाक्षतादिभिः ।

राजोपचारैरखिलैः प्रत्यहं नियतव्रतः ॥ ७२॥

फलमूलाशनो दान्तो जटावल्कलधारकः ।

अधःशायी ब्रह्मचारी शत्रुघ्नसहितस्तदा ॥ ७३॥

राजकार्याणि सर्वाणि यावन्ति पृथिवीतले ।

तानि पादुकयोः सम्यङ्निवेदयति राघवः ॥ ७४॥

गणयन् दिवसान्येव रामागमनकाङ्क्षया ।

स्थितो रामार्पितमनाःसाक्षाद्ब्रह्ममुनिर्यथा ॥ ७५॥

रामस्तु चित्रकूटाद्रौ वसन्मुनिभिरावृतः ।

सीतया लक्ष्मणेनापि किञ्चित्कालमुपावसत् ॥ ७६॥

नागराश्च सदा यान्ति रामदर्शनलालसाः ।

चित्रकूटस्थितं ज्ञात्वा सीतया लक्ष्मणेन च ॥ ७७॥

दृष्ट्वा तज्जनसम्बाधं रामस्तत्याज तं गिरिम् ।

दण्डकारण्यगमने कार्यमप्यनुचिन्तयन् ॥ ७८॥

अन्वगात्सीतया भ्रत्रा ह्यत्रेराश्रममुत्तमम् ।

सर्वत्र सुखसंवासं जनसम्बाधवर्जितम् ॥ ७९॥

गत्वा मुनिमुपासीनं भासयन्तं तपोवनम् ।

दण्डवत्प्रणिपत्याह रामोऽहमभिवादये ॥ ८०॥

पितुराज्ञां पुरस्कृत्य दण्डकाननमागतः ।

वनवासमिषेणापि धन्योऽहं दर्शनात्तव ॥ ८१॥

श्रुत्वा रामस्य वचनं रामं ज्ञात्वा हरिं परम् ।

पूजयामास विधिवद्भक्त्या परमया मुनिः ॥ ८२॥

वन्यैः फलैः कृतातिथ्यमुपविष्टं रघूत्तमम् ।

सीतां च लक्ष्मणं चैव संतुष्टो वाक्यमब्रवीत् ॥ ८३॥

भार्या मेऽतीव संवृद्धा ह्यनसूयेति विश्रुता ।

तपश्चरन्ती सुचिरं धर्मज्ञा धर्मवत्सला ॥ ८४॥

अन्तस्तिष्ठति तां सीता पश्यत्वरिनिषूदन ।

तथेति जानकीं प्राह रामो राजीवलोचनः ॥ ८५॥

गच्छ देवीं नमस्कृत्य शीघ्रमेहि पुनः शुभे ।

तथेति रामवचनं सीता चापि तथाकरोत् ॥ ८६॥

दण्डवत्पतितामग्रे सीतां दृष्ट्वातिहृष्ठधीः ।

अनसूया समालिङ्ग्य वत्से सीतेति सादरम् ॥ ८७॥

दिव्ये ददौ कुण्डले द्वे निर्मिते विश्वकर्मणा ।

दुकूले द्वे ददौ तस्यै निर्मले भक्तिसंयुता ॥ ८८॥

अङ्गरागं च सीतायै ददौ दिव्यं शुभानना ।

न त्यक्ष्यतेऽङ्गरागेण शोभा त्वां कमलानने ॥ ८९॥

पातिव्रत्यं पुरस्कृत्य राममन्वेहि जानकि ।

कुशली राघवो यातु त्वया सह पुनर्गृहम् ॥ ९०॥

भोजयित्वा यथान्यायं रामं सीतासमन्वितम् ।

लक्ष्मणं च तदा रामं पुनः प्राह कृताञ्जलिः ॥ ९१॥

राम त्वमेव भुवनानि विधाय तेषां

 संरक्षणाय सुरमानुषतिर्यगादीन् ।

देहान्बिभर्षि न च देहगुणैर्विलिप्तस्त्वत्तो

 बिभेत्यखिलमोहकरी च माया ॥ ९३॥

**इति श्रीमदध्यात्मरामयणे उमामहेश्वरसंवादे**

** अयोध्याकाण्डे नवमः सर्गः ॥ ९॥**

**\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\***







**          ** **अध्यात्मरामायणे अरण्यकाण्डम् **

** ॥ प्रथमः सर्गः ॥**

** श्रीमहादेव उवाच**

अथ तत्र दिनं स्थित्वा प्रभाते रघुनन्दनः ।

स्नात्वा मुनिं समामंत्र्य प्रयाणायोपचक्रमे ॥ १॥

मुने गच्छामहे सर्वे मुनिमण्डलमण्डितम् ।

विपिनं दण्डकं यत्र त्वमाज्ञातुमिहार्हसि ॥ २॥

मार्गप्रदर्शनार्थाय शिष्यानाज्ञप्तुमर्हसि ।

श्रुत्वा रामस्य वचनं प्रहस्यात्रिर्महायशाः ।

प्राह तत्र रघुश्रेष्ठं राम राम सुराश्रय ॥ ३॥

सर्वस्य मार्गद्रष्टा त्वं तव को मार्गदर्शकः ।

तथापि दर्शयिष्यन्ति तव लोकानुसारिणः ॥ ४॥

इति शिष्यान्समादिश्य स्वयं किंचित्तमन्वगात् ।

रामेण वारितः प्रीत्या अत्रिः स्वभवनं ययौ ॥ ५॥

क्रोशमात्रं ततो गत्वा ददर्श महतीं नदीं ।

अत्रेः शिष्यानुवाचेदं रामो राजीवलोचनः ॥ ६॥

नद्याः सन्तरणे कश्चिदुपायो विद्यते न वा ।

ऊचुस्ते विद्यते नौका सुदृढा रघुनन्दन ॥ ७॥

तारयिष्यामहे युष्मान्वयमेव क्षणादिह ।

ततो नावि समारोप्य सीतां राघवलक्ष्मणौ ॥ ८॥

क्षणात्सन्तारयामासुर्नदीं मुनिकुमारकाः ।

रामाभिनन्दिताः सर्वे जग्मुरत्रेरथाश्रमम् ॥ ९॥

तावेत्य विपिनं घोरं झिल्लीझङ्कारनादितम् ।

नानामृगगणाकीर्णं सिंहव्याघ्रादिभीषणम् ॥ १०॥

राक्षसैर्घोररूपैश्च सेवितं रोमहर्षणम् ।

प्रविश्य विपिनं घोरं रामो लक्ष्मणमब्रवीत् ॥ ११॥

इतः परं प्रयत्नेन गन्तव्यं सहितेन मे ।

धनुर्गुणेन संयोज्य शरानपि करे दधत् ॥ १२॥

अग्रे यास्याम्यहं पश्चात्त्वमन्वेहि धनुर्धर ।

आवयोर्मध्यगा सीता मायेवात्मपरात्मनोः ॥ १३॥

चक्षुश्चारय सर्वत्र दृष्टं रक्षोभयं महत् ।

विद्यते दण्डकारण्ये श्रुतपूर्वमरिन्दम ॥ १४॥

इत्येवं भाषमाणौ तौ जग्मतुः सार्धयोजनम् ।

तत्रैका पुष्करिण्यास्ते कह्लारकुमुदोत्पलैः ॥ १५॥

अम्बुजैः शीतलोदेन शोभमाना व्यदृश्यत ।

तत्समीपमथो गत्वा पीत्वा तत्सलिलं शुभम् ॥ १६॥

ऊषुस्ते सलिलाभ्यासे क्षणं छायामुपाश्रिताः ।

ततो ददृशुरायान्तं महासत्त्वं भयानकम् ॥ १७॥

करालदंष्ट्रवदनं भीषयन्तं स्वगर्जितैः ।

वामांसे न्यस्तशूलाग्रग्रथितानेकमानुषम् ॥ १८॥

भक्षयन्तं गजव्याघ्रमहिषं वनगोचरम् ।

ज्यारोपितं धनुर्धृत्वा रामो लक्ष्मणमब्रवीत् ॥ १९॥

पश्य भ्रातर्महाकायो राक्षसोऽयमुपागतः ।

आयात्यभिमुखं नोऽग्रे भीरूणां भयमावहन् ॥ २०॥

सज्जीकृतधनुस्तिष्ठ मा भैर्जनकनन्दिनि ।

इत्युक्त्वा बाणमादाय स्थितो राम इवाचलः ॥ २१॥

स तु दृष्ट्वा रमानाथं लक्ष्मणं जानकीं तदा ।

अट्टहासं ततः कृत्वा भीषयन्निदमब्रवीत् ॥ २२॥

कौ युवां बाणतूणीरजटावल्कलधारिणौ ।

मुनिवेषधरौ बालौ स्त्रीसहायौ सुदुर्मदौ ॥ २३॥

सुन्दरौ बत मे वक्त्रप्रविष्टकवलोपमौ ।

किमर्थमागतौ घोरं वनं व्यालनिषेवितम् ॥ २४॥

श्रुत्वा रक्षोवचो रामः स्मयमान उवाच तम् ।

अहं रामस्त्वयं भ्राता लक्ष्मणो मम सम्मतः ॥ २५॥

एषा सीता मम प्राणवल्लभा वयमागताः ।

पितृवाक्यं पुरस्कृत्य शिक्षणार्थं भवादृशाम् ॥ २६॥

श्रृत्वा तद्रामवचनमट्टहासमथाकरोत् ।

व्यादाय वक्त्रं बाहुभ्यां शूलमादाय सत्वरः ॥ २७॥

मां न जानासि राम त्वं विराधं लोकविश्रुतम् ।

मद्भयान्मुनयः सर्वे त्यक्त्वा वनमितो गताः ॥ २८॥

यदि जीवितुमिच्छास्ति त्यक्त्वा सीतां निरायुधौ ।

पलायत न चेच्छीघ्रं भक्षयामि युवामहम् ॥ २९॥

इत्युक्त्वा राक्षसः सीतामादातुमभिदुद्रुवे ।

रामश्चिच्छेद तद्बाहू शरेण प्रहसन्निव ॥ ३०॥

ततः क्रोधपरीतात्मा व्यादाय विकटं मुखम् ।

राममभ्यद्रवद्रामश्चिच्छेद परिधावतः ॥ ३१॥

पदद्व्ययं विराधस्य तदद्भुतमिवाभवत् ॥ ३२॥

ततः सर्प इवास्येन ग्रसितुं राममापतत् ।

ततोऽर्धचन्द्राकारेण बाणेनास्य महच्छिरः ॥ ३३॥

चिच्छेद रुधिरौघेण पपात धरणीतले ।

ततः सीता समालिङ्ग्य प्रशशंस रघूत्तमम् ॥ ३४॥

ततो दुन्दुभयो नेदुर्दिवि देवगणेरिताः ।

ननृतुश्चाप्सरा हृष्टा जगुर्गन्धर्वकिन्नराः ॥ ३५॥

विराधकायादतिसुन्दराकृतिः

 विभ्राजमानो विमलाम्बरावृतः ।

प्रतप्तचामीकरचारुभूषणो व्यदृश्यताग्रे

 गगने रविर्यथा ॥ ३६॥

प्रणम्य रामं प्रणतार्तिहारिणं

 भवप्रवाहोपरमं घृणाकरम् ।

प्रणम्य भूयः प्रणनाम दण्डवत्

 प्रपन्नसर्वार्तिहरं प्रसन्नधीः ॥ ३७॥

 विराध उवाच

श्रीराम राजीवदलायताक्ष

 विद्याधरोऽहं विमलप्रकाशः ।

दुर्वाससाकारणकोपमूर्तिना शप्तः

 पुरा सोऽद्य विमोचितस्त्वया ॥ ३८॥

इतः परं त्वच्चरणारविन्दयोः

 स्मृतिः सदा मेऽस्तु भवोपशान्तये ।

त्वन्नामसङ्कीर्तनमेव वाणी

 करोतु मे कर्णपुटं त्वदीयम् ॥ ३९॥

कथामृतं पातु करद्वयं ते

 पादारविन्दार्चनमेव कुर्यात् ।

शिरश्च ते पादयुगप्रणामं

 करोतु नित्यं भवदीयमेवम् ॥ ४०॥

नमस्तुभ्यं भगवते विशुद्धज्ञानमूर्तये ।

आत्मारामाय रामाय सीतारामाय वेधसे ॥ ४१॥

प्रपन्नं पाहि मां राम यास्यामि त्वदनुज्ञया ।

देवलोकं रघुश्रेष्ठ माया मां मा वृणोतु ते ॥ ४२॥

इति विज्ञापितस्तेन प्रसन्नो रघुनन्दनः ।

ददौ वरं तदा प्रीतो विराधाय महामतिः ॥ ४३॥

गच्छ विद्याधराशेषमायादोषगुणा जिताः ।

त्वया मद्दर्शनात्सद्यो मुक्तो ज्ञानवतां वरः ॥ ४४॥

मद्भक्तिर्दुर्लभा लोके जाता चेन्मुक्तिदा यतः ।

अतस्त्वं भक्तिसम्पन्नः परं याहि ममाज्ञया ॥ ४५॥

रामेण रक्षोनिधनं सुघोरं

 शापाद्विमुक्तिर्वरदानमेवम् ।

विद्याधरत्वं पुनरेव लब्धं

 रामं गृणन्नेति नरोऽखिलार्थान् ॥ ४६॥

इति श्रीमदध्यात्मरामायणे उमामहेश्वरसंवादे

 अरण्यकाण्डे प्रथमः सर्गः ॥ १॥



 ॥ अध्यात्म रामायणम् ॥

 ॥ अरण्य काण्डः ॥

 ॥ द्वितीयः सर्गः ॥

 श्रीमहादेव उवाच

विराधे स्वर्गते रामो लक्ष्मणेन च सीतया ।

जगाम शरभङ्गस्य वनं सर्वसुखावहम् ॥ १॥

शरभङ्गस्ततो दृष्ट्वा रामं सौमित्रिणा सह ।

आयान्तं सीतया सार्धं सम्भ्रमादुत्थितः सुधीः ॥ २॥

अभिगम्य सुसम्पूज्य विष्टरेषूपवेशयत् ।

आतिथ्यमकरोत्तेषां कन्दमूलफलादिभिः ॥ ३॥

प्रीत्याह शरभङ्गोऽपि रामं भक्तिपरायणम् ।

बहुकालमिहैवासं तपसे कृतनिश्चयः ॥ ४॥

अद्य मत्तपसा सिद्धं यत्पुण्यं बहु विद्यते ।

तत्सर्वं तव दास्यामि ततो मुक्तिं व्रजाम्यहं ॥ ५॥

समर्प्य रामस्य महत्सुपुण्यफलं

 विरक्तः शरभङ्गयोगी ।

चितिं समारोहयदप्रमेयं रामं

 ससीतं सहसा प्रणम्य ॥ ६॥

ध्यायंश्चिरं राममशेषहृत्स्थं

 दूर्वादलश्यामलमम्बुजाक्षम् ।

चीराम्बरं स्निग्धजटाकलापं

 सीतासहायं सहलक्ष्मणं तम् ॥ ७॥

को वा दयालुः स्मृतकामधेनुरन्यो

 जगत्यां रघुनायकादहो ।

स्मृतो मया नित्यमनन्यभाजा

 ज्ञात्वा स्मृतिं मे स्वयमेव यातः ॥ ८॥

पश्यत्विदानीं देवेशो रामो दाशरथिः प्रभुः ।

दग्ध्वा स्वदेहं गच्छामि ब्रह्मलोकमकल्मषः ॥ ९॥

अयोध्याधिपतिर्मेऽस्तु हृदये राघवः सदा ।

यद्वामाङ्के स्थिता सीता मेघस्येव तटिल्लता ॥ १०॥

इति रामं चिरं ध्यात्वा दृष्ट्वा च पुरतः स्थितम् ।

प्रज्वाल्य सहसा वह्निं दग्ध्वा पञ्चात्मकं वपुः ॥ ११॥

दिव्यदेहधरः साक्षाद्ययौ लोकपतेः पदम् ।

ततो मुनिगणाः सर्वे दण्डकारण्यवासिनः ।

आजग्मू राघवं द्रष्टुं शरभङ्गनिवेशनम् ॥ १२॥

दृष्ट्वा मुनिसमूहं तं जानकीरामलक्ष्मणाः ।

प्रणेमुः सहसा भूमौ मायामानुषरूपिणः ॥१३॥

आशीर्भिरभिनन्द्याथ रामं सर्वहृदि स्थितम् ।

ऊचुः प्राञ्जलयः सर्वे धनुर्बाणधरं हरिम् ॥ १४॥

भूमेर्भारावताराय जातोऽसि ब्रह्मणार्थितः ।

जानीमस्त्वां हरिं लक्ष्मीं जानकीं लक्ष्मणं तथा ॥ १५॥

शेषांशं शङ्खचक्रे द्वे भरतं सानुजं तथा ।

अतश्चादौ ऋषीणां त्वं दुःखं भोक्तुमिहार्हसि ॥ १६॥

आगछ यामो मुनिसेवितानि

 वनानि सर्वाणि रघूत्तम क्रमात् ।

द्रष्टुं सुमित्रासुतजानकीभ्यां

 तदा दयास्मासु दृढा भविष्यति ॥ १७॥

इति विज्ञापितो रामः कृताञ्जलिपुटैर्विभुः ।

जगाम मुनिभिः सार्थं द्रष्टुं मुनिवनानि सः ॥ १८॥

ददर्श तत्र पतितान्यनेकानि शरांसि सः ।

अस्थिभूतानि सर्वत्र रामो वचनमब्रवीत् ॥ १९॥

अस्थीनि केषामेतानि किमर्थं पतितानि वै ।

तमूचुर्मुनयो राम ऋणीणां मस्तकानि हि ॥ २०॥

राक्षसैर्भक्षितानीश प्रमत्तानां समाधितः ॥

अन्तरायं मुनीनां ते पश्यन्तोऽनुचरन्ति हि ॥ २१॥

श्रुत्वा वाक्यं मुनीनां स भयदैन्यसमन्वितम् ।

प्रतिज्ञामकरोद्रामो वधायाशेषरक्षसाम् ॥ २२॥

पूज्यमानः सदा तत्र मुनिभिर्वनवासिभिः ।

जानक्या सहितो रामो लक्ष्मणेन समन्वितः ॥ २३॥

उवास कतिचित्तत्र वर्षाणि रघुनन्दनः ।

एवं क्रमेण संपश्यन्नृषीणामाश्रमान्विभुः ॥ २४॥

सुतीक्ष्णस्याश्रमं प्रागात्प्रख्यातमृषिसङ्कुलम् ।

सर्वर्तुगुणसम्पन्नं सर्वकालसुखावहम् ॥ २५॥

राममागतमाकर्ण्य सुतीक्ष्णः स्वयमागतः ।

अगस्त्यशिष्यो रामस्य मन्त्रोपासनतत्परः ।

विधिवत्पूजयामास भक्त्युत्कण्ठितलोचनः ॥ २६॥

 सुतीक्ष्ण उवाच

त्वन्मन्त्रजाप्यहमनन्तगुणाप्रमेय

 सीतापते शिवविरिञ्चिसमाश्रिताङ्घ्रे ।

संसारसिन्धुतरणामलपोतपाद

 रामाभिराम सततं तव दासदासः ॥ २७॥

मामद्य सर्वजगतामविगोचरस्त्वं

 त्वन्मायया सुतकलत्रगृहान्धकूपे ।

मग्नं निरीक्ष्य मलपुद्गलपिण्डमोह

 पाशानुबद्धहृदयं स्वयमागतोऽसि ॥ २८॥

त्वं सर्वभूतहृदयेषु कृतालयोऽपि

 त्वन्मन्त्रजाप्यविमुखेषु तनोषि मायाम् ।

त्वन्मन्त्रसाधनपरेष्वपयाति माया

 सेवानुरूपफलदोऽसि यथा महीपः ॥ २९॥

विश्वस्य सृष्टिलयसंस्थितिहेतुरेकः

 त्वं मायया त्रिगुणया विधिरीशविष्णू ।

भासीश मोहितधियां विविधाकृतिस्त्वं

 यद्वद्रविः सलिलपात्रगतो ह्यनेकः ॥ ३०॥

प्रत्यक्षतोऽद्य भवतश्चरणारविन्दं

 पश्यामि राम तमसः परतः स्थितस्य ।

दृग्रूपतस्वमसतामविगोचरोऽपि

 त्वन्मन्त्रपूतहृदयेषु सदा प्रसन्नः ॥ ३१॥

पश्यामि राम तव रूपमरूपिणोऽपि

 मायाविडम्बनकृतं सुमनुष्यवेषं ।

कन्दर्पकोटिसुभगं कमनीयचापबाणं

 दयार्द्रहृदयं स्मितचारुवक्त्रं ॥ ३२॥

सीतासमेतमजिनाम्बरमप्रधृष्यं

 सौमित्रिणा नियतसेवितपादपद्मं ।

नीलोत्पलद्युतिमनन्तगुणं प्रशान्तं

 मद्भागधेयमनिशं प्रणमामि रामं ॥ ३३॥

जानन्तु राम तव रूपमशेषदेश

 कालाद्युपाधिरहितं घनचित्प्रकाशं ।

प्रत्यक्षतोऽद्य मम गोचरमेतदेव

 रूपं विभातु हृदये न परं विकाङ्क्षे ॥ ३४॥

इत्येवं स्तुवस्तस्य रामः सुस्मितमब्रवीत् ।

मुने जानामि ते चित्तं निर्मलं मदुपासनात् ॥ ३५॥

अतोऽहमागतो द्रष्टुं मदृते नान्यसाधनं ।

मन्मन्त्रोपासका लोके मामेव शरणं गताः ॥ ३६॥

निरपेक्षानान्यगतास्तेषां दृश्योऽहमन्वहं ।

स्तोत्रमेतत्पठेद्यस्तु त्वत्कृतं मत्प्रियं सदा ॥ ३७॥

सद्भक्तिर्मे भवेत्तस्य ज्ञानं च विमलं भवेत् ।

त्वं ममोपासनादेव विमुक्तोऽसीह सर्वतः ॥ ३८॥

देहान्ते मम सायुज्यं लप्स्यसे नात्र संशयः ।

गुरुं ते द्रष्टुमिच्छामि ह्यगस्त्यं मुनिनायकं ।

किञ्चित्कालं तत्र वस्तुं मनो मे त्वरयत्यलं ॥ ३९॥

सुतीक्ष्णोऽपि तथेत्याह श्वो गमिष्यसि राघव ।

अहमप्यागमिष्यामि चिराद् दृष्टो महामुनिः ॥ ४०॥

अथ प्रभाते मुनिना समेतो

 रामः ससीतः सह लक्ष्मणेन ।

अगस्त्यसम्भाषणलोलमानसः

 शनैरगस्त्यानुजमन्दिरं ययौ ॥ ४१॥

इति श्रीमदध्यात्मरामायणे उमामहेश्वरसंवादे

 अरण्यकाण्डे द्वितीयः सर्गः ॥ २॥



 ॥ अध्यात्म रामायणम् ॥

 ॥ अरण्य काण्डः ॥

 ॥ तृतीयः सर्गः ॥

अथ रामः सुतीक्ष्णेन जानक्या लक्ष्मणेन च ।

अगस्त्यस्यानुजस्थानं मध्याह्ने समपद्यत ॥ १॥

तेन सम्पूजितः सम्यग्भुक्त्वा मूलफलादिकम् ।

परेद्युः प्रातरुत्थाय जग्मुस्तेऽगस्त्यमण्डलम् ॥ २॥

सर्वर्तुफलपुष्पाढ्यं नानामृगगणैर्युतम् ।

पक्षिसङ्घैश्च विविधैर्नादितं नन्दनोपमम् ॥ ३॥

ब्रह्मर्षिभिर्देवर्षिभिः सेवितं मुनिमन्दिरैः ।

सर्वतोऽलंकृतं साक्षाद् ब्रह्मलोकमिवापरम् ॥ ४॥

बहिरेवाश्रमस्याथ स्थित्वा रामोऽब्रवीन्मुनिम् ।

सुतीक्ष्ण गच्छ त्वं शीघ्रमागतं मां निवेदय ॥ ५॥

अगस्त्यमुनिवर्याय सीतया लक्ष्मणेन च ।

महाप्रसाद इत्युक्त्वा सुतीक्ष्णः प्रययौ गुरोः ॥ ६॥

आश्रमं त्वरया तत्र ऋषिसङ्घसमावृतम् ।

उपविष्टं रामभक्तैर्विशेषेण समायुतम् ॥ ७॥

व्याख्यातराममन्त्रार्थशिष्येभ्यश्चातिभक्तितः ।

दृष्ट्वागस्त्यं मुनिश्रेष्ठं सुतीक्ष्णः प्रययौ मुनेः ॥ ८॥

दण्डवत्प्रणिपत्याह विनयावनतः सुधीः ।

रामो दाशरथिर्ब्रह्मन् सीतया लक्ष्मणेन च ।

आगतो दर्शनार्थं ते बहिस्तिष्ठति साञ्जलिः ॥ ९॥

 अगस्त्य उवाच

शीघ्रमानय भद्रं ते रामं मम हृदिस्थितम् ।

तमेव ध्यायमानोऽहं काङ्क्षमाणोऽत्र संस्थितः ॥ १०॥

इत्युक्त्वा स्वयमुत्थाय मुनिभिः सहितो द्रुतम् ।

अभ्यगात्परया भक्त्या गत्वा राममथाब्रवीत् ॥ ११॥

आगच्छ राम भद्रं ते दिष्ट्या तेऽद्य समागमः ।

प्रियातिथिर्मम प्राप्तोऽस्यद्य मे सफलं दिनम् ॥ १२॥

रामोऽपि मुनिमायान्तं दृष्ट्वा हर्षसमाकुलः ।

सीतया लक्ष्मणेनापि दण्डवत्पतितो भुवि ॥ १३॥

द्रुतमुत्थाप्य मुनिराड्राममालिङ्ग्य भक्तितः ।

तद्गात्रस्पर्शजाह्लादस्रवन्नेत्रजलाकुलः ॥ १४॥

गृहीत्व करमेकेन करेण रघुनन्दनम् ।

जगाम स्वाश्रमं हृष्टो मनसा मुनिपुङ्गवः ॥ १५॥

सुखोपविष्टं सम्पूज्य पूजया बहुविस्तरम् ।

भोजयित्वा यथान्यायं भोज्यैर्वन्यैरनेकधा ॥ १६॥

सुखोपविष्टमेकान्ते रामं शशिनिभाननम् ।

कृताञ्जलिरुवाचेदमगस्त्यो भगवानृषिः ॥ १७॥

त्वदागमनमेवाहं प्रतीक्षन्समवस्थितः ।

यदा क्षीरसमुद्रान्ते ब्रह्मणा प्रार्थितः पुरा ॥ १८॥

भूमेर्भारापनुत्त्यर्थं रावणस्य वधाय च ।

तदादि दर्शनाकाङ्क्षी तव राम तपश्चरन् ।

वसामि मुनिभिः सार्धं त्वामेव परिचिन्तयन् ॥ १९॥

सृष्टेः प्रागेक एवासीर्निर्विकल्पोऽनुपाधिकः ।

त्वदाश्रया त्वद्विषया माया ते शक्तिरुच्यते ॥ २०॥

त्वामेव निर्गुणं शक्तिरावृणोति यदा तदा ।

अव्याकृतमिति प्राहुर्वेदान्तपरिनिष्ठिताः ॥ २१॥

मूलप्रकृतिरित्येके प्राहुर्मायेति केचन ।

अविद्या संसृतिर्बन्ध इत्यादि बहुधोच्यते ॥ २२॥

त्वया संक्षोभ्यमाणा सा महत्तत्त्वं प्रसूयते ।

महत्तत्त्वादहङ्कारस्त्वया सञ्चोदितादभूत् ॥ २३॥

अहङ्कारो महत्तत्त्वसंवृतस्त्रिविधोऽभवत् ।

सात्त्विको राजसश्चैव तामसश्चेति भण्यते ॥ २४॥

तामसात्सूक्ष्मतन्मात्राण्यासन् भूतान्यतः परम् ।

स्थूलानि क्रमशो राम क्रमोत्तरगुणानि ह ॥ २५॥

राजसानीन्द्रियाण्येव सात्त्विका देवता मनः ।

तेभ्योऽभवत्सूत्ररूपं लिङ्गं सर्वगतं महत् ॥ २६॥

ततो विराट् समुत्पन्नः स्थूलाद् भूतकदम्बकात् ।

विराजः पुरुषात्सर्वं जगत्स्थावरजङ्गमम् ॥ २७॥

देवतिर्यङ्मनुष्याश्च कालकर्मक्रमेण तु ।

त्वं रजोगुणतो ब्रह्मा जगतः सर्वकारणम् ॥ २८॥

सत्त्वाद्विष्णुस्त्वमेवास्य पालकः सद्भिरुच्यते ।

लये रुद्रस्त्वमेवास्य त्वन्मायागुणभेदतः ॥ २९॥

जाग्रत्स्वप्नसुषुप्त्याख्या वृत्तयो बुद्धिजैर्गुणैः ।

तासां विलक्षणो राम त्वं साक्षी चिन्मयोऽव्ययः ॥ ३०॥

सृष्टिलीलां यदा कर्तुमीहसे रघुनन्दन ।

अङ्गीकरोषि मायां त्वं तदा वै गुणवानिव ॥ ३१॥

राम माया द्विधा भाति विद्याविद्येति ते सदा ।

प्रवृत्तिमार्गनिरता अविद्यावशवर्तिनः ।

निवृत्तिमार्गनिरता वेदान्तार्थविचारकाः ॥ ३२॥

त्वद्भक्तिनिरता ये च ते वै विद्यामयाः स्मृता ॥ ३३॥

अविद्यावशगा ये तु नित्यं संसारिणाश्च ते ।

विद्याभ्यासरता ये तु नित्यमुक्तास्त एव हि ॥ ३४॥

लोके त्वद्भक्तिनिरतास्त्वन्मन्त्रोपासकाश्च ये ।

विद्या प्रादुर्भवेत्तेषां नेतरेषां कदाचन ॥ ३५॥

अतस्त्वद्भक्तिसम्पन्ना मुक्ता एव न संशयः ।

त्वद्भक्त्यमृतहीनानां मोक्षः स्वप्नेऽपि नो भवेत् ॥ ३६॥

किं राम बहुनोक्तेन सारं किञ्चिद् ब्रवीमि ते ।

साधुसङ्गतिरेवात्र मोक्षहेतुरुदाहृता ॥ ३७॥

साधवः समचित्ता ये निःस्पृहा विगतैषिणः ।

दान्ताः प्रशान्तास्त्वद्भक्ता निवृत्ताखिलकामनाः ॥ ३८॥

इष्टप्राप्तिविपत्त्योश्च समाः सङ्गविवर्जिताः ।

संन्यस्ताखिलकर्माणः सर्वदा ब्रह्मतत्पराः ॥ ३९॥

यमादिगुणसम्पन्नाः सन्तुष्टा येन केनचित् ।

सत्सङ्गमो भवेद्यर्हि त्वत्कथाश्रवणे रतिः ॥ ४०॥

समुदेति ततो भक्तिस्त्वयि राम सनातने ।

त्वद्भक्तावुपपन्नायां विज्ञानं विपुलं स्फुटम् ॥ ४१॥

उदेति मुक्तिमार्गोऽयमाद्यश्चतुरसेवितः ।

तस्माद्राघव सद्भक्तिस्त्वयि मे प्रेमलक्षणा ॥ ४२॥

सदा भूयाद्धरे सङ्गस्त्वद्भक्तेषु विशेषतः ।

अद्य मे सफलं जन्म भवत्सन्दर्शनादभूत् ॥ ४३॥

अद्य मे ऋतवः सर्वे बभूवुः सफलाः प्रभो ।

दीर्घकालं मया तप्तमनन्यमतिना तपः ।

तस्येह तपसो राम फलं तव यदर्चनम् । ४४॥

सदा मे सीतया सार्धं हृदये वस राघव ।

गच्छतस्तिष्ठतो वापि स्मृतिः स्यान्मे सदा त्वयि ॥ ४५॥

इति स्तुत्वा रमानाथमगस्त्यो मुनिसत्तमः ।

ददौ चापं महेन्द्रेण रामार्थे स्थापितं पुरा ॥ ४६॥

अक्षय्यौ बाणतूणीरौ खड्गो रत्नभूषितः ।

जहि राघव भूभारभूतं राक्षसमण्डलम् ।

यदर्थमवतीर्णोऽसि मायया मनुजाकृतिः ॥ ४७॥

इतो योजनयुग्मे तु पुण्यकाननमण्डितः ।

अस्ति पञ्चवटीनाम्ना आश्रमो गौतमीतटे ।

नेतव्यस्तत्र ते कालः शेषो रघुकुलोद्वह ॥ ४८॥

तत्रैव बहुकार्याणि देवानां कुरु सत्पते ॥ ४९॥

श्रुत्वा तदागस्त्यसुभाषितं वचः

 स्तोत्रम् च तत्त्वार्थसमन्वितं विभुः ।

मुनिं समाभाष्य मुदान्वितो ययौ

 प्रदर्शितं मार्गमशेषविद्धरिः ॥ ५०॥

इति श्रीमदध्यात्मरामयणे उमामहेश्वरसंवादे

 अरण्यकाण्डे तृतीयः सर्गः ॥ ३॥



 ॥ अध्यात्म रामायणम् ॥

 ॥ अरण्य काण्डः ॥

 ॥ चतुर्थः सर्गः ॥

 श्री महादेव उवाच

मार्गे व्रजन्ददर्शाथ शैलशृङ्गमिव स्थितम् ।

वृद्धं जटायुषं रामः किमेतदिति विस्मितः ॥ १॥

धनुरानय सौमित्रे राक्षसोऽयं पुरः स्थितः ।

इत्याह लक्ष्मणं रामो हनिष्यामृषिभक्षकम् ॥ २॥

तच्छ्रुत्वा रामवचनं गृध्रराड् भयपीडितः ।

वधार्होऽहं न ते राम पितुस्तेऽहं प्रियः सखा ॥ ३॥

जटायुर्नाम भद्रं ते गृध्रोऽहं प्रियकृत्तव ॥ ४॥

पञ्चवट्यामहं वत्स्ये तवैव प्रियकाम्यया ।

मृगयायां कदाचित्तु प्रयाते लक्ष्मणेऽपि च ॥ ५॥

सीता जनककन्या मे रक्षितव्या प्रयत्नतः ।

श्रुत्वा तद्गृध्रवचनं रामः सस्नेहमब्रवीत् ॥ ६॥

साधु गृध्र महाराज तथैव कुरु मे प्रियम् ।

अत्रैव मे समीपस्थो नातिदूरे वने वसन् ॥ ७॥

इत्यामन्त्रितमालिङ्ग्य ययौ पञ्चवटीं प्रभुः ।

लक्ष्मणेन सह भ्रत्रा सीतया रघुनन्दनः ॥ ८॥

गत्वा ते गौतमीतीरं पञ्चवट्यां सुविस्तरम् ।

मन्दिरं कारयामास लक्ष्मणेन सुबुद्धिना ॥ ९॥

तत्र ते न्यवसन्सर्वे गङ्गाया उत्तरे तटे ।

कदम्बपनसाम्रादिफलवृक्षसमाकुले ॥ १०॥

विविक्ते जनसम्बाधवर्जिते नीरुजस्थले ।

विनोदयन् जनकजां लक्ष्मणेन विपश्चिता ॥ ११॥

अध्युवास सुखं रामो देवलोक इवापरः ।

कन्दमूलफलादीनि लक्ष्मणोऽनुदिनं तयोः ॥ १२॥

आनीय प्रददौ रामसेवातत्परमानसः ।

धनुर्बाणधरो नित्यं रात्रौ जागर्ति सर्वतः ॥ १३॥

स्नानं कुर्वन्त्यनुदिनं त्रयस्ते गौतमीजले ।

उभयोर्मध्यगा सीता कुरुते च गमागमौ ॥ १४॥

आनीय सलिलं नित्यम् लक्ष्मणः प्रीतमानसः ।

सेवितेऽहरहः प्रीत्या एवमासन् सुखं त्रयः ॥ १५॥

एकदा लक्ष्मणो राममेकान्ते समुपस्थितम् ।

विनयावनतो भूत्वा पप्रच्छ परमेश्वरम् ॥ १६॥

भगवन् श्रोतुमिच्छामि मोक्षस्यैकान्तिकीं गतिम् ।

त्वत्तः कमलपत्राक्ष संक्षेपाद्वक्तुमर्हसि ॥ १७॥

ज्ञानं विज्ञानसहितं भक्तिवैराग्यबृंहितम् ।

आचक्ष्व मे रघुश्रेष्ठ वक्ता नान्योऽस्ति भूतले ॥ १८॥

 श्रीराम उवाच

शृणु वक्ष्यामि ते वत्स गुह्याद्गुह्यतरं परम् ।

यद्विज्ञाय नरो जह्यात्सद्यो वैकल्पकं भ्रमम् ॥ १९॥

आदौ मायास्वरूपं ते वक्ष्यामि तदनन्तरम् ।

ज्ञानस्य साधनं पश्चाज्ज्ञानविज्ञानसंयुतम् ॥ २०॥

ज्ञेयं च परमात्मानं यज्ज्ञात्वा मुच्यते भयात् ।

अनात्मनि शरीरादावात्मबुद्धिस्तु या भवेत् ॥ २१॥

सैव माया तयैवासौ संसारः परिकल्प्यते ।

रूपे द्वे निश्चिते पूर्वे मायायाः कुलनन्दन ॥ २२॥

विक्षेपावरणे तत्र प्रथमं कल्पयेज्जगत् ।

लिङ्गाद्यब्रह्मपर्यन्तं स्थूलसूक्ष्मविभेदतः ॥ २३॥

अपरं त्वखिलं ज्ञानरूपमावृत्य तिष्ठति ।

मायया कल्पितं विश्वं परमात्मनि केवले ॥ २४॥

रज्जौ भुजङ्गवद्भ्रान्त्या विचारे नास्ति किञ्चन ।

श्रूयते दृश्यते यद्यत्स्मर्यते वा नरैः सदा ॥ २५॥

असदेव हि तत्सर्वं यथा स्वप्नमनोरथौ ।

देह एव हि संसारवृक्षमूलं दृढं स्मृतम् ॥ २६॥

तन्मूलः पुत्रदारादिबन्धः किं तेऽन्यथात्मनः ॥ २७॥

देहस्तु स्थूलभूतानां पञ्च तन्मात्रपञ्चकम् ।

अहंकारश्च बुद्धिश्च इन्द्रियाणि तथा दश ॥ २८॥

चिदाभासो मनश्चैव मूलप्रकृतिरेव च ।

एतत्क्षेत्रमिति ज्ञेयं देह इत्यभिधीयते ॥ २९॥

एतैर्विलक्षणो जीवः परमात्मा निरामयः ।

तस्य जीवस्य विज्ञाने साधनान्यपि मे शृणु ॥ ३०॥

जीवश्च परमात्मा च पर्यायो नात्र भेदधीः ।

मानाभावस्तथा दम्भहिंसादिपरिवर्जनम् ॥ ३१॥

पराक्षेपादिसहनं सर्वत्रावक्रता तथा ।

मनोवाक्कायसद्भक्त्या सद्गुरोः परिसेवनम् ॥ ३२॥

बाह्याभ्यन्तरसंशुद्धिः स्थिरता सत्क्रियादिषु ।

मनोवाक्कायदण्डश्च विषयेषु निरीहता ॥ ३३॥

निरहङ्कारता जन्मजराद्यालोचनं तथा ।

असक्तिः स्नेहशून्यत्वं पुत्रदारधनादिषु ॥ ३४॥

इष्टानिष्टगमे नित्यं चित्तस्य समता तथा ।

मयि सर्वात्मके रामे ह्यनन्यविषया मतिः ॥ ३५॥

जनसम्बाधरहितशुद्धदेशनिषेवणम् ।

प्राकृतैर्जनसङ्घैश्च ह्यरतिः सर्वदा भवेत् ॥ ३६॥

आत्मज्ञाने सदोद्योगो वेदान्तार्थावलोकनम् ।

उक्तैरेतैर्भवेज्ज्ञानं विपरीतैर्विपर्यया ॥ ३७॥

बुद्धिप्राणमनोदेहाहंकृतिभ्यो विलक्षणः ।

चिदात्माहं नित्यशुद्धो बुद्ध एवेति निश्चयम् ॥ ३८॥

येन ज्ञानेन संवित्ते तज्ज्ञानं निश्चितं च मे ।

विज्ज्ञानं च तदैवैतत्साक्षादनुभवेद्यदा ॥ ३९॥

आत्मा सर्वत्र पूर्णः स्याच्चिदानन्दात्मकोऽव्ययः ।

बुद्ध्याद्युपाधिरहितः परिणामादिवर्जितः ॥ ४०॥

स्वप्रकाशेन देहादीन् भासयन्ननपावृतः ।

एक एवाद्वितीयश्च सत्यज्ञानादिलक्षणः ॥ ४१॥

असङ्गः स्वप्रभो द्रष्टा विज्ञानेनावगम्यते ।

आचार्यशास्त्रोपदेशाद्यैक्यज्ञानं यदा भवेत् ॥ ४२॥

आत्मनोर्जीवपरयोर्मूलाविद्या तदैव हि ।

लीयते कार्यकरणैः सहैव परमात्मनि ॥ ४३॥

सावस्था मुक्तिरित्युक्ता ह्युपचारोऽयमात्मनि ।

इदं मोक्षस्वरूपं ते कथितं रघुनन्दन ॥ ४४॥

ज्ञानविज्ञानवैराग्यसहितं मे परात्मनः ।

किन्त्वेतद्दुर्लभं मन्ये मद्भक्तिविमुखात्मनाम् ॥ ४५॥

चक्षुष्मतामपि तथा रात्रौ सम्यङ् न दृश्यते ।

पदं दीपसमेतानां दृश्यते सम्यगेव हि ॥ ४६॥

एवं मद्भक्तियुक्तानामात्मा सम्यक् प्रकाशते ।

मद्भक्तेः कारणं किञ्चिद्वक्ष्यामि शृणु तत्त्वतः ॥ ४७॥

मद्भक्तसङ्गो मत्सेवा मद्भक्तानां निरन्तरं ।

एकादश्युपवासादि मम पर्वानुमोदनम् ॥ ४८॥

मत्कथाश्रवणे पाठे व्याख्याने सर्वदा रतिः ।

मत्पूजापरिनिष्ठा च मम नामानुकीर्तनम् ॥ ४९॥

एवं सततयुक्तानां भक्तिरव्यभिचारिणी ।

मयि सञ्जायते नित्यं ततः किमवशिष्यते ॥ ५०॥

अतो मद्भक्तियुक्तस्य ज्ञानं विज्ञानमेव च ।

वैराग्यं च भवेच्छीघ्रं ततो मुक्तिमवाप्नुयात् ॥ ५१॥

कथितं सर्वमेतत्ते तव प्रश्नानुसारतः ।

अस्मिन्मनः समाधाय यस्तिष्ठेत्स तु मुक्तिभाक् ॥ ५२॥

न वक्तव्यमिदं यत्नान्मद्भक्तिविमुखाय हि ।

मद्भक्ताय प्रदातव्यमाहूयापि प्रयत्नतः ॥ ५३॥

य इदं तु पठेन्नित्यं श्रद्धाभक्तिसमन्वितः ।

अज्ञानपटलध्वान्तं विधूय परिमुच्यते ॥ ५४॥

भक्तानां मम योगिनां सुविमलस्वान्तातिशान्तात्मनां

मत्सेवाभिरतात्मनां च विमलज्ञानात्मनां सर्वदा ।

सङ्गं यः कुरुते सदोद्यतमतिस्तत्सेवनानन्यधीः

मोक्षस्तस्य करे स्थितोऽहमनिशं दृश्यो भवे नान्यथा ॥ ५५॥

इति श्रीमदध्यात्मरामयणे उमामहेश्वरसंवादे

 अरण्यकाण्डे चतुर्थः सर्गः ॥ ४॥



 ॥ अध्यात्म रामायणम् ॥

 ॥ अरण्य काण्डः ॥

 ॥ पञ्चमः सर्गः ॥

 श्री महादेव उवाच

तस्मिन् काले महारण्ये राक्षसी कामरूपिणी ।

विचचार महासत्त्वा जनस्थाननिवासिनी ॥ १॥

एकदा गौतमीतीरे पञ्चवट्यां समीपतः ।

पद्मवज्राङ्कुशाङ्गानि पदानि जगतीपतेः ॥ २॥

दृष्ट्वा कामपरीतात्मा पादसौन्दर्यमोहिता ।

पश्यन्ती सा शनैरायाद्राघवस्य निवेशनम् ॥ ३॥

तत्र सा तं रमानाथं सीतया सह संस्थितम् ।

कन्दर्पसदृशं रामं दृष्ट्वा कामविमोहिता ॥ ४॥

राक्षसी राघवं प्राह कस्य त्वं कः किमाश्रमे ।

युक्तो जटावल्कलाद्यैः साध्यं किं तेऽत्र मे वद ॥ ५॥

अहं शूर्पणखा नाम राक्षसी कामरूपिणी ।

भगिनी राक्षसेन्द्रस्य रावणस्य महात्मनः ॥ ६॥

खरेण सहिता भ्रात्रा वसाम्यत्रैव कानने ।

राज्ञा दत्तं च मे सर्वं मुनिभक्षा वसाम्यहं ॥ ७॥

त्वां तु वेदितुमिच्छामि वद मे वदतां वर ।

तामाह रामनामाहमयोध्याधिपतेः सुतः ॥ ८॥

एषा मे सुन्दरी भार्या सीता जनकनन्दिनी ।

स तु भ्राता कनीयान्मेलक्ष्मणोऽतीवसुन्दरः ॥ ९॥

किं कृत्यं ते मया ब्रूहि कार्यं भुवनसुन्दरि ।

इति रामवचः श्रुत्वा कामार्ता साब्रवीदिदम् ॥ १०॥

एहि राम मया सार्धं रमस्व गिरिकानने ।

कामार्ताहं न शक्नोमि त्यक्तुं त्वां कमलेक्षणम् ॥ ११॥

रामः सीतां कटाक्षेण पश्यन् सस्मितमब्रवीत् ।

भार्या ममैषा कल्याणी विद्यते ह्यनपायिनी ॥ १२॥

त्वं तु सापत्न्यदुःखेन कथं स्थास्यसि सुन्दरि ।

बहिरास्ते मम भ्राता लक्ष्मणोऽतीव सुन्दरः ॥ १३॥

तवानुरूपो भविता पतिस्तेनैव सञ्चर ।

इत्युक्ता लक्ष्मणं प्राह पतिर्मे भव सुन्दर ॥ १४॥

भ्रातुराज्ञां पुरस्कृत्य सङ्गच्छावोऽद्य मा चिरम् ।

इत्याह राक्षसी घोरा लक्ष्मणं काममोहिता ॥ १५॥

तामाह लक्ष्मणः साध्वि दासोऽहं तस्य धीमतः ।

दासी भविष्यसि त्वं तु ततो दुःखतरं नु किम् ॥ १६॥

तमेव गच्छ भद्रं ते स तु राजाखिलेश्वरः ।

तच्छ्रुत्वा पुनरप्यागाद्राघवं दुष्टमानसा ॥ १७॥

क्रोधाद्राम किमर्थं मां भ्रामयस्यनवस्थितः ।

इदानीमेव तां सीतां भक्षयामि तवाग्रतः ॥ १८॥

इत्युक्त्वा विकटाकरा जानकीमनुधावति ।

ततो रामाज्ञया खड्गमादाय परिगृह्य ताम् ॥ १९॥

चिच्छेद नासां कर्णौ च लक्ष्मणोऽलघुविक्रमः ।

ततो घोरध्वनिं कृत्वा रुधिराक्त्तवपुर्द्रुतम् ॥ २०॥

क्रन्दमाना पपाताग्रे खरस्य परुषाक्षरा ।

किमेतदिति तामाह खरः खरतराक्षरः ॥ २१॥

केनैवं कारितासि त्वं मृत्योर्वक्त्रानुवर्तिना ।

वद मे तं वधिष्यामि कालकल्पमपि क्षणात् ॥ २२॥

तमाह राक्षसी रामः सीतालक्ष्मणसंयुतः ।

दण्डकं निर्भयं कुर्वन्नास्ते गोदावरीतटे ॥ २३॥

मामेवं कृतवांस्तस्य भ्राता तेनैव चोदितः ।

यदि त्वं कुलजातोऽसि वीरोऽसि जहि तौ रिपू ॥ २४॥

तयोस्तु रुधिरं पास्ये भक्षयैतौ सुदुर्मदौ ।

नो चेत्प्राणान्परित्यज्य यास्यामि यमसादनम् ॥ २५॥

तच्छ्रुत्वा त्वरितं प्रागात्खरः क्रोधेन मूर्च्छितः ।

चतुर्दश सहस्राणि रक्षसां भीमकर्मणाम् ॥ २६॥

चोदयामास रामस्य समीपं वधकाङ्क्षया ।

खरश्च त्रिशिराश्चैव दूषणश्चैव राक्षसः ॥ २७॥

सर्वे रामं ययुः शीघ्रं नानाप्रहरणोद्यताः ।

श्रुत्वा कोलाहलं तेषां रामः सौमित्रिमब्रवीत् ॥ २८॥

श्रूयते विपुलः शब्दो नूनमायान्ति राक्षसाः ।

भविष्यति महद्युद्धं नूनमद्य मया सह ॥ २९॥

सीतां नीत्वा गुहां गत्वा तत्र तिष्ठ महाबल ।

हन्तुमिच्छाम्यहं सर्वान् राक्षसान् घोररूपिणः ॥ ३०॥

अत्र किञ्चिन्न वक्तव्यं शापितोऽसि ममोपरि ।

तथेति सीतामादाय लक्ष्मणो गह्वरं ययौ ॥ ३१॥

रामः परिकरं भद्ध्वा धनुरादाय निष्ठुरम् ।

तूणीरावक्षयशरौ बद्ध्वायत्तोऽभवत्प्रभुः ॥ ३२॥

तत आगत्य रक्षांसि रामस्योपरि चिक्षिपुः ।

आयुधानि विचित्राणि पाषाणान्पादपानपि ॥ ३३॥

तानि चिच्छेद रामोऽपि लीलया तिलशः क्षणात् ।

ततो बाणसहस्रेण हत्वा तान् सर्वराक्षसान् ॥ ३४॥

खरं त्रिशिरसं चैव दूषणं चैव राक्षसम् ।

जघान प्रहरार्धेन सर्वानेव रघूत्तमः ॥ ३५॥

लक्ष्मणोऽपि गुहामध्यात्सीतामादाय राघवे ।

समर्प्य राक्षसान्दृष्ट्वा हतान्विस्मयमाययौ ॥ ३६॥

सीता रामं समालिङ्ग्य प्रसन्नमुखपङ्कजा ।

शस्त्रव्रणानि चाङ्गेषु ममार्ज जनकात्मजा ॥ ३७॥

सापि दुद्राव दृष्ट्वा तान्हतान् राक्षसपुङ्गवान् ।

लङ्कां गत्वा सभामध्ये क्रोशन्ती पादसन्निधौ ॥ ३८॥

रावणस्य पपातोर्व्यां भगिनी तस्य रक्षसः ।

दृष्ट्वा तां रावणः प्राह भगिनीं भयविह्वलाम् ॥ ३९॥

उत्तिष्ठोत्तिष्ठ वत्से त्वं विरूपकरणं तव ।

कृतं शक्रेण वा भद्रे यमेन वरुणेन वा ॥ ४०॥

कुबेरेणाथवा ब्रूहि भस्मीकुर्यां क्षणेन तम् ।

राक्षसी तमुवाचेदं त्वं प्रमत्तो विमूढधीः ॥ ४१॥

पानासक्तः स्त्रीविजितः षण्ढः सर्वत्र लक्ष्यसे ।

चारचक्षूर्विहीनस्त्वं कथं राजा भविष्यसि ॥ ४२॥

खरश्च निहतः सङ्ख्ये दूषणस्त्रिशिरास्तथा ।

चतुर्दश सहस्राणि राक्षसानां महात्मनाम् ॥ ४३॥

निहतानि क्षणेनैव रामेणासुरशत्रुणा ।

जनस्थानमशेषेण मुनीनां निर्भयं कृतम् ।

न जानासि विमूढस्त्वमत एव मयोच्यते ॥ ४४॥

 रावण उवाच

को वा रामः किमर्थं वा कथं तेनासुरा हताः ।

सम्यक्कथय मे तेषां मूलघातं करोम्यहम् ॥ ४५॥

 शूर्पणखोवाच

जनस्थानादहं याता कदाचित् गौतमीतटे ।

तत्र पञ्चवटी नाम पुरा मुनिजनाश्रया ॥ ४६॥

तत्राश्रमे मया दृष्टो रामो राजीवलोचनः ।

धनुर्बाणधरः श्रीमान् जटावल्कलमण्डितः ॥ ४७॥

कनीयाननुजस्तस्य लक्ष्मणोऽपि तथाविधः ।

तस्य भार्या विशालाक्षी रूपिणी श्रीरिवापरा ॥ ४८॥

देवगन्धर्वनागानां मनुष्याणां तथाविधा ।

न दृष्टा न श्रुता राजन्द्योतयन्ती वनं शुभा ॥ ४९॥

आनेतुमहमुद्युक्ता तां भार्यार्थं तवानघ ।

लक्ष्मणो नाम तद्भ्राता चिच्छेद मम नासिकाम् ॥ ५०॥

कर्णौ च नोदितस्तेन रामेण स महाबलः ।

ततोऽहमतिदुःखेन रुदती खरमन्वगाम् ॥ ५१॥

सोऽपि रामं समासाद्य युद्धं राक्षसयूथपैः ।

अतः क्षणेन रामेण तेनैव बलशालिना ॥ ५२॥

सर्वे तेन विनष्टा वै राक्षसा भीमविक्रमाः ।

यदि रामो मनः कुर्यात्त्रैलोक्यं निमिषार्धतः ॥ ५३॥

भस्मीकुर्यान्न सन्देह इति भाति मम प्रभो ।

यदि सा तव भार्या स्यात्सफलं तव जीवितम् ॥ ५४॥

अतो यतस्व राजेन्द्र यथा ते वल्लभा भवेत् ।

सीता राजीवपत्राक्षी सर्वलोकैकसुन्दरी ॥ ५५॥

साक्षाद्रामस्य पुरतः स्थातुं त्वं न क्षमः प्रभो ।

मायया मोहयित्वा तु प्राप्स्यसे तां रघूत्तमम् ॥ ५६॥

श्रुत्वा तत्सूक्तवाक्यैश्च दानमानादिभिस्तथा ।

आश्वास्य भगिनीं राजा प्रविवेश स्वकं गृहम् ।

तत्र चिन्तापरो भूत्वा निद्रां रात्रौ न लब्धवान् ॥ ५७॥

एकेन रामेण कथं

 मनुष्यमात्रेण नष्टः सबलः खरो मे ।

भ्राता कथं मे

 बलवीर्यदर्पयुतो विनष्टो बत राघवेण ॥ ५८॥

यद्वा न रामो मनुजः परेशो

 मां हन्तुकामः सबलं बलौघैः ।

सम्प्रार्थितोऽयं द्रुहिणेन पूर्वं

 मनुष्यरूपोऽद्य रघोः कुलेऽभूत् ॥ ५९॥

वध्यो यदि स्यां परमात्मनाहं

 वैकुण्ठराज्यं परिपालयेऽहम् ।

नो चेदिदं राक्षसराज्यमेव

 भोक्ष्ये चिरं राममतो व्रजामि ॥ ६०॥

इत्थं विचिन्त्याखिलराक्षसेन्द्रो

 रामं विदित्वा परमेश्वरं हरिं ।

विरोधबुद्ध्यैव हरिं प्रयामि

 द्रुतं न भक्त्या भगवान् प्रसीदेत् ॥ ६१॥

इति श्रीमदध्यात्मरामयणे उमामहेश्वरसंवादे

 अरण्यकाण्डे पञ्चमः सर्गः ॥ ५॥



 ॥ अध्यात्म रामायणम् ॥

 ॥ अरण्य काण्डः ॥

 ॥ षष्ठः सर्गः ॥

विचिन्त्यैवं निशायां स प्रभाते रथमास्थितः ।

रावणो मनसा कार्यमेकं निश्चित्य बुद्धिमान् ॥ १॥

ययौ मारीचसदनं परं पारमुदन्वतः ।

मारीचस्तत्र मुनिवज्जटावल्कलधारकः ॥ २॥

ध्यायन् हृदि परात्मानं निर्गुणं गुणभासकम् ।

समाधिविरमेऽपश्यद्रावणं गृहमागतम् ॥ ३॥

द्रुतमुत्थाय चालिङ्ग्य पूजयित्वा यथाविधि ।

कृतातिथ्यं सुखासीनं मारीचो वाक्यमब्रवीत् ॥ ४॥

समागमनमेतत्ते रथेनैकेन रावण ।

चिन्तापर इवाभासि हृदि कार्यं विचिन्तयन् ॥ ५॥

ब्रूहि मे न हि गोप्यं चेत्करवाणि तव प्रियम् ।

न्याय्यं चेद्ब्रूहि राजेन्द्र वृजिनं मां स्पृशेन्नहि ॥ ६॥

 रावण उवाच

अस्ति राजा दशरथः साकेताधिपतिः किल ।

रामनामा सुतस्तस्य ज्येष्ठः सत्यपराक्रमः ॥ ७॥

विवासयामास सुतं वनं वनजनप्रियम् ।

भार्यया सहितं भ्रात्रा लक्ष्मणेन समन्वितम् ॥ ८॥

स आस्ते विपिने घोरे पञ्चवट्याश्रमे शुभे ।

तस्य भार्या विशालाक्षी सीता लोकविमोहिनी ॥ ९॥

रामो निरपराधान्मे राक्षसान् भीमविक्रमान् ।

खरं च हत्वा विपिने सुखमास्तेऽतिनिर्भयः ॥ १०॥

भगिन्याः शूर्पणखाया निर्दोषायाश्च नासिकाम् ।

कर्णौ चिच्छेद दुष्टात्मा वने तिष्ठति निर्भयः ॥ ११॥

अतस्त्वया सहायेन गत्वा तत्प्राणवल्लभाम् ।

आनयिष्यामि विपिने रहिते राघवेण ताम् ॥ १२॥

त्वं तु मायामृगो भूत्वा ह्याश्रमादपनेष्यसि ।

रामं च लक्ष्मणं चैव तदा सीतां हराम्यहम् ॥ १३॥

त्वं तु तावत्सहायं मे कृत्वा स्थास्यसि पूर्ववत् ।

इत्येवं भाषमाणं तं रावणं वीक्ष्य विस्मितः ॥ १४॥

केनेदमुपदिष्टं ते मूलघातकरं वचः ।

स एव शत्रुर्वध्यश्च यस्त्वन्नाशं प्रतीक्षते ॥ १५॥

रामस्य पौरुषं स्मृत्वा चित्तमद्यापि रावण ।

बालोऽपि मां कौशिकस्य यज्ञसंरक्षणाय सः ॥ १६॥

आगतस्त्विषुणैकेन पातयामास सागरे ।

योजनानां शतं रामस्तदादि भयविह्वलः ॥ १७॥

स्मृत्वा स्मृत्वा तदेवाहं

 रामं पश्यामि सर्वतः ॥ १८॥

दण्डकेऽपि पुनरप्यहं वने

 पूर्ववैरमनुचिन्तयन् हृदि ।

तीक्ष्णशृङ्गमृगरूपमेकदा

 मादृशैर्बहुभिरावृतोऽभ्ययाम् ॥ १९॥

राघवं जनकजासमन्वितं

 लक्ष्मणेन सहितं त्वरान्वितः ।

आगतोऽहमथ हन्तुमुद्यतो मां

 विलोक्य शरमेकमक्षिपत् ॥ २०॥

तेन विद्धहृदयोऽहमुद्भ्रमन्

 राक्षसेन्द्र पतितोऽस्मि सागरे ।

तत्प्रभृत्यहमिदं समाश्रितः

 स्थानमूर्जितमिदं भयार्दितः ॥ २१॥

राममेव सततं विभावये

 भीतभीत इव भोगराशितः ।

राजरत्नरमणीरथादिकं

 श्रोत्रयोर्यदि गतं भयं भवेत् ॥ २२॥

राम आगत इहेतिशङ्कया

 बाह्यकार्यमपि सर्वमत्यजम् ।

निद्रया परिवृतो यदा स्वपे

 राममेव मनसानुचिन्तयन् ॥ २३॥

स्वप्नदृष्टिगतराघवं तदा

 बोधितो विगतनिद्र आस्थितः ।

तद्भवानपि विमुच्य चाग्रहं

 राघवं प्रति गृहं प्रयाहि भोः ॥ २४॥

रक्ष राक्षसकुलं चिरागतं

 तत्स्मृतौ सकलमेव नश्यति ।

तव हितं वदतो मम भाषितं

 परिगृहाण परात्मनि राघवे ।

त्यज विरोधमतिं भज भक्तितः

 परमकारुणिको रघुनन्दनः ॥ २५॥

अहमशेषमिदं मुनिवाक्यतः

 अशृणवमादियुगे परमेश्वरः ।

ब्रह्मणार्थित उवाच तं हरिः

 किं तवेप्सितमहं करवाणि तत् ॥ २६॥

ब्रह्मणोक्तमरविन्दलोचन त्वं

 प्रयाहि भुवि मानुषं वपुः ।

दशरथात्मजभावमञ्जसा

 जहि रिपुं दशकन्धरं हरे ॥ २७॥

अतो न मानुषो रामः साक्षान्नारायणोऽव्ययः ।

मायामानुषवेषेण वनं यातोऽतिनिर्भयः ॥ २८॥

भूभारहरणार्थाय गच्छ तात गृहं सुखम् ।

श्रुत्वा मारीचवचनं रावणः प्रत्यभाषत ॥ २९॥

परमात्मा यदा रामः प्रार्थितो ब्रह्मणा किल ।

मां हन्तुं मानुषो भूत्वा यत्नादिह समागतः ॥ ३०॥

करिष्यत्यचिरादेव सत्यसङ्कल्प ईश्वरः ।

अतोऽहं यत्नतः सीतामानेष्याम्येव राघवात् ॥ ३१॥

वधे प्राप्ते रणे वीर प्राप्स्यामि परमं पदम् ।

यद्वा रामं रणे हत्वा सीतां प्राप्स्यामि निर्भयः ॥ ३२॥

तदुत्तिष्ठ महाभाग विचित्रमृगरूपधृक् ।

रामं सलक्ष्मणं शीघ्रमाश्रमादतिदूरतः ॥ ३३॥

आक्रम्य गच्छ त्वं शीघ्रं सुखं तिष्ठ यथा पुरा ।

अतः परं चेद्यत्किञ्चिद्भाषसे मद्विभीषणम् ॥ ३४॥

हनिष्याम्यसिनानेन त्वामत्रैव न संशयः ।

मारीचस्तद्वचः श्रुत्वा स्वात्मन्येवान्वचिन्तयत् ॥ ३५॥

यदि मां राघवो हन्यात्तदा मुक्तो भवार्णवात् ।

मां हन्याद्यदि चेद्दुष्टस्तदा मे निरयो ध्रुवम् ॥ ३६॥

इति निश्चित्य मरणं रामादुत्थाय वेगतः ।

अब्रवीद्रावणं राजन्करोम्याज्ञां तव प्रभो ॥ ३७॥

इत्युक्त्वा रथमास्थाय गतो रामाश्रमं प्रति ।

शुद्धजाम्बूनदप्रख्यो मृगोऽभूद्रौप्यबिन्दुकः ॥ ३८॥

रत्नशृङ्गो मणिखुरो नीलरत्नविलोचनः ।

विद्युत्प्रभो विमुग्धास्यो विचचार वनान्तरे ॥ ३९॥

रामाश्रमपदस्यान्ते सीतादृष्टिपथे चरन् ॥ ४०॥

क्षणं च धावत्यवतिष्ठते

 क्षणं समीपमागत्य पुनर्भयावृतः ।

एवं स मायामृगवेषरूपधृक्

 चचार सीतां परिमोहयन्खलः ॥ ४१॥

इति श्रीमदध्यात्मरामयणे उमामहेश्वरसंवादे

 अरण्यकाण्डे षष्ठः सर्गः ॥ ६॥



 ॥ अध्यात्म रामायणम् ॥

 ॥ अरण्य काण्डः ॥

 ॥ सप्तमः सर्गः ॥

 श्रीमहादेव उवाच

अथ रामोऽपि तत्सर्वं ज्ञात्वा रावणच्Eष्टितम् ।

उवाच सीतामेकान्ते शृणु जानकि मे वचः ॥ १॥

रावणो भिक्षुरूपेण आगमिष्यति तेऽन्तिकम् ।

त्वं तु छायां त्वदाकारां स्थापयित्वोटजे विश ॥ २॥

अग्नावदृश्यरूपेण वर्षं तिष्ठ ममाज्ञया ।

रावणस्य वधान्ते मां पूर्ववत्प्राप्स्यसे शुभे ॥ ३॥

श्रुत्वा रामोदितं वाक्यं सापि तत्र तथाकरोत् ।

मायासीतां बहिः स्थाप्य स्वयमन्तर्दधेऽनले ॥ ४॥

मायासीता तदापश्यन्मृगं मायाविनिर्मितम् ।

हसन्ती राममभ्येत्य प्रोवाच विनयान्विता ॥ ५॥

पश्य राम मृगं चित्रं कानकं रत्नभूषितम् ।

विचित्रबिन्दुभिर्युक्तं चरन्तमकुतोभयम् ।

बद्ध्वा देहि मम क्रीडामृगो भवतु सुन्दरः ॥ ६॥

तथेति धनुरादाय गच्छन् लक्ष्मणमब्रवीत् ।

रक्ष त्वमतियत्नेन सीतां मत्प्राणवल्लभाम् ॥ ७॥

मायिनः सन्ति विपिने राक्षसा घोरदर्शनाः ।

अतोऽत्रावहितः साध्वीं रक्ष सीतामनिन्दिताम् ॥ ८॥

लक्ष्मणो राममाहेदं देवायं मृगरूपधृक् ।

मारीचोऽत्र न सन्देह एवंभूतो मृगः कुतः ॥ ९॥

 श्रीराम उवाच

यदि मारीच एवायं तदा हन्मि न संशयः ।

मृगश्चेदानयिष्यामि सीताविश्रमहेतवे ॥ १०॥

गमिष्यामि मृगं बद्ध्वा ह्यानयिष्यामि सत्वरः ।

त्वं प्रयत्नेन सन्तिष्ठ सीतासंरक्षणोद्यतः ॥ ११॥

इत्युक्त्वा प्रययौ रामो मायामृगमनुद्रुतः ।

माया यथाश्रया लोकमोहिनी जगदाकृतिः ॥ १२॥

निर्विकारश्चिदात्मापि पूर्णोऽपि मृगमन्वगात् ।

भक्तानुकम्पी भगवानिति सत्यं वचो हरिः ॥ १३॥

कर्तुं सीताप्रियार्थाय जानन्नपि मृगं ययौ ।

अन्यथा पूर्णकामस्य रामस्य विदितात्मनः ॥ १४॥

मृगेण वा स्त्रिया वापि किं कार्यं परमात्मनः ॥ १५।

कदाचिद् दृश्यतेऽभ्याशे क्षणं धावति लीयते ।

दृश्यते च ततो दूरादेवं राममपाहरत् ।

ततो रामोऽपि विज्ञाय राक्षसोऽयमिति स्फुटम् ॥ १६॥

विव्याध शरमादाय राक्षसं मृगरूपिणम् ।

पपात रुधिराक्तास्यो मारीचः पूर्वरूपधृक् ॥ १७॥

हा हतोऽस्मि महाबाहो त्राहि लक्ष्मण मां द्रुतम् ।

इत्युक्त्वा रामवद्वाचा पपात रुधिराशनः ॥ १८॥

यन्नामाज्ञोऽपि मरणे स्मृत्वा तत्साम्यमाप्नुयात् ।

किमुताग्रे हरिं पश्यंस्तेनैव निहतोऽसुरः ॥ १९॥

तद्देहादुत्थितं तेजः सर्वलोकस्य पश्यतः ।

राममेवाविशद्देवा विस्मयं परमं ययुः ॥ २०॥

किं कर्म कृत्वा किं प्राप्तः पातकी मुनिहिंसकः ।

अथवा राघवस्यायं महिमा नात्र संशयः ॥ २१॥

रामबाणेन संविद्धः पूर्वं राममनुस्मरन् ।

भयात्सर्वं परित्यज्य गृहवित्तादिकं च यत् ॥ २२॥

हृदि रामं सदा ध्यात्वा निर्धूताशेषकल्मषः ।

अन्ते रामेण निहतः पश्यन् राममवाप सः ॥ २३॥

द्विजो वा राक्षसो वापि पापी वा धार्मिकोऽपि वा ।

त्यजन्कलेवरं रामं स्मृत्वा याति परं पदम् ॥ २४॥

इति तेऽन्योन्यमाभाष्य ततो देवा दिवं ययुः ॥ २५॥

रामस्तच्चिन्तयामास म्रियमाणोऽसुराधमः ।

हा लक्ष्मणेति मद्वाक्यमनुकुर्वन्ममार किम् ।

श्रुत्वा मद्वाक्यसदृशं वाक्यं सीतापि किं भवेत् ॥ २६॥

इति चिन्तापरीतात्मा रामो दूरान्न्यवर्तत ॥ २७॥

सीता तद्भाषितं श्रुत्वा मारीचस्य दुरात्मनः ।

भीतातिदुःखसंविग्ना लक्ष्मणं त्विदमब्रवीत् ।

गच्छ लक्ष्मण वेगेन भ्राता तेऽसुरपीडितः ॥ २८॥

हा लक्ष्मणेति वचनं भ्रातुस्ते न शृणोषि किम् ।

तामाह लक्ष्मणो देवि रामवाक्यं न तद्भवेत् ॥ २९॥

यः कश्चिद्राक्षसो देवि म्रियमाणोऽब्रवीद्वचः ।

रामस्त्रैलोक्यमपि यः क्रुद्धो नाशयति क्षणात् ॥ ३०॥

स कथं दीनवचनं भाषितेऽमरपूजितः ।

क्रुद्धा लक्ष्मणमालोक्य सीता बाष्पविलोचना ॥ ३१॥

प्राह लक्ष्मण दुर्बुद्धे भ्रातुर्व्यसनमिच्छसि ।

प्रेषितो भरतेनैव रामनाशाभिकाङ्क्षिणा ॥ ३२॥

मां नेतुमागतोऽसि त्वं रामनाश उपस्थिते ।

न प्राप्स्यसे त्वं मामद्य पश्य प्राणांस्त्यजाम्यहम् ॥ ३३॥

न जानातीदृशं रामस्त्वां भार्याहरणोद्यतम् ।

रामादन्यं न स्पृशामि त्वां वा भरतमेव वा ॥ ३४॥

इत्युक्त्वा वध्यमाना सा स्वबाहुभ्यां रुरोद ह ।

तच्छ्रुत्वा लक्ष्मणः कर्णौ पिधायातीव दुःखितः ॥ ३५॥

मामेवं भाषसे चण्डि धिक् त्वां नाशमुपैष्यसि ।

इत्युक्त्वा वनदेवीभ्यः समर्प्य जनकात्मजाम् ॥ ३६॥

ययौ दुःखातिसंविग्नो राममेव शनैः शनैः ।

ततोऽन्तरं समालोक्य रावणो भिक्षुवेषधृक् ॥ ३७॥

सीतासमीपमागमत् स्फुरद्दण्डकमण्डलुः ।

सीता तमवलोक्याशु नत्वा सम्पूज्य भक्तितः ॥ ३८॥

कन्दमूलफलादीनि दत्त्वा स्वागतमब्रवीत् ।

मुने भुङ्क्ष्व फलादीनि विश्रमस्व यथासुखम् ॥ ३९॥

इदानीमेव भर्ता मे ह्यागमिष्यसि ते प्रियम् ।

करिष्यति विशेषेण तिष्ठ त्वं यदि रोचते ॥ ४०॥

 भिक्षुरुवाच

का त्वं कमलपत्राक्षि को वा भर्ता तवानघे ।

किमर्थमत्र ते वासो वने राक्षससेविते ।

ब्रूहि भद्रे ततः सर्वं स्ववृत्तान्तं निवेदये ॥ ४१॥

 सीतोवाच

अयोध्याधिपतिः श्रीमान् राजा दशरथो महान् ।

तस्य ज्येष्ठः सुतो रामः सर्वलक्षणलक्षितः ॥ ४२॥

तस्याहं धर्मतः पत्नी सीता जनकनन्दिनी ।

तस्य भ्राता कनीयांश्च लक्ष्मणो भ्रातृवत्सलः ॥ ४३॥

पितुराज्ञां पुरस्कृत्य दण्डके वस्तुमागतः ।

चतुर्दश समास्त्वां तु ज्ञातुमिच्छामि मे वद ॥ ४४॥

 भिक्षरुवाच

पौलस्त्यतनयोऽहं तु रावणो राक्षसाधिपः ।

त्वत्कामपरितप्तोऽहं त्वां नेतुं पुरमागतः ॥ ४५॥

मुनिवेषेण रामेण किं करिष्यसि मां भज ।

भुङ्क्ष्व भोगान्मया सार्धं त्यज दुःखं वनोद्भवम् ॥ ४६॥

श्रुत्वा तद्वचनं सीता भीता किञ्चिदुवाच तम् ।

यद्येवं भाषसे मां त्वं नाशमेष्यसि राघवात् ॥ ४७॥

आगमिष्यति रामोऽपि क्षणं तिष्ठ सहानुजः ।

मां को धर्षयितुं शक्तो हरेर्भार्यां शशो यथा ॥ ४८॥

रामबाणैर्विभिन्नस्त्वं पतिष्यसि महीतले ॥ ४९॥

इति सीतावचः श्रुत्वा रावणः क्रोधमूर्च्छितः ।

स्वरूपं दर्शयामास महापर्वतसन्निभम् ।

दशास्यं विंशतिभुजं कालमेघसमद्युतिम् ॥ ५०॥

तद्दृष्ट्वा वनदेव्यश्च भूतानि च वितत्रसुः ।

ततो विदार्य धरणीं नखैरुद्धृत्य बाहुभिः ॥ ५१॥

तोलयित्वा रथे क्षिप्त्वा ययौ क्षिप्रं विहायसा ।

हा राम हा लक्ष्मणेति रुदती जनकात्मजा ॥ ५२॥

भयोद्विग्नमना दीना पश्यन्ती भुवमेव सा ।

श्रुत्वा तत्क्रन्दितं दीनं सीतायाः पक्षिसत्तमः ॥ ५३॥

जटायुरुत्थितः शीघ्रं नगाग्रात्तीक्ष्णतुण्डकः ।

तिष्ठ तिष्ठेति तं प्राह को गच्छति ममाग्रतः ॥ ५४॥

मुषित्वा लोकनाथस्य भार्यां शून्याद्वनालयात् ।

शुनको मन्त्रपूतं त्वं पुरोडाशमिवाध्वरे ॥ ५५॥

इत्युक्त्वा तीक्ष्णतुण्डेन चूर्णयामास तद्रथम् ।

वाहान्बिभेद पादाभ्यां चूर्णयामास तद्धनुः ॥ ५६॥

ततः सीतां परित्यज्य रावणः खड्गमाददे ।

चिच्छेद पक्षौ सामर्षः पक्षिराजस्य धीमतः ॥ ५७॥

पपात किञ्चिच्छेषेण प्राणेन भुवि पक्षिराट् ।

पुनरन्यरथेनाशु सीतामादाय रावणः ॥ ५८॥

क्रोशन्ती रामरामेति त्रातारं नाधिगच्छति ।

हा राम हा राम जगन्नाथ मां न पश्यसि दुःखिताम् ॥ ५८॥

रक्षसा नीयमानां स्वां भार्यां मोचय राघव ।

हा लक्ष्मण महाभाग त्राहि मामपराधिनीम् ॥ ६०॥

वाक्षरेण हतस्त्वं मे क्षन्तुमर्हसि देवर ।

इत्येवं क्रोशमानां तां रामागमनशङ्कया ॥ ६१॥

जगाम वायुवेगेन सीतामादाय सत्वरः ॥ ६२॥

विहायसा नीयमाना सीतापश्यदधोमुखी ।

पर्वताग्रे स्थितान्पञ्च वानरान्वारिजानना ।

उत्तरीयार्धखण्डेन विमुच्याभरणादिकम् ॥ ६३॥

बद्ध्वा चिक्षेप रामाय कथयन्त्विति पर्वते ॥ ६४॥

ततः समुद्रमुल्लङ्घ्य लङ्कां गत्वा स रावणः ।

स्वान्तःपुरे रहस्येतामशोकविपिनेऽक्षिपत् ।

राक्षसीभिः परिवृतां मातृबुद्ध्यान्वपालयत् ॥ ६५॥

कृशातिदीना परिकर्मवर्जिता

 दुःखेन शुष्यद्वदनातिविह्वला ।

हा राम रामेति विलप्यमाना

 सीता स्थिता राक्षसवृन्दमध्ये ॥ ६६॥

इति श्रीमदध्यात्मरामयणे उमामहेश्वरसंवादे

 अरण्यकाण्डे सप्तमः सर्गः ॥ ७॥



 ॥ अध्यात्म रामायणम् ॥

 ॥ अरण्य काण्डः ॥

 ॥ अष्टमः सर्गः ॥

 श्रीमहादेव उवाच

रामो मायाविनं हत्वा राक्षसं कामरूपिणम् ।

प्रतस्थे स्वाश्रमं गन्तुं ततो दूराद्ददर्श तम् ॥ १॥

आयान्तं लक्ष्मणं दीनं मुखेन परिशुष्यता ।

राघवश्चिन्तयामास स्वात्मन्येव महामतिः ॥ २॥

लक्ष्मणस्तन्न जानाति मायासीतां मया कृताम् ।

ज्ञात्वाप्येनं वञ्चयित्वा शोचामि प्राकृतो यथा ॥ ३॥

यद्यहं विरतो भूत्वा तूष्णीं स्थास्यामि मन्दिरे ।

तदा राक्षसकोटीनां वधोपायः कथं भवेत् ॥ ४॥

यदि शोचामि तां दुःखसन्तप्तः कामुको यथा ।

तदा क्रमेणानुचिन्वन्सीतां यास्येऽसुरालयम् ।

रावणं सकुलं हत्वा सीतामग्नौ स्थितां पुनः ॥ ५॥

मयैव स्थापितां नीत्वा यातायोध्यामतन्द्रितः ॥ ६॥

अहं मनुष्यभावेन जातोऽस्मि ब्रह्मणार्थितः ।

मनुष्यभावमापन्नः किञ्चित्कालं वसामि कौ ।

ततो मायामनुष्यस्य चरितं मेऽनुशृण्वताम् ॥ ७॥

मुक्तिः स्यादप्रयासेन भक्तिमार्गानुवर्तिनाम् ।

निश्चित्यैवं तदा दृष्ट्वा लक्ष्मणं वाक्यमब्रवीत् ॥ ८॥

किमर्थमागतोऽसि त्वं सीतां त्यक्त्वा मम प्रियाम् ।

नीता वा भक्षिता वापि राक्षसैर्जनकात्मजा ॥ ९॥

लक्ष्मणः प्राञ्जलिः प्राह सीताया दुर्वचो रुदन् ।

हा लक्ष्मणेति वचनं राक्षसोक्तं श्रुतं तया ॥ १०॥

त्वद्वाक्यसदृशं श्रुत्वा मां गच्छेति त्वराब्रवीत् ।

रुदन्ती सा मया प्रोक्ता देवि राक्षसभाषितम् ।

नेदं रामस्य वचनं स्वस्था भव शुचिस्मिते ॥ ११॥

इत्येवं सान्त्विता साध्वी मया प्रोवाच मां पुनः ।

यदुक्तं दुर्वचो राम न वच्यं पुरतस्तव ॥ १२॥

कर्णौ पिधाय निर्गत्य यातोऽहं त्वां समीक्षितुम् ॥ १३॥

रामस्तु लक्ष्मणं प्राह तथाप्यनुचितं कृतम् ।

त्वया स्त्रीभाषितं सत्यं कृत्वा त्यक्ता शुभानना ।

नीता वा भक्षिता वापि राक्षसैर्नात्र संशयः ॥ १४॥

इति चिन्तापरो रामः स्वाश्रमं त्वरितो ययौ ।

तत्रादृष्ट्वा जनकजां विललापातिदुःखितः ॥ १५॥

हा प्रिये क्व गतासि त्वं नासि पूर्ववदाश्रमे ।

अथवा मद्विमोहार्थं लीलया क्व विलीयसे ॥ १६॥

इत्याचिन्वन्वनं सर्वं नापश्यज्जानकीं तदा ।

वनदेव्यः कुतः सीतां ब्रुवन्तु मम वल्लभाम् ॥ १७॥

मृगाश्च पक्षिणो वृक्षा दर्शयन्तु मम प्रियाम् ।

इत्येवं विलपन्नेव रामः सीतां न कुत्रचित् ॥ १८॥

सर्वज्ञः सर्वथा क्वापि नापश्यद्रघुनन्दनः ।

आनन्दोऽप्यन्वशोचत्तामचलोऽप्यनुधावति ॥ १९॥

निर्ममो निरहङ्कारोऽप्यखण्डानन्दरूपवान् ।

मम जायेति सीतेति विललापातिदुःखितः ॥ २०॥

एवं मायामनुचरन्नसक्तोऽपि रघूत्तमः ।

आसक्त एव मूढानां भाति तत्त्वविदां न हि ॥ २१॥

एवं विचिन्वन्सकलं वनं रामः सलक्ष्मणः ।

भग्नं रथं छत्रचापं कूबरं पतितं भुवि ॥ २२॥

दृष्ट्वा लक्ष्मणमाहेदं पश्य लक्ष्मण केनचित् ।

नीयमानां जनकजां तं जित्वान्यो जहार ताम् ॥ २३॥

ततः कञ्चिद्भुवो भागं गत्वा पर्वतसन्निभम् ।

रुधिराक्तवपुर्दृष्ट्वा रामो वाक्यमथाब्रवीत् ॥ २४॥

एष वै भक्षयित्वा तां जानकीं शुभदर्शनाम् ।

शेते विविक्तेऽतितृप्तः पश्य हन्मि निशाचरम् ॥ २५॥

चापमानय शीघ्रं मे बाणं च रघुनन्दन ।

तच्छ्रुत्वा रामवचनं जटायुः प्राह भीतवत् ॥ २६॥

मां न मारय भद्रं ते म्रियमाणं स्वकर्मणा ।

अहं जटायुस्ते भार्याहारिणं समनुद्रुतः ॥ २७॥

रावणं तत्र युद्धं मे बभूवारिविमर्दन ।

तस्य वाहान् रथं चापं छित्त्वाहं तेन घातितः ॥ २८॥

पतितोऽस्मि जगन्नाथ प्राणांस्त्यक्ष्यामि पश्य माम् ।

तच्छ्रुत्वा राघवो दीनं कण्ठप्राणं ददर्श ह ॥ २९॥

हस्ताभ्यां संस्पृशन् रामो दुःखाश्रुवृतलोचनः ॥ ३०॥

जटायो ब्रूहि मे भार्या केन नीता शुभानना ।

मत्कार्यार्थं हतोऽसि त्वमतो मे प्रियबान्धवः ॥ ३१॥

जटायुः सन्नया वाचा वक्त्राद्रक्तं समुद्वमन् ।

उवाच रावणो राम राक्षसो भीमविक्रमः ॥ ३२॥

आदाय मैथिलीं सीतां दक्षिणाभिमुखो ययौ ।

इतो वक्तुं न मे शक्तिः प्राणांस्त्यक्ष्यामि तेऽग्रतः ॥ ३३॥

दिष्ट्या दृष्टोऽसि राम त्वं म्रियमाणेन मेऽनघ ।

परमात्मासि विष्णुस्त्वं मायामनुजरूपधृक् ॥ ३४॥

अन्तकालेऽपि दृष्ट्वा त्वां मुक्तोऽहं रघुसत्तम ।

हस्ताभ्यां स्पृश मां राम पुनर्यास्यामि ते पदम् ॥ ३५॥

तथेति रामः पस्पर्श तदङ्गं पाणिना स्मयन् ।

ततः प्राणान्परित्यज्य जटायुः पतितो भुवि ॥ ३६॥

रामस्तमनुशोचित्वा बन्धुवत्साश्रुलोचनः ।

लक्ष्मणेन समानाय्य काष्ठानि प्रददाह तम् ॥३७॥

स्नात्वा दुःखेन रामोऽपि लक्ष्मणेन समन्वितः ।

हत्वा वने मृगं तत्र मांसखण्डान्समन्ततः ॥ ३८॥

शाद्वले प्राक्षिपद्रामः पृथक् पृथगनेकधा ।

भक्षन्तु पक्षिणः सर्वे तृप्तो भवतु पक्षिराट् ॥ ३९॥

इत्युक्त्वा राघवः प्राह जटायो गच्छ मत्पदम् ।

मत्सारूप्यं भजस्वाद्य सर्वलोकस्य पश्यतः ॥ ४०॥

ततोऽनन्तरमेवासौ दिव्यरूपधरः शुभः ।

विमानवरमारुह्य भास्वरं भानुसन्निभम् ॥ ४१॥

शङ्खचक्रगदापद्मकिरीटवरभूषणैः ।

द्योतयन्स्वप्रकाशेन पीताम्बरधरोऽमलः ॥ ४२॥

चतुर्भिः पार्षदैर्विष्णोस्तादृशैरभिपूजितः ।

स्तूयमानो योगिगणैः राममाभाष्य सत्वरः ।

कृताञ्जलिपुटो भूत्वा तुष्टाव रघुनन्दनम् ॥ ४३॥

 जटायुरुवाच

अगणितगुणमप्रमेयमाद्यं

 सकलजगत्स्थितिसंयमादिहेतुम् ।

उपरमपरं परात्मभूतं

 सततमहं प्रणतोऽस्मि रामचन्द्रम् ॥ ४४॥

निरवधिसुखमिन्दिराकटाक्षं

 क्षपितसुरेन्द्रचतुर्मुखादिदुःखम् ।

नरवरमनिशं नतोऽस्मि रामं

 वरदमहं वरचापबाणहस्तम् ॥ ४५॥

त्रिभुवनकमनीयरूपमीड्यं

 रविशतभासुरमीहितप्रदानम् ।

शरणदमनिशं सुरागमूले

 कृतनिलयं रघुनन्दनं प्रपद्ये ॥ ४६॥

भवविपिनदवाग्निनामधेयं

 भवमुखदैवतदैवतं दयालुम् ।

दनुजपतिसहस्रकोटिनाशं

 रवितनयासदृशं हरिं प्रपद्ये ॥ ४७॥

अविरतभवभावनातिदूरं

 भवविमुखैर्मुनिभिः सदैव दृश्यम् ।

भवजलधिसुतारणाङ्घ्रिपोतं

 शरणमहं रघुनन्दनं प्रपद्ये ॥ ४८॥

गिरिशगिरिसुतामनोनिवासं

 गिरिवरधारिणमीहिताभिरामम् ।

सुरवरदनुजेन्द्रसेविताङ्घ्रिं

 सुरवरदं रघुनायकं प्रपद्ये ॥ ४९॥

परधनपरदारवर्जितानां

 परगुणभूतिषु तुष्टमानसानाम् ।

परहितनिरतात्मनां सुसेव्यं

 रघुवरमम्बुजलोचनं प्रपद्ये ॥ ५०॥

स्मितरुचिरविकासिताननाब्जमतिसुलभं

 सुरराजनीलनीलम् ।

सितजलरुहचारुनेत्रशोभं

 रघुपतिमीशगुरोर्गुरुं प्रपद्ये ॥ ५१॥

हरिकमलजशम्भुरूपभेदात्त्वमिह

 विभासि गुणत्रयानुवृत्तः ।

रविरिव जलपूरितोदपात्रेषु

 अमरपतिस्तुतिपात्रमीशमीडे ॥ ५२॥

रतिपतिशतकोटिसुन्दराङ्ग

 शतपथगोचरभावनाविदूरम् ।

यतिपतिहृदये सदा विभातं

 रघुपतिमार्तिहरं प्रभुं प्रपद्ये ॥ ५३॥

इत्येवं स्तुवस्तस्य प्रसन्नोऽभूद्रघूत्तमः ।

उवाच गच्छ भद्रं ते मम विष्णोः परं पदम् ॥ ५४॥

शृणोति य इदं स्तोत्रं लिखेद्वा नियतः पठेत् ।

स याति मम सारूप्यं मरणे मत्स्मृतिं लभेत् ॥ ५५॥

इति राघवभाषितं तदा श्रुतवान्

 हर्षसमाकुलो द्विजः ।

रघुनन्दनसाम्यमास्थितः प्रययौ

 ब्रह्मसुपूजितं पदम् ॥ ५६॥

इति श्रीमदध्यात्मरामयणे उमामहेश्वरसंवादे

 अरण्यकाण्डे अष्टमः सर्गः ॥ ८॥



 ॥ अध्यात्म रामायणम् ॥

 ॥ अरण्य काण्डः ॥

 ॥ नवमः सर्गः ॥

 श्रीमहादेव उवाच

ततो रामो लक्ष्मणेन जगाम विपिनान्तरम् ।

पुनर्दुःखं समाश्रित्य सीतान्वेषणतत्परः ॥ १॥

तत्राद्भुतसमाकारो राक्षसः प्रत्यदृश्यत ।

वक्षस्येव महावक्त्रश्चक्षुरादिविवर्जितः ॥ २॥

बाहू योजनमात्रेण व्यापृतौ तस्य रक्षसः ।

कबन्धो नाम दैत्येन्द्रः सर्वसत्त्वविहिंसकः ॥ ३॥

तद्बाह्वोर्मध्यदेशे तौ चरन्तौ रामलक्ष्मणौ ।

ददर्शतुर्महासत्त्वं तद्बाहुपरिवेष्टितौ ॥ ४॥

रामः प्रोवाच विहसन्पश्य लक्ष्मण राक्षसम् ।

शिरःपादविहीनोऽयं यस्य वक्षसि चाननम् ॥ ५॥

बाहुभ्यां लभ्यते यद्यत्तत्तद्भक्षन् स्थितो ध्रुवम् ।

आवामप्येतयोर्बाह्वोर्मध्ये सङ्कलितौ ध्रुवम् ॥ ६॥

गन्तुमन्यत्र मार्गो न दृश्यते रघुनन्दन ।

किं कर्तव्यमितोऽस्माभिरिदानीं भक्षयेत्स नौ ॥ ७॥

लक्ष्मणस्तमुवाचेदं किं विचारेण राघव ।

आवामेकैकमव्यग्रौ छिन्द्यावास्य भुजौ ध्रुवम् ॥ ८॥

तथेति रामः खड्गेन भुजं दक्षिणमच्छिनत् ।

तथैव लक्ष्मणो वामं चिच्छेद भुजमञ्जसा ॥ ९॥

ततोऽतिविस्मितो दैत्यः कौ युवां सुरपुङ्गवौ ।

मद्बाहुच्छेदकौ लोके दिवि देवेषु वा कुतः ॥ १०॥

ततोऽब्रवीद्धसन्नेव रामो राजीवलोचनः ।

अयोध्याधिपतिः श्रीमान् राजा दशरथो महान् ॥ ११॥

रामोऽहं तस्य पुत्रोऽसौ भ्राता मे लक्ष्मणः सुधीः ।

मम भार्या जनकजा सीता त्रैलोक्यसुन्दरी ॥ १२॥

आवां मृगयया यातौ तदा केनापि रक्षसा ।

नीतां सीतां विचिन्वन्तौ चागतौ घोरकानने ॥ १३॥

बाहुभ्यां वेष्टितावत्र तव प्राणरिरक्षया ।

छिन्नौ तव भुजौ त्वं च को वा विकटरूपधृक् ॥ १४॥

 कबन्ध उवाच

धन्योऽहं यदि रामस्त्वमागतोऽसि ममान्तिकम् ।

पुरा गन्धर्वराजोऽहं रूपयौवनदर्पितः ॥ १५॥

विचरंल्लोकमखिलं वरनारीमनोहरः ।

तपसा ब्रह्मणो लब्धमवध्यत्वं रघूत्तम ॥ १६॥

अष्टावक्रं मुनिं दृष्ट्वा कदाचिदहसं पुरा ।

क्रुद्धोऽसावाह दुष्ट त्वं राक्षसो भव दुर्मते ॥ १७॥

अष्टावक्रः पुनः प्राह वन्दितो मे दयापरः ।

शापस्यान्तं च मे प्राह तपसा द्योतितप्रभः ॥ १८॥

त्रेतायुगे दाशरथिर्भूत्वा नारायणः स्वयम् ।

आगमिष्यति ते बाहू छिद्येते योजनायतौ ॥ १९॥

तेन शापाद्विनिर्मुक्तो भविष्यसि यथा पुरा ।

इति शप्तोऽहमद्राक्षं राक्षसीं तनुमात्मनः ॥ २०॥

कदाचिद्देवराजानमभ्याद्रवमहं रुषा ।

सोऽपि वज्रेण मां राम शिरोदेशेऽभ्यताडयत् ॥ २१॥

तदा शिरो गतं कुक्षिं पादौ च रघुनन्दन ।

ब्रह्मदत्तवरान्मृत्युर्नाभून्मे वज्रताडनात् ॥ २२॥

मुखाभावे कथं जीवेदयमित्यमराधिपम् ।

ऊचुः सर्वे दयाविष्टा मां विलोक्यास्यवर्जितम् ॥ २३॥

ततो मां प्राह मघवा जठरे ते मुखं भवेत् ।

बाहू ते योजनायामौ भविष्यत इतो व्रज ॥ २४॥

इत्युक्तोऽत्र वसन्नित्यं बाहुभ्यां वनगोचरान् ।

भक्षयाम्यधुना बाहू खण्डितौ मे त्वयानघ ॥ २५॥

इतः परं मां श्वभ्रास्ये निक्षिपाग्नीन्धनावृते ।

अग्निना दह्यमानोऽहं त्वया रघुकुलोत्तम ॥ २६॥

पूर्वरूपमनुप्राप्य भार्यामार्गं वदामि ते ॥ २७॥

इत्युक्ते लक्ष्मणेनाशु श्वभ्रं निर्मित्य तत्र तम् ।

निक्षिप्य प्रादहत्काष्ठैस्ततो देहात्समुत्थितः ।

कन्दर्पसदृशाकारः सर्वाभरणभूषितः ॥ २८॥

रामं प्रदक्षिणं कृत्वा साष्टाङ्गं प्रणिपत्य च ।

कृताञ्जलिरुवाचेदं भक्तिगद्गदया गिरा ॥ २९॥

 गन्धर्व उवाच

स्तोतुमुत्सहते मेऽद्य मनो रामातिसम्भ्रमात् ।

त्वामनन्तमनाद्यन्तं मनोवाचामगोचरम् ॥ ३०॥

सूक्ष्मं ते रूपमव्यक्तं देहद्वयविलक्षणम् ।

दृग्रूपमितरत्सर्वं दृश्यं जडमनात्मकम् ।

तत्कथं त्वां विजानीयाद्व्यतिरिक्तं मनः प्रभो ॥ ३१॥

बुद्ध्यात्माभासयोरैक्यं जीव इत्यभिधीयते ।

बुद्ध्यादि साक्षी ब्रह्मैव तस्मिन्निर्विषयेऽखिलम् ॥ ३२॥

आरोप्यतेऽज्ञानवशान्निर्विकारेऽखिलात्मनि ।

हिरण्यगर्भस्ते सूक्ष्मं देहं स्थूलं विराट् स्मृतम् ॥ ३३॥

भावनविषयो राम सूक्ष्मं ते ध्यातृमङ्गलम् ।

भूतं भव्यं भविष्यच्च यत्रेदं दृश्यते जगत् ॥ ३४॥

स्थूलेऽण्डकोशे देहे ते महदादिभिरावृते ।

सप्तभिरुत्तरगुणैर्वैराजो धारणाश्रयः ॥ ३५॥

त्वमेव सर्वकैवल्यं लोकास्तेऽवयवाः स्मृताः ।

पातालं ते पादमूलं पार्ष्णिस्तव महातलम् ॥ ३६॥

रसातलं ते गुल्फौ तु तलातलमितीर्यते ।

जानुनी सुतलं राम ऊरू ते वितलं तथा ॥ ३७॥

अतलं च मही राम जघनं नाभिगं नभः ।

उरःस्थलं ते ज्योतींषि ग्रीवा ते मह उच्यते ॥ ३८॥

वदनं जनलोकस्ते तपस्ते शङ्खदेशगम् ।

सत्यलोको रघुश्रेष्ठ शीर्षण्यास्ते सदा प्रभो ॥ ३९॥

इन्द्रादयो लोकपाला बाहवस्ते दिशः श्रुती ।

अश्विनौ नासिके राम वक्त्रं तेऽग्निरुदाहृतः ॥ ४०॥

चक्षुस्ते सविता राम मनश्चन्द्र उदाहृतः ।

भ्रू भङ्ग एव कालस्ते बुद्धिस्ते वाक्पतिर्भवेत् ॥ ४१॥

रुद्रोऽहङ्काररूपस्ते वाचश्छन्दांसि तेऽव्यय ।

यमस्ते दंष्टृदेशस्थो नक्षत्राणि द्विजालयः ॥ ४२॥

हासो मोहकरी माया सृष्टिस्तेऽपाङ्गमोक्षणम् ।

धर्मः पुरस्तेऽधर्मश्च पृष्ठभाग उदीरितः ॥ ४३॥

निमिषोन्मेषणे रात्रिर्दिवा चैव रघूत्तम ।

समुद्राः सप्त ते कुक्षिर्नाड्यो नद्यस्तव प्रभो ॥ ४४॥

रोमाणि वृक्षौषधयो रेतो वृष्टिस्तव प्रभो ।

महिमा ज्ञानशक्तिस्ते एवं स्थूलं वपुस्तव ॥ ४५॥

यदस्मिन् स्थूलरूपे ते मनः सन्धार्यते नरैः ।

अनायासेन मुक्तिः स्यादतोऽन्यन्नहि किञ्चन ॥ ४६॥

अतोऽहं राम रूपं ते स्थूलमेवानुभावये ।

यस्मिन् ध्याते प्रेमरसः सरोमपुलको भवेत् ॥ ४७॥

तदैव मुक्तिः स्याद्राम यदा ते स्थूलभावकः ।

तदप्यास्तां तवेवाहमेतद्रूपं विचिन्तये ॥ ४८॥

धनुर्बाणधरं श्यामं जटावल्कलभूषितम् ।

अपीच्यवयसं सीतां विचिन्वन्तं सलक्ष्मणम् ॥ ४९॥

इदमेव सदा मे स्यान्मानसे रघुनन्दन ॥ ५०॥

सर्वज्ञः शङ्करः साक्षात्पार्वत्या सहितः सदा ।

त्वद्रूपमेवं सततं ध्यायन्नास्ते रघूत्तम ।

मुमूर्षूणां तदा काश्यां तारकं ब्रह्मवाचकम् ॥ ५१॥

रामरामेत्युपदिशन्सदा सन्तुष्टमानसः ।

अतस्त्त्वं जानकीनाथ परमात्मा सुनिश्चितः ॥ ५२॥

सर्वे ते मायया मूढास्त्वां न जानन्ति तत्त्वतः ।

नमस्ते रामभद्राय वेधसे परमात्मने ॥ ५३॥

अयोध्याधिपते तुभ्यं नमः सौमित्रिसेवित ।

त्राहि त्राहि जगन्नाथ मां माया नावृणोतु ते ॥ ५४॥

 श्रीराम उवाच

तुष्टोऽहं देवगन्धर्व भक्त्या स्तुत्या च तेऽनघ ।

याहि मे परमं स्थानं योगिगम्यं सनातनम् ॥ ५५॥

जपन्ति ये नित्यमनन्यबुद्ध्या

 भक्त्या त्वदुक्तं स्तवमागमोक्तुम् ।

तेऽज्ञानसम्भूतभवं विहाय

 मां यान्ति नित्यानुभवानुमेयम् ॥ ५६॥

इति श्रीमदध्यात्मरामयणे उमामहेश्वरसंवादे

 अरण्यकाण्डे नवमः सर्गः ॥ ९॥



 ॥ अध्यात्म रामायणम् ॥

 ॥ अरण्य काण्डः ॥

 ॥ दशमः सर्गः ॥

 श्रीमहादेव उवाच

लब्ध्वा वरं स गन्धर्वः प्रयास्यन् राममब्रवीत् ।

शबर्यास्ते पुरोभागे आश्रमे रघुनन्दन ॥ १॥

भक्त्या त्वत्पादकमले भक्तिमार्गविशारदा ।

तां प्रयाहि महाभाग सर्वं ते कथयिष्यति ॥ २॥

इत्युक्त्वा प्रययौ सोऽपि विमानेनार्कवर्चसा ।

विष्णोः पदं रामनामस्मरणे फलमीदृशम् ॥ ३॥

त्यक्त्वा तद्विपिनं घोरं सिंहव्याघ्रादिदूषितम् ।

शनैरथाश्रमपदं शबर्या रघुनन्दनः ॥ ४॥

शबरी राममालोक्य लक्ष्मणेन समन्वितम् ।

आयान्तमाराद्धर्षेण प्रत्युत्थायाचिरेण सा ॥ ५॥

पतित्वा पादयोरग्रे हर्षपूर्णाश्रुलोचना ।

स्वागतेनाभिनन्द्याथ स्वासने संन्यवेशयत् ॥ ६॥

रामलक्ष्मणयोः सम्यक्पादौ प्रक्षाल्य भक्तितः ।

तज्जलेनाभिषिच्याङ्गमथार्घ्यादिभिरादृता ॥ ७॥

सम्पूज्य विधिवद्रामं ससौमित्रिं सपर्यया ।

सङ्गृहीतानि दिव्यानि रामार्थं शबरी मुदा ॥ ८॥

फलान्यमृतकल्पानि ददौ रामाय भक्तितः ।

पादौ सम्पूज्य कुसुमैः सुगन्धैः सानुलेपनैः ॥ ९॥

कृतातिथ्यं रघुश्रेष्ठमुपविष्टं सहानुजम् ।

शबरी भक्तिसम्पन्ना प्राञ्जलिर्वाक्यमब्रवीत् ॥ १०॥

अत्राश्रमे रघुश्रेष्ठ गुरवो मे महर्षयः ।

स्थिताः शुश्रूषणं तेषां कुर्वती समुपस्थिता ॥ ११॥

बहुवर्षसहस्राणि गतास्ते ब्रह्मणः पदम् ।

गमिष्यन्तोऽब्रुवन्मां त्वं वसात्रैव समाहिता ॥ १२॥

रामो दाशरथिर्जातः परमात्मा सनातनः ।

राक्षसानां वधार्थाय ऋषीणां रक्षणाय च ॥ १३॥

आगमिष्यति चैकाग्रध्याननिष्ठा स्थिरा भव ।

इदानीं चित्रकूटाद्रावाश्रमे वसति प्रभुः ॥ १४॥

यावदागमनं तस्य तावद्रक्ष कलेवरम् ।

दृष्ट्वैव राघवं दग्ध्वा देहं यास्यसि तत्पदम् ॥ १५॥

तथैवाकरवं राम त्वद्ध्यानैकपरायणा ।

प्रतीक्ष्यागमनं तेऽद्य सफलं गुरुभाषितम् ॥ १६॥

तव सन्दर्शनं राम गुरूणामपि मे न हि ।

योषिन्मूढाप्रमेयात्मन् हीनजातिसमुद्भवा ॥ १७॥

तव दासस्य दासानां शतशङ्ख्योत्तरस्य वा ।

दासीत्वे नाधिकारोऽस्ति कुतः साक्षात्तवैव हि ॥ १८॥

कथं रामाद्य मे दृष्टस्त्वं मनोवागगोचरः ।

स्तोतुं न जाने देवेश किं करोमि प्रसीद मे ॥ १९॥

 श्रीराम उवाच

पुंस्त्वे स्त्रीत्वे विशेषो वा जातिनामाश्रमादयः ।

न कारणं मद्भजने भक्तिरेव हि कारणम् ॥ २०॥

यज्ञदानतपोभिर्वा वेदाध्ययनकर्मभिः ।

नैव द्रष्टुमहं शक्यो मद्भक्तिविमुखैः सदा ॥ २१॥

तस्माद्भामिनि सङ्क्षेपाद्वक्ष्येऽहं भक्तिसाधनम् ॥ २२॥

सतां सङ्गतिरेवात्र साधनं प्रथमं स्मृतम् ।

द्वितीयं मत्कथालापस्तृतीयं मद्गुणेरणम् ।

व्याख्यातृत्वं मद्वचसां चतुर्थं साधनं भवेत् ॥ २३॥

आचार्योपासनं भद्रे मद्बुद्ध्यामायया सदा ।

पञ्चमं पुण्यशीलत्वं यमादि नियमादि च ॥ २४॥

निष्ठा मत्पूजने नित्यं षष्ठं साधनमीरितम् ।

मम मन्त्रोपासकत्वं साङ्गं सप्तममुच्यते ॥ २५॥

मद्भक्तेष्वधिका पूजा सर्वभूतेषु मन्मतिः ।

बाह्यार्थेषु विरागित्वं शमादिसहितं तथा ॥ २६॥

अष्टमं नवमं तत्त्वविचारो मम भामिनि ।

एवं नवविधा भक्तिः साधनं यस्य कस्य वा ॥ २७॥

स्त्रियो वा पुरुषस्यापि तिर्यग्योनिगतस्य वा ।

भक्तिः सञ्जायते प्रेमलक्षणा शुभलक्षणे ॥ २८॥

भक्तौ सञ्जातमात्रायां मत्तत्त्वानुभवस्तदा ।

ममानुभवसिद्धस्य मुक्तिस्तत्रैव जन्मनि ॥ २९॥

स्यात्तस्मात्कारणं भक्तिर्मोक्षस्येति सुनिश्चितम् ।

प्रथमं साधनं यस्य भवेत्तस्य क्रमेण तु ॥ ३०॥

भवेत्सर्वं ततो भक्तिर्मुक्तिरेव सुनिश्चितम् ।

यस्मान्मद्भक्तियुक्ता त्वं ततोऽहं त्वामुपस्थितः ॥ ३१॥

इतो मद्दर्शनान्मुक्तिस्तव नास्त्यत्र संशयः ।

यदि जानासि मे ब्रूहि सीता कमललोचना ॥ ३२॥

कुत्रास्ते केन वा नीता प्रिया मे प्रियदर्शना ॥ ३३॥

 शबर्युवाच

देव जानासि सर्वज्ञ सर्वं त्वं विश्वभावन ।

तथापि पृच्छसि यन्मां लोकाननुसृतः प्रभो ॥ ३४॥

ततोऽहमभिधास्यामि सीता यत्राधुना स्थिता ।

रावणेन हृता सीता लङ्कायां वर्ततेऽधुना ॥ ३५॥

इतः समीपे रामास्ते पम्पानाम सरोवरम् ।

ऋष्यमूकगिरिर्नाम तत्समीपे महानगः ॥ ३६॥

चतुर्भिर्मन्त्रिभिः सार्धं सुग्रीवो वानराधिपः ।

भीतभीतः सदा यत्र तिष्ठत्यतुलविक्रमः ॥ ३७॥

वालिनश्च भयाद् भ्रातुस्तदगम्यमृषेर्भयात् ।

वालिनस्तत्र गच्छ त्वं तेन सख्यं कुरु प्रभो ॥ ३८॥

सुग्रीवेण स सर्वं ते कार्यं सम्पादयिष्यति ।

अहमग्निं प्रवेक्ष्यामि तवाग्रे रघुनन्दन ॥ ३९॥

मुहूर्तं तिष्ठ राजेन्द्र यावद्दग्ध्वा कलेवरम् ।

यास्यामि भगवन् राम तव विष्णोः परं पदम् ॥ ४०॥

इति रामं समामन्त्र्य प्रविवेश हुताशनम् ।

क्षणान्निर्धूय सकलमविद्याकृतबन्धनम् ।

रामप्रसादाच्छबरी मोक्षं प्रापातिदुर्लभम् ॥ ४१॥

किं दुर्लभं जगन्नाथे श्रीरामे भक्तवत्सले ।

प्रसन्नेऽधमजन्मापि शबरी मुक्तिमाप सा ॥ ४२॥

किं पुनर्ब्राह्मणा मुख्याः पुण्याः श्रीरामचिन्तकाः ।

मुक्तिं यान्तीति तद्भक्तिर्मुक्तिरेव न संशयः ॥ ४३॥

भक्तिर्मुक्तिविधायिनी भगवतः श्रीरामचन्द्रस्य हे

लोकाः कामदुघाङ्घ्रिपद्मयुगलं सेवध्वमत्युत्सुकाः ।

नानाज्ञानविशेषमन्त्रविततिं त्यक्त्वा सुदूरे भृशं

रामं श्यामतनुं स्मरारिहृदये भान्तं भजध्वं बुधाः ॥ ४४॥

**इति श्रीमदध्यात्मरामायणे उमामहेश्वरसंवादे**

** अरण्यकाण्डे दशमः सर्गः ॥ १०॥**

**\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\***





ोपलब्धम् ।











** ॥ अथ अध्यात्मरामायणे सुन्दरकाण्डम् ॥**



**प्रथमः सर्गः ॥**



श्रीमहादेव उवाच ।

शतयोजनविस्तीर्ण समुद्रं मकरालयम् ।

लिलङ् अत् अत् घयिषुरानन्दसन्दोहो मारुतात्मजः ॥ १ ॥

ध्यात्वा रामं परात्मानमिदं वcअनमब्रवीत् ।

पश्यन्तु वानराः सर्वे गcछन्तं मां विहायसा ॥ २ ॥

अमोघं रामनिर्मुक्तं महाबाणमिवाखिलाः ।

पश्याम्यद्यैव रामस्य पत्नीं जनकनन्दिनीम् ॥ ३ ॥

कृतार्थोहं कृतार्थोहं पुनः पश्यामि राघवम् ।

प्राणप्रयाणसमये यस्य नाम सकृत्स्मरन् ॥ ४ ॥

नरस्तीर्वा भवाम्भोधिमपारं याति तत्पदम् ।

किं पुनस्तस्य दूतोऽहं तदङ् अत् अत् गाङ् अत् अत् गुलिमुद्रिक ॥ ५ ॥

तमेव हृदये ध्यात्वा लङ् अत् अत् घ्याम्यल्पवारिधिम् ।

इत्युक् अत् अत् त्वा हनुमान्बाहू प्रसार्यायतवालधिः ॥ ६ ॥

ऋजुग्रीवोर्ध्वदृष्टिः सन्नाकुञ्cइतपदद्वयः ।

दक्षिणाभिमुखस्तूर्णं पुप्लुवेऽनिलविक्रमः ॥ ७ ॥

आकशात्त्वरितं देवैर्वीक्ष्यमाणो जगाम सः ।

दृष्ट्वानिलसुतं देवा गcछन्तं वायुवेगतः ॥ ८ ॥

परीक्षणार्थं सत्त्वस्य वानरस्येदमब्रुवन् ।

गcछत्येष महासत्त्वो वानरो वायुविक्रमः ॥ ९ ॥

लङ् अत् अत् कां प्रवेष्टुं शक्तो वा न वा जानीमहे बलम् ।

एवं विcआर्य नागानां मातरं सुरसाभिधाम् ॥ १० ॥

अब्रवीद् अत् अत् देवतावृन्दः कौतूहलसमन्वितः ।

गcछ त्वं वानरेन्द्रस्य किञ्cइद्विघ्नं समाcअर ॥ ११ ॥

द्न्यात्वा तस्य बलं बुद्धिं पुनरेहि त्वरान्विता ।

इत्युक्ता सा ययौ शिघ्रं हनुमद्विघ्नकारणात् ॥ १२ ॥

आवृत्य मार्गं पुरतः स्थित्वा वानरमब्रवीत् ।

एहि मे वदनं शीघ्रं प्रविशस्व महामते ॥ १३ ॥

देवैस्त्वं कल्पितो भक्ष्यः क्षुधासम्पीडितात्मनः ।

तामाह हनुमान्मातरहं रामस्य शासनात् ॥ १४ ॥

गcछामि जानकीं द्रष्टुं पुनरागम्य सत्वरः ।

रामाय कुशलं तस्याः कथयित्वा त्वदाननम् ॥ १५ ॥

निवेक्ष्ये देहि मे मार्गं सुरसायै नमोऽस्तु ते ।

इत्युक् अत् अत् त्वा पुनरेवाह सुरसा क्षुधितास्म्यहम् ॥ १६ ॥

प्रविश्य गcछ मे वक् अत् अत् त्रं नो cएत्त्वां भक्षयाम्यहम् ।

इत्युक्तो हनुमानाह मुखं शीघ्रम् विदारय ॥ १७ ॥

प्रविश्य वदनं तेऽद्य वcछामि त्वरयान्वितः ।

इत्युक् अत् अत् त्वा योजनायामदेहो भूत्वा पुरः स्थितः ॥ १८ ॥

दृष्ट्वा हनूमतो रूपं सुरसा पञ्cअयोजनम् ।

मुखं cअकार हनुमान द्विगुणं रूपमादधत् ॥ १९ ॥

ततश्cअकार सुरसा पञ्cअ योजनानां cअ विंशतिम् ।

वक् अत् अत् त्रं cअकार हनुमांस्त्रिंशद्योजनसम्मितम् ॥ २० ॥

ततश्cअकार सुरसा पञ्cआशद्योजनायतम् ।

वक्त्रं तदा हनूमांस्तु बभूवाङ् अत् अत् गुष्ठसन्निभः ॥ २१ ॥

प्रविश्य वदनं तस्याः पुनरेत्य पुरः स्थितः ।

प्रविष्टो निर्गतोऽहं ते वदनं देवि ते नमः ॥ २२ ॥

एवं वदन्तं दृष्ट्वा सा हनूमन्तमथब्रवीत् ।

गcछ साधय रामस्य कार्यं बुद्धिमतां वर ॥ २३ ॥

देवैः सम्प्रेषिताहं ते बलं जिद्न्यासुभिः कपे ।

दृष्ट्वा सीतां पुनर्गत्वा रामं द्रक्ष्यसि गcछ भोः ॥ २४ ॥

इत्युक् अत् अत् त्वा सा ययौ देवलोकं वायुसुतः पुनः ।

जगाम वायुमार्गेण गरुत्मानिव पक्षिराट् ॥ २५ ॥

समुद्रोऽप्याह मैनाकं मणिकाञ्cअनपर्वतम् ।

गcछत्येष महासत्त्वो हनूमान्मारुतात्मजः ॥ २६ ॥

रामस्य कार्यसिद्ध्यर्थं तस्य त्वं सcइवो भव ।

सगरैर्वर्द्धितो यस्मात्पुराहं सागरोऽभवम् ॥ २७ ॥

तस्यान्वये बभूवासौ रामो दाशरथिः प्रभुः ।

तस्य कार्यार्थसिद्ध्यर्थं गcछत्येष महाकपिः ॥ २८ ॥

त्वमुत्तिष्ठ जलात्तूर्णं त्वयि विश्रम्य गcछतु ।

स तथेति प्रादुरभूज्जलमध्यान्महोन्नतः ॥ २९ ॥

नाना मणिमयैः श्रृङ् अत् अत् गैस्तस्योपरि नरकृतिः ।

प्राह यान्तं हनूमन्तं मैनाकोऽहं महाकपे ॥ ३० ॥

समुद्रेण समादिष्टस्त्वद्विश्रामाय मारुते ।

आगcछामृतकल्पानि जग्ध्वा पक्वफलानि मे ॥ ३१ ॥

विश्रमात्र क्षणं पश्cआद् अत् अत् गमिष्यसि यथासुखम् ।

एवमुक्तोऽथ तं प्राह हनूमान्मारुतात्मजः ॥ ३२ ॥

गcछतो राम कार्यार्थं भक्षणं मे कथं भवेत् ।

विश्रामो वा कथं मे स्याद् अत् अत् गन्तव्यं त्वरितं मया ॥ ३३ ॥

इत्युक् अत् अत् त्वा स्पृष्टशिखरः कराग्रेण ययौ कपिः ।

किञ्cइद्दूरं गतस्यास्य छायां छायाग्रहोऽग्रहीत् ॥ ३४ ॥

सिंहिका नाम सा घोरा जलमध्ये स्थिता सदा ।

आकाशगामिनां छायामाक्रम्याकृष्य भक्षयेत् ॥ ३५ ॥

तया गृहीतो हनूमांश्cइन्तयामास वीर्यवान् ।

केनेदं मे कृतं वेगरोधेन विघ्नकारिणा ॥ ३६ ॥

दृश्यते नैव कोऽप्यत्र विस्मयो मे प्रजायते ।

एवं विcइन्त्य हनूमानधो दृष्टिं प्रसारयत् ॥ ३७ ॥

तत्र दृष्ट्वा महाकायां सिंहिकां घोररूपिणीम् ।

पपात सलिले तूर्णंपद् अत् अत् भ्यामेवाहनद्रुषा ॥ ३८ ॥

पुनरुत्प्लुत्य हनूमान्दक्षिणाभिमुखो ययौ ।

ततो दक्षिणमासाद्य कूलं नानाफलद्रुमम् ॥ ३९ ॥

नानापक्षिमृगाकीर्णं नानापुष्पलतावृतम् ।

ततो ददर्श नगरं त्रिकुटcअलमूर्धनि ॥ ४० ॥

प्राकारौर्बहुभिर्युक्तं परिखाभिश्cअ सर्वतः ।

प्रवेक्ष्यामि कथं लङ् अत् अत् कामिति cइन्तापरोऽभवत् ॥ ४१ ॥

रात्रौ वेक्ष्यामि सूक्ष्मोऽहं लङ् अत् अत् कां रावणपालिताम् ।

एवं विcइन्त्य तत्रैव स्थित्वा लङ् अत् अत् कां जगाम सः ॥ ४२ ॥

धृत्वा सूक्ष्मं वपुर्द्वारं प्रविवेश प्रतापवान् ।

तत्र लङ् अत् अत् कापुरी साक्षात्राक्षसीवेषधारिणी । ॥ ४३ ॥

प्रविशन्तं हनूमन्तं दृष्ट्वा लङ् अत् अत् का व्यतर्जयत् ।

कस्त्वं वानररूपेण मामनादृत्य लङ् अत् अत् किनीम् ॥ ४४ ॥

प्रविश्य cओरवद्रात्रौ किं भवान्कर्तुमिcछति ।

इत्युक् अत् अत् त्वा रोषताम्राक्षी पदेनाभिजघान तम् ॥ ४५ ॥

हनूमानपि तां वाममुष्टिनावद्न्ययाहनत् ।

तदैव पतिता भूमौ रक्तमुद्वमती भृशम् ॥ ४६ ॥

उत्थाय प्राह सा लङ् अत् अत् का हनूमन्तं महाबलम् ।

हनूमन् गcछ भद्रं ते जिता लङ् अत् अत् का त्वयानघ ॥ ४७ ॥

पुराहं ब्रह्मणा प्रोक्ता ह्यष्टविंशतिपर्यये ।

त्रेतायुगे दाशरथी रामो नारायणोऽव्ययः ॥ ४८ ॥

जनिष्यते योगमाया सीता जनकवेश्मनि ।

भूभारहरणार्थाय प्रार्थितोऽयं मया क्वcइत् ॥ ४९ ॥

सभार्यो राघवो भ्राता गमिष्यति महावनम् ।

तत्र सीतां महाकायां रवणोऽपहरिष्यति ॥ ५० ॥

पश्cआतरामेण साcइव्यं सुग्रीवस्य भविष्यति ।

सुग्रीवो जानकीं द्रष्टुं वानरान्प्रेषयिष्यति ॥ ५१ ॥

तत्रैको वानरो रात्रावागमिष्यति तेऽन्तिकम् ।

त्वया cअ भर्सितः सोऽपि त्वां हनिष्यति मुष्टिना ॥ ५२ ॥

तेनाहता त्वं व्यथिता भविष्यसि यदानघे ।

तदैव रावणस्यान्तो भविष्यति न संशयः ॥ ५३ ॥

तस्मात् त्वया जिता लङ् अत् अत् का जितं सर्वं त्वयानघ ।

रावणान्तःपुरवरे क्रीडाकाननमुत्तमम् ॥ ५४ ॥

तन्मध्येऽशोकवनिका दिव्यपादपसङ् अत् अत् कुला ।

अस्ति तस्यां महावृक्षः शिंशपा नाम मध्यगः ॥ ५५ ॥

तत्रास्ते जानकी घोरराक्षसीभिः सुरक्षिता ।

दृष्ट्वैव गcछ त्वरितं राघवाय निवेदय ॥ ५६ ॥

धन्याहमप्यद्य cइराय राघव स्मृतिर्ममासीद् अत् अत् भवपाशमोcइनी ।

तद् अत् अत् भक्तसङ् अत् अत् गोऽप्यतिदुर्लभो मम प्रसीदतां दाशरथिः सदा

हृदि ॥ ५७ ॥

उल्लङ् अत् अत् घितेऽब्धौ पवनात्मजेन धरासुतायाश्cअ दशाननस्य ।

पुस्फोर वामाक्षि भुजश्cअ तीव्रं रामस्य दक्षाङ् अत् अत् गमतीन्द्रियस्य ॥ ५८ ॥



इति श्रीमदध्यात्मरामायणे उमामहेश्वरसंवादे सुन्दरकाण्डे

प्रथमः सर्गः ॥ १ ॥





॥ अध्यात्मरामायणे सुन्दरकाण्ड ॥

द्वितीयः सर्गः ॥



श्रीमहादेव उवाcअ ।



ततो जगाम हनुमान् लङ् अत् अत् का।म् परमशोभनाम् ।

रत्रौ सूक्ष्मतनुर्भूत्वा बभ्राम परितः पुरीम् ॥ १ ॥

सीतान्वेषणकार्यार्थी प्रविवेश नृपालयम् ।

तत्र सर्वप्रदेशेषु विविcय हनुमान्कपि ॥ २ ॥

नापश्यज्जानकीं स्मृत्वा ततो लङ् अत् अत् काभिभाषितम् ।

जगाम हनुमान् शीघ्रमशोकवनिकां शुभाम् ॥ ३ ॥

सुरपादपसम्बाधां रत्नसोपानवापिकाम् ।

नानापक्षिमृगाकीर्णां स्वर्णप्रासादशोभिताम् ॥ ४ ॥

फलैरानम्रशाखाग्रपादपै परिवारिताम् ।

विcइन्वन् जानकीं तत्र प्रतिवृक्षं मरुत्सुतः ॥ ५ ॥

ददर्शाभ्रंलिहं तत्र cऐत्यप्रासादमुत्तमम् ।

दृष्ट्वा विस्मयमापन्नो मणिस्तम्भशतान्वितम् ॥ ६ ॥

समतीत्य पुनर्गत्वा किञ्cइद्दुरं स मारुतिः ।

ददर्श शिंशपावृक्षमत्यन्तनिविडcछदम् ॥ ७ ॥

अदृष्टातपमाकीर्णं स्वर्णवर्णविहङ् अत् अत् गमम् ।

तन्मूले राक्षसीमध्ये स्थितां जनकनन्दिनीम् ॥ ८ ॥

ददर्श हनुमान् वीरो देवतामिव भूतले ।

एकवेणीं कृशां दीनां मलिनाम्बरधारिणीम् ॥ ९ ॥

भुमौ शयानां शोcअन्तीं रामरामेति भाषिणीम् ।

त्रातारं नाधिगcछन्तीमुपवासकृशां शुभाम् ॥ १० ॥

शाखान्तcछदमध्यस्थो ददर्श कपिकुञ्जरः ।

कृतार्थोऽहं कृतार्थोऽहं दृष्ट्वा जनकनन्दिनीम् ॥ ११ ॥

मयैव साधितं कार्यं रामस्य परमात्मनः ।

ततः किलकिलाशब्दो बभूवान्तःपुराद् अत् अत् बहिः ॥ १२ ॥

किमेतदिति संल्लीनो वृक्षपत्रेषु मारुतिः ।

आयान्तं रावणं तत्र स्त्रीजनैः परिवारितम् ॥ १३ ॥

दशास्यं विंशतिभुजं नीलाञ्जनcअयोपमम् ।

दृष्ट्वा विस्मयमापन्नः पत्रखण्डेष्वलीयत ॥ १४ ॥

रावणो राघवेणाशु मरणं मे कथं भवेत् ।

सीतार्थमपि नायाति रामः किं कारणं भवेत् ॥ १५ ॥

इत्येवं cइन्तयन्नित्यं राममेव सदा हृदि ।

तस्मिन्दिनेऽपररात्रौ रावणो राक्षसाधिपः ॥ १६ ॥

स्वप्ने रामेण सन्दिष्टः कश्cइदागत्य वानरः ।

कामरूपधरः सूक्ष्मो वृक्षग्रस्थोऽनुपश्यति ॥ १७ ॥

इति दृष्ट्वाद् अत् अत् भूतं स्वप्नं स्वात्मन्येवानुcइन्त्य सः ।

स्वप्नः कदाcइत्सत्यः स्यादेव तत्र करोम्यहम् ॥ १८ ॥

जानकीं वाक्षरैर्विद् अत् अत् ध्वा दुःखितां नितरामहम् ।

करोमि दृष्ट्वा रामाय निवेदयतु वानरः ॥ १९ ॥

इत्येवं cइन्तयन्सीतासमीपमगमद् अत् अत् द्रुतम् ।

नूपुराणां किङ् अत् अत् किणीनां श्रृत्वा शिञ्जितमङ् अत् अत् गना ॥ २० ॥

सीता भीता लीयमाना स्वात्मन्येव सुमध्यमा ।

अधोमुख्यश्रुनयना स्थिता रामार्पितान्तरा ॥ २१ ॥

रावणोऽपि तदा सीतामालोक्याह सुमध्यमे ।

मां दृष्ट्वा किं वृथा सुभ्रु स्वात्मन्येव विलीयसे ॥ २२ ॥

रामो वनcअराणां हि मध्ये तिष्ठति सानुजः ।

कदाcइद् अत् अत् दृश्यते कैश्cइत्कदाcइन्नैव दृश्यते ॥ २३ ॥

मया तु बहुधा लोकाः प्रेषितास्तस्य दर्शने ।

न पश्यन्ति प्रयत्नेन वीक्षमाणाः समन्ततः ॥ २४ ॥

कि।म् करिष्यसि रामेण निःस्पृहणे सदा त्वयि ।

त्वया सदालिङ् अत् अत् गितोऽपि समीपस्थोऽपि सर्वदा ॥ २५ ॥

हृदयेऽस्य न cअ स्नेहस्त्वयि रामस्य जायते ।

त्वत्कृतान्सर्वभोगांश्cअ त्वद् अत् अत् गुणानपि राघवः ॥ २६ ॥

भुञ्जानोऽपि न जानाति कृतघ्नो निर्गुणोऽधमः ।

त्वमानीता मया साध्वी दुःखशोकसमाकुला ॥ २७ ॥

इदानीमपि नायाति भक्तिहीनः कथं व्रजेत् ।

निःसत्त्व निर्ममो मानी मुढः पण्डितमानवान् ॥ २८ ॥

नराधमं त्वद्विमुखं किं करिष्यसि भामिनि ।

त्वय्यतीव समासक्तं मां भजस्वासुरोत्तमम् ॥ २९ ॥

देवगन्धर्वनागानां यक्षकिन्नरयोषिताम् ।

भविष्यसि नियोक् अत् अत् त्री त्वं यदि मां प्रतिपद्यसे ॥ ३० ॥

रावणस्य वcअः श्रुत्वा सीतामर्षसमन्विता ।

उवाcआधोमुखी भूत्वा निधाय तृणमन्तरे ॥ ३१ ॥

राघवाद् अत् अत् बिभ्यता नूनं भिक्षुरूपं त्वया धृतम् ।

रहिते राघवाभ्यां त्वं शुनीव हविरध्वरे ॥ ३२ ॥

हतवानसि मां नीcअ तत्फलं प्राप्स्यसेऽcइरात् ।

यदा रामशराघातविदारितवपुर्भवान् ॥ ३३ ॥

द्न्यास्यसेऽमानुषं रामं गमिष्यसि यमान्तिकम् ।

समुद्रं शोषयित्वा वा शरैर्बद् अत् अत् ध्वाथ वारिधिम् ॥ ३४ ॥

हन्तुं त्वां समरे रामो लक्ष्मणेन समन्वितः ।

आगमिष्यत्यसन्देहो द्रक्ष्यसे राक्षसाधम ॥ ३५ ॥

त्वां सपुत्रं सहबलं हत्वा नेष्यति मां पुरम् ॥

श्रुत्वा रक्ष पतिः क्रुद्धो जानक्याः परुषाक्षरम् ॥ ३६ ॥

वाक्यं क्रोधसमाविष्टः खड्गमुद्यम्य सत्वरः ।

हन्तुं जनकराजस्य तनयां ताम्रलोcअनः ॥ ३७ ॥

मन्दोदरी निवार्याह पतिं पतिहिते रता ।

त्यजैनां मानुषीं दीनां दुःखितां कृपणां कृशाम् ॥ ३८ ॥

देवगन्धर्वनागानां बह्व्यः सन्ती वराङ् अत् अत् गनाः ।

त्वामेव वरयन्त्युccऐर्मदमत्तविलोcअनाः ॥ ३९ ॥

ततोऽब्रवीद्दशग्रीवो राक्षसीर्विकृताननाः ।

यथा मे वशगो सीता भविष्यति सकामना ।

तथा यतध्वं त्वरितं तर्जनादरणादिभिः ॥ ४० ॥

द्विमासाभ्यन्तरे सीता यदि मे वशगा भवेत् ।

तदा सर्वसुखोपेता राज्यं भोक्ष्यति सा मया ॥ ४१ ॥

यदि मासद्वयादूर्ध्वं मcछय्यां नाभिनन्दति ।

तदा मे प्रातराशाय हत्वा कुरुत मानुषीम् ॥ ४२ ॥

इत्युक् अत् अत् त्वा प्रययौ स्त्रीभी रावणोऽन्तःपुरालयम् ।

राक्षस्यो जानकीमेत्य भीषयन्त्यः स्वतर्जनैः ॥ ४३ ॥

तत्रैका जानकीमाह यौवनं ते वृथा गतम् ।

रावणेन समासाद्य सफलं तु भविष्यति ॥ ४४ ॥

अपरा cआह कोपेन किं विलम्बेन जानकि ।

इदानीं छेद्यतामङ् अत् अत् गं विभज्य cअ पृथक् पृथक् ॥ ४५ ॥

अन्या तु खड्गमुद्यम्य जानकीं हन्तुमुद्यता ।

अन्या करालवदना विदार्यास्यमभीषयत् ॥ ४६ ॥

एवं तां भीषयन्तीस्ता राक्षसीर्विकृताननाः ।

निवार्य त्रिजटा वृद्धा राक्षसी वाक्यमब्रवीत् ॥ ४७ ॥

श्रृणुध्वं दुष्टराक्षस्यो मद्वाक्यं वो हितं भवेत् ॥ ४८ ॥

न भीषयध्वं रुदतीं नमस्कुरुत जानकीम् ।

इदानीमेव मे स्वप्ने रामः कमललोcअनः ॥ ४९ ॥

आरुह्यैरावतं शुभ्रं लक्ष्मणेन समागतः ।

दग्ध्वा लङ् अत् अत् कापुरीं सर्वां हत्वा रावणमाहवे ॥ ५० ॥

आरोप्य जानकीं स्वाङ् अत् अत् के स्थितो दृष्टोऽगमूर्धनि ।

रावणो गोमयह्रदे तैलाभ्यक्तो दिगम्बरः ॥ ५१ ॥

अगाहत्पुत्रपौत्रैश्cअ कृत्वा वदनमालिकाम् ।

विभीषणस्तु रामस्य सन्निधौ हृष्टमानसः ॥ ५२ ॥

सेवां करोति रामस्य पादयोर्भक्तिसंयुतः ।

सर्वथा रावणं रामो हत्वा सकुलमञ्जसा ॥ ५३ ॥

विभीषणायाधिपत्यं दत्त्वा सीतां शुभाननाम् ।

अङ् अत् अत् के निधाय स्वपुरीं गमिष्यति न संशयः ॥ ५४ ॥

त्रिजटाया वcअः श्रुत्वा भीतास्ता राक्षसस्त्रियः ।

तूष्णीमासंस्तत्र तत्र निद्रावशमुपागताः ॥ ५५ ॥

तर्जिता राक्षसीभिः सा सीता भीतातिविह्वला ।

त्रातारं नाधिगcछन्ती दुःखेन परिमूर्cछिता ॥ ५६ ॥

अश्रुभिः पूर्णनयना cइन्तयन्तीदमब्रवीत् ।

प्रभाते भक्षयिष्यन्ति राक्षस्यो मां न संशयः ।

इदानीमेव मर्णं केनोपायेन मे भवेत् ॥ ५७ ॥

एवं सुदुःखेन परिप्लुता सा

 विमुक्तकण्ठ रुदती cइराय ।

आलम्ब्य शाखां कृतनिश्cअया मृतौ

 न जानाती कश्cइदुपायनङ् अत् अत् गना ॥ ५८ ॥



इति श्रीमदध्यात्मरामायणे उमामहेश्वरसंवादे सुन्दरकाण्डे

द्वितीयः सर्गः ॥ २ ॥









॥ अध्यात्मरामायणे सुन्दरकाण्ड ॥

तृतीयः सर्गः ॥



श्रीमहादेव उवाcअ ।



उद् अत् अत् बन्धनेन वा मोक्ष्ये शरीरं राघवं विना ।

जीवितेन फलं किं स्यान्मम रक्षोऽधिमध्यतः ॥ १ ॥

दीर्घा वेणी ममात्यर्थमुद् अत् अत् बन्धाय भविष्यति ।

एवं निश्cइतबुद्धिं तां मरणायाथ जानकीम् ॥ २ ॥

विलोक्य हनुमान्-किञ्cइद्विcआर्यैतदभाषत ।

शनैः शनैः सूक्ष्मरूपो जानक्याः श्रोत्रगं वcअः ॥ ३ ॥

इक्ष्वाकुवंशसम्भूतो राजा दशरथो महान् ।

अयोध्याधिपतिस्तस्य cअत्वारो लोकविश्रुताः ॥ ४ ॥

पुत्रा देवसमाः सर्वे लक्षणैरुपलक्षिताः ।

रामस्यलक्ष्मणश्cऐव भरतश्cऐव शत्रुहा ॥ ५ ॥

ज्येष्ठो रामः पितुर्वाक्याद् अत् अत् दण्डकारणमागतः ।

लक्ष्मणेन सह भ्राता सीतया भार्यया सह ॥ ६ ॥

उवास गौतमीतीरे पञ्cअवट्यां महामनाः ।

तत्र नीता महाभागा सीता जनकनन्दिनी ॥ ७ ॥

रहिते रामcअन्द्रेण रावणेन दुरात्मनाः ।

ततो रामोऽतिदुःखार्तो मार्गमाणोऽथ जानकीम् ॥ ८ ॥

जटायुषं पक्षिराजमपश्यत्पतितं भुवि ।

तस्मै दत्त्वा दिवं शीघ्रमृष्यमूकमुपागमत् ॥ ९ ॥

सुग्रीवेण कृता मैत्री रामस्य विदितात्मनः ।

तद् अत् अत् भार्याहारिणं हत्वा वालिनं रघुनन्दनः ॥ १० ॥

राज्येऽभिषिcय सुग्रीवं मित्रकार्यं cअकार सः ।

सुग्रीवस्तु समानाप्य वानरान्वानरप्रभुः ॥ ११ ॥

प्रेषयामास परितो वानरान्परिमार्गणे ।

सीतायास्तत्र cऐकोऽहं सुग्रीवसcइवो हरिः ॥ १२ ॥

सम्पातिवcअनाcछीघ्रमुल्लङ् अत् अत् घ्य शतयोजनम् ।

समुद्रं नगरीं लङ् अत् अत् कां विcइन्वञ्जानकीं शुभाम् ॥ १३ ॥

शनैरशोकवनिकां विcइन्वञ् शिंशपातरुम् ।

अद्राक्षं जानकीमत्र शोcअंतीं दुःखसम्प्लुताम् ॥ १४ ॥

रामस्य महिषीं देवीं कृतकृत्योऽहमागतः ।

इत्युक् अत् अत् त्वोपररामाथ मारुतिर्बुद्धिमत्तरः ॥ १५ ॥

सीता क्रमेण तत्सर्वं श्रुत्वा विस्मयमाययौ ।

किमिदं मे श्रुतं व्योम्नि वायुना समुदीरितम् ॥ १६ ॥

स्वप्नो वा मे मनोभ्रान्तिर्यदि वा सत्यमेव तत् ।

निद्रा मे नास्ति दुःखेन जानाम्येतत्कुतो भ्रमः ॥ १७ ॥

येन मे कर्णपीयुषं वcअनं समुदीरितम् ।

स दृश्यतां महाभागः प्रियवादी ममाग्रतः ॥ १८ ॥

श्रुत्वा तज्जानकीवाक्यं हनुमान्पत्रखण्डतः ।

अवतीर्य शनैः सीतापुरतः समवस्थितः ॥ १९ ॥

कलविङ् अत् अत् कप्रमाणाङ् अत् अत् गो रक्तास्य पीतवानरः ।

ननाम शनकैः सीतां प्राञ्जलीः पुरतः स्थितः ॥ २० ॥

दृष्ट्वा तं जानकी भीता रावणोऽयमुपागतः ।

मां मोहयितुमायातो मायया वानराकृतिः ॥ २१ ॥

इत्येवं cइन्तयित्वा सा तूष्णिमासीदधोमुखी ।

पुनरप्याह तां सीतां देवि यत्त्वं विशङ् अत् अत् कसे ॥ २२ ॥

नाहं तथाविधो मातस्त्यज शङ् अत् अत् कां मयि स्थिताम् ।

दासोऽहं कोसलेन्द्रस्य रामस्य परमात्मनः ॥ २३ ॥

सcइवोऽहं हरिन्द्रस्य सुग्रीवस्य शुभप्रदे ।

वायोः पुत्रोऽहमखिलप्राणभूतस्य शोभने ॥ २४ ॥

तcछ्रुत्वा जानकी प्राह हनूमन्तं कृताञ्जलिम् ।

वानराणां मनुष्याणां सङ् अत् अत् गतिर्घटते कथम् ॥ २५ ॥

यथा त्वं रामcअंद्रस्य दासोऽहमिति भाषसे ।

तामाह मारुतिः प्रीतो जानकीं पुरतः स्थितः ॥ २६ ॥

ऋष्यमूकमगाद्रामः शबर्या नोदितः सुधीः ।

सुग्रीवो ऋष्यमूकस्थो दृष्टवान् रामलक्ष्मणौ ॥ २७ ॥

भीतो मां प्रेषयामास द्न्यातुं रामस्य हृद् अत् अत् गतम् ।

ब्रह्मcआरिवपुर्धृत्वा गतोऽहं रामसन्निधिम् ॥ २८ ॥

द्न्यात्वा रामस्य सद् अत् अत् भावं स्कन्धोपरि निधाय तौ ।

नीत्वा सुग्रीवसामीप्यं सख्यं cआकारवं तयोः ॥ २९ ॥

सुग्रीवस्य हृता भार्या वालिनो तं रघुत्तमः ।

जघानैकेन बाणेन ततो राज्येऽभ्यषेcअयत् ॥ ३० ॥

सुग्रीवं वानराणां स प्रेषयामास वानरान।

दिग्भ्यो महाबलान्वीरान् भवत्याः परिमार्गणे ॥ ३१ ॥

गcछन्तं राघवो दृष्ट्वा मामभाषत सादरम् ॥ ३२ ॥

त्वयि कार्यमशेषं मे स्थितं मारुतनन्दन ।

ब्रूहि मे कुशलं सर्वं सीतायै लक्ष्मणस्य cअ ॥ ३३ ॥

अङ् अत् अत् गुलीयकमेतन्मे परिद्न्यानार्थमुत्तमम् ।

सीतायै दीयतां साधु मन्नामाक्षरमुद्रितम् ॥ ३४ ॥

इत्युक् अत् अत् त्वा प्रददौ मह्यं कराग्रादङ् अत् अत् गुलीयकम् ।

प्रयत्नेन मयानीतं देवि पश्याङ् अत् अत् गुलीयकम् ॥ ३५ ॥

इत्युक् अत् अत् त्वा प्रददौ देव्यै मुद्रिकां मारुतात्मजः ।

नमस्कृत्य स्थितो दूराद् अत् अत् बद्धाञ्जलिपुटो हरिः ॥ ३६ ॥

दृष्ट्वा सीता प्रमुदिता रामनामाङ् अत् अत् कितां तदा ।

मुद्रिकां शिरसा धृत्वा स्रवदानन्दनेत्रजा ॥ ३७ ॥

कपे मे प्राणदाता त्वं बुद्धिमानसि राघवे ।

भक्तोऽसि प्रियकरी त्वं विश्वासोऽति तवैव हि ॥ ३८ ॥

नो cएन्मत्सन्निधिं cआन्यं पुरुषं प्रेषयेत्कथम् ।

हनूमन्दृष्टमखिलं मम दुःखादिकं त्वया ॥ ३९ ॥

सर्वं कथय रामाय यथा मे जायते दया ।

मासद्वयावधि प्राणाः स्थास्यन्ति मम सत्तम ॥ ४० ॥

नागमिष्यति cएद्रामो भक्षयिष्यति मां खलः ।

अतः शीघ्रं कपीन्द्रेण सुग्रीवेण समन्वितः ॥ ४१ ॥

वानरानीकपैः सार्धं हत्वा रावणमाहवे ।

सपुत्रं सबलं रामो यदि मां मोcअयेत्प्रभुः ॥ ४२ ॥

तत्तस्य सदृश्यं वीर्यं वीर वर्णय वर्णितम् ।

यथा मां तारयेद्रामो हत्वा शीघ्रं दशाननम् ॥ ४३ ॥

तथा यतस्व हनुमन्वाcआ धर्ममवाप्नुहि ।

हनुमानपि तामाह देवि दृष्टो यथा मया ॥ ४४ ॥

रामः सलक्ष्मणः शीघ्रमागमिष्यति सायुधः ।

सुग्रीवेण ससैन्येन हत्वा दशमुखं बलात् ॥ ४५ ॥

समानेष्यति देवि त्वामयोध्यां नात्र संशयः ।

तमाह जानकी रामः कथं वारिधिमाततम् ॥ ४६ ॥

तीर्त्वायास्यत्यमेयात्मा वानरानीकपैः सह ।

हनूमानाह मे स्कन्धावारुह्य पुरुषर्षभौ ॥ ४७ ॥

आयास्यतः ससैन्यश्cअ सुग्रीवो वानरेश्वरः ।

विहायसा क्षणेनैव तीर्त्वा वारिधिमाततम् ॥ ४८ ॥

निर्दहिष्यति रक्षौघांस्त्वत्कृते मात्र संशयः ।

अनुद्न्यां देहि मे देवि गcछामि त्वरयान्वितः ॥ ४९ ॥

द्रष्टुं रामं सह भ्राता त्वरयामि तवान्तिकम् ।

देवि किञ्cइतभिद्न्यानं देहि मे येन राघवः ॥ ५० ॥

विश्वसेन्मां प्रयत्नेन ततो गन्ता समुत्सुकः ।

ततः किञ्cइद्विcआर्याथ सीता कमललोcअना ॥ ५१ ॥

विमुcय केशपाशान्ते स्थितं cऊडामणिं ददौ ।

अनेन विश्वसेद्रामस्त्वां कपीन्द्र सलक्ष्मणः ॥ ५२ ॥

अभिद्न्यानार्थमन्यccअ वदामि तव सुव्रत ।

cइत्रकूटगिरौ पूर्वमेकदा रहसि स्थितः ।

मदङ् अत् अत् के शिर आधाय निद्राति रघुनन्दनः ॥ ५३ ॥

ऐन्द्रः काकस्तदागत्य नखैस्तुण्डेन cआसकृत् ।

मत्पादाङ् अत् अत् गुष्ठमारक्तं विददारामिषाशया ॥ ५४ ॥

ततो रामः प्रबुद् अत् अत् ध्याथ दृष्ट्वा पादं कृतव्र्णनम् ।

केने भद्रे कृतं cऐतद्विप्रियं मे दुरात्मना ॥ ५५ ॥

इत्युक् अत् अत् त्वा पूरतोऽपश्यद्वायसं मां पुनः पुनः ।

अभिद्रवन्तं रक्ताक्तनखतुण्डं cउकोप ह ॥ ५६ ॥

तृणमेकमुपादाय दिव्यास्त्रेणाभियोज्य तत् ।

cइक्षेप लीलया रामो वायसोपरि तज्ज्वलत् ॥ ५७ ॥

अभ्यद्रवद्वायसश्cअ भीतो लोकान् भ्रमन्पुनः ।

इन्द्रब्रह्मादिभिश्cआपि न शक्यो रक्षितुं तदा ॥ ५८ ॥

रामस्य पादयोरग्रेऽपतद् अत् अत् भीत्या दयानिधेः ।

शरणागतमालोक्य रामस्तमिदमब्रवीत् ॥ ५९ ॥

अमोघमेतदस्त्रं मे दत्वैकाक्षमितो व्रज ।

सव्यं दत्त्वा गतः काक एवं पौरुषवानपि ॥ ६० ॥

उपेक्षते किमर्थं मामिदानीं सोऽपि राघवः ।

हनूमानपि तामाह श्रुत्वा सीतानुभाषितम् ॥ ६१ ॥

देवि त्वां यदि जानाति स्थितामत्र रघूत्तमः ।

करिष्यति क्षणाद् अत् अत् भस्म लङ् अत् अत् कां राक्षसमण्डिताम् ॥ ६२ ॥

जनकी प्राह तं वत्स कथं त्वं योत्स्यसेऽसुरैः ।

अतिसूक्ष्मवपुः सर्वे वानराश्cअ भवादृशा ॥ ६३ ॥

श्रुत्वा तद्वcअनं देव्यै पूर्वरूपमदर्शयत् ।

मेरुमन्दरसङ् अत् अत् काशं रक्षोगणविभीषणम् ॥ ६४ ॥

दृष्ट्वा सीता हनुमन्तं महापर्वतसन्निभम् ।

हर्षेण महताविष्टा प्राह तं कपिकुञ्जरम् ॥ ६५ ॥

समर्थोऽसि महासत्त्व द्रक्ष्यन्ति त्वां महाबलम् ।

राक्षस्यस्ते शुभः पन्था गcछ रामान्तिकं द्रुतम् ॥ ६६ ॥

बुभुक्षितः कपिं प्राह दर्शनात्पारणं मम ।

भविष्यति फलैः सर्वैस्तव दृष्टौ स्थितैर्हि मे ॥ ६७ ॥

तथेत्यक्तः स जानक्या भक्षयित्वा फलं कपिः ।

ततः प्रस्थापितोऽगcछज्जानकीं प्रणिपत्य सः ।

किञ्cइत् अत् अत् दूरमथो गत्वा स्वात्मन्येवान्वcइन्तयत् ॥ ६८ ॥

कार्यार्थमागतो दूतः स्वामिकार्याविरोधतः ।

अन्यत्किञ्cइदसम्पाद्य गcछत्यधम एव सः ॥ ६९ ॥

अतोऽहं किञ्cइदन्यccअ कृत्वा दृष्ट्वाथ रावणम् ।

सम्भाष्य cअ ततो रामदर्शनार्थ व्रजाम्यहम् ॥ ७० ॥

इतिनिश्cइत्य मनसा वृक्षखण्डान्महाबलः ।

उत्पाट्यशोकवनिकां निर्वृक्षामकरोत्क्षणात् ॥ ७१॥

सीताश्रयनगं त्यक् अत् अत् त्वा वनं शून्यं cअकार सः ।

उत्पाटयन्तं विपिनं दृष्ट्वा राक्षसयोषितः ॥ ७२॥

अपृcछञ् जानकी।म् कोऽसौ वानराकृति उद्भटः ॥७३ ॥

जानक्युवाcअ ।

भवत्य एवं जानन्ति मायां राक्षसनिर्मिताम् ।

नाहमेनं विजानामि दुःखशोकसमाकुला ॥ ७४॥

इत्युक् अत् अत् त्वास्त्वरितं गत्वा राक्षस्यो भयपीडिताः ।

हनूमता कृतं सर्वं रावणाय न्यवेदयन् ॥ ७५॥

देव कश्cइन्महासत्त्वो वानराकृतिदेहभृत् ।

सीतया सह सम्भाष्य ह्यशोकवनिकां क्षणात् ।

उत्पाट्य cऐत्यप्रासादं बभञ्जामितविक्रमः ॥ ७६ ॥

प्रासादरक्षिणः सर्वान्हत्वा तत्रैव तस्थिवान।

तcछ्रुत्वा तूर्णमुत्थाय वनभङ् अत् अत् गं महाप्रियम् ॥ ७७॥

किङ् अत् अत् करान्प्रेषयामास नियुतं राक्षसाधिपः ।

निभग्नcऐत्यप्रासादप्रथमान्तरसंस्थितः ॥ ७८ ॥

हनुमान्पर्वताकारो लोहस्तम्भकृतायुधः ।

किञ्cइल्लाङ् अत् अत् गुलcअलनो रक्तायो भीषणाकृतिः ॥ ७९ ॥

आपतन्तं महासङ् अत् अत् घं राक्षसानां ददर्श सः ।

cअकार सिंहनादं cअ श्रुत्वा ते मुमुहुर्भृशम् ॥ ८० ॥

हनुमन्तमथो दृष्ट्वा राक्षसा भीषणाकृतिम् ।

निर्जघ्नुर्विविधास्त्रौघैः सर्वराक्षसघातिनम् ॥ ८१ ॥

तत उत्थाय हनुमान्मुद्गरेण समन्ततः ।

निष्पिपेष क्षणादेव मशकानिव यूथपः ॥ ८२ ॥

निहतान्किङ् अत् अत् करं श्रुत्वा रावणः क्रोधमुर्cछितः ।

पञ्cअ सेनापतींस्तत्र प्रेषयामास दुर्मदान् ॥ ८३ ॥

हनूमानपि तान्सर्वांल्लोहस्तम्भेन cआहनत् ।

ततः क्रुद्धो मन्त्रिसुतान्प्रेषयामास सप्त सः ॥ ८४ ॥

आगतानपि तान्सर्वान्पूर्ववद्वानरेश्वरः ।

क्षणान्निःशेषतो हत्वा लोहस्तभेन मारुतिः ॥ ८५ ॥

पूर्वस्थानमुपाश्रित्य प्रतीक्षन् राक्षसान् स्थितः ।

ततोजगाम बलवान्कुमारोऽक्षःप्रतापवान् ॥ ८६ ॥

तमुत्पपात हनुमान् दृष्ट्वाकाशे समुद्गरः ।

गगनात्त्वरितो मूर्ध्नि मुद्गरेण व्यताडयत् ॥ ८७ ॥

हत्वा तमक्षं निःशेषं बलं सर्वंcअकार सः ॥ ८८ ॥

ततः श्रुत्वा कुमारस्य वधं राक्षसपुङ् अत् अत् गवः ।

क्रोधेन महताविष्ट इन्द्रजेतारमब्रवीत् ॥ ८९ ॥

पुत्र गcछाम्यहं तत्र यत्रास्ते पुत्रहा रिपुः ।

हत्वातमथवा बद् अत् अत् ध्वा आनयिष्यामि तेऽन्तिकम् ॥९० ॥

इन्द्रजित्पितरंप्राह त्यज शोकं महामते।

मयि स्थिते किमर्थं त्वं भाषसे दुःखितं वcअः ॥ ९१ ॥

बद् अत् अत् ध्वा न्येष्ये द्रुतं तात वानरं ब्रह्मपाशतः ।

इत्युक् अत् अत् त्वा रथमारुह्य राक्षसैर्बहुविर्भृतः ॥ ९२ ॥

जगाम वायुपुत्रस्य समीपं वीरविक्रमः ।

ततोऽतिगर्जितं श्रुत्वा स्तम्भमुद्यस्य वीर्यवान् ॥ ९३॥

उत्पपात मधोदेशं गरुत्मानिव मारुतिः ।

ततो भ्रमन्तं नभसि हनूमन्तं शिलीमुखैः ॥ ९४ ॥

विद् अत् अत् ध्वा तस्य शिरोभागमिषुभिश्cआष्टभिःपुनः ।

हृदयं पादयुगलं षड् अत् अत् भिरेकेन वालधिम् ॥ ९५ ॥

भेदयित्वा ततो घोरं सिंहनादमथाकरोत् ।

ततोऽतिहर्षाद्धनुमान स्तम्भमुद्यस्य वीर्यवान् ॥ ९६ ॥

जघान सारथिं साश्वं रथं cआcऊर्णयत्क्षणात् ।

ततोऽन्यं रथमादाय मेघनादो महाबलः ॥ ९७ ॥

शीघ्रं ब्रह्मास्त्रमादाय बद् अत् अत् ध्वा वानरपुङ् अत् अत् गवम् ।

निनाय निकटं राद्न्यो रावणस्य महाबलः ॥ ९८ ॥

यस्य नाम सततं जपन्ति ये- ऽद्न्यानकर्मकृतबंधनं क्षणात् ।

सद्य एव परिमुcय तत्पदं यान्ति कोटिरविभासुरं शिवम् ॥ ९९ ॥

तस्यैव रामस्य पदाम्बुजं सदा हृत्पद्यमधे सुनिधाय मारुतिः ।

सदैव निर्मुक्तसमस्तबन्धनः किं तस्य पाशैरितैश्cअ बन्धनैः

॥ १०० ॥



इति श्रीमदध्यात्मरामायणे उमामहेश्वरसंवादे सुन्दरकाण्डे

तृतीयः सर्गः ॥ ३ ॥





॥ अध्यात्मरामायणे सुन्दरकाण्ड ॥

 cअतुर्थः सर्गः ॥



श्रीमहादेवौवाcअ ।



यान्तंकपीन्दं धृतपाशबन्धनं

विलोकयन्तं नगरं विभीतवत् ।

अताडयन्मुष्टितलैः सुकोपनाः

पौराः समन्तादनुयान्त ईक्षितुम् ॥ १ ॥

ब्रह्मास्त्रमेनं क्षणमात्रसङ् अत् अत् गमं

कृत्वा गतं ब्रह्मवरेण सत्वरम् ।

द्न्यात्वा हनूमानपि फल्गुरज्जुभि-

र्धृतो ययौ कार्यविशेषगौरवात् ॥ २॥

सभान्तरस्थस्य cअ रावणस्य तं

पुरो निधायाह बलारिजित्तदा ।

बद्धोः मया ब्रह्मवरेण वानरः

समागतोऽनेन हता महासुराः ॥ ३ ॥

यदुक्तमत्रार्य विcआर्य मन्त्रिभि-

 र्विधीयतामेष न लौकिको हरिः ।

ततो विलोक्याह स राक्षसेश्वरः

 प्रहस्तमग्रे स्थितमञ्जनाद्रिभम् ॥ ४ ॥

प्रहस्त पृcछैनमसौ किमागतः

 किमत्र कार्यं कुत एव वानरः ।

वनं किमर्थं सकलं विनाशितं

 हताः किमर्थं मम राक्षसा बलात् ॥ ५ ॥

ततः प्रहस्तो हनूमन्तमादरात्

 पप्रcछ केन प्रहितोऽसि वानर ।

भयं cअ ते मास्तु विमोक्ष्यसे मया

सत्यं वदस्वाखिलराजसन्निधौ ॥ ६ ॥

ततोऽतिहर्षात्पवनात्मजो रिपुं

 निरीक्ष्य लोकत्रयकण्टकासुरम् ।

वक्तुं प्रcअक्रे रघुनाथसत्कथां

 क्रमेण रामं मनसा स्मरन्मुहुः ॥ ७ ॥

श्रृणु स्फुटं देवगणाद्यमित्र हे

रामस्य दूतोऽहमशेषहृत्स्थितेः ।

यस्याखिलेशस्य हृताधुना त्वया

 भार्या स्वनाशाय शुनेव सद्धविः ॥ ८ ॥

स राघवोऽभेत्य मतङ्पर्वतं

 सुग्रीवमैत्रीमनलस्य सन्निधौ ।

कृत्वैकबाणेन निहत्य वालिनं

 सुग्रीवमेवाधिपतिं cअकार तम् ॥ ९ ॥

स वानराणामधिपतो महाबली

महाबलैर्वानरयूथकोटिभिः ।

रामेण सार्धं सह लक्ष्मणेन भोः

प्रवर्षणेऽमर्षयुतोऽवतिष्ठते ॥ १० ॥

सञ्cओदितास्तेन महाहरीश्वरा

धरायुतां मार्गयितुं दिशो दश ।

तत्राहमेकं पवनात्मजः कपिः

 सीतां विcइन्वञ्छजकैः समागतः ॥ ११ ॥

दृष्ट्वा मया पद्मपलाशलोcअना

सीता कपित्वाद्विपिनं विनाशितम् ।

दृष्ट्वा ततोऽहं रभसा समागता

न्मां हन्तुकामान् धृतcआपसायकान् ॥ १२ ॥

मया हतास्ते परिरक्षितं वपुः

प्रियो हि देहोऽखिलदेहिनां प्रभो ।

ब्रह्मास्त्रपाशेन निबध्य मां ततः

समागमन्मेघनिनादनामकः ॥ १३ ॥

स्पृष्ट्वैव मा ब्रह्मवरप्रभावत

स्त्यक् अत् अत् त्वा गतं सर्वमवैमि रावण ।

तथाप्यहं बद्ध इवागतो हितं

प्रवक्तुकामः करुणारसार्द्रधीः ॥। १४ ॥

विcआर्य लोकस्य विवेकतो गतिं

न राक्षसीं बुद्धिमुपैहि रावण ।

दैवीं गतिं संसृतिमोक्षहैतुकीं

समाश्रयात्यन्तहिताय देहिनः ॥ १५ ॥

त्वं ब्रह्मणो ह्युत्तमवंशसम्भवः ।

पौलस्त्यपुत्रोऽसि कुबेरबान्धवः ।

देहात्मबुद्ध्यापि cअ पश्य राक्षसो

नास्यात्मबुद्ध्या किमु राक्षसो नहि ॥ १६ ॥

शरीरबुद्धीन्द्रियदुःखसन्तति

र्न ते न cअ त्वं तव निर्विकारतः ।

अद्न्यानहेतोश्cअ तथैश्cअ सन्तते

रसत्त्वमस्या स्वपतो हि दृश्यवत् ॥ १७ ॥

इदं तु सत्यं तव नास्ति विक्रिया

विकारहेतुर्न cअ तेऽद्वयत्वतः ।

यथा नभः सर्वगतं न लिप्यते

तथा भवान्देहगतोऽपि सूक्ष्मकः ।

देहेन्द्रियप्राणशरीरसङ् अत् अत् गत-

स्त्वात्मेति बद् अत् अत् ध्वाखिलबन्धभाग्भवेत् ॥ १८ ॥

cइन्मात्रमेवाहमजोऽहमक्षरो

ह्यानन्दभावोऽहमिति प्रमुcयते ।

देहोऽप्यनात्मा पृथिवीविकारजो

न प्राण आत्मानिल एष एव सः ॥ १९ ॥

मनोऽप्यहङ् अत् अत् कारविकार एव नो

न cआपि बुद्धिः प्रकृतेर्विकारजा ।

आत्मा cइदानन्दमयोऽविकारवा-

न्देहादिसङ् अत् अत् घाद्वयतिरिक्त ईश्वरः ॥ २० ॥

निरञ्जनो मुक्त उपाधितः सदा

द्न्यात्वैवमात्मानमितो विमुcयते ।

अतोऽहमात्यन्तिकमोक्षसाधनं

वक्ष्ये श्रृणुस्वावहितो महामते ॥ २१ ॥

विष्णोर्हि भक्तिः सुविशोधन धिय-

स्ततो भवेज्द्न्यानमतीव निर्मलम् ।

विशुद्धतत्त्वानुभवो भवेत्ततः

सम्यग्विदित्वा परमं पदं व्रजेत् ॥ २२ ॥

अतो भजस्वाद्य हरिं रमापतिं

 रामं पुराणं प्रकृते परं विभुम् ।

विसृज्य मौख्यं हृदि शत्रुभावनां

 भजस्व रामं शरणागतप्रियम् ।

सीतां पुरस्कृत्य सपुत्रबान्धवो

 रामं नमस्कृत्य विमुcयसे भयात् ॥ २३ ॥

रामं परात्मानमभावयञ्जनो

भक्त्या हृदिस्थं सुखरूपमद्वयम् ।

कथं परं तीरमवाप्नुयाज्जनो

 भवाम्बुधेर्दुःखतरङ् अत् अत् गमालिनः ॥ २४ ॥

नो cएत्त्वमद्न्यानमयेन वह्निना

 ज्वलन्तमात्मानमरक्षितारिवत् ।

नयस्यधोऽधः स्वकृतैश्cअ पातकै-

 र्विमोक्षशङ् अत् अत् का न cअ ते भविष्यति ॥ २५ ॥

श्रुत्वामृतास्वादसमानभाषितं

तद्वायुसूनोर्दशकन्धरोऽसुरः ।

अमृष्यमाणोऽतिरुषा कपीश्वरं

 जगाद रक्तांतविलोcअनो ज्वलन् ॥२६॥

कथं ममाग्रे विलपस्यभीतवत्

प्लवङ् अत् अत् गमानामधमोऽसि दुष्टधीः ।

क एष रामं कतमो वनेcअरो

निहन्मि सुग्रीवयुतं नराधमम् ॥ २७ ॥

त्वां cआद्य हत्वा जनकात्मजां ततो

 निहन्मि रामं सहलक्ष्मणं ततः ।

सुग्रीवमग्रे बलिनं कपीश्वरं

सवानरं हन्म्यcइरेण वानर ।

श्रुत्वा दशग्रीववcअः स मारुति-

 र्विवृद्धकोपेन दहन्निवासुरम् ॥ २८ ॥

न मे समा रावणकोटयोऽधम

 रामस्य दासोऽहमपारविक्रमः ।

श्रुत्वातिकोपेन हनूमतो वcओ

 दशाननो राक्षसमेवमब्रवीत् ॥ २९ ॥

पार्श्वे स्थितं मारय खण्डशः कपिं

 पश्यन्तु सर्वेऽसुरमित्रबान्धवाः ।

निवारयामास ततो विभीषणो

महासुरं सायुधमुद्यतं वधे ।

राजन्वधार्हो न भवेत्कथञ्cअन

 प्रतापयुक्तैः परराजवानरः ॥ ३०॥

हतेऽस्मिन्वानरे दुते वार्ता को वा निवेदयेत्

रामाय त्वं यमुद्दिश्य वधाय समुपस्थितः ॥ ३१ ॥

अतो वधसमं किञ्cइतन्यccइन्तय वानरे ।

सcइह्नो गcछतु हरिर्यं दृष्ट्वायास्यति द्रुतम् ॥ ३२ ॥

रामः सुग्रीवोसहितस्ततो युद्धं भवेत्तव ।

विभीषणवcअः श्रुत्वा रावणोऽप्येतदब्रवीत् ॥ ३३ ॥

वानराणां हि लाङ् अत् अत् गूले महामानो भवेत्किल ।

अतो वस्त्रादिभिः पुcछं वेष्टयित्वा प्रयत्नतः ॥३४ ॥

वह्निना योजयित्वैनं भ्रामयित्वा पुरेऽभितः ।

विसर्जयत पश्यंतु सर्वे वानरयूथपाः ॥ ३५॥

तथेति शणपट्टैश्cअ वस्त्रैरन्यैरनेकशः ।

तैलाक्तैर्वेष्टयामासुर्लाङ् अत् अत् गूलं मारुतेर्दृढम् ॥ ३६ ॥

पुcछाग्रे किञ्cइदनलं दीपयित्वाथ राक्षसाः ।

रज्जुभिः सुदृढं बद् अत् अत् ध्वा धृत्वा तं बलिनोऽसुराः ॥ ३७॥

समन्ताद् भ्रामयामासुश्cओरोऽयमिति वादिनः ।

तूर्यघोषैर्घोषयन्तस्ताडयन्तो मुहुर्मुहुः ॥ ३८ ॥

हनूमतापि तत्सर्वं सोढं किञ्cइccइकिर्षुणा ।

गत्वा तु पश्cइमद्वारसमीपं तत्र मारुतिः ॥ ३९ ॥

सूक्ष्म बभूव बन्धेभ्यो निःसृतः पुनरप्यसौ ।

बभूव पर्वताकारस्तत उत्प्लुत्य गोपुरम् ॥ ४० ॥

तत्रिकं स्तम्भमादाय हत्वा तान् रक्षिणः क्षणात् ।

विcआर्य कार्यशेषं स प्रासादाग्राद् गृहाद् गृहम् ॥ ४१ ॥

उत्प्लुत्योप्लुत्य सन्दीप्तपुcछेन महता कपिः ।

ददाह लङ् अत् अत् कामखिलां साट्टप्रासादतोरणाम् ॥ ४२ ॥

हा तात पुत्र नाथेति क्रंदमानाः समन्ततः ।

व्याप्ताः प्रासादशिखरेऽप्यारूढा दैत्ययोषितः ॥ ४३ ॥

देवता इव दृश्यन्ते पतन्त्यं पावकेऽखिलाः ।

विभीषणगृहं त्यक् अत् अत् त्वा सर्वं भस्मीकृतं पुरम् ॥ ४४ ॥

तत उत्प्लुत्य जलधौ हनूमान्मारुतात्मजः ।

लाङ् अत् अत् गूलं मज्जयित्वान्तः स्वस्थcइत्तो बभूव सः ॥ ४५ ॥

वायोः प्रियसखित्वाccअ सीतया प्रार्थितोऽनलः ।

न ददाह हरेः पुcछं बभूवात्यन्तशीतलः ॥ ४६ ॥

यन्नामसंस्मरणधूतसमस्तपापा-

 स्तापत्रयानलमपीह तरन्ति सद्यः ।

तस्यैव किं रघुवरस्य विशिष्टदूतः

सन्तप्यते कथमसौ प्रकृतानलेन ॥ ४७ ॥

इति श्रीमदध्यात्मरामायणे उमामहेश्वरसंवादे सुन्दरकाण्डे

cअतुर्थः सर्गः ॥ ४ ॥





॥ अध्यात्मरामायणे सुन्दरकाण्ड ॥

 पञ्cअमः सर्गः ॥



श्रीमहादेव उवाcअ ।



ततः सीतां नमस्कृत्य हनूमानब्रवीद्वcअः ।

आद्न्यापयतु मां देवि भवती रामसन्निधिम् ॥ १ ॥

गcछामि रामस्त्वां द्रष्टुमागमिष्यति सानुजः ।

इत्युक् अत् अत् त्वा त्रिःपरिक्रम्य जानकीं मारुतात्मजः ॥ २ ॥

प्रणम्य प्रस्थितो गन्तुमिदं वcअनमब्रवीत् ।

देवि गcछामि भद्रं ते तूर्णं द्रक्ष्यसि राघवम् ॥३ ॥

लक्ष्मणं cअ ससुग्रीवं वानरायुतकोटिभिः ।

ततः प्राह हनूमन्तं जानकी दुःखकर्शिता॥ ४ ॥

त्वां दृष्ट्वा विस्मृतं दुःखमिदानीं त्वं गमिष्यसि ।

इतः परं कथं वर्ते रामवार्ताश्रुतिं विना ॥ ५ ॥

मारुतिरुवाcअ ।

यद्येवं देवि मे स्कन्धमारोह क्षणमात्रतः

रामेण योजयिष्यामि मन्यसे यदि जानकि ॥ ६ ॥

सीतोवाcअ ।

राम सागरमाशोष्य बद्ध्वा वा शरपञ्जरैः।

आगत्य वानरैः सार्धं हत्वा रावणमाहवे ॥ ७॥

मां नयेद्यदि रामस्य कीर्तिर्भवति शाश्वती ।

अतो गcछ कथं cआपि प्राणान्सन्धारयाम्यहम् ॥ ८ ॥

इति प्रस्थापितो वीरः सीतया प्रणिपत्य ताम् ।

जगाम पर्वतस्याग्रे गन्तुं पारं महोदधेः ॥ ९ ॥

तत्र गत्वा महासत्त्वः पादाभ्यां पीडयन् गिरिम् ।

जगाम वायुवेगेन पर्वतश्cअ महीतलम् ॥ १० ॥

गतो महीसमानत्वं त्रिंशद्योजनमुछ्रितः ।

मारुतिर्गगनाअन्तःस्थो महाशब्दं cअकार सः ॥ ११ ॥

तं श्रुत्वा वानराः सर्वेद्न्यात्वा मारुतिमागतम् ।

हर्षेण महताविष्टाः शब्दं cअक्रुर्महास्वनम् ॥ १२॥

शब्देनैव विजानिमः कृतकार्यः समागतः ।

हनूमानेव पश्यध्वं वानरा वानरर्षभम् ॥ १३ ॥

एव।म् ब्रूवत्सु वीरेषु वानरेषु स मारुतिः ।

अवतीर्य गिरेर्मुर्ध्नि वानरानिदमब्रवीत् ॥ १४ ॥

दृष्टा सीता मया लङ् अत् अत् का धर्षिता cअ सकानना ।

सम्भाषितो दशग्रीवस्ततोऽहं पुनरागतः ॥ १५ ॥

इदानीमेव गcछामो रामसुग्रीवसन्निधिम् ।

इत्युक् अत् अत् त्वा वानराः सर्वे हर्षेणालिङ् अत् अत् ग्य मारुतिम् ॥ १६ ॥

केcइccउcउम्बुर्लाङ् अत् अत् गूलं ननृतुः केcइदुत्सुकाः ।

हनूमता समेतास्ते जग्मुः प्रस्रवणं गिरिम् ॥ १७ ॥

गcछन्तो ददृशुर्वीरा वनं सुग्रीवरक्षितम् ।

मधुसंद्न्यं तदा प्राहुरङ् अत् अत् गदं वानरर्षभाः ॥ १८ ॥

क्षुधिताः स्मो वयं वीर देह्यनुद्न्यां महामते ।

भक्षयामः फलान्यद्य पिबामोऽमृतवन्मधु ॥ १९ ॥

सन्तुष्टा राघवं द्रष्टुं गcछामोऽद्यैव सानुजम् ॥ २० ॥

अङ् अत् अत् गद उवाcअ ।

हनूमान्कृतकार्योऽयं पिबतैतत्प्रसादतः ।

जक्षध्वं फलमूलानि त्वरितं हरिसत्तमाः ॥ २१ ॥

ततः प्रविश्य हरयः पातुमारेभिरे मधु ।

रक्षिणस्ताननादृत्य दधिवक् अत् अत् त्रेण नोदितान् ॥ २२ ॥

पिबतस्ताडयामासुर्वानरान्वानरर्षभाः ।

ततस्तान्मुष्टिभिः पादैश्cऊर्णयित्वा पपुर्मधु ॥ २३ ॥

ततो दधिमुखः क्रुद्धः सुग्रीवस्य स मातुलः ।

जगाम रक्षिभिः सार्धं यत्र राजा कपीश्वरः ॥ २४ ॥

गत्वा तमब्रवीद्देव cइरकालाभिरक्षितम् ।

नष्टं मधुवनं तेऽद्य कुमारेण हनुमता ॥ २५ ॥

श्रुत्वा दधिमुखेनोक्तं सुग्रीवो हृष्टमानसः ।

दृष्ट्वागतो न सन्देहः सीतां पवननन्दनः ॥ २६ ॥

नो cएन्मधुवनं द्रष्टुं समर्थः को भवेन्मम ।

तत्रापि वायुपुत्रेण कृतं कार्यं न संशयः ॥ २७ ॥

श्रुत्वा सुग्रीववcअनं हृष्टो रामस्तमब्रवीत् ।

किमुcयते त्वया राजन्वcअः सीताकथान्वितम् ॥ २८ ॥

सुग्रीवस्त्वब्रवीद्वाक्यं देव दृष्टावनीसुता ।

हनुमत्प्रमुखाः सर्वे प्रविष्टा मधुकाननम् ॥ २९ ॥

भक्षयन्ति स्म सकलं ताडयन्ति स्म रक्षिणः ।

अकृत्वा देवकार्यं ते द्रष्टुं मधुवनं मम ॥ ३० ॥

न समर्थास्ततो देवी दृष्ट्वा सीतेति निश्cइतम् ।

रक्षिणो वो भयं मास्तु गत्वा ब्रूत ममाद्न्यया ॥ ३१ ॥

वानरानङ् अत् अत् गदमुखानानयध्वं ममान्तिकम् ।

श्रुत्वा सुग्रीववcअनं गत्वा ते वायुवेगतः ॥ ३२ ॥

हनूमत्प्रमुखानूcउर्गcछतेश्वरशासनात् ।

द्रष्टुमिcछति सुग्रीवः सरामो लक्ष्मणान्वितः ॥ ३३ ॥

युष्मानतीव हृष्टास्ते त्वरयन्ति महाबला ।

तथेत्यम्बरमासाद्य ययुस्ते वानरोत्तमाः ॥ ३४ ॥

हनूमन्तं पुरस्कृत्य युवराजं तथाङ् अत् अत् गदम् ।

रामसुग्रीवयोरग्रे निपेतुर्भुवि सत्वरम् ॥ ३५ ॥

हनूमान राघवं प्राह दृष्टा सीतानिरामया ।

साष्टाङ् अत् अत् गं प्रणिपत्याग्रे रामं पश्cआद्धरीश्वरम् ॥ ३६ ॥

कुशल।म् प्राह राजेन्द्र जानकी त्वां सुचान्विता ।

अशोकवनिकामध्ये शिंशपामूलमाश्रिता ॥ ३७ ॥

राक्षसीभिः परिवृता निराहारा कृशा प्रभो ।

हा राम राम रामेति शोcअन्ती मलिनाम्बरा ॥ ३८ ॥

एकवेणी मया दृष्टा शनैराश्वासिता शुभा ।

वृक्षशाखान्तरे स्थित्वा सूक्ष्मरूपेण ते कथाम् ॥ ३९ ॥

जन्मारभ्य तवात्यर्थं दण्डकागमनं तथा ।

दशाननेन हरणं जानक्या रहिते त्वयि ॥ ४० ॥

सुग्रीवेण यथा मैत्री कृत्वा वालिनिबर्हणम् ।

मारणार्थं cअ वैदेह्या सुग्रीवेण विसर्जिताः ॥ ४१ ॥

महाबला महासत्त्वा हरयो जितकाशिनः ।

गताः सर्वत्र सर्वे वै तत्रैकोऽहमिहागतः ॥ ४२ ॥

अहं सुग्रीवसcइवो दासोऽहं राघवस्य हि ।

दृष्ट्वा यज्जानकी भाग्यात्प्रयासः फलितोऽद्य मे ॥ ४३ ॥

इत्युदीरितमाकर्ण्य सीता विस्फारितेक्षणा ।

केन वा कर्णपीयुषं श्रावितं मे शुभाक्षरम् ॥ ४४ ॥

यदि सत्यं तदायातु मद्दर्शनपथं तु सः ।

ततोऽहं वानराकारः सूक्ष्मरूपेण जानकीम् ॥ ४५ ॥

प्रणम्य प्राञ्जलीर्भूत्वा दूरादेव स्थितः प्रभो ।

पृष्टोऽहं सीतया कस्त्वमित्यादि बहुविस्तरम् ॥ ४६ ॥

मया सर्वं क्रमेणैव विद्न्यापितमरिन्दम ।

पश्cआन्मयार्पितं देव्यै भवद्दताङ् अत् अत् गुलीयकम् ॥ ४७ ॥

तेन मामतिविश्वस्ता वcअनं cएदमब्रवीत् ।

यथा दृष्टास्मि हनुमन्पीड्यमाना दिवानिशम् ॥ ४८ ॥

राक्षसीनां तर्जनैस्तत्सर्वं कथय राघवे ।

मयोक्तं देवि रामोऽपि त्वccइन्तापरिनिष्ठितः ॥ ४९ ॥

परिशोcअत्यहोरात्रं त्वद्वार्तां नाधिगम्य सः ।

इदानीमेव गत्वाहं स्थितिं रामाय ते ब्रुवे ॥ ५० ॥

रामः श्रवणमात्रेण सुग्रीवेण सलक्ष्मणः ।

वानरानीकपैः सार्धमागमिष्यति तेऽन्तिकम् ॥ ५१ ॥

रावणं सकुलं हत्वा नेष्यति त्वां स्वकं पुरम् ।

अभिद्न्यां देहि मे देवि यथा मां विश्वसेद्विभुः ॥ ५२ ॥

इत्युक्ता सा शिरोरत्नं cऊडापाशे स्थितं प्रियम् ।

दत्त्वा काकेन यद् अत् अत् वृत्तं cइत्रकूटगिरौ पुरा ॥ ५३ ॥

तदप्याहाश्रुपूर्णाक्षी कुशलं ब्रूहि राघवम् ।

लक्ष्मणं ब्रूहि मे किञ्cइद्दुरुक्तं भाषितं पुरा ॥ ५४ ॥

तत्क्षमस्वाद्न्यभावेन भाषितं कुलनन्दन ।

तारयेन्मां यथा रामस्तथा कुरु कृपान्वितः ॥ ५५ ॥

इत्युक् अत् अत् त्वा रुदती सीता दुःखेन महतावृता ।

मयाप्याश्वासिता राम वदता सर्वमेव ते ॥ ५६ ॥

ततः प्रस्थापितो राम त्वत्समीपमिहागतः ।

तदागमनवेलायामशोकवनिकां प्रियाम् ॥ ५७ ॥

उत्पाट्य राक्षसांस्तत्र बहून्हत्वा क्षणादहम् ।

रावणस्य सुतं हत्वा रावणेनाभिभाष्य cअ ॥ ५८ ॥

लङ् अत् अत् कामशेषतो दग्ध्वा पुनरप्यागमं क्षणात् ।

श्रुत्वा हनूमतो वाक्यं रामोऽत्यन्तप्रहृष्टधीः ॥ ५९ ॥

हनूमंस्ते कृतं कार्यं देवैरपि सुदुष्करम् ।

उपकारं न पश्यामि तव प्रत्युपकारिणः ॥ ६० ॥

इदानीं ते प्रयcछामि सर्वस्वं मम मारुते ।

इत्यालिङ् अत् अत् ग्य समाकृष्य गाढं वानरपुङ् अत् अत् गवम् ॥ ६१ ॥

सार्द्रनेत्रो रघुश्रेष्ठः परां प्रीतिमवाप सः ।

हनूमन्तमुवाcएदं राघवो भक्तवत्सलः ॥ ६२ ॥

परिरम्भो हि मे लोके दुर्लभः परमात्मनः ।

अतस्त्वं मम भक्तोऽसि प्रियोऽसि हरिपुङ् अत् अत् गव ॥ ६३ ॥

यत्पादपद्मयुगलं तुलसीदलाद्यैः

 सम्पूज्य विष्णुपदवीमतुलां प्रयान्ति ।

तेनैव किं पुनरसौ परिरब्धमूर्ती

 रामेण वायुतनयः कृतपुण्यपुञ्जः ॥ ६४ ॥

**इति श्रीमदध्यात्मरामायणे उमामहेश्वरसंवादे सुन्दरकाण्डे**

**पञ्चमः सर्गः ॥ ५ ॥**

**॥ समाप्तमिदम् सुन्दरकाण्डम् ॥**

**\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\***









**॥ अथ अध्यात्मरामायणे युद्धकाण्डम् ॥**

** प्रथमः सर्गः ॥**



श्रीमहादेव उवाच ।

यथावद्भाषितं वाक्यं श्रुत्वा रामो हनूमतः ।

उवाचानन्तरं वाक्यं हर्षेण महतावृतः ॥ १ ॥

कार्यं कृतं हनुमता देवैरपि सुदुष्करम् ।

मनसापि यदन्येन स्मर्तुं शक्यं न भूतले ॥ २ ॥

शतयोजनविस्तीर्णं लङ्घयेत्कः पयोनिधिम् ।

लङ्कां च राक्षसैर्गुप्तां को वा धर्षयितुं क्षमः ॥ ३ ॥

भृत्यकार्यं हनुमता कृतं सर्वमशेषतः ।

सुग्रीवस्येदृशो लोके न भूतो न भविष्यति ॥ ४ ॥

अहं च रघुवंशश्च लक्ष्मणश्च कपीश्वरः ।

जानक्या दर्शनेनाद्य रक्षिताः स्मो हनूमता ॥ ५ ॥

सर्वथा सुकृतं कार्यं जानक्याः परिमार्गणम् ।

समुद्रं मनसा स्मृत्वा सीदतीव मनो मम ॥ ६ ॥

कथं नक्रझषाकीर्णं समुद्रं शतयोजनम् ।

लङ्घयित्वा रिपुं हन्यां कथं द्रक्ष्यामि जानकीम् ॥ ७ ॥

श्रुत्वा तु रामवचनं सुग्रीवः प्राह राघवम्

समुद्रं लङ्घयिष्यामो महानक्रझषाकुलम् ॥ ८ ॥

लङ्कां च विधमिष्यामो हनिष्यामोऽद्य रावणम् ।

चिन्तां त्यज रघुश्रेष्ठः चिन्ता कार्यविनाशिनी ॥ ९ ॥

एतान्पश्य महासत्त्वान् शूरान्वानरपुङ्गवान् ।

त्वत्प्रियार्थं समुद्युक्तान्प्रवेष्टुमपि पावकम् ॥ १० ॥

समुद्रतरणे बुद्धिं कुरुष्व प्रथमं ततः ।

दृष्ट्वा लङ्कां दशग्रीवो हत इत्येव मन्महे ॥ ११ ॥

नहि पश्यामहं कञ्चित्त्रिषु लोकेषु राघव ।

गृहीतधनुषो यस्ते तिष्ठेदभिमुखो रणे ॥ १२ ॥

सर्वथा नो जयो राम भविष्यतो न संशयः ।

निमित्तनि च पश्यामि तथा भूतानि सर्वशः ॥ १३ ॥

सुग्रीववचनं श्रुत्वा भक्तिवीर्यसमन्वितम् ।

अङ्गीकृत्यात्ब्रवीद्रामो हनूमन्तं पुरःस्थितम् ॥ १४ ॥

येन केन प्रकारेण लङ्घयामो महार्णवम् ।

लङ्कास्वरूपं मे ब्रूहि दुःसाध्यं देवदानवैः ॥ १५ ॥

द्न्यात्वा तस्य प्रतिकारं करिष्यामि कपीश्वरः ।

श्रुत्वा रामस्य वचनं हनूमान्विनयान्वितः ॥ १६ ॥

उवाच प्राञ्जलिर्देव यथा दृष्टं ब्रवीमि ते ।

लङ्कां दिव्या पुरी देव त्रिकूटशिखरे स्थिता ॥ १७ ॥

स्वर्णप्राकारसहिता स्वर्णाट्टालकसंयुता ।

परिखाभिः परिवृता पूर्णाभिर्निर्मलोदकैः ॥ १८ ॥

नानोपवनशोभाढ्या दिव्यवापीभिरावृता ।

गृहैर्विचित्रशोभाढ्यैर्मणिस्तम्भमयैः शुभैः ॥ १९ ॥

पश्चिमद्वारमासाद्य गजवाहाः सहस्रशः ।

उत्तरे द्वारि तिष्ठन्ति साश्ववाहाः सपत्तयः ॥ २० ॥

तिष्ठन्त्यर्बुदसङ्ख्याकाः प्राच्यामपि तथैव च ।

रक्षिणो राक्षसा वीरा द्वारं दक्षिणमाश्रिताः ॥ २१ ॥

मध्यकक्षेऽप्यसङ्ख्याता गजाश्वरथपत्तयः ।

रक्षयन्ति सदा लङ्कां नानास्त्रकुशलाः प्रभो ॥ २२ ॥

सङ्क्रमैर्विविधैर्लङ्का शतघ्नीभिश्च संयुता ।

एवं स्थितेऽपि देवेश श्रृणु मे तत्र चेष्टितम् ॥ २३ ॥

दशनानबलौघस्य चतुर्थांशो मया हतः ॥ ।

दग्ध्वा लङ्कां पुरीं स्वर्णप्रासादो धर्षितो मया ॥ २४ ॥

शतघ्न्यः सङ्क्रमाश्चैव नाशिता मे रघूत्तम ।

देव त्वद्दर्शनादेव लङ्का भस्मीकृता भवेत् ॥ २५ ॥

प्रस्थानं कुरु देवेश गच्छामो लवणाम्बुधेः ।

तीरं सह महावीरैर्वानरौघैः समन्ततः ॥ २६ ॥

श्रुत्वा हनूमतो वाक्यमुवाच रघुनन्दनः ।

सुग्रीव सैनिकान्सर्वान्प्रस्थानायाभिनोदय ॥ २७ ॥

इदानीमेव विजयो मुहुर्तः परिवर्तते ।

अस्मिन्मुहुर्ते गत्वाहं लङ्कां राक्षससङ्कुलाम् ॥ २८ ॥

सप्राकारां सुदुर्धर्षां नाशयामि सरावणाम् ।

आनेष्यामि च सीतां मे दक्षिणाक्षि स्फुरत्यधः ॥ २९ ॥

प्रयातु वाहिनी सर्वा वानराणां तरस्विनाम् ।

रक्षन्तु युथपाः सेनामग्रे पृष्ठे च पार्श्वयोः ॥ ३० ॥

हनूमन्तमथारुह्य गच्छाम्यग्रेऽङ्गदं ततः ।

आरुह्य लक्ष्मणो यातु सुग्रीवं त्वं मया सह ॥ ३१ ॥

गजो गवाक्षो गवयो मैन्दो द्विविद एव च ।

नलो नीलः सुषेणश्च जाम्बवांश्च तथापरे ॥ ३२ ॥

सर्वे गच्छन्तु सर्वत्र सेनायाः शत्रुघातिनः ।

इत्याद्न्याप्य हरीन् रामः प्रतस्थे सहलक्ष्मणः ॥ ३३ ॥

सुग्रीवसहितो हर्षात्सेनामध्यगतो विभुः ।

वारणेन्द्रनिभाः सर्वे वानराः कामरूपिणः ॥ ३४ ॥

क्ष्वेलन्तः परिगर्जन्तो जग्मुस्ते दक्षिणां दिशम् ।

भक्षयन्तो ययुः सर्वे फलानि च मधूनि च ॥ ३५ ॥

ब्रुवन्तो राघवस्याग्रे हनिष्यामोऽद्य रावणम् ।

एवं ते वानरश्रेष्ठा गच्छन्त्यतुलविक्रमाः ॥ ३६ ॥

हरिभ्यामुह्यमानौ तौ शुशुभाते रघुत्तमौ ।

नक्षत्रैः सेवितौ यद्वच्चन्द्रसूर्याविवाम्बरे ॥ ३७ ॥

आवृत्य पृथिवीं कृत्स्नां जगाम महती चमूः ।

प्रस्फाटयन्तः पुच्छाग्रानुद्वहन्तश्च पादपान् ॥ ३८ ॥

शैलानारोहयन्तश्च जग्मुर्मारुतवेगतः ।

असङ्ख्याताश्च सर्वत्र वानराः परिपूरिताः ॥ ३९ ॥

हृष्टास्ते जग्मुरत्यर्थ रामेण परिपालिताः ।

गता चमूर्दिवारात्रं क्वचिन्नासज्जत क्षणम् ॥ ४० ॥

काननानि विचित्राणि पश्यन्मलयसह्ययोः ।

ते सह्यं समतिक्रम्य मलयं च तथा गिरिम् ॥ ४१ ॥

आययुश्चानुपूर्व्येण समुद्रं भीमनिःस्वनम् ।

अवतीर्य हनूमन्तं रामः सुग्रीवसंयुतः ॥ ४२ ॥

सलिलाभ्याशमासाद्य रामो वचनमब्रवीत् ।

आगताः स्मो वयं सर्वे समुद्रं मकरालयम् ॥ ४३ ॥

इतो गन्तुमशक्यं नो निरुपायेन वानराः ।

अत्र सेनानिवेशोऽस्तु मन्त्रयामोऽस्य तारणे ॥ ४४ ॥

श्रुत्वा रामस्य वचनं सुग्रीवः सागरान्तिके ।

सेनां न्यवेशयत्क्षिप्रं रक्षितां कपिकुञ्जरैः ॥ ४५ ॥

ते पश्यन्तो विषेदुस्तं सागरं भीमदर्शनम् ।

महोन्नततरङ्गाढ्यं भीमनक्रभयंकरम् ॥ ४६ ॥

अगाधं गगनाकारं सागरं वीक्ष्य दुःखिताः ।

तरिष्यामः कथं घोरं सागरं वरुणालयम् ॥ ४७ ॥

हन्तव्योऽस्माभिरद्यैव रावणो राक्षसाधमः ।

इति चिन्ताकुलाः सर्वे रामपार्श्वे व्यवस्थिता ॥ ४८ ॥

रामः सीतामनुस्मृत्य दुःखेन महतावृतः ।

विलप्य जानकीं सीतां बहुधा कार्यमानुषः ॥ ४९ ॥

अद्वितीयश्चिदात्मैकः परमात्मा सनातनः ।

यस्तु जानाति रामस्य स्वरूपं तत्त्वतो जनः ॥ ५० ॥

तं न स्पृश्यति दुःखादि किमुतानन्दमव्ययम् ।

दुःखहर्षभयक्रोधलोभमोहमदादयः ॥ ५१ ॥

अद्न्यानलिङ्गन्येतानि कुतः सन्ति चिदात्मनि ।

देहाभिमानिनो दुःखं न देहस्य चिदात्मनः ॥ ५२ ॥

सम्प्रसादे द्वयाभावात्सुखमात्रं हि दृश्यते ।

बुद्ध्याद्यभावात्संशुद्धे दुःखं तत्र न दृश्यते ।

अतो दुःखादिकं सर्वं बुद्धेरेव न संशयः ॥ ५३ ॥

रामः परात्मा पुरुषः पुराणो

 नित्योदितो नित्यसुखो निरीहः ।

तथापि मायागुणसङ्गतोऽसौ

 सुग्रीव दुःखीव विभाव्यतेऽबुधैः ॥ ५४ ॥

इति श्रीमदध्यात्मरामायणे उमामहेश्वरसंवादे युद्धकाण्डे

प्रथमः सर्गः ॥ १ ॥



॥ अध्यात्मरामायणे युद्धकाण्ड ॥

द्वितीयः सर्गः ॥

श्रीमहादेव उवाच ।

लङ्कायां रावणो दृष्ट्वा कृतं कर्म हनूमता ।

दुष्करं दैवतैर्वापि ह्रिया किञ्चिदवाङ्मुखः ॥ १ ॥

आहूय मन्त्रिणः सर्वानिदं वचनमब्रवीत् ।

हनूमता कृतं कर्म भवद्भिर्दृष्टमेव तत् ॥ २ ॥

प्रविश्य लङ्कां दुर्धर्षां दृष्ट्वा सीतां दुरासदाम् ।

हत्वा च राक्षसीन्वीरानक्षं मन्तोदरीसुतम् ॥ ३ ॥

दग्ध्वा लङ्कामशेषेण लङ्घयित्वा च सागरम् ।

युष्मान सर्वान् अतिक्रम्य स्वस्थोऽगात्पुनरेव सः ॥ ४ ॥

किं कर्तव्यमितोऽस्माभिर्युयं मन्त्रविशारदाः ।

मन्त्रयध्वं प्रयत्नेन यत्कृतं मे हितं भवेत् ॥ ५ ॥

रावणस्य वचःश्रुत्वा राक्षसास्तमथाब्रुवन् ।

देव शङ्का कुतो रामात्तव लोकजितो रणे ॥ ६ ॥

इन्द्रस्तु बद्ध्वा निक्षिप्तं पुत्रेण तव पत्तने ।

जित्वा कुबेरमानीय पुष्पकं भुज्यते त्वया ॥ ७ ॥

यमो जितः कालदण्डाद्भयं नाभूत्तव प्रभो ।

वरुणो हुङ्कृतेनैव जितः सर्वेऽपि राक्षसाः ॥ ८ ॥

मयो महासुरो भीत्या कन्यां दत्त्वा स्वयं तव ।

त्वद्वशे वर्ततेऽद्यापि किमुतान्ये महासुराः ॥ ९ ॥

हनूमद्धर्षणं यत्तु तदवद्न्यानकृतं च नः ।

वानरोऽयं किमस्माकमस्मिन्पौरुषदर्शने ॥ १० ॥

इत्युपेक्षितमस्माभिर्धर्षणं तेन किं भवेत् ।

वयं प्रमत्ता किं तेन वञ्चिताः स्मो हनूमता ॥ ११ ॥

जानीमो यदि तं सर्वे कथं जीवन् गमिष्यति ।

आद्न्यापय जगत्कृत्स्नमावानरममानुषम् ॥ १२ ॥

कृत्वायास्यामहे सर्वे प्रत्येकं वा नियोजय ।

कुम्भकर्णस्तदा प्राह रावणं राक्षसेश्वरम् ॥ १३ ॥

आरब्धं यत्त्वया कर्म स्वात्मनाशाय केवलम् ।

न दृष्टोऽसि तदा भाग्यात्त्वं रामेण महात्मना ॥ १४ ॥

यदि पश्यति रामस्त्वां जीवन्नायासि रावण ।

रामो न मानुषो देवः साक्षान्नारयणोऽव्ययः ॥ १५ ॥

सीता भगवति लक्ष्मी रामपत्नी यशस्विनी ।

राक्षसानां विनाशाय त्वयानीता सुमध्यमा ॥ १६ ॥

विषपिण्डमिवागीर्य महामीनो यथा तथा ।

आनीता जानकी पश्चात्त्वया किं वा भविष्यति ॥ १७ ॥

यद्यप्यनुचितं कर्म त्वया कृतमजानता ।

सर्वं समं करिष्यामि स्वस्थचित्तो भव प्रभो ॥ १८ ॥

कुम्भकर्णवचः श्रुत्वा वाक्यमिन्द्रजिदब्रवीत् ।

देहि देव ममानुद्न्यां हत्वा रामं सलक्ष्मणम् ।

सुग्रीवं वानरांश्चैव पुनर्यास्यामि तेऽन्तिकम् ॥ १९ ॥

तत्रागतो भागवतप्रधानो

 विभीषणो बुद्धिमतं वरिष्ठः ।

श्रीरामपादद्वय एकतानः ।

प्रणम्य देवारिमुपोपविष्टः ॥ २० ॥

विलोक्य कुम्भश्रवणादिदैत्या-

न्मत्तप्रमत्तानतिविस्मयेन ।

विलोक्य कामातुरमप्रमत्तो

 दशाननं प्राह विशुद्धबुद्धिः ॥ २१ ॥

न कुम्भकर्णेन्द्रजितौ च राजं-

 स्तथा महापार्श्वमहोदरौ तौ ।

निकुम्भकुम्भौ च तथातिकायः

 स्थास्तु न शक्ता युधि राघवस्य ॥ २२ ॥

सीताभिचानेन महाग्रहेण

 ग्रतोऽसि राजन् न च ते विमोक्षः ।

तामेव सत्कृत्य महाधनेन

 दत्त्वाभिरामाय सुखी भव त्वम् ॥ २३ ॥

यावन्न रामस्य शिताः शिलीमुखा

 लङ्कामभिव्याप्य शिरांसि रक्षसाम् ।

छिन्दन्ति तावद्रघुनायकस्य भो-

 स्तां जानकीं त्वं प्रतिदातुमर्हसि ॥ २४ ॥

यावन्नगाभाः कपयो महाबला

 हरिन्द्रतुल्या नखदंष्ट्रयोधिनः ।

लङ्कां समाक्रम्य विनाशयन्ति ते

तावद्द्रुतं देहि रघूत्तमाय ताम् ॥ २५ ॥

जीवन्न रामेण विमोक्ष्यसे त्वं

 गुप्तः सुरेन्द्रैरपि शङ्करेण ।

न देवराजाङ्कगतो न मृत्योः

पाताललोकानपि सम्प्रविष्टः ॥ २६ ॥

शुभं हितं पवित्रं च विभीषणवचः खलः ।

प्रतिजग्राह नैवासौ म्रियमाण इवौषधम् ॥ २७ ॥

कालेन नोदितो दैत्यो विभीषणमथाब्रवीत् ।

मद्दत्तभोगैः पुष्टाङ्गो मत्समीपे वसन्नपि ॥ २८ ॥

प्रतीपमाचरत्येष ममैव हितकारिणः ।

मित्रभावेन शत्रुर्मे जातो नास्त्यत्र संशयः ॥ २९ ॥

अनार्येण कृतघ्नेन सङ्गतिर्मे न युज्यते ।

विनाशमभिकाङ्क्षन्ति द्न्यातीनां द्न्यातयः सदा ॥ ३० ॥

योऽन्यस्त्वेवंविधं ब्रूयाद्वाक्यमेकं निशाचरः ।

हन्मि तस्मिन् क्षणे एव धिक् त्वां रक्षः कुलाधमम् ॥ ३१ ॥

रावणेनैवमुक्तः सन्परुषं स विभीषणः ।

उत्पपात सभामध्याद्गदापाणिर्महाबलः ॥ ३२ ॥

चतुर्भिर्मन्त्रिभिः सार्धं गगनस्थोऽब्रविद्वचः ।

क्रोधेन महताविष्टो रावणं दशकन्धरम् ।

मा विनाशमुपैहि त्वं प्रियवादिनमेव माम् ॥ ३३ ॥

धिक्करोषि तथापि त्वं ज्येष्ठो भ्राता पितुः समः ।

कालो राघवरूपेण जातो दशरथालये ॥ ३४ ॥

काली सीताभिधानेन जाता जनकनन्दिनी ।

तावुभावागतावत्र भूर्मेभारापनुत्तये ॥ ३५ ॥

तेनैव प्रेरितस्त्वं तु न श्रृणोषि हितं मम ।

श्रीरामः प्रकृतेः साक्षात्परस्तात्सर्वदा स्थितः ॥ ३६ ॥

बहिरन्तश्च भूतानां समः सर्वत्र संस्थितः ।

नामरूपादिभेदेन तत्तन्मय इवामलः ॥ ३७ ॥

यथा नानाप्रकारेषु वृक्षेष्वेको महानलः ।

तत्तदाकृतिभेदेन भिद्यतेऽद्न्यानचक्षुषाम् ॥ ३८ ॥

पञ्चकोशादिभेदेन तत्तन्मय इवाबभौ ।

नीलपीतादियोगेन निर्मलः स्फटिको यथा ॥ ३९ ॥

स एव नित्यमुक्तोऽपि स्वमायागुणबिम्बितः ।

कालः प्रधानं पुरुषोऽव्यक्तं चेति चतुर्विधः ॥ ४० ॥

प्रधानपुरुषाभ्यां स जगत्कृत्स्नं सृजत्यजः ।

कालरूपेण कलनां जगतः कुरुतेऽव्ययः ॥ ४१ ॥

कालरूपी स भगवान् रामरूपेण मायया ॥ ४२ ॥

ब्रह्मणा प्रार्थितो देवस्त्वद्वधार्थमिहागतः ।

तदन्यथा कथं कुर्यात्सत्यसंकल्प ईश्वरः ॥ ४३ ॥

हनिष्यति त्वां रामस्तु सपुत्रबलवाहनम् ।

हन्यमानं न शक्नोमि द्रष्टुं रामेण रावण ॥ ४४ ॥

त्वां राक्षसकुलं कृत्स्नं ततो गच्छामि राघवम् ।

मयि याते सुखीभूत्वा रमस्व भवने चिरम् ॥ ४५ ॥

विभीषणो रावणवाक्यतः क्षणा-

 द्विसृज्य सर्वं सपरिच्छदं गृहम् ।

जगाम रामस्य पदारविन्दयोः

सेवाभिकाङ्क्षी परिपूर्णमानसः ॥ ४६ ॥

इति श्रीमदध्यात्मरामायणे उमामहेश्वरसंवादे युद्धकाण्डे द्वितीयः

सर्गः ॥ २ ॥



॥ अध्यात्मरामायणे युद्धकाण्ड ॥

तृतीयः सर्गः ॥

श्रीमहादेव उवाच ।

विभीषणो महाभागश्चतुर्भिर्मन्त्रिभिः सह ।

आगत्य गगने रामसम्मुखे समवस्थितः ॥ १ ॥

उच्चैरुवाच भोः स्वामिन् राम राजीवलोचन ।

रावणस्यानुजोऽहं ते दारहर्तुर्विभीषणः ॥ २ ॥

नाम्ना भ्राता निरस्तोऽहं त्वामेव शरणं गतः ।

हितमुक्तं मया देव तस्य चाविदितात्मनः ॥ ३ ॥

सीतां रामाय वैदेहीं प्रेषयेति पुनः पुनः ।

उक्तोऽपि न श्रृणोत्येव कालपाशवशं गतः ॥ ४ ॥

हन्तुं मां खड्गमादाय प्राद्रवद्राक्षसाधमः ।

ततोऽचिरेण सचिवैश्चतुर्भिः सहितो भयात् ॥ ५ ॥

त्वामेव भवमोक्षाय मुमुक्षुः शरणं गतः ।

विभीषणवचः श्रुत्वा सुग्रीवो वाक्यमब्रवीत् ॥ ६ ॥

विश्वासार्हो न ते राम मायावी राक्षसाधमः ।

सीताहर्तुर्विशेषेण रावणस्यानुजो बली ॥ ७ ॥

मन्त्रिभिः सायुधैरस्मान् विवरे निहनिष्यति ।

तदाद्न्यापय मे देव वानरैर्हन्यतामयम् ॥ ८ ॥

ममैवं भाति मे राम बुद्ध्या किं निश्चितं वद ।

श्रुत्वा सुग्रीववचनं रामः सस्मितमब्रवीत् ॥ ९ ॥

यदीच्छामि कपिश्रेष्ठ लोकान्सर्वान्सहेश्वरान् ।

निमिषार्धेन संहन्यां सृजामि निमिषार्धतः ॥ १० ॥

अतो मयाभयं दत्तं शीघ्रमानय राक्षसम् ॥ ११ ॥

सकृदेव प्रपन्नाय तवास्मीति च याचते ।

अभयं सर्वभूतेभ्यो ददाम्येतद्व्रतं मम ॥ १२॥

रामस्य वचनं श्रुत्वा सुग्रीवो हृष्टमानसः ।

विभीषणमथानाय्य दर्शयामास राघवम् ॥ १३ ॥

विभीषणस्तु साष्टाङ्गं प्रणिपत्य रघुत्तमम् ।

हर्षगद्गदया वाचा भक्त्या च परयान्वितः॥ १४ ॥

रामं श्यामं विशालाक्षं प्रसन्नमुखपंकजम् ।

धनुर्बाणधरं शान्तं लक्ष्मणेन समन्वितम् ॥ १५ ॥

कृताञ्जलिपुटो भूत्वा स्तोतुं समुपचक्रमे ॥ १६ ॥

 विभीषण उवाच ।

नमस्ते राम राजेन्द्र नमः सीतामनोरम ।

नमस्ते चण्डकोदण्ड नमस्ते भक्तवत्सल ॥ १७ ॥

नमोऽनन्ताय शान्ताय रामायामिततेजसे ।

सुग्रीवमित्राय च ते रघूणां पतये नमः ॥ १८ ॥

जगदुत्पत्तिनाशानां कारणाय महात्मने ।

त्रैलोक्यगुरवेऽनादिगृहस्थाय नमो नमः ॥ १९॥

त्वमादिर्जगतां राम त्वमेव स्थितिकारणम् ।

त्वमन्ते निधनस्थानं स्वेच्छाचारस्त्वमेव हि ॥ २० ॥

चराचराणां भूतानां बहिरन्तश्चराघव।

व्याप्यव्यापकरूपेण भवान् भाति जगन्मयः ॥२१॥

त्वन्मायया हृतद्न्याना नष्टात्मानो विचेतसः।

गतागतं प्रपद्यन्ते पापपुण्यवशात्सदा ॥ २२ ॥

तावत्सत्यं जगद्भाति शुक्तिकारजतं तथा

यावन्न द्न्यायते द्न्यानं चेतसानन्यगामिना ॥२३ ॥

त्वदद्न्यानात्सदा युक्ताः पुत्रदारगृहादिषु ।

रमन्ते विषयान्सर्वानन्ते दुःखप्रदान्विभो ॥ २४ ॥

त्वमिन्द्रोऽग्निर्यमो रक्षो वरुणश्च तथानिलः ।

कुबेरश्च तथा रुद्रस्त्वमेव पुरुषोत्तम ॥ २५ ॥

त्वमणोरप्यणीयांश्च स्थूलात् स्थूलतरः प्रभो ।

त्वं पिता सर्वलोकानां माता धाता त्वमेव हि ॥ २६ ॥

आदिमध्यान्तरहितः परिपूर्णोऽच्युतोऽव्ययः ।

त्वं पाणिपादरहितश्चक्षुःश्रोत्रविवर्जितः ॥ २७ ॥

श्रोता द्रष्टा ग्रहिता च जवनस्त्वं खरान्तक ।

कोशेभ्यो व्यतिरिक्तस्त्वं निर्गुणो निरुपाश्रयः ॥ २८ ॥

निर्विकल्पो निर्विकारो निराकारो निरीश्वरः ।

षड्भावरहितोऽनादिः पुरुषः प्रकृते परः ॥ २९ ॥

मायया गृह्यमाणस्त्वं मनुष्य इव भाव्यसे ।

द्न्यात्वा त्वां निर्गुणमजं वैष्णवा मोक्षगामिनः ॥ ३० ॥

अहं त्वत्पादसद्भक्तिनीःश्रेणीं प्राप्य राघव ।

इच्छामि द्न्यानयोगाख्यं सौधमारोढुमीश्वर ॥ ३१ ॥

नमः सीतापते राम नमः कारुणिकोत्तम ।

रावणारे नमस्तुभ्यं त्राहि मां भवसागरात् ॥ ३२ ॥

ततः प्रसन्नः प्रोवाच श्रीरामो भक्तवत्सलः ।

वरं वृणीष्व भद्रं ते वाञ्छितं वरदोऽस्म्यहम् ॥ ३३ ॥

 विभीषण उवाच ।

धन्योऽस्मि कृतकृत्योऽस्मि कृतकार्योऽस्मि राघव ।

त्वत्पाददर्शनादेव विमुक्तोऽस्मि न संशयः ॥ ३४ ॥

नास्ति मत्सदृशो धन्यो नास्ति मत्सदृशः शुचिः ।

नास्ति मत्सदृशो लोके राम त्वन्मूर्तिदर्शनात् ॥ ३५ ॥

कर्मबन्धविनाशाय त्वज्द्न्यानं भक्तिलक्षणम् ।

त्वद्ध्यानं परमार्थं च देहि मे रघुनन्दन ॥ ३६ ॥

न याचे राम राजेन्द्र सुखं विषयसम्भवम् ।

त्वत्पादकमले सक्ता भक्तिरेव सदास्तु मे ॥ ३७ ॥

ओमित्युक्त्वा पुनः प्रीतो राम प्रोवाच राक्षसम् ।

श्रृणु वक्ष्यामि ते भद्रं रहस्यं मम निश्चितम् ॥ ३८ ॥

मद्भक्तानां प्रशांतानां योगिनां वीतरागिणाम् ।

हृदये सीतया नित्यं वसाम्यत्र न संशयः ॥ ३९ ॥

तस्मात्त्वं सर्वदा शान्तः सर्वकल्मषवर्जितः ।

मां ध्यात्वा मोक्ष्यसे नित्यं घोरसंसारसागरात् ॥ ४० ॥

स्तोत्रमेतत्पठेद्यस्तु लिखेद्यः श्रुणुयादपि ।

मत्प्रीतये ममाभिष्टं सारूप्य समवाप्नुयात् ॥ ४१ ॥

इत्युक्त्वा लक्ष्मणं प्राह श्रीरामो भक्तभक्तिमान् ।

पश्यत्विदानीमेवैष मम सन्दर्शने फलम् ॥ ४२ ॥

लङ्काराज्येऽभिषेक्ष्यामि जलमानय सागरात् ।

यावच्चन्द्रश्च सूर्यश्च यावत्तिष्ठति मेदिनी ॥ ४३ ॥

यावन्मम कथा लोके तावद्राज्यंकरोत्वसौ ।

इत्युक्त्वा लक्ष्मणेनाम्बु ह्यानाय्य कलशेन तम् ॥ ४४ ॥

लङ्काराज्याधिपत्यार्थमभिषेकं रमापतिः ।

कारयामास सचिवैर्लक्ष्मणेन विशेषतः ॥ ४५ ॥

साधु साध्विति ते सर्वे वानरास्तुष्टुवुर्भृशम् ।

सुग्रीवोऽपि परुष्वज्य विभीषणमथाब्रवीत् ॥ ४६ ॥

विभीषण वयं सर्वे रामस्य परमात्मनः ।

किङ्करास्तत्र मुख्यस्त्वं भक्त्या रामपरिग्रहात् ।

रावणस्य विनाशे त्वं साहाय्यं कर्तुमर्हसि ॥ ४७ ॥

विभीषण उवाच ।

अहं कियान्सहायत्वे रामस्य परमात्मनः ।

किं तु दास्यं करिष्येऽहं भक्त्या शक्त्या ह्यमायया ॥ ४८ ॥

दशग्रीवेण सन्दिष्टः शुको नाम महासुरः ।

संस्थितो ह्यम्बरे वाक्यं सुग्रीवमिदमब्रवीत् ॥ ४९ ॥

त्वामाह रावणो राजा भ्रातरं राक्षसाधिपः ।

महाकुलप्रसूतस्त्वं राजासि वनचारिणाम् ॥ ५० ॥

मम भ्रातृसमानस्त्वं तव नास्त्यर्थविप्लवः ।

अहं यदहरं भार्यां राजपुत्रस्य किं तव ॥ ५१ ॥

किष्किन्धां याहि हरिभिर्लङ्का शक्या न दैवतैः ।

प्राप्तुं किं मानवैरल्पसत्त्वैर्वानरयूथपैः ॥ ५२ ॥

तं प्रापयन्तं वचनं तूर्णमुत्प्लुत्य वानराः ।

प्रापद्यन्त तदा क्षिप्रं निहन्तुं दृढमुष्टिभिः॥ ५३ ॥

वानरैर्हन्यमानस्तु शुको राममथाब्रवीत् ।

न दूतां घ्नन्ति राजेन्द्र वानरान्वारय प्रभो ॥ ५४ ॥

रामं श्रुत्वा तदा वाक्यं शुकस्य परिदेवितम् ।

मा वधिष्टेति रामस्ताम्वारयामास वानरान् ॥ ५५ ॥

पुनरम्बरमासाद्य शुकः सुग्रीवमब्रवीत् ।

ब्रूहि राजन्दशग्रीवं किं वक्ष्यामि व्रजाम्यहम् ॥ ५६ ॥

 सुग्रीव उवाच ।

यथा वाली मम भ्राता तथा त्वं राक्षसाधम ।

हन्तव्यस्त्वं मया यत्नात्सपुत्रबलवाहनः ॥ ५७ ॥

ब्रूहि मे रामचन्द्रस्य भार्यां हृत्वा क्व यास्यसि ।

ततो रामाद्न्यया धृत्वा शुकं बध्वान्वरक्षयत् ॥ ५८ ॥

शार्दूलोऽपिततः पूर्वं दृष्ट्वा कपिबल।म् महत् ।

यथावत्कथयामास रावणाय स राक्षसः ॥ ५९ ॥

दीर्घचिन्तापरो भूत्वा निःश्वसन्नास मन्दिरे ।

ततः समुद्रमावेक्ष्य रामो रक्तान्तलोचनः ॥ ६० ॥

पश्य लक्ष्मण दुष्टोऽसौ वारिधिर्मामुपागतम् ।

नाभिनन्दति दुष्टात्मा दर्शनार्थं ममानघ ॥ ६१ ॥

जानाति मानुषोऽयं मे किं करिष्यति वानरैः ।

अद्य पश्य महाबाहो शोषयिष्यामि वारिधिम् ॥ ६२ ॥

पादेनैव गमिष्यन्ति वानरा विगतज्वराः ।

इत्युक्त्वा क्रोधताम्राक्ष आरोपितधर्नुर्धरः ॥ ६३ ॥

तूणीराद्बाणमादाय कालाग्निसदृशप्रभम् ।

सन्धाय चापमाकृष्य रामो वाक्यमथाब्रवीत् ॥ ६४ ॥

पश्यन्तु सर्वभूतानि रामस्य शरविक्रमम् ।

इदानीं भस्मसात्कुर्यां समुद्रं सरितां पतिम् ॥ ६५ ॥

एवं ब्रूवति रामे तु सशैलवनकानना ।

चचाल वसुधा द्यौश्च दिशश्च तमसावृताः ॥ ६६ ॥

चुक्षुभे सागरो वेलां भयाद्योजनमत्यगात् ।

तिमिनक्रझषा मीनाः प्रतप्ताः परितत्रसुः ॥ ६७ ॥

एतस्मिन्नन्तरे साक्षात्सागरो दिव्यरूपधृक् ।

दिव्याभरणसम्पन्नः स्वभासा भासयन् दिशः ॥ ६८ ॥

स्वान्तःस्थदिव्यरत्नानि कराभ्यां परिगृह्य सः ।

पादयोः पुरतः क्षिप्त्वा रामस्योपायनं बहु ॥ ६९ ॥

दण्डवत्प्रणित्याह रामं रक्तान्तलोचनम् ।

त्राहि त्राहि जगन्नाथ राम त्रैलोक्यरक्षक ॥ ७० ॥

जडोऽहं राम ते सृष्टः सृजता निखिलं जगत् ।

स्वभावमन्यथा कर्तुं कः शक्तो देवनिर्मितम् ॥ ७१ ॥

स्थूलानि पञ्चभूतानि जडान्येव स्वभावतः ।

सृष्टानि भवतैतानि त्वदाद्न्यां लङ्घयन्ति न ॥ ७२ ॥

तामसादहमो राम भूतानि प्रभवन्ति हि ।

कारणानुगमात्तेषां जडत्वं तामसं स्वतः ॥ ७३ ॥

निर्गुणस्त्वं निराकारो यदामायागुणान्प्रभो ।

लीलयाङ्गीकरोषि त्वं तदा वैराजनामवान् ॥ ७४ ॥

गुणात्मनो विराजश्च सत्त्वाद्देवा बभूविरे ।

रजोगुणात्प्रजेशाद्या मन्योर्भूतपतिस्तव ॥ ७५ ॥

त्वामहं मायया छन्नं लीलया मानुषाकृतिम् ॥ ७६ ॥

दडबुद्धिर्जडो मुर्खः कथं जानामि निर्गुणम् ।

जण्ड एव हि मुर्खाणां सन्मार्गप्रापकः प्रभो ॥ ७७ ॥

भूतानाममरश्रेष्ठ पशूनां लगुडो यथा ।

शरणं ते व्रजामीशं शरण्यं भक्तवत्सल ।

अभयं देहि मे राम लङ्कामार्गं ददामि ते ॥ ७८ ॥

श्रीराम उवाच ।

अमोघोऽयं महाबाणः कस्मिन्देशे निपात्यताम् ।

लक्ष्यं दर्शय मे शीघ्रं बाणस्यामोघपातिनः ॥ ७९ ॥

रामस्य वचनं श्रुत्वा करे दृष्ट्वा महाशरम् ।

महोदधिर्महातेजा राघवं वाक्यमब्रवीत् ॥ ८० ॥

रामोत्तरप्रदेशे तु द्रुमकुल्य इति श्रुतः ।

प्रदेशस्तत्र बहवः पापात्मानो दिवानिशम् ॥ ८१ ॥

बाधन्ते मां रघुश्रेष्ठ तत्र ते पात्यतां शरः ।

रामेण सृष्टो बाणस्तु क्षणादाभीरमण्डलम् ॥ ८२ ॥

हत्वा पुनः समागत्य तूणीरे पूर्ववत्स्थितः ।

ततोऽब्रवीद्रघुश्रेष्ठं सागरो विनयान्वितः ॥ ८३ ॥

नलः सेतुं करोत्वस्मिन् जले मे विश्वकर्मणः ।

सुतो धीमान् समर्थोऽस्मिन्कार्ये लब्धवरो हरिः ॥ ८४ ॥

कीर्तिं जानन्तु ते लोकाः सर्वलोकमलापहाम् ।

इत्युक्त्वा राघवं नत्वा ययौ सिन्धूरदृश्यताम् ॥ ८५ ॥

ततो रामस्तु सुग्रीवलक्ष्मणाभ्यां समन्वितः ।

नलमाद्न्यायच्छीघ्रं वानरै सेतुबन्धने ॥ ८६ ॥

ततोऽतिहृष्टः प्लवगेन्द्रयूथपै

 र्महानगेन्द्रप्रतिमैर्युतो नलः ।

बबन्धं सेतुं शतयोजनायतं

 सुविस्तृतं पर्वतपादपैर्दृढम् ॥ ८७ ॥

इति श्रीमदध्यात्मरामायणे उमामहेश्वरसंवादे युद्धकाण्डे

तृतीयः सर्गः ॥ ३ ॥



॥ अध्यात्मरामायणे युद्धकाण्ड ॥

 चतुर्थः सर्गः ॥

श्रीमहादेव उवाच ।

सेतुमारभमाणस्तु तत्र रामेश्वरं शिवम् ।

संस्थाप्य पूजयित्वाह रामो लोकहिताय च ॥ १ ॥

प्रणमेत्सेतुवन्धं यो दृष्ट्वा रामेश्वरं शिवम् ।

ब्रह्महत्यादिपापेभो मुच्यते मदनुग्रहात् ॥ २ ॥

सेतुबन्धे नरः स्नात्वा दृष्ट्वा रामेश्वरं हरम् ।

सङ्कल्पनियतो भूत्वा गत्वा वाराणसीं नरः ॥ ३ ॥

आनीय गङ्गासलिलं रामेशमभिषिच्य च ।

समुद्रे क्षिप्ततद्भारो ब्रह्म प्राप्नोत्यसंशयम् ॥ ४ ॥

कृतानि प्रथमेनाह्ना योजनानि चतुर्दश ।

द्वितीयेन तथा चाह्ना योजनानि तु विंशतिः ॥ ५ ॥

तृतीयेन तथा चाह्ना योजनान्येकविंशतिः ।

चतुर्थेन तथा चाह्ना द्वाविंशतिरिति श्रुतम् ॥ ६ ॥

पञ्चमेन त्रयोविंशद्योजनानि समन्ततः ।

बबन्ध सागरे सेतुं नलो वानरसत्तमः ॥ ७ ॥

तेनैव जग्मुः कपयो योजनानां शतं द्रुतम् ।

असङ्ख्याताः सुवेलाद्रिं रुरुधुः प्लवगोत्तमाः ॥ ८ ॥

आरुह्य मारुतीं रामो लक्ष्मणोऽप्यङ्गदं तथा ।

दिदृक्षू राघवो लङ्कामारुरोहाचलं महत् ॥ ९ ॥

दृष्ट्वा लङ्कां सुविस्तीर्णा नानाचित्रध्वजाकुलाम् ।

चित्रप्रासादसम्बाधां स्वर्णप्राकारतोरणाम॥ १०॥

परिखाभिः शतघ्निभिः सङ्क्रमैश्च विराजितम् ।

प्रासादोपरि विस्तीर्णप्रदेशे दशकन्धरः ॥११ ॥

मन्त्रिभिः सहितो वीरैः किरीटदशकोज्ज्वलः ।

नीलाद्रिशिखराकारः कालमेघसमप्रभः ॥१२ ॥

रत्नदण्डैः सितच्छत्रैरनेकैः परिशोभितः ।

एतस्मिन्नन्तरे बद्धो मुक्तो रामेण वै शुकः ॥ १३ ॥

वानतैस्ताडितः सम्यग् दशाननमुपागतः।

प्रहसन् रावणः प्राह पीडितः किं परैः शुक ॥१४ ॥

रावणस्य वचः श्रुत्वा शुको वचनमब्रवीत् ।

सारस्योत्तरे तीरेऽब्रवं ते वचनं यथा ।

तत उत्प्लुत्य कपयो गृहीत्वा मां क्षणात्ततः॥ १५ ॥

मुष्टिभिर्नखदन्तैश्च हन्तुं लोप्तुं प्रचक्रमुः ।

ततो मां राम रक्षेति क्रोशन्तं रघुपुङ्गवः ॥ १६ ॥

विसृज्यतामिति प्राह विसृष्टोऽहं कपीश्वरैः ।

ततोऽहमागतो भीत्या दृष्ट्वा तद्वानरं बलम् ॥ १७ ॥

राक्षसानां बलौघस्य वानरेन्द्रबलस्य च ।

नैतयोर्विद्यते सन्धिर्देवदानवयोरिव ॥ १८ ॥

पुरप्राकारमायान्ति क्षिप्रमेकतरं कुरु ।

सीतां वास्मै प्रयच्छाशु युद्धं वा दीयतां प्रभो ॥१९ ॥

मामाह रामस्त्वं ब्रूहि रावणं मद्वचः शुक ।

यद्बलं च समाश्रित्य सीतां मे हृतवानसि ॥ २० ॥

तद्दर्शय यथाकामं ससैन्यः सहबान्धवः ।

श्वःकाले नगरीं लङ्कां सप्राकारां सतोरणाम् ॥ २१ ॥

राक्षसं च बलं पश्य शरैर्विध्वंसितं मया ।

घोररोषमहं मोक्ष्ये बलं धारय रावण ॥ २२ ॥

इत्युक्त्वोपररामाथ रामः कमललोचनः ।

एकस्थानगता यत्र चत्वारः पुरुषर्षभाः ॥ २३ ॥

श्रीरामो लक्ष्मणश्चैव सुग्रीवश्च विभीषणः ।

एत एव समर्थास्ते लङ्कां नाशयितुं प्रभो ॥ २४ ॥

उत्पाट्य भस्मीकरणे सर्वे तिष्ठन्तु वानराः ।

तस्य यादृग् बलं दृष्टं रूपं प्रहरणानि च ॥ २५ ॥

वधिष्यति पुरं सर्वमेकस्तिष्ठन्तु ते त्रयः ।

पश्य वानरसेनां तामसङ्ख्यातां प्रपूरिताम् ॥ २६ ॥

गर्जन्ति वानरास्तत्र पश्य पर्वतसन्निभाः ।

न शक्यास्ते गणयितुं प्राधान्येन ब्रवीमि ते ॥ २७ ॥

एष योऽभिमुखो लङ्कां नदंस्तिष्ठति वानरः।

यूथपानां सहस्राणां शतेन परिवारितः॥ २८ ॥

सुग्रीवसेनाधिपतिर्नीलो नामाग्निनन्दनः ।

एष पर्वतश्रृङ्गाभः पद्मकिञ्जल्कसन्निभः॥ २९ ॥

स्फोटयत्यभिसंरब्धो लाङ्गूलं च पुनः पुनः ।

युवराजोऽङ्गदो नाम वालिपुत्रोऽतिवीर्यवान् ॥ ३० ॥

येन दृष्टा जनकजा रामस्यातीववल्लभा ।

हनूमानेष विख्यातो हतो येन तवात्मजः ॥ ३१ ॥

श्वेतो रजतसङ्काशो महाबुद्धिपराक्रमः ।

तूर्णं सुग्रीवमागत्य पुनर्गच्छति वानरः ॥ ३२ ॥

यस्त्वेष सिंहसङ्काशः पश्यत्यतुलविक्रमः ।

रम्भो नाम महासत्त्वो लङ्कां नाशयितुं क्षमः ॥ ३३ ॥

एष पश्यति वै लङ्कां दिधक्षन्निव वानरः।

शरभो नाम राजेन्द्र कोटियूथपनायकः ॥ ३४ ॥

पनसश्च महावीर्यो मैन्दश्च द्विविदस्तथा ।

नलश्च सेतुकर्तासौ विश्वकर्मसुतो बली ॥ ३५ ॥

वानराणां वर्णने वा सङ्ख्याने वा क ईश्वरः ।

शूराः सर्वे महाकायाः सर्वे युद्धाभिकाङ्क्षिणः॥ ३६ ॥

शक्ता सर्वे चूर्णयितुं लङ्कां रक्षोगणै सह ।

एतेषां बलसङ्ख्यानं प्रत्येकं वच्मि ते श्रृणु ॥३७ ॥

एषां कोटिसहस्त्राणि नव पञ्च च सप्त च ।

तथा शङ्खसहस्राणि तथार्बुदशतानि च ॥ ३८ ॥

सुग्रीवसचिवानां ते बलमेतत्प्रकीर्तितम् ।

अन्येषां तु बलं नाहं वक्तुं शक्तोऽस्मि रावण ॥ ३९॥

रामो न मानुषः सक्षादादिनारायण परः ।

सीता साक्षाज्जगद्धेतुश्चिच्छक्तिर्जगदात्मिका ॥ ४० ॥

ताभ्यामेवसमुत्पन्नं जगत्स्थावरजङ्गमम् ।

तस्माद्रामश्च सीताच जगतस्तस्थुषश्च तौ ॥ ४१ ॥

पितरौ पृथिवीपाल तयोर्वैरी कथं भवेत् ।

अजानता त्वयानीता जगन्मातैव जानकी॥ ४२ ॥

क्षणनाशिनि संसारे शरीरे क्षणभङ्गुरे ।

पञ्चभूतात्मके राजंश्चतुर्विंशतितत्त्वके ॥ ४३ ॥

मलमांसास्थिदुर्गन्धभूयिष्ठेऽहङ्कृतालये ।

कैवास्था व्यतिरिक्तस्य काये तव जडात्मके ॥ ४४ ॥

यत्कृते ब्रह्महत्यादिपातकानि कृतानि च ।

भोगभोक्ता तु यो देहः स देहोऽत्र पतिष्यति ॥ ४५ ॥

पुण्यपापे समायातो जीवेन सुखदुःखयोः ।

कारणे देहयोगादिनात्मनः कुरुतोऽनिशम् ॥४६ ॥

यावद्देहोऽस्मि कर्तास्मीत्यात्माहंकुरुतेऽवशः ।

अध्यासात्तावदेव स्याज्जन्मनाशादिसम्भवः ॥ ४७ ॥

तस्मात्त्वं त्यज देहादावभिमानं महामते ।

आत्मातिनिर्मलः शुद्धो विद्न्यानात्माचलोऽव्ययः॥ ४८ ॥

स्वाद्न्यानवशतो बन्धं प्रतिपद्य विमुह्यति ।

तस्मात्त्वं शुद्धभावेन द्न्यात्वात्मानं सदा स्मर ॥ ४९ ॥

विरतिं भज सर्वत्र पुत्रदारगृहादिषु ।

निरयेष्वपि भोगः स्याच्छ्वशूकरतनावपि ॥ ५० ॥

देहं लब्ध्वा विवेकाढ्यं द्विजत्वं च विशेषतः ।

तत्रापि भारते वर्षे कर्मभूमौ सुदुर्लभम् ॥ ५१ ॥

को विद्वानात्मसात्कृत्वा देहं भोगानुगो भवेत् ।

अतस्त्व ब्राह्मणो भूत्वा पौलस्त्यतनयश्च सन् ॥ ५२ ॥

अद्न्यानीव सदा भोगाननुधावसि किं मुधा ।

इतः परं वा त्यक्त्वा त्वं सर्वसङ्गं समाश्रयः ॥ ५३ ॥

राममेव परात्मनं भक्तिभावेन सर्वदा ।

सीतां समर्प्य रामाय तत्पादानुचरो भव ॥ ५४ ॥

विमुक्त सर्वपापेभ्यो विष्णुलोकं प्रयास्यसि ।

नो चेद्गमिष्यसेऽधोऽधः पुनरावृत्तिवर्जितः ।

अङ्गीकुरुष्व मद्वाक्यं हितमेव वदामि ते ॥ ५५ ॥

सत्सङ्गतिं कुरु भजस्व हरिं शरण्यं

 श्रीराघवं मरकतोपलकान्तिकान्तम् ।

सीतासमेतमनिशं धृतचापबणं

सुग्रीवलक्ष्मणविभीषणसेविताङ्घ्रिम् ॥ ५६ ॥

इति श्रीमदध्यात्मरामायणे उमामहेश्वरसंवादे युद्धकाण्डे

चतुर्थः सर्गः ॥ ४ ॥



॥ अध्यात्मरामायणे युद्धकाण्ड ॥

 पञ्चमः सर्गः ॥

श्रीमहादेव उवाच ।

श्रुत्वा शुकमुखोद्गीतं वाक्यमद्न्याननाशनम् ।

रावणः क्रोधताम्राक्षो दहन्निव तमब्रवीत् ॥ १ ॥

अनुजीव्य सुदुर्बुद्धे गुरुवद्भाषसे कथम् ।

शासिताहं त्रिजगतां त्वं मां शिक्षन्न लज्जसे ॥ २ ॥

इदानीमेव हन्मि त्वां किन्तु पूर्वकृतं तव ।

स्मरामि तेन रक्षामि त्वां यद्यपि वधोचितम् ॥ ३ ॥

इतो गच्छ विमूढ त्वमेवं श्रोतुं न मे क्षमम् ।

महाप्रसाद इत्युक्त्वा वेपमानो गृहं ययौ ॥ ४ ॥

शुकोऽपि ब्राह्मणः पूर्वं ब्रह्मिष्ठो ब्रह्मवित्तमः ।

वानप्रस्थाविधानेन वने तिष्ठन् स्वकर्मकृत् ॥ ५ ॥

देवानामभिवृद्ध्यर्थं विनाशाय सुरद्विषाम् ।

चकार यद्न्यविततिमविच्छिन्नां महामतिः ॥ ६ ॥

राक्षसानां विरोधोऽभूच्छुको देवहितोद्यतः ।

वज्रदंष्ट्र इति ख्यातस्तत्रैको राक्षसो महान् ॥ ७ ॥

अन्तरं प्रेप्सुरातिष्ठच्छुकापकरणोद्यतः ।

कदाचिदागतोऽगस्त्यस्तस्याश्रमपदं मुनेः ॥ ८ ॥

तेन सम्पूजितोऽगस्त्य भोजनार्थं निमन्त्रितः ।

गते स्नातुं मुनौ कुम्भसम्भवे प्राप्य चान्तरम् ॥ ९ ॥

आगस्त्यरूपधृक् सोऽपि राक्षसः शुकमब्रवीत् ।

यदि दास्यसि मे ब्रह्मन् भोजनं देहि सामिषम् ॥ १० ॥

बहुकालं न भुक्तं मे मांसं छागाङ्गसम्भवम् ।

तथेति कारयामास मांसभोज्यं सविस्तरम् ॥ ११ ॥

उपविष्टे मुनौ भोक्तुं राक्षसोऽतीव सुन्दरम् ।

शुकभार्यावपुर्धृत्वा तां चान्तर्मोहयन् खलः ॥ १२ ॥

वरमांसं ददौ तस्मै सुपक्वं बहुविस्तरम् ।

दत्त्वैवान्तर्दधे रक्षस्ततो दृष्ट्वा चुकोप सः ॥ १३ ॥

अमेध्यं मानुषं मांसमगस्त्यः शुकमब्रवीत् ।

अभक्ष्यं मानुषं मांसं दत्तवानसि दुर्मते ॥ १४ ॥

मह्यं त्वं राक्षसो भूत्वा तिष्ठ त्वं मानुषाशनः ।

इति शप्तः शुको भीत्या प्राहागस्त्यं मुने त्वया ॥ १५ ॥

इदानीं भाषितं मेऽद्य मांसं देहीति विस्तरम् ।

तथैव दत्तं भो देव किं मे शापं प्रदास्यसि ॥ १६ ॥

श्रुत्वा शुकस्य वचनं मुहूर्तं ध्यानमास्थितः ।

द्न्यात्वा रक्षःकृतं सर्वं ततः प्राह शुकं सुधीः ॥ १७ ॥

तवापकारिणा सर्वं राक्षसेन कृतं त्विदम् ।

अविचार्यैव मे दत्तः शापस्ते मुनिसत्तम ॥ १८ ॥

तथापि मे वचोऽमोघमेवमेव भविष्यति ।

राक्षसं वपुरास्थाय रावणस्य सहायकृत् ॥ १९ ॥

तिष्ठ तावद्यदा रामो दशाननवधाय हि ।

आगमिष्यति लङ्कायाः समीपं वानरैः सह ॥ २० ॥

प्रेषितो रावणेन त्वं चारो भूत्वा रघूत्तमम् ।

दृष्ट्वा शापाद्विनिर्मुक्तो बोधयित्वा च रावणम् ॥ २१ ॥

तत्त्वद्न्यानं ततो मुक्त परं पदमवाप्स्यसि ।

इत्युक्तोऽगस्त्यमुनिना शको ब्रह्मणसत्तम ॥ २२ ॥

बभूव राक्षसः सद्यो रावणं प्राप्य संस्थितः ।

इदानीं चाररूपेण दृष्ट्वा रामं सहानुजम् ॥ २३ ॥

रावणं तत्त्वविद्न्यान बोधयित्वा पुनर्द्रुतम् ।

पूर्ववद्ब्राह्मणो भूत्वा स्थोतो वैखानसैः सह ॥ २४ ॥

ततः समागमद्वृद्धो माल्यवान् राक्षसो महान् ।

बुद्धिमान्नीतिनिपुणो राद्न्यो मातुः प्रियः पिता ॥ २५ ॥

प्राह तं राक्षसं वीरं प्रशान्तेनान्तरात्मना ।

श्रृणु राजन्वचो मेऽद्य श्रुत्वा कुरु यथेप्सितम् ॥ २६ ॥

यदा प्रविष्टा नगरीं जानकी रामवल्लभा ।

तदादि पुर्यां दृश्यन्ते निमित्तनि दशानन ॥ २७ ॥

घोराणि नाशहेतुनि तानि मे वदतः श्रृणु ।

खरस्तनितनिर्घोषा मेघा अतिभयङ्कराः ॥ २८ ॥

शोणितेनाभिवर्षन्ति लङ्कामुष्णेन सर्वदा ।

रुदन्ति देवलिङ्गानि स्विद्यन्ति प्रचलन्ति च ॥ २९ ॥

कालिका पाण्डुरैर्दन्तैः प्रहसत्यग्रतः स्थिता ।

खरा गोषु प्रजायन्ते मूषका नकुलैः सह ॥ ३० ॥

मार्जारेण तु युद्ध्यन्ति पन्नगा गरुडेन तु ।

करालो विकटो मुण्डः पुरुषः कृष्णपिङ्गलः ॥ ३१ ॥

कालो गृहाणि सर्वेषां काले काले त्ववेक्षते ।

एतान्यन्यानि दृश्यन्ते निमित्तन्युद्भवन्ति च ॥ ३२ ॥

अतः कुलस्य रक्षार्थं शान्तिं कुरु दशानन ।

सीतां सत्कृत्य सधनां रामायाशु प्रयच्छः भोः ॥ ३३ ॥

रामं नारायणं विद्धि विद्वेषं त्यज राघवे ।

यत्पादपोतमाश्रित्य द्न्यानिनो भवसागरम् ॥ ३४ ॥

तरन्ति भक्तिपूतान्तास्ततो रामो न मानुषः ।

भजस्व भक्तिभावेन रामं सर्वहृदालयम् ॥ ३५ ॥

यद्यपि त्वं दुराचारो भक्त्या पुतो भविष्यसि ।

मद्वाक्यं कुरु राजेन्द्र कुलकौशलहेतवे ॥ ३६ ॥

तत्तु माल्यवतो वाक्यं हितमुक्तं दशाननः ।

न मर्षयति दुष्टात्मा कालस्य वशमागतः ॥ ३७ ॥

मानवं कृपणं राममेकं शाखामृगाश्रयम् ।

समर्थं मन्यसे केन हीनं पित्रा मुनिप्रियम् ॥ ३८ ॥

रामेण प्रेषितो नूनं भाषसे त्वमनर्गलम् ।

गच्छ वृद्धोऽसि बन्धुस्त्वं सोढं सर्वं त्वयोदितम् ॥ ३९ ॥

इतो मत्कर्णपदवीं दहत्येतद्वचस्तव ।

इत्युक्त्वा सर्वसचिवैः सहितः प्रस्थितस्तदा ॥ ४० ॥

प्रासादग्रे समासिनः पश्यन्वानरसैनिकान् ।

युद्धायायोजयत्सर्वराक्षसान्समुपस्थितान् ॥ ४१ ॥

रामोऽपि धनुरादाय लक्ष्मणेन समाहृतम् ।

दृष्ट्वा रावणमासीनं कोपेन कलुषीकृतः ॥ ४२ ॥

किरीटिनं समासीनं मन्त्रिभिः परिवेष्टितम् ।

सशाङ्कार्धनिभेनैव बाणेनैकेन राघवः ॥ ४३ ॥

स्वेतच्छत्रसहस्राणि किरीटदशकं तथा ।

चिच्छेद निमिषार्धेन तदद्भुतमिवाभवत् ॥ ४४ ॥

लज्जितो रावणस्तूर्णं विवेश भवनं स्वकम् ।

आहूय राक्षसान् सर्वान्प्रहस्तप्रमुखान् खलः ॥ ४५ ॥

वानरैः सह युद्धाय नोदयामास सत्वरः ।

ततो भेरीमृदङ्गाद्यैः पणवानकगोमुखैः ॥ ४६ ॥

महिषोष्ट्रैः खरैः सिंहैर्द्वीपिभिः कृतवाहनाः ।

खड्गशूलधनुःपाशयष्टितोमरशक्तिभिः ॥४७ ॥

लक्षिताः सर्वतो लङ्कां प्रतिद्वारमुपाययुः ।

तत्पूर्वमेव रामेण नोदिता वानरर्षभाः ॥ ४८ ॥

उद्यम गिरिश्रृङ्गाणि शिखराणि महान्ति च ।

तरूंश्चोत्पाट्य विविधान्युद्धाय हरियूथपाः ॥ ४९ ॥

प्रेक्षमाणा रावणस्य तान्यनीकानि भागशः ।

राघवप्रियमाकार्थं लङ्कामारुरुहुस्तदा ॥ ५० ॥

ते द्रुमैः पर्वताग्रैश्च मुष्टिभिश्च प्लवङ्गमाः ।

ततः सहस्रयूथाश्च कोटियूथाश्च यूथपाः ॥ ५१ ॥

कोटिशतयुताश्चान्ये रुरुधुर्नगरं भृशम् ।

आप्लवन्तः प्लवन्तश्च गर्जन्तश्च प्लवङ्गमाः ॥ ५२ ॥

रामो जयत्यतिबलो लक्ष्मणश्च महाबलः ।

राजा जयति सुग्रीवो राघवेणानुपालितः ॥ ५३ ॥

इत्येवं घोषयन्तश्च समं युयुधिरेऽरिभिः ।

हनूमानङ्गदश्चैव कुमुदो नील एव च ॥ ५४ ॥

नलश्च शरभश्चैव मैन्दो द्विविद एव च ।

जाम्बवान्दधिवक्त्रश्च केसरी तार एव च ॥ ५५ ॥

अन्ये च बलिनः सर्वे यूथपाश्च प्लवङ्गमाः ।

द्वाराण्युत्प्लुत्य लङ्कायाः सर्वतो रुरुधुर्भृशम् ।

तदा वृक्षैर्महाकायाः पर्वताग्रैश्च वानराः ॥ ५६ ॥

निजघ्नुस्तानि रक्षांसि नखैर्दन्तैश्च वेगिताः ।

राक्षसाश्च तदा भीमा द्वारेभ्यं सर्वतो रुषा ॥ ५७ ॥

निर्गत्य भिन्दिपालैश्च खड्गैः शूलैः परश्वधैः ।

निजघ्नुर्वानरानीकं महाकाया महाबलाः ॥ ५८ ॥

राक्षसांश्च तथा जघ्नुर्वानरा जितकाशिनः ।

तदा बभूव समरो मांसशोणितकर्दमः ॥ ५९ ॥

रक्षसां वानराणां च सम्बभूवाद्भुतोपमः ।

ते हयैश्च गजैश्चैव रथैः काञ्चनसन्निभैः ॥ ६० ॥

रक्षो व्याघ्रा युयुधिरे नादयन्तो दिशो दश ।

राक्षसाश्च कपीन्द्राश्च परस्परजयैषिणः ॥ ६१ ॥

राक्षसान्वानरा जघ्नुर्वानरांश्चैव राक्षसां ।

रामेण विष्णुना दृष्टा हरयो दिविजांशजाः ॥ ६२ ॥

बभूवुर्बलिनो हृष्टास्तदा पीतामृता इव ।

सीताभिमर्शपापेन रावणेनाभिपालितान् ॥ ६३ ॥

हतश्रीकान्हतबलान् राक्षसान् जघ्नुरोजसा ।

चतुर्थांशावशेषेण निहतं राक्षसं बलम् ॥ ६४ ॥

स्वसैन्य निहतं दृष्ट्वा मेघनादोऽथ दुष्टधीः ।

ब्रह्मदत्तवरः श्रीमानन्तर्धानं गतोऽसुरः ॥ ६५ ॥

सर्वास्त्रकुशलो व्योम्नि ब्रह्मास्त्रेण समन्ततः ।

नानाविधानि शस्त्राणि वानरानीकमर्दयन् ॥ ६६ ॥

ववर्ष शरजालानि तदद्भुतमिवाभवत् ।

रामोऽपि मानयन्ब्राह्यमस्त्रमस्त्रविदां वरः ॥ ६७ ॥

क्षणं तूष्णीमुवासाथ ददर्श पतितं बलम् ।

वानराणां रघुश्रेष्ठश्चुकोपानलसन्निभः ॥ ६८ ॥

चापमानय सौमित्रे ब्रह्मास्त्रेणासुरं क्षणात् ।

भस्मीकरोमि मे पश्य बलमद्य रघूत्तम ॥ ६९ ॥

मेघनादोऽपि तच्छ्रुत्वा रामवाक्यमतन्द्रितः ।

तूर्णं जगाम नगरं मायया मायिकोऽसुरः ॥ ७० ॥

पतितं वानरानीकं दृष्ट्वा रामोऽतिदुःखितः ।

उवाच मारुतिं शीघ्रं गत्वा क्षीरमहोदधिम् ॥ ७१ ॥

तत्र द्रोणगिरिर्नाम दिव्यौषधिसमुद्भवः ।

तमानय द्रुतं गत्वा सञ्जीवय महामते ॥ ७२ ॥

वानरौघान्महासत्त्वान्कीर्तिस्ते सुस्थिरा भवेत् ।

आद्न्या प्रमाणमित्युक्त्वा जगामानिलनन्दनः ॥ ७३ ॥

आनीय च गिरिं सर्वान्वानरान्वानरर्षभः ।

जीवयित्वा पुनस्तत्र स्थापयित्वाययौ द्रुतम् ॥ ७४ ॥

पूर्ववद्भैरवं नादं वानराणां बलौघतः ।

श्रुत्वा विस्मयमापन्नो रावणो वाक्यमब्रवीत् ॥ ७५ ॥

राघवो मे महान् शत्रुः प्राप्तो देवविनिर्मितः ।

हन्तुं तं समरे शीघ्रं गच्छन्तु मम यूथपाः ॥ ७६ ॥

मन्त्रिणो बान्धवाः शूरा ये च मत्प्रियकाङ्क्षिणः ।

सर्वे गच्छन्तु युद्धाय त्वरितं मम शासनात् ॥ ७७ ॥

ये न गच्छन्ति युद्धाय भीरवः प्राणविप्लवात् ।

तान् हनिष्याम्यहं सर्वान्मच्छासनपराङ्मुखान् ॥ ७८ ॥

तच्छ्रुत्वा भयसन्त्रस्ता निर्जग्मू रणकोविदाः ।

अतिकायः प्रहस्तश्च महानादमहोदरौ ॥ ७९ ॥

देवशत्रुर्निकुम्भश्च देवान्तकनरान्तकौ ।

अपरे बलिनः सर्वे ययुर्युद्धाय वानरैः ॥ ८० ॥

एते चान्ये च बहवः शूराः शतसहस्रशः ।

प्रविश्य वानरं सैन्य ममन्थुर्बलदर्पिताः ॥ ८१ ॥

भुशुण्डिभिन्दिपालैश्च बाणैः खड्गैः परश्वधैः ।

अन्यैश्च विविधैरस्त्रैर्निजघ्नुर्हरियूथपान् ॥ ८२ ॥

ते पादपैः पर्वताग्रैर्नखदंष्ट्रैश्च मुष्टिभिः ।

प्राणैर्विमोचयामासुः सर्वराक्षसयूथपान् ॥ ८३ ॥

रामेण निहताः केचित्सुग्रीवेण तथापरे ।

हनूमता चाङ्गदेन लक्ष्मणेन महात्मना ।

यूथपैर्वानराणां ते निहताः सर्वराक्षसाः ॥ ८४ ॥

रामतेजः समाविश्य वानरा बलिनोऽभवन् ।

रामशक्तिविहीनानामेवं शक्तिः कुतो भवेत् ॥ ८५ ॥

सर्वेश्वरः सर्वमयो विधाता मायामनुष्यत्वविडम्बनेन ।

सदा चिदानन्दमयोऽपि रामो युद्धादिलीलां वितनोति मायाम् ॥ ८६ ॥

इति श्रीमदध्यात्मरामायणे उमामहेश्वरसंवादे युद्धकाण्डे

पञ्चमः सर्गः ॥ ५ ॥



॥ अध्यात्मरामायणे युद्धकाण्ड ॥

षष्ठः सर्गः ॥

श्रीमहादेव उवाच ।

श्रुत्वा युद्धे बलं नष्टमतिकायमुखं महत् ।

रावणो दुःखसन्तप्तः क्रोधेन महतावृतः ॥ १ ॥

निधायेन्द्रजितं लङ्कारक्षणार्थं महाद्युतिः ।

स्वयं जगाम युद्धाय रामेण सह राक्षसः ॥ २ ॥

दिव्यं स्यन्दनमारुह्य सर्वशस्त्रास्त्रसंयुतम् ।

राममेवाभिदुद्राव राक्षसेन्द्रो महाबलः ॥ ३ ॥

वानरान्बहुशो हत्वा बाणैराशीविषोपमैः ।

पातयामास सुग्रीवोप्रमुखान्यूथनायकान् ॥ ४ ॥

गदापाणिं महासत्त्वं तत्र दृष्ट्वा विभीषणम् ।

उत्ससर्ज महाशक्तिं मयदत्तां विभीषणे ॥ ५ ॥

तामापतन्तीमालोक्य विभीषण विघातिनीम् ।

दत्ताभयोऽयं रामेण वधार्हो नायमासुरः ॥ ६ ॥

इत्युक्त्वा लक्ष्मणो भीमं चापमादाय वीर्यवान् ।

विभीषणस्य पुरतः स्थोतोऽकम्प इवाचलः ॥ ७ ॥

सा शक्तिर्लक्ष्मणतनुं विवेशामोघशक्तितः ।

यावन्त्यः शक्तयो लोके मायायाः सम्भवन्ति हि ॥ ८ ,,

तासामाधारभूतस्य लक्ष्मणस्य महात्मनः ।

मायाशक्त्या भवेत्कि वा शेषांशस्य हरेस्तनोः ॥ ९ ॥

तथापि मानुषं भावमापन्नस्तदनुव्रतः ।

मूर्च्छितः पतितो भूमौ तमादातुं दशाननः ॥ १० ॥

हस्तैस्तोलयितुं शक्तो न बभूवातिविस्मितः ।

सर्वस्य जगतः सारं विराजं परमेश्वरम् ॥ ११ ॥

कथं लोकाश्रयं विष्णुं तोलयेल्लघुराक्षसः ।

ग्रहीतुकामं सौमित्रिं रावणं वीक्ष्य भारुतिः ॥ १२ ॥

आजघानोरसि क्रुद्धो वज्रकल्पेन मुष्टिना ।

तेन मुष्टिप्रहारेण जानुभ्यामपतद्भुविः ॥ १३ ॥

आस्यश्च नेत्रश्रवणैअरुद्वमन् रुधिरं बहु ।

विघूर्णमाननयनो रथोपस्य उपाविशत् ॥ १४ ॥

अथ लक्ष्मणमादाय हनूमान् रावणार्दितम् ।

आनयद्रामसमीप्यं बाहुभ्यां परिगृह्य तम् ॥ १५ ॥

हनूमतः सुहृत्त्वेन भक्त्या च परमेश्वरः ।

लघुत्वमगमद्देवो गुरूणां गुरुरप्यजः ॥ १६ ॥

सा शक्तिरपि तं त्यक्त्वा द्न्यात्वा नारायणांशजम् ।

रावणस्य रथं प्रागाद्रावणोऽपि शनैस्ततः ॥ १७ ॥

संद्न्यामवाप्य जग्राह बाणासनमथो रुषा ।

राममेवाभिदुद्राव दृष्ट्वा रामोऽपि तं क्रुधा ॥ १८ ॥

आरुह्य जगतां नाथो हनूमन्तं महाबलम् ।

रथस्थं रावणं दृष्ट्वा अभिदुद्राव राघवः ॥ १९ ॥

ज्याशब्दमकरोत्तीव्रं वज्रनिष्पेषनिष्ठुरम् ।

रामो गम्भीरया वाचा राक्षसेन्द्रामुवाच ह ॥ २० ॥

राक्षसाधम तिष्ठाद्य क्व गमिष्यसि मे पुरः ।

कृत्वापराधमेवं मे सर्वत्र समदर्शिनः ॥ २१ ॥

येन बाणेन निहता राक्षसास्ते जनालये ।

तेनैव त्वां हनिष्यामि तिष्ठाद्य मम गोचरे ॥ २२ ॥

श्रीरामस्य वचः श्रुत्वा रावणो मारुतात्मजम् ।

वहन्तं राघवं सङ्ख्ये शरैस्तीक्ष्णैरताडयत् ॥ २३ ॥

हतस्यापि शरैस्तीक्ष्णैर्वायुसूनोः स्वतेजसा ।

व्यवर्धत पुनस्तेजो ननर्द च महाकपिः ॥ २४ ॥

ततो दृष्ट्वा हनूमन्तं सव्रणं रघुसत्तमः ।

क्रोधमाहारयामास कालरुद्र इवापरः ॥ २५ ॥

साश्वं रथं ध्वजं सूतं शस्रौघं धनुरञ्जसा ।

छत्र।म् पताकां तरसा चिच्छेद शितसायकैः ॥ २६ ॥

ततो महाशरेणाशु रावणं रघुसत्तमः ।

विव्याध वज्रकल्पेन पाकारिरिव पर्वतम् ॥ २७ ॥

रामबाणहतो वीरश्चचाल च मुमोह च ।

हस्तान्निपतितश्चापस्तं समीक्ष्य रघूत्तमः ॥ २८ ॥

अर्धचंद्रेण चिच्छेद तत्किरीटं रविप्रभम् ।

अनुजानामि गच्छ त्वमिदानीं बाणपीडितः ॥ २९ ॥

प्रविश्य लङ्कामाश्वास्य स्वः पश्यसि बलं मम ।

रामबाणेन संविद्धो हतदर्पोऽथ रावणः ॥ ३० ॥

महत्या लज्जया युक्तो लङ्कां प्राविशदातुरः ।

रामोऽपि लक्ष्मणं दृष्ट्वा मूर्च्छितं पतितं भुवि ॥ ३१ ॥

मानुषत्वमुपाश्रित्य लीलयानुशुशोच ह ।

ततः प्राह हनूमन्तं वत्स जीवय लक्ष्मणम् ॥ ३२ ॥

महौषधीः समानीय पूर्ववद्वानरानपि ।

तथेति रघवेणोक्तो जगामाशु महाकपिः ॥ ३३ ॥

हनूमान्वायुवेगेन क्षणात्तीर्वा महोदधिम् ।

एतस्मिन्नन्तरे चारा रावणाय न्यवेदयन् ॥ ३४ ॥

रामेण प्रेषितो देव हनूमान् क्षीरसागरम् ।

गतो नेतुं लक्ष्मणस्य जीवनार्थं महौषधीः ॥ ३५ ॥

श्रुत्वा तच्चारवचनन् राजा चिन्तापरोऽभवत् ।

जगाम रात्रावेकाकी कालनेमिगृहं क्षणात् ॥ ३६ ॥

गृहागतं समालोक्य रावणं विस्मयान्वितः ।

कालनेमिरुवाचेदं प्राञ्जलिर्भयविह्वलः ।

अर्घ्यादिकं ततः कृत्वा रावणास्यग्रतः स्थितः ॥ ३७ ॥

किं ते करोमि राजेन्द्र किमागमनकारणम् ।

कालनेमिमुवाचेदं रावणो दुःखपीडितः ॥ ३८ ॥

ममापि कालवशतः कष्टमेतदुपस्थितम् ।

मया शक्त्या हतो वीरो लक्ष्मणः पतितो भुवि ॥ ३९ ॥

तं जीवयितुमानेतुमोषधीर्हनुमान् गतः ।

यथा तस्य भवेद्विघ्नस्तथा कुरु महामते ॥ ४० ॥

मायया मुनिवेषेण मोहयस्व महाकपिम् ।

कालात्ययो यथा भूयात्तथा कृत्वैहि मन्दिरे ॥ ४१ ॥

रावणस्य वचः श्रुत्वा कालनेमिरुवाच तम् ।

रावणेश वचो मेऽद्य श्रृणु धारय तत्त्वतः ॥ ४२ ॥

प्रियं ते करवाण्येव न प्राणान् धारयाम्यहम् ।

मारीचस्य यथारण्ये पुराभून्मृगरूपिणः ॥ ४३ ॥

तथैव मे न सन्देहो भविष्यति दशानन ।

हताः पुत्राश्च पौत्राश्च बान्धवा राक्षसाश्च ते ॥ ४४ ॥

घातयित्वा सुरकुलं जीवितेनापि किं तव ।

राज्येन वा सीतया वा किं देहेन जडात्मना ॥ ४५ ॥

सीतां प्रयच्छ रामाय राज्यं देहि विभीषणे ।

वनं याहि महाबाहो रम्यं मुनिगणाश्रयम् ॥ ४६ ॥

स्नात्वा प्रातः शुभजले कृत्वा सन्ध्यादिकाः क्रियाः ।

तत एकान्तमाश्रित्य सुखासनपरिग्रहः ॥ ४७ ॥

विसृज्य सर्वतः सङ्गमितरान्विषयान्बहिः ।

बहिःप्रवृत्ताक्षगणं शनैः प्रत्यक् प्रवाहय ॥ ४८ ॥

प्रकृतेर्भिन्नमात्मानं विचारय सदानघ ।

चराचरं जगत्कृत्स्नं देहबुद्धीन्द्रियादिकम् ॥ ४९ ॥

आब्रह्मस्तम्बपर्यन्तं दृश्यते श्रूयते च यत् ।

सैषा प्रकृतिरित्युक्ता सैव मायेति कीर्तिता ॥ ५० ॥

सर्गस्थितिविनाशानां जगद्वृक्षस्य कारणम् ।

लोहितश्वेतकृष्णादिप्रजाः सृजति सर्वदा ॥ ५१ ॥

कामक्रोधादिपुत्राद्यान्हिंसातृष्णादिकन्यकाः ।

मोहन्त्यनिशं देवमात्मानं स्वैर्गुणैर्विभुम् ॥ ५२ ॥

कर्तृत्वभोक्तृत्वमुखान् स्वगुणानात्मनीश्वरे ।

आरोप्य स्ववशं कृत्वा तेन क्रीडति सर्वदा ॥ ५३ ॥

शुद्धोऽप्यात्मा यया युक्तः पश्यतीव सदा बहिः ।

विस्मृत्य च स्वमात्मानं मायागुणविमोहितः ॥ ५४ ॥

यदा सद्गुरुणा युक्तो बोध्यते बोधरूपिणा ।

निवृत्तदृष्टिरात्मानं पश्यत्येव सदा स्फुटम् ॥ ५५ ॥

जीवन्मुक्त सदा देही मुच्यते प्राकृतेर्गुणैः ।

त्वमप्येवं सदात्मानं विचार्य नियतेन्द्रियः ॥ ५६ ॥

प्रकृतेरन्यमात्मानं द्न्यात्वा मुक्तो भविष्यसि ।

ध्यातुं यद्यसमर्थोऽसि सगुणं देवमाश्रय ॥ ५७ ॥

हृत्पद्मकर्णिके स्वर्णपीठे मणिगणान्विते ।

मृदुश्लक्ष्णतरे तत्र जानक्या सह संस्थितम् ॥ ५८ ॥

वीरासनं विशालाक्षं विद्युर्पुञ्जनिभाम्बरम् ।

किरीटहारकेयूरकौस्तुभादिभिरन्वितम् ॥ ५९ ॥

नूपुरैः कटकैर्भान्तं तथैव वनमालया ।

लक्ष्मणेन धनुर्द्वन्द्वकरेण परिसेवितम् ॥ ६० ॥

एवं ध्यात्वा सदात्मानं रामं सर्वहृदि स्थितम् ।

भक्त्या परमया युक्तो मुच्यते नात्र संशयः ॥ ६१ ॥

श्रृणु वै चरितं तस्य भक्तैर्नित्यमनन्यधीः ।

एवं चेत्कृतपूर्वाणि पापानि च महन्त्यपि ।

क्षणादेव विनश्यन्ति यथाग्नेस्तूलराशयः ॥ ६२ ॥

भजस्य रामं परिपूर्णमेकं विहाय वैर्यं निजभक्तियुक्तः ।

हृदा सद भावितभावरूपमनामरूपं पुरुषं पुराणम् ॥ ६३ ॥

इति श्रीमदध्यात्मरामायणे उमामहेश्वरसंवादे युद्धकाण्डे षष्ठः

सर्गः ॥ ६ ॥



॥ अध्यात्मरामायणे युद्धकाण्ड ॥

सप्तमः सर्गः ॥

श्रीमहादेव उवाच ।

कालनेमि वचः श्रुत्वा रावाणोऽमृतसन्निभम् ।

जज्वाल क्रोधताम्राक्षः सर्पिरद्भिरिवाग्निमत् ॥ १ ॥

निहन्मि त्वां दुरात्मानं मच्छासनपराङ्मुखम् ।

परै किञ्चिद्गृहीत्वा त्वं भाषसे रामकिंकरः ॥ २ ॥

कालनेमिरुवाचेदं रावणं देव किं क्रुधा ।

न रोचते मे वचनं यदि गत्वा करोमि तत् ॥ ३ ॥

इत्युक्त्वा प्रययौ शीघ्रं कालनेमिर्महासुरः ।

नोदितो रावणेनैव हनूमद्विघ्नकारणात् ॥ ४ ॥

स गत्वा हिमवत्पार्श्वं तपोवनमकल्पयत् ।

तत्र शिष्यैः परिवृतो मुनिवेषधरः खलः ॥ ५ ॥

गच्छतो मार्गमासाद्य वायुसूनोर्महात्मनः ।

ततो गत्वा ददर्शाथ हनूमानाश्रमं शुभम् ॥ ६ ॥

चिन्तयामास मनसा श्रीमान्पवननन्दनः ।

पुरा न दृष्टमेतन्मे मुनिमण्डलमुत्तमम् ॥ ७ ॥

मार्गो विभ्रंशितो वा मे भ्रमो वा चित्तसम्भवः ।

यद्वाविश्याश्रमपदं दृष्ट्वा मुनिमशेषतः ॥ ८ ॥

पीत्वा जलं ततो यामि द्रोणाचलमनुत्तमम् ।

इत्युक्त्वा प्रविवेशाथ सर्वतो योजनायतम् ॥ ९ ॥

आश्रमं कदलीशालखर्जूरपनसादिभिः ।

समावृतं पक्वफलैर्नम्रशाखैश्च पादपैः ॥ १० ॥

वैरभावविनिर्मुक्तं शुद्धं निर्मललक्षणम् ।

तस्मिन्महाश्रमे रम्ये कालनेमिः स राक्षसः ॥ ११ ॥

इन्द्रयोगं समास्थाय चकार शिवपूजनम् ।

हनूमानभिवाद्याह गौरवेण महासुरम् ॥ १२ ॥

भगवन् रामदूतोऽहं हनूमान्नाम नामतः ।

रामकार्येण महता क्षीराब्धिं गन्तुमुद्यतः ॥ १३ ॥

तृषा मां बाधते ब्रह्मन्नुदकं कुत्र विद्यते ।

यथेच्छं पातुमिच्छामि कथ्यतां मे मुनीश्वर ॥ १४ ॥

तच्छ्रुत्वा मारुतेर्वाक्यं कालनेमिस्तमब्रवीत् ।

कमण्डलुगतं तोयं मम त्वं पातुमर्हसि ॥ १५ ॥

भुङ्क्ष्व चेमानि पक्वानि फलानि तदनन्तरम् ।

निवसस्व सुखेनात्र निद्रामेहि त्वरास्तु मा ॥ १६ ॥

भूतं भव्यं भविष्यं च जानामि तपसा स्वयम् ।

उत्थितो लक्ष्मण सर्वे वानरा रामवीक्षिताः ॥ १७ ॥

तच्छ्रुत्वा हनुमानाह कमण्डलुजलेन मे ।

न शाम्यत्यधिका तृष्णा ततो दर्शय मे जलम् ॥ १८ ॥

तथेत्याद्न्यापयामास वटुं मायाविकल्पितम् ।

वटो दर्शय विस्तीर्णं वायुसूनोर्जलाशयम् ॥ १९ ॥

निमील्य चाक्षिणी तोयं पीत्वागच्छ ममान्तिकम् ।

उपदेक्ष्यामि मे मन्त्रं येन द्रक्ष्यसि चौषधीः ॥ २० ॥

तथेति दर्शितं शीघ्रं वटुना सलिलाशयम् ।

प्रविश्य हनुमांस्तोयमपिबन्मिलितेक्षणः ॥ २१ ॥

ततश्चागत्य मकरी महामाया महाकपिम् ।

अग्रसत्तं महवेगान्मारुतिं घोररूपिणी ॥ २२ ॥

ततो ददर्श हनुमान् ग्रसन्तीं मकरीं रुषा ।

दारयामास हस्ताभ्यां वदनं सा ममार हे ॥ २३ ॥

ततोऽन्तरिक्षे ददृशे दिव्यरूपधराङ्गना ।

धान्यमालीति विख्याता हनूमन्तमथाब्रवीत् ॥ २४ ॥

त्वत्प्रसादादहं शापाद्विमुक्तास्मि कपेश्वर ।

शप्ताहं मुनिना पूर्वमप्सराः कारणान्तरे ॥ २५ ॥

आश्रमे यस्तु ते दृष्टः कालनेमिर्महासुरः ।

रावणप्रहितो मार्गे विघ्नं कर्तुं तवानघ ॥ २६ ॥

मुनिवेषधरो नासौ मुनिर्विप्रविहिंसकः ।

जहि दुष्टं गच्छ शीघ्रं द्रोणाचलमनुत्तमम् ॥ २७ ॥

गच्छाम्यहं ब्रह्मलोकं त्वत्स्पर्शाद्धतकल्मषा ।

इत्युक्त्वा सा ययौ स्वर्गं हनूमानप्यथाश्रमम् ॥ २८ ॥

आगतं तं समालोक्य कालनेमिरभाषत ।

किं विलम्बेन महता तव वानरसत्तम ॥ २९ ॥

गृहाण मत्तो मन्त्रांस्त्वं देहि मे गुरुदक्षिणाम् ।

इत्युक्तो हनुमान्मुष्टिं दृढं बद्ध्वाह राक्षसम् ॥ ३० ॥

गृहाण दक्षिणामेतामित्युक्त्वा निजघान तम् ।

विसृज्य मुनिवेषं स कालनेमिर्महासुरः ॥ ३१ ॥

युयुधे वायुपुत्रेण नाना मायाविधानतः ।

महामायिकदुतोऽसौ हनूमान्मायिनां रिपुः ॥ ३२ ॥

जघान मुष्टिना शीर्ष्णि भग्नमूर्धा ममार सः ।

ततः क्षीरनिधिं गत्वा दृष्ट्वा द्रोणं महागिरिम् ॥ ३३ ॥

अदृष्ट्वा चौषधीस्तत्र गिरिमुत्पाट्य सत्वरः ।

गृहीत्वा वायुवेगेन गत्वा रामस्य सन्निधिम् ॥ ३४ ॥

उवाच हनुमान् राममानीतोऽयं महागिरिः ।

यद्युक्तं कुरु देवेश विलम्बो नात्र युज्यते ॥ ३५ ॥

श्रुत्वा हनूमतो वाक्यं रामः सन्तुष्टमानसः ।

गृहीत्वा चौषधीः शीघ्रं सुषेणेन महमतिः ॥ ३६ ॥

चिकित्सां कारयामास लक्ष्मणाय महात्मने ।

ततः सुप्तोत्थित इव बुद्ध्वा प्रोवाच लक्ष्मण ॥ ३७ ॥

तिष्ठ तिष्ठ क्व गन्तासि हन्मीदानीं दशानन ।

इति ब्रुवन्तमालोक्य मूर्ध्नवघ्राय राघवः ॥ ३८ ॥

मारुतिं प्राह वत्साद्य त्वत्प्रसादान्महाकपे ।

निरामयं प्रपश्यामि लक्ष्मणं भ्रातरं मम ॥ ३९ ॥

इत्युक्त्वा वानरैः सार्धं सुग्रीवेण समन्वितः ।

विभीषणमतेनैव युद्धाय समवस्थितः ॥ ४० ॥

पाषाणैः पदपैश्चैव पर्वताग्रैश्च वानराः ।

युद्धायाभिमुखा भूत्वा ययुः सर्वे युयुत्सवः ॥ ४१ ॥

रावणो विव्यथे रामबाणैर्विद्धो महासुरः ।

मातङ्ग इव सिंहेन गरुडेनेव पन्नगः ॥ ४२ ॥

अभिभूतोऽगमद्राजा राघवेण महात्मना ।

सिंहासने समाविश्य राक्षसानिदमब्रवीत् ॥ ४३ ॥

मानुषेणैव मे मृत्यमाह पूर्वं पितामहः ।

मानुषो हि न मां हन्तुं शक्तोऽस्ति भुवि कश्चन ॥ ४४ ॥

ततो नारायणः साक्षान्मानुषोऽभून्न संशयः ।

रामो दाशरथिर्भूत्वा मां हन्तुं समुपस्थितः ॥ ४५ ॥

अनरण्येन यत्पूर्वं शप्तोऽहं राक्षसेश्वर ।

उत्पत्स्यते च मद्वंशे परमात्मा सनातनः ॥ ४६ ॥

तेन त्वां पुत्रपौत्रैश्च बान्धवैश्च समन्वितः ।

हनिष्यसे न सन्देह इत्युक्त्वा मां दिवं गतः ॥ ४७ ॥

स एव रामः संजातो मदर्थे मां हनिष्यति ।

कुम्भकर्णस्तु मूढात्मा सदा निद्रावशं गतः ॥ ४८ ॥

तं विबोध्य महासत्त्वमानयन्तु ममान्तिकम् ।

इत्युक्तास्ते महाकायास्तूर्णं गत्वा तु यत्नतः ॥ ४९ ॥

विबोध्य कुम्भश्रवणं निन्यू रावणसन्निधिम् ।

नमस्कृत्य स राजानमासनोपरि संस्थितः ॥ ५० ॥

तमाह रावणो राजा भ्रातरं दीनया गिरा ।

कुम्भकर्ण निबोध त्वं महत्कष्टमुपस्थितम् ॥ ५१ ॥

रामेण निहताः शूराः पुत्राः प्रौत्राश्च बान्धवाः ।

किं कर्तव्यमिदानीं मे मृत्युकाल उपस्थिते ॥ ५२ ॥

एष दाशरथी रामः सुग्रीवसहितो बली ।

समुद्रं सबलस्तीर्त्वा मूलं नः परिकृन्तति ॥ ५३ ॥

ये राक्षसा मुख्यतस्मास्ते हता वानरैर्युधि ।

वानराणां क्षयं युद्धे न पश्यामि कदाचन ॥ ५४ ॥

नाशयस्व महाबाहो यदर्थं परिबोधितः ।

भ्रातुरर्थे महासत्त्व कुरु कर्म सुदुष्करम् ॥ ५५ ॥

श्रुत्वा तद्रावणेन्द्रस्य वचनं परिदेवितम् ।

कुम्भकर्णो जहासोच्चैर्वचनं चेदमब्रवीत् ॥ ५६ ॥

पुरा मन्त्रविचारे ते गदितं यन्मया नृप ।

तदद्य त्वामुपगतं फलं पापस्य कर्मणः ॥ ५७ ॥

पूर्वमेव मया प्रोक्तो रामो नारायणः परः ।

सीता च योगमायेति बोधितोऽपि न बुध्यसे ॥ ५८ ॥

एकदाहं वने सानौ विशालायां स्थितो निशि ।

दृष्टो मया मुनिः साक्षान्नारदो दिव्यदर्शनः ॥ ५९ ॥

तमब्रवं महाभाग कुतो गन्तासि मे वद ।

इत्युक्तो नारदः प्राह देवानां मन्त्रणे स्थितः ॥ ६० ॥

तत्रोत्पन्नमुदन्तं ते वक्ष्यामि श्रृणु तत्त्वतः ।

युवाभ्यां पीडिता देवाः सर्वे विष्णुमुपागताः ॥ ६१ ॥

ऊचुस्ते देवदेवेशं स्तुत्वा भक्त्या समाहिताः ।

जहि रावणमक्षोभ्यं देव त्रैलोक्यकण्टकम् ॥ ६२ ॥

मानुषेण मृतिस्तस्य कल्पिता ब्रह्मणा पुरा ।

अतस्त्वं मानुषो भूत्वा जहि रावणकण्टकम् ॥ ६३ ॥

तथेत्याह महाविष्णुः सत्यसङ्कल्प ईश्वरः ।

जातो रघुकुले देवो राम इत्यभिविश्रुतः ॥ ६४ ॥

स हनिष्यति वः सर्वानित्युक्त्वा प्रययौ मुनिः ।

अतो जानीहि रामं त्वं परं ब्रह्म सनातनम् ॥ ६५ ॥

त्यज वैरं भजस्वाद्य मायामानुषविग्रहम् ।

भजतो भक्तिभावेन प्रसीदति रघूत्तमः ॥ ६६ ॥

भक्तिर्जनित्री द्न्यानस्य भक्तिर्मोक्षप्रदायिनी ।

भक्तिहीनेन यत्किञ्चित्कृतं सर्वमसत्समम् ॥ ६७ ॥

अवताराः सुबहवो विष्णोर्लीलानुकारिणः ।

तेषां सहस्रसदृशो रामो द्न्यानमयः शिवः ॥ ६८ ॥

रामं भजन्ति निपुणा मनसा वचसानिशम् ।

अनायासेन संसारं तीर्त्वा यान्ति हरेः पदम् ॥ ६९ ॥

ये राममेव सततं भुवि शुद्धसत्त्वा

 ध्यायन्ति तस्य चरितानि पठन्ति सन्तः ।

मुक्तास्त एव भवभोगमहाहिपाशैः

 सीतापते पदमनन्तसुखं प्रयान्ति ॥ ७० ॥

इति श्रीमदध्यात्मरामायणे उमामहेश्वरसंवादे युद्धकाण्डे सप्तमः

सर्गः ॥ ७ ॥



॥ अध्यात्मरामायणे युद्धकाण्ड ॥

अष्टमः सर्गः ॥

श्रीमहादेव उवाच ।

कुम्भकर्णश्च वचः श्रुत्वा भ्रुकुटीविकटाननः ।

दशग्रीवो जगादेदमासनादुत्पतन्निव ॥ १ ॥

त्वमानितो न मे द्न्यानबोधनाय सुबुद्धिमान् ।

मया कृतं समीकृत्य युध्यस्व यदि रोचते ॥ २ ॥

नोचेद्गच्छ सुषुप्त्यर्थं निद्रा त्वां बाधतेऽधुना ।

रावणस्य वचं श्रुत्वा कुम्भकर्णो महाबलः ॥ ३ ॥

रुष्टोऽयमिति विद्न्याय तूर्णं युद्ध्याय निर्ययौ ।

स लङ्घयित्वा प्राकारं महापर्वतसन्निभः ॥ ४ ॥

निर्ययौ नगरात्तूर्णं भीषयन्हरिसैनिकान् ।

स नन्दाह महानादं समुद्रमभिनादयन् ॥ ५ ॥

वानरान्कालयामास बाहुभ्यां भक्षयन् रुषा ।

कुम्भकर्ण तदा दृष्ट्वा सपक्षमिव पर्वतम् ॥ ६ ॥

दुद्रुवुर्वानराः सर्वे कालान्तकमिवाखिलाः ।

भ्रमन्तं करिवाहिन्यां मुद्गरेण महाबलम् ॥ ७ ॥

कालयन्तं हरीन्वेगाद्भक्षयन्तं समन्ततः ।

चूर्णयन्तं मुद्गरेण पाणिपादैरनेकधा ॥ ८ ॥

कुम्भकर्णं तदा दृष्ट्वा गदापाणिर्विभीषणः ।

ननाम चरणं तस्य भ्रातुर्ज्येष्ठस्य बुद्धिमान् ॥ ९ ॥

विभीषणोऽहं भ्रातुर्मे दयां कुरु महामते ।

रावणस्तु मया भ्रातुर्बहुधा परिबोधितः ॥ १० ॥

सीतां देहीति रामाय रामः साक्षाज्जनार्दनः ।

न श्रृणोति च मां हन्तुं खड्गमुद्यम्य चोक्तवान् ॥ ११ ॥

धिक् त्वां गच्छेति मां हत्वा पदा पापिभिरावृतः ।

चतुर्भिर्मन्त्रिभिः सार्धं रामं शरणमागतः ॥ १२ ॥

तच्छ्रुत्वा कुम्भकर्णोऽपि द्न्यात्वा भ्रातरमागतम् ।

समालिङ्ग्य च वत्स त्वं जीव रामपदाश्रयात् ॥ १३ ॥

कुलसंरक्षणार्थाय राक्षसानां हिताय च ।

महाभागवतोऽसि त्वं पुरा मे नारदाच्छ्रुतम् ॥ १४ ॥

गच्छ तात ममेदानीं दृश्यते न च किञ्चन ।

मदीयो वा परो वापि मदमत्तविलोचनः ॥ १५ ॥

इत्युक्तोऽश्रुमुखो भ्रातुश्चरणावभिवन्द्य सः ।

रामपार्श्वमुपागत्य चिन्तापर उपस्थितः ॥ १६ ॥

कुम्भकर्णोऽपि हस्ताभ्यां पादाभ्यां पेषयन्हरीन् ।

चचार वानरीं सेनां कालयन् गन्धहस्तिवत् ॥ १७ ॥

दृष्ट्वा तं राघवः क्रुद्धो वायव्यं शस्त्रमादरात् ।

चिक्षेप कुम्भकर्णाय तेन चिच्छेद रक्षसः ॥ १८ ॥

समुद्गरं दक्षहस्तं तेन घोरं ननाद सः ।

स हस्तः पतितो भूमावनेकानर्दयन्कपीन् ॥ १९ ॥

पर्यन्तमाश्रिताः सर्वे वानरा भयवेपिताः ।

रामराक्षसयोर्युधं पश्यन्तः पर्यवस्थिताः ॥ २० ॥

कुम्भकर्णश्छिन्नहस्तः शालमुद्यम्य वेगतः ।

समरे राघवं हन्तुं दुद्राव तमथोऽच्छिनत् ॥ २१ ॥

शालेन सहितं वामहस्तमैन्द्रेण राघवः ।

छिन्नबाहुमथायान्तं नर्दन्तं वीक्ष्य राघवः ॥ २२ ॥

द्वावर्धचन्द्रौ निशितावादायास्य पदद्वयम् ।

चिच्छेद पतितौ पादौ लङ्काद्वारि महास्वनौ ॥ २३ ॥

निकृत्तपाणिपादोऽपि कुम्भकर्णौऽतिभीषणः ।

वडवामुखवद्वक्त्रं व्यादाय रघुनन्दनम् ॥ २४ ॥

अभिदुद्राव निनदन् राहुश्चन्द्रमसं यथा ।

अपूरयच्छिताग्रैश्च सायकैस्तद्रघूत्तमः ॥ २५ ॥

शरपूरितवक्त्रोऽसौ चुक्रोसातिभयङ्करः ।

अथ सूर्यप्रतीकाशमैन्द्रं शरमनुत्तमम् ॥ २६ ॥

वज्राशनिसमं रामश्चिक्षेपासुरमृत्यवे ।

स तत्पर्वतसङ्काशं स्फुरत्कुण्डलदंष्ट्रकम् ॥ २७ ॥

चकर्त रक्षोऽधिपतेः शिरो वृत्रमिवाशनिः ।

तच्छिरः पतितं लङ्काद्वारि कायो महोदधौ ॥ २८ ॥

शिरोऽस्य रोधयद्द्वारं कायो नक्राद्यचूर्णयत् ।

ततो देवाः सऋषयो गन्धर्वाः पन्नगाः खगाः ॥ २९ ॥

सिद्धा यक्षा गुह्यकाश्च अप्सरोभिश्च राघवम् ।

ईडिरे कुसुमासारैर्वर्षन्तश्चाभिनन्तिताः ॥ ३० ॥

आजगाम तदा रामं द्रष्टुं देवमुनीश्वरः ।

नारदो गगनात्तुर्णं स्वभासा भासयन्दिशः ॥ ३१ ॥

राममिन्दीवरश्याममुदाराङ्गं धनुर्धरम् ।

ईषत्ताम्रविशालाक्षमैन्द्रास्त्राञ्चितबाहुकम् ॥ ३२ ॥

दयार्द्रदृष्ट्या पश्यन्तं वानराञ्छरपीडितान् ।

दृष्ट्वा गद्गदया वाचा भक्त्या स्तोतुं प्रचक्रमे ॥ ३३ ॥

नारद उवाच ।

देवदेव जगन्नाथ परमात्मन् सनातन ।

नारायणाखिलाधार विश्वसाक्षिन्नमोऽस्तु ते ॥ ३४ ॥

विशुद्धद्न्यानरूपोऽपि त्वं लोकानतिवञ्चयन् ।

मायया मनुजाकारः सुखदुःखादिमानिव ॥ ३५ ॥

त्वं मायया गुह्यमानं सर्वेषां हृदि संस्थितः ।

स्वयंज्योतिः स्वभावस्त्वं व्यक्त एवामलात्मनाम् ॥ ३६ ॥

उन्मीलयन् सृजस्येतन्नेत्रे राम जगत्त्रयम् ।

उपसंह्रियते सर्वं त्वया चक्षुर्निमीलनात् । ३७ ॥

यस्मिन्सर्वमिदं भाति यतश्चैतच्चराचरम् ।

यस्मान्न किञ्चिल्लोकेऽस्मिंस्तस्मै ते ब्रह्मणे नमः ॥ ३८ ॥

प्रकृतिं पुरुषं कालं व्यक्ताव्यक्तस्वरूपिणम् ।

यं जानन्ति मुनिश्रेष्ठास्तस्मै रामाय ते नमः ॥ ३९ ॥

विकाररहितं शुद्धं द्न्यानरूपं श्रुतिर्जगौ ।

त्वां सर्वजगदाकारमूर्तिं चाप्याह सा श्रुतिः ॥ ४० ॥

विरोधो दृश्यते देव वैदिको वेदवादिनाम् ।

निश्चयं नाधिगच्छन्ति त्वत्प्रसादं विना बुधाः ॥ ४१ ॥

मायया क्रीडतो देव न विरोधो मनागपि ।

रश्मिजालं रवेर्यद्वद्दृश्यते जलवद् भ्रमात् ॥ ४२ ॥

भ्रान्तिद्न्यानात्तथा राम त्वयि सर्वं प्रकल्प्यते ।

मनसोऽविषयो देव रूपं ते निर्गुणं परम् ॥ ४३ ॥

कथं दृश्यं भवेद्देव दृश्याभावे भजेत्कथम् ।

अतस्तवावतारेषु रूपाणि निपुणा भुवि ॥ ४४ ॥

भजन्ति बुद्धिसम्पन्नास्तरन्त्येव भवार्णवम् ।

कामक्रोधादयस्तत्र बहवः परिपन्थिनः ॥ ४५ ॥

भीषयन्ति सदा चेतो मार्जारा मूषकं यथा ।

त्वन्नाम स्मरतां नित्यं त्वद्रूपमपि मानसे ॥ ४६ ॥

त्वत्पूजानिरतानां ते कथामृतपरत्मनाम् ।

द्वद्भक्तसङ्गिनां राम संसारो गोष्पदायते ॥ ४७ ॥

अतस्ते सगुणं रूपं ध्यात्वाहं सर्वदा हृदि ।

मुक्तश्चरामि लोकेषु पूज्योऽहं सर्वदैवतैः ॥ ४८ ॥

राम त्वया महत्कार्यं कृतं देवहितेच्छया ।

कुम्भकर्णवधेनाद्य भूभरोऽयं गतः प्रभो ॥ ४९ ॥

श्वो हनिष्यति सौमित्रिरिन्द्रजेतारमाहवे ।

हनिष्यसेऽथ राम त्वं परश्वो दशकन्धरम् ॥ ५० ॥

पश्यामि सर्वं देवेश सिद्धैः सह नभोगतः ।

अनुगृह्णीष्व मां देव गमिष्यामि सुरालयम् ॥ ५१ ॥

इत्युक्त्वा राममामन्त्र्य नारदो भगवानृषिः ।

ययौ देवैः पूज्यमानो ब्रह्मलोकमकल्मषम् ॥ ५२ ॥

भ्रातरं निहतं श्रुत्वा कुम्भकर्णं महाबलम् ।

रावणः शोकसंतप्तो रामेणाक्लिष्टकर्मणा ॥ ५३ ॥

मूर्छितः पतितो भुमावुत्थाय विललाप ह ।

पितृव्यं निहतं श्रुत्वा पितरं चातिविह्वलम् ॥ ५४ ॥

इन्द्रजित्प्राह शोकार्तं त्यज शोकं महामते ।

व्येतु ते दुःखमखिलं स्वस्थो भव महीपते ॥ ५६ ॥

सर्वम् समीकरिष्यामि हनिष्यामि च वै रिपून् ।

गत्वा निकुम्भिलां सद्यस्तर्पयित्वा हुताशनम् ॥ ५७ ॥

लब्ध्वा रथादिकं तस्मादजेयोऽहं भवाम्यरेः ।

इत्युक्त्वा त्वरितं गत्वा निर्दिष्टं हवनस्थलम् ॥ ५८ ॥

रक्तमाल्याम्बरधरो रक्तगन्धानुलेपनः ।

निकुम्भिलास्थले मौनी हवनायोपचक्रमे ॥ ५९ ॥

विभीषणोऽथ तच्छ्रुत्वा मेघनादस्य चेष्टितम् ।

प्राह रामाय सकलं होमारम्भं दुरात्मनः ॥ ६० ॥

समाप्यते चेद्धोमोऽयं मेघनादस्य दुर्मतेः ।

तदाजेयो भवेद्राम मेघनादः सुरासुरैः ॥ ६१ ॥

अतः शीभ्रं लक्ष्मणेन घातयिष्यामि रावणिम् ।

आद्न्यापय मया सार्धं लक्ष्मणं बलिनां वरम् ।

हनिष्यति न सन्देहो मेघनादं तवानुजः ॥ ६२ ॥

श्रीरामचन्द्र उवाच ।

अहमेवागमिष्यामि हन्तुमिन्द्रजितं रिपुम् ।

आग्नेयेन महास्त्रेण सर्वराक्षसघातिना ॥ ६३ ॥

विभीषणोऽपि तं प्राह नासावन्यैर्निहन्यते ।

यस्तु द्वादश वर्षाणि निद्राहारविवर्जितः ॥ ६४ ॥

तेनैव मृत्युर्निर्दिष्टो ब्रह्मणास्य दुरात्मनः ।

लक्ष्मणस्तु अयोध्याया निर्गम्यायात्त्वया सह ॥ ६५ ॥

तदादि निद्राहारादीन्न जानाति रघूत्तम ।

सेवार्थं तव राजेन्द्र द्न्यातं सर्वमिदं मया ॥ ६६ ॥

तदाद्न्यापय देवेश लक्ष्मणं त्वरया मया ।

हनिष्यति न सन्देहः शेषः साक्षाद्धराधरः ॥ ६७ ॥

त्वमेव साक्षाज्जगतामधीशो नारायणो लक्ष्मण एव शेषः ।

युवां धराभारनिवारणार्थं जातौ जगन्नाटकसूत्रधारौ ॥ ६८ ॥

इति श्रीमदध्यात्मरामायणे उमामहेश्वरसंवादे युद्धकाण्डे अष्टमः

सर्गः ॥ ८ ॥



॥ अध्यात्मरामायणे युद्धकाण्ड ॥

नवमः सर्गः ॥

श्रीमहादेव उवाच ।

विभीषणवचः श्रुत्वा रामो वाक्यमथाब्रवीत् ।

जानामि तस्य रौद्रस्य मायां कृत्स्नां विभीषणः ॥ १ ॥

स हि ब्रह्मास्त्रविच्छूरो मायावी च महाबलः ।

जानामि लक्ष्मणस्यापि स्वरूपं मम सेवनम् ॥ २ ॥

द्न्यात्वैवासमहं तूष्णीं भविष्यत्कार्यगौरवात् ।

इत्युक्त्वा लक्ष्मणं प्राह रामो द्न्यानवतां वरः ॥ ३ ॥

गच्छ लक्ष्मण सैन्येन महता जहि रावणिम् ।

हनूमत्प्रमुखैः सर्वैर्यूथपैः सह लक्ष्मण ॥ ४ ॥

जाम्बवानृक्षराजोऽयं सह सैन्येन संवृतः ।

विभीषणश्च सचिवैः सह त्वामभियास्यति ॥ ५ ॥

अभिद्न्यस्तस्य देशस्य जानाति विवराणि सः ।

रामस्य वचनं श्रुत्वा लक्ष्मणः सविभीषणः ॥ ६ ॥

जग्राह कार्मुकं श्रेष्ठमन्यद्भीमपराक्रमः ।

रामपादाम्बुजं स्पृष्ट्वा हृष्टः सौमित्रिरब्रवीत् ॥ ७ ॥

अद्य मत्कार्मुकान्मुक्ताः शरा निर्भिद्य रावणिम् ।

गमिष्यन्ति हि पातालं स्नातुं भोगवतीजले ॥ ८ ॥

एवमुक्त्वा स सौमित्रिः परिक्रम्य प्रणम्य तम् ।

इन्द्रजिन्निधनाकाङ्क्षी ययौ त्वरितविक्रमः ॥ ९ ॥

वानरैर्बहुसाहस्रैर्हनूमन्पृष्ठतोऽन्वगात् ।

विभीषणश्च सहितो मन्त्रिभिस्त्वरितं ययौ ॥ १० ॥

जाम्बवत्प्रमुखा ऋक्षाः सौमित्रिं त्वरयान्वयुः ।

गत्वा निकुम्भिलादेशं लक्ष्मणो वानरैः सह ॥ ११ ॥

अपश्यद्बलसंङ्घातं दूराद्राक्षससङ्कुलम् ।

धनुरायम्य सौमित्रिर्यत्तोऽभूद्भूरिविक्रमः ॥ १२ ॥

अङ्गदेन च वीरेण जाम्बवान् राक्षसाधिपः ।

तदा विभीषणः प्राह सौमित्रिं पश्य राक्षसान् ॥ १३ ॥

यदेतद्राक्षसानीकं मेघश्यामं विलोक्यते ।

अस्यानीकस्य महतो भेदने यत्नवान् भवे ॥ १४ ॥

राक्षसेन्द्रसुतोऽप्यस्मिन् भिन्ने दृश्यो भविष्यति ।

अभिद्रवाशु यावद्वै नैतत्कर्म समाप्यते ॥ १५ ॥

जही वीर दुरात्मानं हिंसापरमधार्मिकम् ।

विभीषणवचः श्रुत्वा लक्ष्मणः शुभलक्ष्मणः ॥ १६ ॥

ववर्ष शरवर्षाणि राक्षसेन्द्रसुतं प्रति ।

पाषाणैः पर्वताग्रैश्च वृक्षैश्च हरियूथपाः ॥ १७ ॥

निर्जघ्नुः सर्वतो दैत्यांस्तेऽपि वानरयूथपान् ।

परश्वधैः शितैर्बाणैरसिभिर्यष्टितोमरैः ॥ १८ ॥

निर्जघ्नुर्वानरानीकं तदा शब्दो महानभूत् ।

स सम्प्रहारस्तुमुलः संजद्न्ये हरिरक्षसाम् ॥ १९ ॥

इन्द्रजित्स्वबलं सर्वमर्द्यमानं विलोक्य सः ।

निकुम्भिलां च होमं च त्यक्त्वा शीघ्रं विनिर्गतः ॥ २० ॥

रथमारुह्य सधनुः क्रोधेन महतागमत् ।

समाह्वयन् स सौमित्रिं युद्ध्याय रणमूर्धनि ॥ २१ ॥

सौमित्रे मेघनादोऽहं मया जीवन्न मोक्ष्यसे ।

तत्र दृष्ट्वा पितृव्यं स प्राह निष्ठुरभाषणम् ॥ २२ ॥

इहैव जातः संवृद्धः साक्षाद् भ्राता पितुर्मम ।

यस्त्वं स्वजनमृत्सृज्य परभृत्यत्वमागतः ॥ २३ ॥

कथं द्रुह्यसि पुत्राय पापीयानसि दुर्मतिः ।

इत्युक्त्वा लक्ष्मणं दृष्ट्वा हनूमत्पृष्ठतः स्थितम् ॥ २४ ॥

उद्यदायुधनिस्त्रिंशे रथे महति संस्थितः ।

महाप्रमाणमुद्यम्य घोरं विस्फारयन्धनुः ॥ २५ ॥

अद्य वो मामका बाणाः प्राणान्पास्यन्ति वानराः ।

ततः शरं दाशरथिः सन्धायामित्रकर्षणः ॥ २६ ॥

ससर्ज राक्षसेन्द्राय क्रुद्धः सर्प एव श्वसन् ।

इन्द्रजिद्रक्तनयनो लक्ष्मणं समुदैक्षत ॥ २७ ॥

शक्राशनिसमस्पर्शैलक्ष्मणेनाहतः शरैः ।

मुहूर्तमभवन्मूढः पुनः प्रत्याहृतेन्द्रियः ॥ २८ ॥

ददर्शावस्थितं वीरं वीरो दशरथात्मजम् ।

सोऽभिचक्राय सौमित्रिं क्रोधसंरक्तलोचनः ॥ २९ ॥

शरान्धनुषि सन्धाय लक्ष्मणं चेदमब्रवीत् ।

यदि ते प्रथमे युद्धे न दृष्टो मे पराक्रमः ॥ ३० ॥

अद्य त्वां दर्शयिष्यामि तिष्ठेदानीं व्यवस्थितः ।

इत्युक्त्वा सप्तभिर्बाणैरभिविव्याध लक्ष्मणम् ॥ ३१ ॥

दशभिश्च हनूमन्तं तीक्ष्णधारैः शरोत्तमैः ।

ततः शरशतेनैव सम्प्रयुक्तेन वीर्यवान् ॥ ३२ ॥

क्रोधद्विगुणसंरब्धो निर्बिभेद विभीषणम् ।

लक्ष्मणोऽपि तथा शत्रुं शरवर्षैरवाकिरत् ॥ ३३ ॥

तस्य बाणैः सुसंविद्धं कवचं काञ्चनप्रभम् ।

व्यशीर्यत रथोपस्थे तिलशः पतितं भुवि ॥ ३४ ॥

ततः शरसहस्रेण सङ्क्रुद्धो रावणात्मजः ।

बिभेद समरे वीरं लक्ष्मणं भीमविक्रमम् ॥ ३५ ॥

व्यशीर्यतापतद्दिव्यं कवचं लक्ष्मणस्य च ।

कृतप्रतिकृतान्योन्यं बभूवतुरभिद्रुतौ ॥ ३६ ॥

अभीक्ष्णं निःश्वसन्तौ तौ युध्येतां तुमुलं पुनः ।

शरसंवृतसर्वाङ्गौ सर्वतो रुधिरोक्षितौ ॥ ३७ ॥

सुदीर्घकालं तौ वीरावन्योन्यं निशितैः शरैः ।

अयुध्येतां महासत्त्वौ जयाजयविवर्जितौ ॥ ३८ ॥

एतस्मिन्नन्तरे वीरो लक्ष्मणः पञ्चभिः शरैः ।

रावणेः सारथिं साश्वं रथं च समचूर्णयत् ॥ ३९ ॥

चिच्छेद कार्मुकं तस्य दर्शयन्हस्तलाघवम् ।

सोऽन्यत्तु कार्मुकं भद्रं सज्यं चक्रे त्वरान्वितः ॥ ४० ॥

तच्चामपि चिच्छेद लक्ष्मणस्त्रिभिराशुगैः ।

तमेव छिन्नधन्वानं विव्याधानेकसायकैः ॥ ४१ ॥

पुनरन्यत्समादाय कार्मुकं भीमविक्रमः ।

इन्द्रजिल्लक्ष्मणं बाणैः शितैरादित्यसन्निभैः ॥ ४२ ॥

बिभेद वानरान्सर्वान्बाणैरापूरयन्दिशः ।

तत ऐन्द्रं समादाय लक्ष्मणो रावणिं प्रति ॥ ४३ ॥

सन्धायाकृष्य कर्णान्तं कार्मुकं दृढनिष्ठुरम् ।

उवाच लक्ष्मणो वीरः स्मरन् रामपदाम्बुजम् ॥ ४४ ॥

धर्मात्मा सत्यसन्धश्च रामो दाशरथिर्यदि ।

त्रिलोक्यामप्रतिद्वन्द्वस्तदेनं जहि रावणिम् ॥ ४५ ॥

इत्युक्त्वा बाणमाकर्णाद्विकृष्य तमजिह्यगम् ।

लक्ष्मणः समरे वीरः ससर्जेन्द्रजितं प्रति ॥ ४६ ॥

स शरः सशिरस्त्राणं श्रीमज्ज्वलितकुण्डलम् ।

प्रमथ्येन्द्रजितः कायात्पातयामास भूतले ॥ ४७ ॥

ततः प्रमुदिता देवाः कीर्तयन्तो रघूत्तमम् ।

ववर्षु पुष्पवर्षाणि स्तुवन्तश्च मुहुर्मुहुः ॥ ४८ ॥

जहर्ष शक्रो भगवान्सह देवैर्महर्षिभिः ।

आकाशेऽपि च देवानां शुश्रुवे दुन्दुभिस्वनः ।

विमलं गगनं चासीत्स्थिराभूद्विश्वधारिणी ।

निहतं रावणिं दृष्ट्वा जयजल्पसमन्वितः ॥ ५० ॥

गतश्रमः स सौमित्रिः शङ्खमापूरयद्रणे ।

सिंहनादं ततः कृत्वा ज्याशब्दमकरोद्विभुः ।

तेन नादेन संहृष्टा वानराश्च गतश्रमाः ।

वानरेन्द्रैश्च सहितः स्तुवद्भिर्हृष्टमानसैः ॥ ५२ ॥

लक्ष्मणः परितुष्टात्मा ददर्शाभ्येत्य राघवम् ।

हनूमद्राक्षसाभ्यां च सहितो विनयान्वितः ॥ ५३ ॥

ववन्दे भ्रातरं रामं ज्येष्ठं नारायणं विभुम् ।

त्वत्प्रसादाद्रघुश्रेष्ठ हतो रावणिराहवे ॥ ५४ ॥

श्रुत्वा तल्लक्ष्मणाद्भक्त्या तमालिङ्ग्य रघूत्तमः ।

मूर्ध्न्यवघ्राय मुदितः सस्नेहमिदमब्रवीत् ॥ ५५ ॥

साधु लक्ष्मण तुष्टोऽस्मि कर्म ते दुष्करं कृतम् ।

मेघनादस्य निधने जितं सर्वमरिन्दम ॥ ५६ ॥

अहोरात्रैस्त्रिभिर्वीरः कथञ्चिद्विनिपातितः ।

निःसपत्नः कृतोऽस्मद्य निर्यास्यति हि रावणः ॥ ५७ ॥

पुत्रशोकान्मया योद्धुं तं हनिष्यामि रावणम् ॥ ५८ ॥

मेघनादं हतं श्रुत्वा लक्ष्मणेन महाबलम् ।

रावणः पतितो भुमौ मूर्च्छितः पुनरुत्थितः ।

विललापातिदीनात्मा पुत्रशोकेन रावणः ॥ ५९ ॥

पुत्रस्य गुणकर्माणि संस्मरन्पर्यदेवयत् ।

अद्य देवगणाः सर्वे लोकपाला महर्षयः ॥ ६० ॥

हतमिन्द्रजितं द्न्यात्वा सुखं स्वप्स्यन्ति निर्भयाः ।

इत्यादि बहुशः पुत्रलालसो विललाप ह ॥ ६१ ॥

ततः परमसंक्रुद्धो रावणो राक्षसाधिपः ।

उवाच राक्षसान्सर्वान्निनाशयिषुराहवे ॥ ६२ ॥

स पुत्रवधसन्तप्तः शूरः क्रोधवशं गतः ।

संवीक्ष्य रावणो बुद्ध्या हन्तुं सीतां प्रदुद्रुवे ॥ ६३ ॥

खड्गपाणिमथायान्तं क्रुद्धं दृष्ट्वा दशाननम् ।

राक्षसामध्यगा सीता भयशोकाकुलाभवत् ॥ ६४ ॥

एतस्मिन्नन्तरे तस्य सचिवो बुद्धिमान् शुचिः ।

सुपार्श्वो नाम मेधावी रावणं वाक्यमब्रवीत् ॥ ६५ ॥

ननु नाम दशग्रीव साक्षाद्वैश्रवणानुजः ।

वेदविद्याव्रतस्नातः स्वकर्मपरिनिष्ठितः ॥ ६६ ॥

अनेकगुणसम्पन्नः कथं स्त्रीवधमिच्छसि ।

अस्माभिः सहितो युद्धे हत्वा रामं च लक्ष्मणम् ।

प्राप्स्यसे जानकीं शिघ्रमित्युक्तः स न्यवर्तत ॥ ६७ ॥

ततो दुरात्मा सुहृदा निवेदितं

 वचः सुधर्म्यं प्रतिगृह्य रावणः ।

गृहं जगामाशु सुचा विमूढधीः

 पुनः सभां च प्रययौ सुहृद्वृतः ॥ ६८ ॥

इति श्रीमदध्यात्मरामायणे उमामहेश्वरसंवादे युद्धकाण्डे नवमः

सर्गः ॥ ९ ॥



॥ अध्यात्मरामायणे युद्धकाण्ड ॥

दशमः सर्गः ॥

श्रीमहादेव उवाच ।

स विचार्य सभामध्ये राक्षसैः सह मन्त्रिभिः ।

निर्ययौ येऽवशिष्टास्तै राक्षसैः सह राघवम् ॥ १ ॥

शलभः शलभैर्युक्तः प्रज्वलन्तमिवानलम् ।

ततो रामेण निहताः सर्वे ते राक्षसा युधि ॥ २ ॥

स्वयं रामेण निहतस्तीक्ष्णबाणेन वक्षसि ।

व्यथितस्त्वरितं लङ्कां प्रविवेश दशाननः ॥ ३ ॥

दृष्ट्वा रामस्य बहुशः पौरुषं चाप्यमानुषम् ।

रावणो मारुतेश्चैव शीघ्रं शुक्रान्तिकं ययौ ॥ ४ ॥

नमस्कृत्य दशग्रीवः शुक्रं प्राञ्जलिरब्रवीत् ।

भगवन् राघवेणैवं लङ्का राक्षसयुथपैः ॥ ५ ॥

विनाशिता महादैत्या निहताः पुत्रबान्धवाः ।

कथं मे दुःखसन्दोहस्त्वयि तिष्ठति सद्गुरौ ॥ ६ ॥

इति विद्न्यापितो दैत्यगुरुः प्राह दशाननम् ।

होमं कुरु प्रयत्नेन रहसि त्वं दशानन ॥ ७ ॥

यदि विघ्नो न चेद्धोमे तर्हि होमानलोत्थितः ॥ ८ ॥

महान् रथश्च वाहाश्च चापतूणीरसायकाः ।

सम्भविष्यन्ति तैर्युक्तस्त्वमजेयो भविष्यसि ॥ ९ ॥

गृहाण मन्त्रान्मद्दत्तान् गच्छ होमं कुरु द्रुतम् ।

इत्युक्तस्त्वरितं गत्वा रावणो राक्षसाधिपः ॥ १० ॥

गुहां पातालसदृशीं मन्दिरे स्वे चकार ह ।

लङ्काद्वारकपाटादि बद्ध्वा सर्वत्र यत्नतः ॥ ११ ॥

होमद्रव्याणि सम्पाद्य यान्युयुक्तान्याभिचारिके ।

गुहां प्रविश्य चैकान्ते मौनी होमं प्रचक्रमे ॥ १२ ॥

उत्थितं धूममालोक्य महान्तं रावणानुजः ।

रामाय दर्शयामास होमधूमं भयाकुलः ॥ १३ ॥

पश्य राम दशग्रीवो होमं कर्तुं समारभत् ।

यदि होमः समाप्तः स्यात्तदाजेयो भविष्यति ॥ १४ ॥

अतो विघ्नाय होमस्य प्रेषयाशु हरीश्वरान् ।

तथेति रामः सुग्रीवसम्मतेनाङ्गदं कपिम् ॥ १५ ॥

हनूमत्प्रमुखान्वीरानादिदेश महाबलान् ।

प्राकारं लङ्घयित्वा ते गत्वा रावणमन्दिरम् ॥ १६ ॥

दशकोट्यः प्लववङ्गानां गत्वा मन्दिररक्षकान् ।

चूर्णयामासुरश्वांश्च गजांश्च न्यहनन् क्षणात् ॥ १७ ॥

ततश्च सरमा नाम प्रभाते हस्तसंद्न्यया ।

विभीषस्य भार्या सा होमस्थानमसूचयत् । ॥ १८ ॥

गुहापिधानपाषाणमङ्गदः पादघट्टनैः ।

चूर्णयित्वा महासत्त्वः प्रविवेश महागुहाम् ॥ १९ ॥

दृष्ट्वा दशाननं तत्र मीलिताक्षं दृढासनम् ।

ततोऽङ्गदाद्न्यया सर्वे वानरा विविशुर्द्रुतम् ॥ २० ॥

तत्र कोलाहलं चक्रुस्ताडयन्तश्च सेवकान् ।

सम्भारांश्चिक्षिपुस्तस्य होमकुण्डे समन्ततः ॥ २१ ॥

स्रुवमाच्छिद्य हस्ताच्च रावणस्य बलाद्रुषा ।

तेनैव सञ्जघानाशु हनूमान् प्लवगाग्रणीः ॥ २२ ॥

घ्नन्ति दन्तैश्च काष्टैश्च वानरास्तमितस्ततः ।

न जहौ रावणो ध्यानं हतोऽपि विजिगीषया ॥ २३ ॥

प्रविश्यान्तःपुरे वेश्मन्यङ्गदो वेगवत्तरः ।

समानयत्केशबन्धे धृत्वा मन्दोदरीं शुभाम् ॥। २४ ॥

रावणस्यैव पुरतो विलपन्तीमनाथवत् ।

विददाराङ्गदस्तस्याः कञ्दुकं रत्नभूषितम् ॥ २५ ॥

मुक्ता विमुक्ताः पतिताः समन्ताद्रत्नसञ्चयैः ।

श्रोणिसूत्रं निपतितं त्रुटितं रत्नचित्रितम् ॥ २६ ॥

कटिप्रदेशाद्विस्रस्ता नीवी तस्यैव पश्यतः ।

भूषणानि च सर्वाणि पतितानि समन्ततः ॥ २७ ॥

देवगन्धर्वकन्याश्च नीता हृष्टैः प्लवङ्गमैः ।

मन्दोदरी रुरोदाथ रावणस्याग्रतो भृशम् ॥ २८ ॥

क्रोशन्ती करुणं दीना जगाद दशकन्धरम् ।

निर्लज्जोऽसि परैरेवं केशपाशे विकृष्यते ॥ २९ ॥

भार्या तवैव पुरतः किं जुहोषि न लज्जसे ।

हन्यते पश्यतो यस्य भार्या पापैश्च शत्रुभिः ॥ ३० ॥

मर्तव्यं तेन तत्रैव जीवितान्मरणं वरम् ।

हा मेघनाद ते माता क्लिश्यते बत वानरैः ॥ ३१ ॥

त्वयि जीवति मे दुःखमीदृश्यं च कथं भवेत् ।

भार्या लज्जा च सन्त्यक्ता भर्त्रा मे जीविताशया ॥ ३२ ॥

श्रुत्वा तद्देवितं राजा मन्दोदर्या दशाननः ।

उत्तस्थौ खड्गमादाय त्यज देवीमिति ब्रुवन् ॥ ३३ ॥

जघानाङ्गदमव्यग्रः कटिदेशे दशाननः ।

तदोत्सृज्य ययुः सर्वे विध्वंस्य हवनं महत् ॥ ३४ ॥

रामपार्श्वमुपागम्य तस्थुः सर्वे प्रहर्षिताः ॥ ३५ ॥

रावणस्तु ततो भार्यामुवाच परिसान्त्वयन् ।

दैवाधीनमिदं भद्रे जीवता किं न दृश्यते ।

त्यज शोकं विशालाक्षि द्न्यानमालम्ब्य निश्चितम् ॥ ३६ ॥

अद्न्यानप्रभवः शोकः शोको द्न्यानविनाशकृत् ।

अद्न्यानप्रभवाहन्धीः शरीरादिष्वनात्मसु ॥ ३७ ॥

तन्मूलः पुत्रदारादिसम्बन्धः संसृतिस्ततः ।

हर्षशोकभयक्रोधलोभमोहस्पृहादयः ॥ ३८ ॥

अद्न्यानप्रभवा ह्येते जन्ममृत्युजरादयः ।

आत्मा तु केवलं शुद्धो व्यतिरिक्तो ह्यलेपकः ॥ ३९ ॥

आनन्दरूपो द्न्यानात्मा सर्वभावविवर्जितः ।

न संयोगो वियोगो वा विद्यते केनचित्सतः ॥ ४० ॥

एवं द्न्यात्वा समात्मानं त्यज शोकमनिन्दिते ।

इदानीमेव गच्छामि हत्वा रामं सलक्ष्मणम् ॥ ४१ ॥

आगमिष्यामि नोचेन्मां दारयिष्यति सायकैः ।

श्रीरामो वज्रकल्पैश्च ततो गच्छामि तत्पदम् ॥ ४२ ॥

तदा त्वया मे कर्तव्या क्रिया मच्छासनात्प्रिये ।

सीतां हत्वा मया सार्धं त्वं प्रवेक्ष्यसि पावकम् ॥ ४३ ॥

एवं श्रुत्वा वचस्तस्य रावणस्यातिदुःखिता ।

उवाच नाथ मे वाक्यं श्रृणु सत्यं तथा कुरु ॥ ४४ ॥

शक्यो न राघवो जेतुं त्वया चान्यैः कदाचन ।

रामो देववरः साक्षात्प्रधानपुरुषेश्वरः ॥ ४५ ॥

मत्स्यो भूत्वा पुरा कल्पे मनुं वैवस्वतं प्रभुः ।

ररक्ष सकलापद्भ्यो राघवो भक्तवत्सलः ॥ ४६ ॥

रामः कूर्मोऽभवत्पूर्वं लक्षयोजनविस्तृतः ।

समुद्रमथने पृष्ठे दधार कनकाचलम् ॥ ४७ ॥

हिरण्याक्षोऽतिदुर्वृत्तो हतोऽनेन महात्मना ।

क्रोडरूपेण वपुषा क्षोणीमुद्धरता क्वचित् ॥ ४८ ॥

त्रिलोककण्टकं दैत्यं हिरण्यकशिपुं पुरा ।

हतवान्नारसिंहेन वपुषा रघुनन्दनः ॥ ४९ ॥

विक्रमैस्त्रिभिरेवासौ बलिं बद्ध्वा जगत्त्रयम् ।

आक्रम्यादात्सुरेन्द्राय भृत्याय रघुसत्तमः ॥ ५० ॥

राक्षसाः क्षत्रियाकारा जाता भूमेर्भरावहाः ।

तान्हत्वा बहुशो रामो भुवं जित्वा ह्यदान्मुनेः ॥ ५१ ॥

स एव साम्प्रतं जातो रघुवंशे परात्परः ।

भवदर्थे रघुश्रेष्ठो मानुषत्वमुपागतः ॥ ५२ ॥

तस्य भार्या किमर्थं वा हृता सीता वनाद्बलात् ।

मम पुत्रविनाशार्थं स्वस्यापि निधनाय च ॥ ५३ ॥

इतः परं वा वैदेहीं प्रेषयस्व रघूत्तमे ।

विभीषणाय राज्यं तु दत्त्वा गच्छामहे वनम् ॥ ५४ ॥

मन्दोदरीवचः श्रुत्वा रावणो वाक्यमब्रवीत् ।

कथं भद्रे रणे पुत्रान् भ्रातॄन् राक्षसमण्डलम् ॥ ५५ ॥

घातयित्वा राघवेण जीवामि वनगोचरः ।

रामेण सह योत्स्यामि रामबाणैः सुशीघ्रगैः ॥ ५६ ॥

विदार्यमाणो यास्यामि तद्विष्णोः परमं पदम् ।

जानामि राघवं विष्णुं लक्ष्मीं जानामि जानकीम् ।

द्न्यात्वैव जानकी सीता मयानीता वनाद्बलात् ॥ ५७ ॥

रामेण निधनं प्राप्य यास्यामीति परं पदम् ।

विमुच्य त्वां तु संसाराद्गमिष्यामि सह प्रिये ॥ ५८ ॥

परानन्दमयी शुद्धा सेव्यते या मुमुक्षुभिः ।

तां गतिं तु गमिष्यामि हतो रामेण संयुगे ॥ ५९ ॥

प्रक्षाल्य कल्मषाणीह मुक्तिं यास्यामि दुर्लभाम् ॥ ६० ॥

क्लेशादिपञ्चतरङ्गयुतं भ्रमाढ्यं

दारात्मजाप्तधनबन्धुझषाभियुक्तम् ।

और्वानलाभनिजरोषमनङ्गजालं

संसारसागरमतीत्य हरिं व्रजामि ॥ ६१ ॥

इति श्रीमदध्यात्मरामायणे उमामहेश्वरसंवादे युद्धकाण्डे दशमः

सर्गः ॥ १० ॥



॥ अध्यात्मरामायणे युद्धकाण्ड ॥

एकादशः सर्गः ॥

श्रीमहादेव उवाच ।

इत्युक्त्वा वचनं प्रेम्णा राद्न्यीं मन्दोदरीं तदा ।

रावणः प्रययौ योद्धुं रामेण सह संयुगे ॥ १ ॥

दृढं स्यन्दनमास्थाय वृतो घोरैनिशाचरैः ।

चक्रैः षोडशभिर्युक्तं सवरूथं सकूबरम् ॥ २ ॥

पिशाचवदनैर्घोरैः खरैर्युक्तं भयावहम् ।

सर्वास्त्रशस्त्रसहितं सर्वोपस्करसंयुतम् ॥ ३ ॥

निश्चक्रामाथ सहसा रावणो भीषणाकृतिः ।

आयान्तं रावणं दृष्ट्वा भीषणं रणकर्कशम् ॥ ४ ॥

सन्त्रस्ताभूत्तदा सेना वानरी रामपालिता ॥ ५ ॥

हनूमानथ चोत्प्लुत्य रावणं योद्धुमाययौ ।

आगत्य हनुमान् रक्षोवक्षस्यतुलविक्रमः ॥ ६ ॥

मुष्टिबन्धं दृढं बद्ध्वा ताडयामास वेगतः ।

तेन मुष्टिप्रहारेण जानुभ्यामपतद्रथे ॥ ७ ॥

मूर्छितोऽथ मुहूर्तेन रावणः पुनरुत्थितः ।

उवाच च हनूमन्तं शूरोऽसि मम सम्मतः ॥ ८ ॥

हनूमानाह तं धिङ्मां यस्त्वं जीवसि रावण ।

त्वं तावन्मुष्टिना वक्षो मम ताडय रावण ॥ ९ ॥

पश्चान्मया हतः प्राणान्मोक्ष्यसे नात्र संशयः ।

तथेति मुष्टिना वक्षो रावणेनापि ताडितः ॥ १० ॥

विघूर्णमाननयनः किञ्चित्कश्मलमाययौ ।

संद्न्यामवाप्य कपिराड् रावणं हन्तुमुद्यतः ॥ ११ ॥

ततोऽन्यत्र गतो भीत्या रावणो राक्षसाधिपः ।

हनूमानङ्गदश्चैव नलो नीलस्तथैव च ॥ १२ ॥

चत्वारः समवेत्याग्रे दृष्ट्वा राक्षसपुङ्गवान् ।

अग्निवर्णं तथा सर्परोमाणं खङ्गरोमकम् ॥ १३ ॥

तथा वृश्चिकरोमाणं निर्जघ्नुः क्रमशोऽसुरान् ।

चत्वारश्चतुरो हत्वा राक्षसान् भीमविक्रमान् ।

सिंहनादं पृथक् कृत्वा रामपार्श्वमुपागताः ॥ १४ ॥

ततो क्रुद्धो दशग्रीवः सन्दश्य दशनच्छदम् ॥ १५ ॥

विवृत्य नयने क्रूरो राममेवान्वधावत ।

दशग्रीवो रथस्थस्तु रामं वज्रोपमैः शरैः ॥ १६ ॥

आजघान महाघोरैर्धाराभिरिव तोयदः ।

रामस्य पुरतः सर्वान्वानरानपि विव्यथे ॥ १७ ॥

ततः पावकसङ्काशैः शरैः काञ्चनभूषणैः ।

अभ्यवर्षद्रणे रामो दशग्रीवं समाहितः ॥ १८ ॥

रथस्थं रावणं दृष्ट्वा भूमिष्ठं रघुनन्दनम् ।

आहूय मातलिं शक्रो वचनं चेदमब्रवीत् ॥ १९ ॥

रथेन मम भूमिष्ठं शीघ्रं याहि रघूत्तमम् ।

त्वरितं भूतलं गत्वा कुरु कार्यं ममानघ ॥ २० ॥

एवमुक्तोऽथ तं नत्वा मातलिर्देवसारथिः ।

ततो हयैश्च संयोज्य हरितैः स्यन्दनोत्तमम् ॥ २१ ॥

स्वर्गाज्जयार्थं रामस्य ह्युपचक्राम मातलिः ।

प्राञ्जलिर्देवराजेन प्रेषितोऽस्मि रघूत्तम ॥ २२ ॥

रथोऽयं देवराजस्य विजयाय तव प्रभो ।

प्रेषिताश्च महाराज धनुरैन्द्रं च भूषितम् ॥ २३ ॥

अभेद्यं कवचं खड्गं दिव्यतूणीयुगं तथा ।

आरुह्य च रथं राम रावणं जहि राक्षसम् ॥ २४ ॥

मया सारथिना देव वृत्रं देवपतिर्यथा

इत्युक्तस्तं परिक्रम्य नमस्कृत्य रथोत्तमम् ॥ २५ ॥

आरुरोह रथं रामो लोकांल्लक्ष्म्या नियोजनम् ।

ततोऽभवन्महायुद्धं भैरवं रोमहर्षणम् ॥ २६ ॥

महात्मनो राघवस्य रावणस्य च धीमतः ।

आग्नेयेन च आग्नेयं दैवं दैवेन राघवः ॥ २७ ॥

अस्त्रं राक्षसराजस्य जघान परमास्त्रवित् ।

ततस्तु ससृजे घोरं राक्षसं चास्त्रमस्त्रवित् ।

क्रोधेन महताविष्टो रामस्योपरि रावणः ॥ २८ ॥

रावणस्य धनुर्मुक्ताः सर्पा भूत्वा महाविषाः ।

शराः काञ्चनपुङ्खाभा राघवं परितोऽपतन् ॥ २९ ॥

तैः शरैः सर्पवदनैर्वमद्भिरनलं मुखैः ।

दिशश्च विदिशश्चैव व्याप्तास्तत्र तदाभवन् ॥ ३० ॥

रामः सर्पांस्ततो दृष्ट्वा समन्तात्परिपूरितान् ।

सौपर्णमस्त्रं तद्घोरं पुरः प्रावर्तयद्रणे ॥ ३१ ॥

रामेण मुक्तास्ते बाणा भूत्वा गरुडरूपिणः ।

चिच्छिदुः सर्पबाणांस्तान्समन्तात्सर्पशत्रवः ॥ ३२ ॥

अस्त्रे प्रतिहते युद्धे रामेण दशकन्धरः ।

अभ्यवर्षत्ततो रामं घोराभिः शरवृष्टिभिः ॥ ३३ ॥

ततः पुनः शरानीकै राममक्लिष्टकारिणम् ।

अर्दयित्वा तु घोरेण मातलिं प्रत्यविध्यत ॥ ३४ ॥

पातयित्वा रथोपस्थे रथकेतुं च काञ्चनम्

ऐन्द्रानश्वानभ्यहनद्रावणः क्रोधमूर्छितः ॥ ३५ ॥

विषेदुर्देवगन्धर्वाश्चारणाः पितरस्तथा ।

आर्त्तकारं हरिं दृष्ट्वा व्यथिताश्च महर्षयः ॥ ३६ ॥

व्यथिता वानरेन्द्राश्च बभूवुः सविभीषणाः ।

दशास्यो विंशतिभुजः प्रगृहीतशरासनः ॥ ३७ ॥

ददृशे रावणस्तत्र मैनाक इव पर्वतः ।

रामस्तु भ्रुकुटिं बद्ध्वा क्रोधसंरक्तलोचनः ॥ ३८ ॥

कोपं चकार सदृशं निर्दहन्निव राक्षसम् ।

धनुरादाय देवेन्द्रधनुराकारमद्भुतम् ॥ ३९ ॥

गृहीत्वा पाणिना बाणं कालानलसमप्रभम् ।

निर्दहन्निव चक्षुर्भ्यां ददृशे रिपुमन्तिके ॥ ४० ॥

पराक्रमं दर्शयितुं तेजसा प्रज्वलन्निव ।

प्रचक्रमे कालरूपी सर्वलोकस्य पश्यतः ॥ ४१ ॥

विकृष्य चापं रामस्तु रावणं प्रतिविध्य च ।

हर्षयन्वानरानीकं कालान्तक इवाबभौ ॥ ४३ ॥

क्रुद्धं रामस्य वदनं दृष्ट्वा शत्रुं प्रधावतः ।

तत्रसुः सर्वभूतानि चचाल च वसुन्धरा ॥ ४३ ॥

रामं दृष्ट्वा महारौद्रमुत्पातांश्च सुदारुणान् ।

त्रस्तानि सर्वभूतानि रावणं चाविशद्भयम् ॥ ४४ ॥

विमानस्था सुरगणाः सिद्धगन्धर्वकिन्नराः ।

ददृशुः सुमहायुद्धं लोकसंवर्तकोपमम् ।

ऐन्द्रमस्त्रं समादाय रावणस्य शिरोऽच्छिनत् ॥ ४५ ॥

मूर्धानो रावणस्याथ बहवो रुधिरोक्षिताः ।

गगनात्प्रपतन्ति स्म तालादिव फलानि हि ॥ ४६ ॥

न दिनं न च वै रात्रिर्न सन्ध्यां न दिशोऽपि वा ।

प्रकाशन्ते न तद्रूपं दृश्यते तत्र सङ्गरे ॥ ४७ ॥

ततो रामो बभूवाथ विस्मयाविष्टमानसः ।

शतमेकोत्तरं छिन्नं शिरसां चैकवर्चसाम् ॥ ४८ ॥

न चैव रावणः शान्तो दृश्यते जीवितक्षयात् ।

ततः सर्वास्त्रविद्धिरः कौसल्यानन्दवर्धनः ॥ ४९ ॥

अस्त्रैश्च बहुभिर्युक्तश्चिन्तयामास राघवः ।

यैर्यैर्बाणैर्हता दैत्या महासत्त्वपराक्रमाः ॥ ५० ॥

त एते निष्फलं याता रावणस्य निपातने ।

इति चिन्ताकुले रामे समीपस्थो विभीषणः ॥ ५१ ॥

उवाच राघवं वाक्यं ब्रह्मदत्तवरो ह्यसौ ।

विच्छिन्ना बाहवोऽप्यस्य विच्छिन्ननि शिरांसि च ॥ ५२ ॥

उत्पत्स्यन्ति पुनः शीघ्रमित्याह भगवानजः ।

नाभिदेशेऽमृतं तस्य कुण्डलाकारसंस्थितम् ॥ ५३ ॥

तच्छोषयानलास्त्रेन तस्य मृत्युस्ततो भवेत् ।

विभीषणवचः श्रुत्वा रामः शीघ्रपराअक्रमः ॥ ५४ ॥

पावकास्त्रेण संयोज्य नाभिं विव्याध रक्षसः ।

अनन्तरं च चिच्छेद शिरांसि च महाबलः ॥ ५५ ॥

बाहूनपि च संरब्धो रावणस्य रघूत्तमः ।

ततो घोरां महाशक्तिमादाय दशकन्धरः ॥ ५६ ॥

विभीषणवधार्थाय चिक्षेप क्रोधविह्वलः ।

चिच्छेद राघवो बाणैस्तां शितैर्हेमभूषितैः ॥ ५७ ॥

दशग्रीवशिरच्छेदात्तदा तेजोविनिर्गतम् ।

म्लानरूपो बभूवाथ छिन्नैः शीर्षैर्भयङ्करैः ॥ ५८ ॥

एकेन मुख्यशिरसा बाहुभ्यां रावणौ बभौ ।

रावणस्तु पुनः क्रुद्धो नानाशस्त्रास्त्रवृष्टिभिः ॥ ५९ ॥

ववर्ष रामं तं रामस्तथा बाणैर्ववर्ष च ।

ततो युद्धमभूद्घोरं तुमुलं लोमहर्षणम् ॥ ६० ॥

अथ संस्मारयामास मातली राघवं तदा ।

विसृजास्त्रं वधायास्य ब्राह्मं शीघ्रं रघूत्तम ॥ ६१ ॥

विनाशकालः प्रथितो यः सुरैः सोऽद्य वर्तते ।

उत्तमाङ्गं न चैतस्य छेत्तव्यं राघव त्वया ॥ ६२ ॥

नैव शीर्ष्णि प्रभो वध्यो वध्य एव हि मर्मणि ।

ततः संस्मारितो रामस्तेन वाक्येन मातलेः ॥ ६३ ॥

जग्राह स शरं दीप्तं निःश्वसंतमिवोरगम् ।

यस्य पार्श्वे तु पवनः फले भास्करपावकौ ॥ ६४ ॥

शरीरमाकाशमयं गौरवे मेरुमन्दरौ ।

पर्वस्वपि च विन्यस्ता लोकपाला महौजसः ॥ ६५ ॥

जाज्व्ल्यमानं वपुषा भातं भास्करवर्चसा ।

तमुग्रमस्त्रं लोकानां भयनाशनमद्भुतम् ॥ ६६ ॥

अभिमन्त्र्य ततो रामस्तं महेषुं महाभुजः ।

वेदप्रोक्तेन विधिना सन्दधे कार्मुके बली ॥ ६७ ॥

तस्मिन्सन्धीयमाने तु राघवेण शरोत्तमे ।

सर्वभूतानि वित्रेसुश्चचाल च वसुन्धरा ॥ ६८ ॥

स रावणाय सङ्क्रुद्धो भृशमानम्य कार्मुकम् ।

चिक्षेप परमायत्तस्तमस्त्रं मर्मघातिनम् ॥ ६९ ॥

स वज्र एव दुर्धर्षो वज्रपाणिविसर्जितः ।

कृतान्त इव घोरास्यो न्यपतद्रावणोरसि ॥ ७० ॥

स निमग्नो महाघोरः शरीरान्तकरः परः ।

बिभेद हृदयं तूर्णं रावणस्य महात्मनः ॥ ७१ ॥

रावणस्याहरत्प्राणान्विवेश धरणितले ।

स शरो रावणं हत्वा रामतूणीरमाविशत् ॥ ७२ ॥

तस्य हस्तात्पपाताशु सशरं कार्मुकं महत् ।

गतासुर्भ्रमिवेगेन राक्षसेन्द्रोऽपतद्भुवि ॥ ७३ ॥

तं दृष्ट्वा पतितं भूमौ हतशेषाश्च राक्षसाः ।

हतनाथा भयत्रस्ता दुद्रुवुः सर्वतोदिशम् ॥ ७४ ॥

दशग्रीवस्य निधनं विजयं राघवस्य च ।

ततो विनेदुः संहृष्टा वानरा जितकाशिनः ॥ ७५ ॥

वदन्तो रामविजयं रावणस्य च तद्वधम् ।

अथान्तरिक्षे व्यनदत्सौम्यस्त्रिदशदुन्दुभिः ॥ ७६ ॥

पपात पुष्पवृष्टिश्च समन्ताद्राघवोपरि ।

तुष्टुवुर्मुनयः सिद्धाश्चारणाश्च दिवौकसः ॥ ७७ ॥

अथान्तरिक्षे ननृतुः सर्वतोऽप्सरो मुदा ।

रावणस्य च देहोत्थं ज्योतिरादित्यवत्स्फुरत् ॥ ७८ ॥

प्रविवेश रघुश्रेष्ठं देवानां पश्यतां सताम् ।

देवा ऊचुरहो भाग्यं रावणस्य महात्मनः ॥ ७९ ॥

वयं तु सात्त्विका देवा विष्णोः कारुण्यभाजनाः ।

भयदुःखादिभिर्व्याप्ताः संसाते परिवर्तिनः ॥ ८० ॥

अयं तु राक्षसः क्रूरो ब्रह्महातीव तामसः ।

परदारारतो विष्णुद्वेषी तापसहिंसकः ॥ ८१ ॥

पश्यत्सु सर्वभूतेषु रममेव प्रविष्टवान् ।

एवं ब्रुवत्सु देवेषु नारदः प्राह सुस्मितः ॥ ८२ ॥

श्रृणुतात्र सुरा यूयं धर्मतत्त्वविचक्षणाः ।

रावणो राघवद्वेषादनिशं हृदि भावयन् ॥ ८३ ॥

भृत्यैः सह सदा रामचरितं द्वेषसंयुतः ।

श्रुत्वा रामात्स्वनिधनं भयात्सर्वत्र राघवम् ॥ ८४ ॥

पश्यन्ननुदिनं स्वप्ने राममेवानुपश्यति ।

क्रोधोऽपि रावणस्याशु गुरुबोधाधिकोऽभवत् ॥ ८५ ॥

रामेण निहतश्चान्ते निर्धूताशेषकल्मषः ।

रामसायुज्यमेवाप रावणो मुक्तबन्धनः ॥ ८६ ॥

पापिष्ठो वा दुरात्मा परधनपरदारेषु सक्तो यदि स्या-

न्नित्यं स्नेहाद्भयाद्वा रघुकुलतिलकं भावयन्संपरेतः ।

भूत्वा शुद्धातरङ्गो भवशतजनितानेकदोषैर्विमुक्तः

सद्यो रामस्य विष्णोः सुरवरविनुतं याति वैकुण्ठमाद्यम् ॥ ८७ ॥

हत्वा युद्धे दशास्यं त्रिभुवनविषमं वामहस्तेन चापं

भुमौ विष्टभ्य तिष्ठन्नितरकरधृतं भ्रामयन्बाणमेकम् ।

आरक्तोपान्तनेत्रः शरदलितवपुः सूर्यकोटिप्रकाशो

वीरश्रीबन्धुराङ्गस्त्रिदशपनिपुतः पातु मां वीररामः ॥ ८८ ॥

इति श्रीमदध्यात्मरामायणे उमामहेश्वरसंवादे युद्धकाण्डे

एकादशः सर्गः ॥ ११ ॥



॥ अध्यात्मरामायणे युद्धकाण्ड ॥

द्वादशः सर्गः ॥

श्रीमहादेव उवाच ।

रामो विभीषणं दृष्ट्वा हनूमन्तं तथाङ्गदम् ।

लक्ष्मणं कपिराजं च जाम्बवन्तं तथा परान् ॥ १ ॥

परितुष्टेन मनसा सर्वानेवाब्रवीद्वचः ।

भवतां बाहुवीर्येण निहतो रावणो मया ॥ २ ॥

कीर्तिः स्थास्यति वः पुण्या यावच्चन्द्रदिवाकरो

कीर्तयिष्यन्ति भवतां कथां त्रैलोक्यपावनीम् ॥ ३ ॥

मयोपेतां कलिहरां यास्यन्ति परमां गतिम् ।

एतस्मिन्नन्तरे दृष्ट्वा रावणं पतितं भुवि ॥ ४ ॥

मन्दोदरीमुखाः सर्वाः स्त्रियो रावणपालिताः ।

पतिता रावणस्याग्रे शोचन्त्यः पर्यदेवयन् ॥ ५ ॥

विभीषणः शुशोचार्तः शोकेन महतावृतः ।

पतितो रावणस्याग्रे बहुधा पर्यदेवयत् ॥ ६ ॥

रामस्तु लक्ष्मणं प्राह बोधयस्व विभीषणम् ।

करोतु भ्रातृसंस्कारं किं विलम्बेन मानद ॥ ७ ॥

स्त्रियो मन्दोदरीमुख्याः पतिता विलपन्ति च ।

निवारयतु ताः सर्वा राक्षसी रावणप्रियाः ॥ ८ ॥

एवमुक्तोऽथ रामेण लक्ष्मणोऽगाद्विभीषणम् ।

उवाच मृतकोपान्ते पतितं मृतकोपमम् ॥ ९ ॥

शोकेन महताविष्टं सौमित्रिरिदमब्रवीत् ।

यं शोचसि त्वं दुःखेन कोऽयं तव विभीषण ॥ १० ॥

त्वं वास्य कतमः सृष्टेः पुरेदानीमतः परम् ।

यद्वत्तोयौघपतिताः सिकता यान्ति तद्वशाः ॥ ११ ॥

संयुज्यन्ते वियुज्यन्ते तथा कालेन देहिनः ।

यथा धानासु वै धाना भवन्ति न भवन्ति च ॥ १२ ॥

एवं भूतेषु भूतानि प्रेरितानीशमायया ।

त्वं चेमे वयमन्ये च तुल्याः कालवशोद्भवाः ॥ १३ ॥

जन्ममृत्यु यदा यस्मात्तदा तस्माद्भविष्यतः ।

ईश्वरः सर्वभूतानि भुतैः सृजति हन्त्यजः ॥ १४ ॥

आत्मसृष्टैरस्वतन्त्रैर्निरपेक्षोऽपि बालवत् ।

देहेन देहिनो जीवा देहाद्देहोऽभिजायते ॥ १५ ॥

बीजादेव यथा बीजं देहान्य एव शाश्वतः ।

देहिदेहविभागोऽयमविवेककृतः पुरा ॥ १६ ॥

नानात्वं जन्म नाशश्च क्षयो वृद्धिः क्रिया फलम् ।

द्रष्टुराभान्त्यतद्धर्मा यथाग्नेर्दारुविक्रियाः ॥ १७ ॥

त इमे देहसंयोगादात्मना भान्त्यसद्ग्रहात् ।

यथा यथा तथा चान्यद्ध्यायतोऽसत्सदाग्रहात् ॥ १८ ॥

प्रसुप्तस्यानहम्भावात्तदा भाति न संसृति ।

जीवतोऽपि तथा तद्वद्विमुक्तस्यानहङ्कृतेः ॥ १९ ॥

तस्मान्मायामनोधर्मं जह्यहम्ममताभ्रमम् ।

रामभद्रे भगवति मनो धेह्यात्मनीश्वरे ॥ २० ॥

सर्वभूतात्मनि परे मायामानुषरूपिणि ।

बाह्येन्द्रियार्थसम्बन्धात्त्याजयित्वा मनः शनैः ॥ २१ ॥

तत्र दोषान्दर्शयित्वा रामानन्दे नियोजय ।

देहबुद्ध्या भवेद्भ्राता पिता माता सुहृत्प्रियः ॥ २२ ॥

विलक्षणं यदा देहाज्जानात्यात्मानमात्मना ।

तदा कः कस्य वा बन्धुर्भ्राता माता पिता सुहृत् ॥ २३ ॥

मिथ्याद्न्यानवशाज्जाता दारागारादयः सदा ।

शब्दादयश्च विषया विविधाश्चैव सम्पदः ॥ २४ ॥

बलं कोशो भृत्यवर्गो राज्यं भूमिः सुतादयः ।

अद्न्यानजत्वात्सर्वे ते क्षणसङ्गमभङ्गुराः ॥ २५ ॥

अथोत्तिष्ठ हृदा रामं भावयन् भक्तिभावितम् ।

अनुवर्तस्व राज्यादि भुञ्जन्प्रारब्धमन्वहम् ॥ २६ ॥

भूतं भविष्यदभजन्वर्तमानमथाचरन् ।

विहरस्व यथान्यायन् भवदोषैर्न लिप्यसे ॥ २७ ॥

आद्न्यापयति रामस्त्वां यद्भ्रातुः साम्परायिकम् ।

तत्कुरुष्व यथाशास्त्रं रुदतीश्चापि योषितः ॥ २८ ॥

निवारय महाबुद्धे लङ्कां गच्छन्तु मा चिरम् ।

श्रुत्वा यथावद्वचनं लक्ष्मणस्य विभीषणः ॥ २९ ॥

त्यक्त्वा शोकं च मोहं च रामपार्श्वमुपागमत् ।

विमृश्य बुद्ध्या धर्मद्न्यो धर्मार्थसहितं वचः ॥ ३० ॥

रामस्यैवानुवृत्त्यर्थमुत्तरं पर्यभाषत ।

नृशंसमनृतं क्रूरं त्यक्तधर्मव्रतं प्रभो ॥ ३१ ॥

नार्होऽस्मि देव संस्कर्तुं परदाराभिमर्शिनम् ।

श्रुत्वा तद्वचनं प्रीतो रामो वचनमब्रवीत् ॥ ३२ ॥

मरणान्तानि वैराणि निवृतां नः प्रयोजनम् ।

क्रियतामस्य संस्कारो ममाप्येष यथा तव ॥ ३३ ॥

रामाद्न्यां शिरसा धृत्वा शीघ्रमेव विभीषणः ।

सान्त्ववाक्यैर्महाबुद्धिं राद्न्यीं मन्दोदरीं तदा ॥ ३४ ॥

सान्त्वयामास धर्मात्मा धर्मबुद्धिर्विभीषणः ।

त्वरयामास धर्मद्न्यः संस्कारार्थं स्वबान्धवान् ॥ ३५ ॥

चित्यां निवेश्य विधिवत्पितृमेधविधानतः ।

अहिताग्नेर्यथा कार्यं रावणस्य विभीषणः ॥ ३६ ॥

तथैव सर्वमकरोद्बन्धुभिः सह मन्त्रिभिः ।

ददौ च पावकं तस्य विधियुक्तं विभीषणः ॥ ३७ ॥

स्नात्वा चैवार्द्रवस्त्रेण तिलान्दर्भाभिमिश्रितान् ।

उदकेन च सम्मिश्रान्प्रदाय विधिपूर्वकम् ॥ ३८ ॥

प्रदाय चोदकं तस्मै मुर्ध्ना चैनं प्रणम्य च ।

ताः स्त्रियोऽनुनयामास सान्त्वमुक्त्वा पुनः पुनः ॥ ३९ ॥

गम्यतामिति ताः सर्वा विविशुर्नगरं तदा ।

प्रविष्टासु च सर्वासु राक्षसीषु विभीषणः ॥ ४० ॥

रामपार्श्वमुपागत्य तदातिष्ठद्विनीतवत् ।

रामोऽपि सह सैन्येन ससुग्रीवः सलक्ष्मणः ॥ ४१ ॥

हर्षं लेभे रिपून्हत्वा यथा वृत्रं शतक्रतुः ।

मातलिश्च तदा रामं परिक्रम्याअभिवन्द्य च ॥ ४२ ॥

अनुद्न्यातश्च रामेण ययौ स्वर्गं विहायसा ।

ततो हृष्टमना रामो लक्ष्मणं चेदमब्रवीत् ॥ ४३ ॥

विभीषणाय मे लङ्काराज्यं दत्तं पुरैव हि ।

इदानीमपि गत्वा त्वं लङ्कामध्ये विभीषणम् ॥ ४४ ॥

अभिषेचय विप्रैश्च पन्त्रवद्विधिपूर्वकम् ।

इत्युक्तो लक्ष्मणस्तूर्णं जगाम सह वानरैः ॥ ४५ ॥

लङ्कां सुवर्णकलशैः समुद्रजलसंयुतैः ।

अभिषेकं शुभं चक्रे राक्षसेन्द्रस्य धीमतः ॥ ४६ ॥

ततः पौरजनैः सार्धं नानोपायनपाणिभिः ।

विभीषणः ससौमित्रिरुपायनपुरस्कृतः ॥ ४७ ॥

दण्डप्रणाममकरोद्रामस्याक्लिष्टकर्मणः ।

रामो विभीषणं दृष्ट्वा प्राप्तराज्यं मुदान्वितः ॥ ४८ ॥

कृतकृत्यमिवात्मानममन्यत सहानुजः ।

सुग्रीवं च समालिङ्ग्य रामो वाक्यमथाब्रवीत् ॥ ४९ ॥

सहायेन त्वया वीर जितो मे रावणो महान् ।

विभीषणोऽपि लङ्कायामभिषिक्तो मयानघ ॥ ५० ॥

ततः प्राह हनूमन्तं पार्श्वस्थं विनयान्वितम् ।

विभीषणस्यानुमतेर्गच्छ त्वं रावणालयम् ॥ ५१ ॥

जानक्यै सर्वमाख्याहि रावणस्य वधादिकम् ।

जानक्याः प्रतिवाक्यं मे शीघ्रमेव निवेदय ॥ ५२ ॥

एवमाद्न्यापितो धीमान् रामेण पवनात्मजः ।

प्रविवेश पुरीं लङ्कां पूज्यमानो निशाचरैः ॥ ५३ ॥

प्रविश्य रावणगृहं शिंशपामूलमाश्रिताम् ।

ददर्श जानकीं तत्र कृशां दीनामनिन्दिताम् ॥ ५४ ॥

राक्षसीभिः परिवृतां ध्यायन्तीं राममेव हि ।

विनयावनतो भूत्वा प्रणम्य पवनात्मजः ॥ ५५ ॥

कृताञ्जलिपुटो भूत्वा प्रह्वो भक्त्याग्रतःस्थितः ।

तं दृष्ट्वा जानकी तूष्णीं स्थित्वा पूर्वस्मृतिं ययौ ॥ ५६ ॥

द्न्यात्वा तं रामदूतं सा हर्षात्सौम्यमुखी बभौ ।

स तां सौम्यमुखीं दृष्ट्वा तस्यै पवननन्दनः ।

रामस्य भाषितं सर्वमाख्यातुमुपचक्रमे ॥ ५७ ॥

देवि रामः ससुग्रीवो विभीषणसहायवान् ।

कुशली वानराणां च सैन्यैश्च सहलक्ष्मणः ॥ ५८ ॥

रावणं ससुतं हत्वा सबलं सह मन्त्रिभिः ।

त्वामाह कुशलं रामो राज्ये कृत्वा विभीषणम् ॥ ५९ ॥

श्रुत्वा भर्तुः प्रियं वाक्यं हर्षगद्गदया गिरी ।

किं ते प्रियं करोम्यद्य न पश्यामि जगत्त्रये ॥ ६० ॥

समं ते प्रियवाक्यस्य रत्नान्याभरणानि च ।

एवमुक्तस्तु वैदेह्या प्रत्युवाच प्लवङ्गमः ॥ ६१ ॥

रत्नौघाद्विविधाद्वापि देवराज्याद्विशिष्यते ।

हतशत्रुं विजयिनं रामं पश्यामि सुस्थिरम् ॥ ६२ ॥

तस्य तद्वचनं श्रुत्वा मैथिली प्राह मारुतिम् ।

सर्वे सौम्या गुणा सौम्य त्वय्येव परिनिष्ठिताः ॥ ६३ ॥

रामं द्रक्ष्यामि शीघ्रं मामाद्न्यापयतु राघवः ।

तथेति तां नमस्कृत्य ययौ द्रष्टुं रघूत्तमम् ॥ ६४ ॥

जानक्या भाषितं सर्वं रामस्याग्रे न्यवेदयत् ।

यन्निमित्तोऽयमारम्भः कर्मणां च फलोदयः ॥ ६५ ॥

तां देवीं शोकसन्तप्तां द्रष्टुमर्हसि मैथिलीम् ।

एवमुक्तो हनुमता रामो द्न्यानवतां वरः ॥ ६६ ॥

मायासीतां परित्यक्तुं जानकीमनले स्थिताम् ।

आदातुं मनसा ध्यात्वा रामः प्राह विभीषणम् ॥ ६७ ॥

गच्छ राजन् जनकजामानयाशु ममान्तिकम् ।

स्नातां विरजवस्त्राढ्यां सर्वाभरणभूषिताम् ॥ ६८ ॥

विभीषणोऽपि तच्छ्रुत्वा जगाम सहमारुतिः ।

राक्षसीभिः सुवृद्धाभिः स्नापयित्वा तु मैथिलीम् ॥ ६९ ॥

सर्वाभरणसम्पन्नामारोप्य शिबिकोत्तमे ।

याष्टीकैर्बहुभिर्गुप्तां कञ्चुकोष्णीषिभिः शुभाम् ॥ ७० ॥

तां द्रष्टुमागताः सर्वे वानरा जनकात्मजाम् ।

तान्वारयन्तो बहवः सर्वतो वेत्रपाणयः ॥ ७१ ॥

कोलाहलं प्रकुर्वन्तो रामपार्श्वमुपाययुः ।

दृष्ट्वा तां शिबिकारूढां दूरादथ रघूत्तमः ॥ ७२ ॥

विभीषण किमर्थं ते वानरान्वारयन्ति हि ।

पश्यन्तु वानराः सर्वे मैथिलीं मातरं यथा ॥ ७३ ॥

पादचारेण सायातु जानकी मम सन्निधिम् ।

श्रुत्वा तद्रामवचनं शिबिकादवरुह्य सा ॥ ७४ ॥

पादचारेण शनकैरागता रामसन्निधिम् ।

रामोऽपि दृष्ट्वा तां मायासीतां कार्यार्थनिर्मिताम् ॥ ७५ ॥

अवाच्यवादान्बहुशः प्राह तां रघुनन्दनः ।

अमृष्यमाणा सा सीता वचनं राघवोदितम् ॥ ७६ ॥

लक्ष्मणं प्राह मे शीघ्रं प्रज्वालय हुताशनम् ।

विश्वासार्थं हि रामस्य लोकानां प्रत्यवाय च ॥ ७७ ॥

राघवस्य मतं द्न्यात्वा लक्ष्मणोऽपि तदैव हि ।

महाकाष्ठचयं कृत्वा ज्वालयित्वा हुताशनम् ॥ ७८ ॥

रामपार्श्वमुपागम्य तस्थौ तूष्णीमरिन्दमः ।

ततः सीता परिक्रम्य राघवं भक्तिसंयुता ॥ ७९ ॥

पश्यतां सर्वलोकानां देवराक्षसयोषिताम् ।

प्रणम्य देवताभ्यश्च ब्राह्मणेभ्यश्च मैथिली ॥ ८० ॥

बद्धाञ्जलिपुटा चेदमुवाचाग्निसमीपगा ।

यथा मे हृदयं नित्यं नापसर्पति राघवात् ॥ ८१ ॥

तथा लोकस्य साक्षी मां सर्वतः पातु पावकः ।

एवमुक्त्वा तदा सीता परिक्रम्य हुताशनम् ॥ ८२ ॥

विवेश ज्वलनं दीप्तं निर्भयेन हृदा सती ॥ ८३ ॥

दृष्ट्वा ततो भूतगणाः ससिद्धाः सीतां महावह्निगतां भृशार्ताः ।

परस्परं प्राहुरहो स सीतां रामं श्रियं स्वां कथमत्यजद्न्यः ॥ ८४ ॥

इति श्रीमदध्यात्मरामायणे उमामहेश्वरसंवादे युद्धकाण्डे

द्वादशः सर्गः ॥ १२ ॥



॥ अध्यात्मरामायणे युद्धकाण्ड ॥

त्रयोदशः सर्गः ॥

श्रीमहादेव उवाच ।

ततः शक्रः सहस्राक्षो यमश्च वरुणस्तथा ।

कुबेरश्च महातेजाः पिनाकी वृषवाहनः ॥ १ ॥

ब्रह्मा ब्रह्मविदां श्रेष्ठो मुनिभिः सिद्धचारणैः ।

ऋषयः पितरः साध्या गन्धर्वाप्सरसोरगाः ॥ २ ॥

एते चान्ये विमानाग्र्यैराजग्मुर्यत्र राघवः ।

अब्रुवन्परमात्मानं रामं प्राञ्जलयश्च ते ॥ ३ ॥

कर्ता त्वं सर्वलोकानां साक्षी विद्न्यानविग्रहः ।

वसूनामष्टमोऽसि त्वं रुद्राणां शङ्करो भवान् ॥ ४ ॥

आदिकर्तासि लोकानां ब्रह्मा त्वं चतुराननः ।

अश्विनौ घ्राणभूतौ ते चक्षुषी चन्द्रभास्करौ ॥ ५ ॥

लूकानामादिरन्तोऽसो नित्य एकः सदोदितः ।

सदा शुद्धः सदा बुद्धः सदा मुक्तोऽगुणोऽद्वयः ॥ ६ ॥

त्वन्मायासंवृतानां त्वं भासि मानुषविग्रहः ।

त्वन्नाम स्मरतां राम सदा भासि चिदात्मकः ॥ ७ ॥

रावणेन हृतं स्थानमस्माकं तेजसा सह ।

त्वयाद्य निहतो दुष्टः पुनः प्राप्तं पदं स्वकम् ॥ ८ ॥

एवं स्तुवत्सु देवेषु ब्रह्मा साक्षात्पितामहः ।

अब्रवीत्प्रणतो भूत्वा रामं सत्यपथे स्थितम् ॥ ९ ॥

ब्रह्मोवाच

वन्दे देवं विष्णुमशेषस्थितिहेतुं

 त्वामध्यात्मद्न्यानिभिरन्तर्हृदि भाव्यम् ।

हेयाहेयद्वन्द्वविहिनं परमेकं

 सत्तामात्रं सर्वहृदिस्थं दृशिरूपम् ॥ १० ॥

प्राणापानौ निश्चयबुद्ध्या हृदि रुद्ध्वा

 छित्वा सर्वं संशयबन्धं विषयौघान् ।

पश्यन्तीशं यं गतमोहा यतयस्तं

 वन्दे रामं रत्नकिरीटं रविभासम् ॥ ११ ॥

मायातीतं माधवमाद्यं जगदादिं

 मानातीतं मोहविनाशं मुनिवन्द्यम् ।

योगिध्येयं योगविधानं परिपूर्णं ।

 वन्दे रामं रञ्जितलोकं रमणीयम् ॥ १२ ॥

भावाभावप्रत्ययहीनं भवमुख्यै

 र्योगासक्तैरर्चितपादाम्बुजयुग्मम् ।

नित्यं शुद्धं बुद्धमनन्तं प्रणवाख्यं

 वने रामं वीरमशेषसुरदावम् ॥ १३ ॥

त्वं मे नाथो नाथितकार्याखिलकारी

 मानातीतो माधवरूपोऽखिलधारी ।

भक्त्या गम्यो भावितरूपो भवहारी

 योगाभ्यासैर्भावितचेतःसहचारी ॥ १४ ॥

त्वामाद्यन्तं लोकततीनां परमीशं

 लोकानां नो लौकिकमानैरधिगम्यम् ।

भक्तिश्रद्धभावसमेतैर्भजनीयं

 वन्दे रामं सुन्दरमिन्दीवरनीलम् ॥ १५ ॥

को वा द्न्यातु त्वामतिमानं गतमानं

मायासक्तो माधव शक्तो मुनिमान्यम् ।

वृन्दारण्ये वन्दितवृन्दारकवृन्दं

वन्दे रामं भवमुखवन्द्यं सुखकन्दम् ॥ १६ ॥

नानाशास्त्रैवेदकदम्बैः प्रतिपाद्यं

 नित्यानन्दं निर्विषयद्न्यानमनादिम् ।

मत्सेवार्थं मानुषभावं प्रतिपन्नं

 वन्दे रामं मरकतवर्णं मथुरेशम् ॥ १७ ॥

श्रद्धायुक्तो यः पठतीमं स्तवमाद्यं

 ब्रह्मं ब्र्हमद्न्यानविधानं भुवि मर्त्यः ।

रामं श्यामं कामितकामप्रदमीशं

 ध्यात्वा ध्याता पातकजालैर्विगतः स्यात् ॥ १८ ॥

श्रुत्वा स्तुतिं लोकगुरोर्विभावसुः

 स्वाङ्के समादाय विदेहपुत्रिकाम् ।

विभ्राजमानां विमलारुणद्युतिं

 रक्ताम्बरां दिव्यविभूषणान्विताम् ॥ १९ ॥

प्रोवाच साक्षी जगतां रघूत्तमं

 प्रसन्नसर्वार्तिहरं हुताशनः ।

गृहाण देवीं रघुनाथ जानकीं

 पुरा त्वया मय्यवरोपितां वने ॥ २० ॥

विधाय मायाजनकात्मजां हरे

 दशाननप्राणविनाशनाय च ।

हतो दशास्यः सह पूत्रबान्धवै-

 र्निराकृतोऽनेन भरो भुवः प्रभो ॥ २१ ॥

तिरोहिता सा प्रतिबिम्बरूपिणी

 कृता यदर्थं कृतकृत्यतां गता ।

ततोऽतिहृष्टां परिगृह्य जानकीं

 रामः प्रहृष्टः प्रतिपूज्य पावकम् ॥ २२ ॥

स्वाङ्के समावेश्य सदानपायिनीं

श्रियं त्रिलोकीजननीं श्रियः पतिः ।

दृष्ट्वाथ रामं जनकात्मजायुतं

श्रिया स्फुरन्तं सुरनायको मुदा ।

भक्त्या गिरा गद्गदया समेत्य

 कृताञ्जलिः स्तोतुमथोपचक्रमे ॥ २३ ॥

इन्द्र उवाच ।

भजेऽहं सदा राममिन्दीवराभं

भवारण्यदावानलाभाभिधानम् ।

भवानीहृदा भावितानन्दरूपं

 भवाभावहेतुं भवादिप्रपन्नम् ॥ २४ ॥

सुरानीकदुःखौघनाशैकहेतुं

 नराकारदेहं निराकारमीड्यम् ।

परेशं परानन्दरूपं वरेण्यं

 हरिं राममीशं भजे भारनाशम् ॥ २५ ॥

प्रपन्नाखिलानन्ददोहं प्रपन्नं

प्रपन्नार्तिनिःशेषनाशाभिधानम् ।

तपोयोगयोगीशभावाभिभाव्यं

 कपीशादिमित्रं भजे राममित्रम् ॥ २६ ॥

सदा भोगभाजां सुदूरे विभान्तं

सदा योगभाजामदूरे विभान्तम् ।

चिदानन्दकन्दं सदा राघवेशं

 विदेहात्मजानन्दरूपं प्रपद्ये ॥ २७ ॥

महायोगमायाविषेशानुयुक्तो

 विभासीश लीलानराकारवृत्तिः ।

त्वदानन्दलीला कथा पूर्णकर्णाः

 सदानन्दरूपा भवन्तीह लोके ॥ २८ ॥

अहं मानपानाभिमत्तप्रमत्तो

 न वेदाखिलेशाभिमानाभिमानः ।

इदानीं भवत्पादपद्मप्रसादात्

 त्रिलोकाधिपत्याभिमानो विनष्टः ॥ २९ ॥

स्फुरद्रत्नकेयूरहाराभिरामं

 धराभारभूतासुरानीकदावम् ।

शरच्चन्द्रवक्त्रं लसत्पद्मनेत्रं

 दुरावारपारं भजे राघवेशम् ॥ ३० ॥

सुराधीशनीलाभ्रनीलाङ्गकान्तिं

विराधादिरक्षोवधाल्लोकशान्तिम् ।

किरीटादिशोभं पुरारातिलाभं

 भजे रामचन्द्रं रघूणामधीशम् ॥ ३१ ॥

लसत्चन्द्रकोटिप्रकाशादिपीठे

 समासीनमङ्के समाधाय सीताम् ।

स्फुरद्धेमवर्णां तडित्पुञ्जभासं

 भजे रामचन्द्रं निवृत्तार्तितन्द्रम् ॥ ३२ ॥

ततः प्रोवाच भगवान्भवान्या सहितो भवः ।

रामं कमलपत्राक्षं विमानस्थो नभःस्थले ॥ ३३ ॥

आगमिष्याम्ययोध्यायां द्रष्टुं त्वां राज्यसत्कृतम् ।

इदानीं पश्य पितरमस्य देहस्य राघवः ॥ ३४ ॥

ततोऽपश्याद्विमानस्थं रामो दशरथं पुरः ।

ननाम शिरसा पादौ मुदा भक्त्या सहानुजः ॥ ३५ ॥

आलिङ्ग्य मूर्ध्न्यवघ्राय रामं दशरथोऽब्रवीत् ।

तारितोऽस्मि त्वया वत्स संसारद्दुःखसागरात् ॥ ३६ ॥

इत्युक्त्वा पुनरालिङ्ग्य ययौ रामेण पूजितः ।

रामोऽपि देवराजं तं दृष्ट्वा प्राह कृताञ्जलिम् ॥ ३७ ॥

मत्कृते निहतान्सङ्ख्ये वानरान्पतितान् भुवि ।

जीवयाशु सुधावृष्ट्या सहस्राक्ष ममाद्न्यया ॥ ३८ ॥

तथेत्यमृतवृष्ट्या तान् जीवयामास वानरान् ।

ये ये मृत मृधे पूर्वं ते ते सुप्तोत्थिता एव ।

पूर्ववद्बलिनो हृष्टा रामपार्श्वमुपाययुः ॥ ३९ ॥

नोत्थिता राक्षसास्तत्र पीयूषस्पर्शनादपि ।

विभीषणस्तु साष्टाङ्गं प्रणिपत्याब्रवीद्वचः ॥ ४० ॥

देव मामनुगृह्णीष्व मयि भक्तिर्यदा तव ।

मङ्गलस्नानमद्य त्वं कुरु सीतासमन्वितः ॥ ४१ ॥

अलङ्कृत्य सह भ्राता श्वो गमिष्यामहे वयम् ।

विभीषणवचः श्रुत्वा प्रत्युवाच रघुत्तमः ॥ ४२ ॥

सुकुमारोऽतिभक्तो मे भरतो मामवेक्षते ।

जटावल्कलधारी स शब्दब्रह्मसमाहितः ॥ ४३ ॥

कथं तेन विना स्नानमलङ्कारादिकं मम ।

अतः सुग्रीवमुख्यांस्त्वं पूजयाशु विशेषतः ॥ ४४ ॥

पूजितेषु कपीन्द्रेषु पूजितोऽहं न संशयः ।

इत्युक्तो राघवेणाशु स्वर्णरत्नाम्बराणि च ॥ ४५ ॥

ववर्ष राक्षसश्रेष्ठो यथाकामं यथारुचि ।

ततस्तान्पूजितान्दृष्ट्वा रामो रत्नैश्च यूथपान् ॥ ४६ ॥

अभिनन्द्य यथान्यायं विससर्ज हरीश्वरान् ।

विभीषणसमानीतं पुष्पकं सूर्यवर्चसम् ॥ ४७ ॥

आरुरोह ततो रामस्तद्विमानमनुत्तमम् ।

अङ्के निधाय वैदेहीं लज्जमानां यशस्विनीम् ॥ ४८ ॥

लक्ष्मणेन सह भ्राता विक्रान्तेन धनुष्मता ।

अब्रवीच्च विमानस्थः श्रीरामः सर्ववानरान् ॥ ४९ ॥

सुग्रीवं हरिराजं च अङ्गदं च विभीषणम् ।

मित्रकार्यं कृतं सर्वं भवद्भिः सह वानरैः ॥ ५० ॥

अनुद्न्याता मया सर्वे यथेष्टं गन्तुमर्हथ ।

सुग्रीव प्रतियाह्याशु किष्किन्धां सर्वसैनिकैः ॥ ५१ ॥

स्वराज्ये वस लङ्कायां मम भक्तो विभीषण ।

न त्वां धर्षयितुं शक्ताः सेन्द्रा अपि दिवौकसः ॥ ५२ ॥

अयोध्यां गन्तुमिच्छामि राजधानीं पितुर्मम ।

एवमुक्तास्तु रामेण वानरास्ते महाबलाः ॥ ५३ ॥

ऊचुः प्राञ्जलयं सर्वे राक्षसश्च विभीषणः ।

अयोध्यां गन्तुमिच्छामस्त्वया सह रघुत्तम ॥ ५४ ॥

दृष्ट्वा त्वामभिषिक्तं तु कौसल्यामभिवाद्य च ।

पश्चाद्वृणीमहे राज्यमनुद्न्यां देहि नः प्रभो ॥ ५५ ॥

रामस्तथेति सुग्रीव वानरैः सविभीषणः ।

पुष्पकं सहनूमांश्च शीघ्रमारोह साम्प्रतम् ॥ ५६ ॥

ततस्तु पुष्पकं दिव्यं सुग्रीवः सह सेनया ।

विभीषणश्च सामात्यः सर्वे चारुरुहुर्द्रुतम् ॥ ५७ ॥

तेष्वारूढेषु सर्वेषु कौबेरं परमासनम् ।

राघवेणाभ्यनुद्न्यातमुत्पपात विहायसा ॥ ५८ ॥

बभौ तेन विमानेन हंसयुक्तेन भास्वता ।

प्रहृष्टश्च तदा रामश्चतुर्मुख इवापरः ॥ ५९ ॥

ततो बभौ भास्करबिम्बतुल्यं कुबेरयानं तपसानुलब्धम् ।

रामेण शोभां नितरां प्रपेदे सीतासमेतेन सहानुजेन ॥ ६० ॥

इति श्रीमदध्यात्मरामायणे उमामहेश्वरसंवादे युद्धकाण्डे

त्रयोदशः सर्गः ॥ १३ ॥



॥ अध्यात्मरामायणे युद्धकाण्ड ॥

चतुर्दशः सर्गः ॥

श्रीमहादेव उवाच ।

पातयित्वा ततश्चक्षुः सर्वतो रघुनन्दनः ।

अब्रवीन्मैथिलीं सीतां रामः शशिनिभाननाम् ॥ १ ॥

त्रिकूटशिखराग्रस्थां पश्य लङ्कां महाप्रभाम् ।

एतां रणभुवं पश्य मांसकर्दमपङ्किलाम् ॥ २ ॥

असुराणां प्लवङ्गानामत्र वैशसनं महत् ।

अत्र मे निहतः शेते रावणो राक्षसेश्वरः ॥ ३ ॥

कुम्भकर्णेन्द्रजिन्मुख्याः सर्वे चात्र निपातिताः ।

एष सेतुर्मया बद्धः सागरे सलिलाशये ॥ ४ ॥

एतच्च दृश्यते तीर्थं सागरस्य महात्मनः ।

सेतुबन्धमिति ख्यातं त्रैलोक्येन च पूजितम् ॥ ५ ॥

एतत्पवित्रं परमं दर्शनात्पातकापहम् ।

अत्र रामेश्वरो देवो मया शम्भुः प्रतिष्ठितः ॥ ६ ॥

अत्र मां शरणं प्राप्तो मन्त्रिभिश्च विभीषणः ।

एषा सुग्रीवनगरी किष्किन्धा चित्रकानना ॥ ७ ॥

तत्र रामाद्न्यया ताराप्रमुखा हरियोषितः ।

आनयामास सुग्रीवः सीतायाः प्रियकाम्यया ॥ ८ ॥

ताभिः सहोत्थितं शीघ्रं विमानं प्रेक्ष्य राघवः ।

प्राह चाद्रिमृष्यमूकं पश्य वाल्यत्र मे हतः ॥ ९ ॥

एषा पञ्चवटी नाम राक्षसा यत्र मे हताः ।

अगस्तस्य सुतीक्ष्णस्य पश्याश्रमपदे शुभे ॥ १० ॥

एते ते तापसाः सर्वे दृश्यन्ते वरवर्णिनि ।

असु शैलवरो देवि चित्रकूटः प्रकाशते ॥ ११ ॥

अत्र मां कैकयीपुत्रः प्रसादयितुमागतः ।

भरद्वाजाश्रमं पश्य दृश्यते यमुनातटे ॥ १२ ॥

एषा भागीरथी गङ्गा दृश्यते लोकपावनी ।

एषा सा दृश्यते सीते सरयूर्यूपमालिनी ॥ १३ ॥

एषा सा दृश्यतेऽयोध्या प्रणामं कुरु भामिनी ।

एवं क्रमेण सम्प्राप्तो भरद्वाजाश्रमं हरिः ॥ १४ ॥

पूर्णे चतुर्दशे वर्षे पञ्चम्यां रघुनन्दनः ।

भरद्वाजं मुनिं दृष्ट्वा ववन्दे सानुजः प्रभुः ॥ १५ ॥

पप्रच्छ मुनिमासीनं विनयेन रघूत्तमः ।

श्रुणोषि कच्चिद्भरतः कुशल्यास्ते सहानुजः ॥ १६ ॥

सुभिक्षा वर्ततेऽयोध्या जीवन्ति च हि मातरः ।

श्रुत्वा रामस्य वचनं भरद्वाजः प्रहृष्टधीः ॥ १७ ॥

प्राह सर्वे कुशलिनो भरतस्तु महामनाः ।

फलमूलकृताहारो जटावल्कलधारकः ॥ १८ ॥

पादुके सकलं न्यस्य राज्यं त्वां सुप्रतीक्षते ।

यद्यत्कृतं त्वया कर्म दण्डके रघुनन्दन ॥ १९ ॥

राक्षसानां विनाशं च सीताहरणपूर्वकम् ।

सर्वं द्न्यातं मया राम तपसा ते प्रसादतः ॥ २० ॥

त्वं ब्रह्म परमं साक्षादादिमध्यान्तवर्जितः ।

त्वमग्रे सलिलं सृष्ट्वा तत्र सुप्तोऽसि भूतकृत् ॥ २१ ॥

नारायणोऽसि विश्वात्मन्नराणामन्तरात्मकः ।

त्वन्नाभिकमलोत्पन्नो ब्रह्मा लोकपितामहः ॥ २२ ॥

अतस्त्वं जगतामीशः सर्वलोकनमस्कृतः ।

त्वं विष्णुर्जानकीलक्ष्मीः शेषोऽयं लक्ष्मणाभिधः ॥ २३ ॥

आत्मना सृजसीदं त्वमात्मन्येवात्ममायया ।

न सज्जसे नभोवत्त्वं चिच्छक्त्या सर्वसाक्षिकः ॥ २४ ॥

बहिरन्तश्च भूतानां त्वमेव रघुनन्दन ।

पूर्णोऽपि मूढदृष्टीनां विच्छिन्न इव लक्ष्यसे ॥ २५ ॥

जगत्त्वं जगदाधारस्त्वमेव परिपालकः ।

त्वमेव सर्वभूतानां भोक्ता भोज्यं जगत्पते ॥ २६ ॥

दृश्यते श्रूयते यद्यत्स्मर्यते वा रघूत्तम ।

त्वमेव सर्वमखिलं त्वद्विनान्यन्न किञ्चन ॥ २७ ॥

माया सृजति लोकांश्च स्वगुणैरहमादिभिः ।

त्वच्छक्तिप्रेरिता राम तस्मात्त्वय्युपचर्यते ॥ २८ ॥

यथा चुम्बकसान्निध्याच्चलन्त्येवायसादयः ।

जडास्तथा त्वया दृष्टा माया सृजति वै जगत् ॥ २९ ॥

देहद्वयमदेहस्य तव विश्वं रिरक्षिषोः ।

विराट् स्थूलं शरीरं ते सूत्रं सूक्ष्ममुदाहृतम् ॥ ३० ॥

विराजः सम्भवन्त्येते अवताराः सहस्रशः ।

कार्यान्ते प्रविशन्त्येव विराजं रघुनन्दन ॥ ३१ ॥

अवतारकथां लोके ये गायन्ति गृणन्ति च ।

अनन्यमनसो मुक्तिस्तेषामेव रघूत्तम ॥ ३२ ॥

त्वं ब्रह्मणापुरा भूमेर्भारहाराय राघव ।

प्रार्थितस्तपसा तुष्टस्त्वं जातोऽसि रघोः कुले ॥ ३३ ॥

देवकार्यमशेषेण कृतं ते राम दुष्करम् ।

बहुवर्षसहस्राणि मानुषं देहमाश्रितः ॥ ३४ ॥

कुर्वन्दुष्करकर्माणि लोकद्वयहिताय च ।

पापहारीणि भुवनं यशसा पूरयिष्यसि ॥ ३५ ॥

प्रार्थयामि जगन्नाथ पवित्रं कुरु मे गृहम् ।

स्थित्वाद्य भुक्त्वा सबलः श्वो गमिष्यसि पत्तनम् ॥ ३६ ॥

तथेति राघवोऽतिष्ठत्तस्मिन्नाश्रम उत्तमे ।

ससैन्यः पूजितस्तेन सीतया लक्ष्मणेन च ॥ ३७ ॥

ततो रामश्चिन्तयित्वा मुहूर्तं प्राह मारुतिम् ।

इतो गच्छ हनूमंस्त्वमयोध्यां प्रति सत्वरः ॥ ३८ ॥

जानीहि कुशली कश्चिज्जनो नृपतिमन्दिरे ।

श्रृङ्गवेरपुरं गत्वा ब्रूहि मित्रं गुहं मम ॥ ३९ ॥

जानकीलक्ष्मणोपेतमागतं मां निवेदय ।

नन्दिग्रामं ततो गत्वा भ्रातरं भरतं मम ॥ ४० ॥

दृष्ट्वा ब्रूहि सभार्यस्य सभ्रातुः कुशलं मम ।

सीतापहरणादीनि रावणस्य वधादिकम् ॥ ४१ ॥

ब्रूहि क्रमेण मे भ्रातुः सर्वं तत्र विचेष्टितम् ।

हत्वा शत्रुगणान्सर्वान्सभार्यः सहलक्ष्मणः ॥ ४२ ॥

उपयाति समृद्धार्थः सह ऋक्षहरीश्वरैः ।

इत्युक्त्वा तत्र वृत्तान्तं भरतस्य विचेष्टितम् ॥ ४३ ॥

सर्वं द्न्यात्वा पुनः शीघ्रमागच्छ मम सन्निधिम् ।

तथेति हनुमांस्तत्र मानुषं वपुरास्थितः ॥ ४४ ॥

नन्दिग्रामं ययौ तूर्णं वायुवेगेन मारुतिः ।

गरुत्मानिव वेगेन जिघृक्षन् भुजगोत्तमम् ॥ ४५ ॥

श्रृङ्गवेरपुरं प्राप्य गुहमासाद्य मारुतिः ।

उवाचा मधुरं वाक्यं प्रहृष्टेनान्तरात्मना ॥ ४६ ॥

रामो दाशरथिः श्रीमान्सखा ते सह सीतया ।

सलक्ष्मणस्त्वां धर्मात्मा क्षेमी कुशलमब्रवीत् ॥ ४७ ॥

अनुद्न्यातोऽद्य मुनिना भरद्वाजेन राघवः ।

आगमिष्यति तं देवं द्रक्ष्यसि त्वं रघुत्तमम् ॥ ४८ ॥

एवमुक्त्वा महातेजाः सम्प्रहृष्टतनूरुहम् ।

उत्पपात महावेगो वायुवेगेन मारुतिः ॥ ४९ ॥

सोऽपश्यद्रामतीर्थं च सरयूं च महानदीम् ।

तामतिक्रम्य हनूमान्नन्दिग्रामं ययौ मुदा ॥ ५० ॥

क्रोशमात्रे त्वयोध्यायाश्चीरकृष्णाजिनाम्बरम् ।

ददर्श भरतं दीनं कृशमाश्रमवासिनम् ॥ ५१ ॥

मलपङ्कविदिग्धाङ्गं जटिलं वल्कलाम्बरम् ।

फलमूलकृताहारं रामचिन्तापरायणम् ॥ ५२ ॥

पादुके ते पुरस्कृत्य शासयन्तं वसुन्धराम् ।

मन्त्रिभिः पौरमुख्यैश्च काषायाम्बरधारिभिः ॥ ५३ ॥

वृतदेहं मूर्तिमन्तं साक्षाद्धर्ममिव स्थितम् ।

उवाच प्राञ्जलिर्वाक्यं हनूमान्मारुतात्मजः ॥ ५४ ॥

यं त्वं चिन्तयसे रामं तापसं दण्डके स्थितम् ।

अनुशोचसि काकुत्स्थः स त्वां कुशलमब्रवीत् ॥ ५५ ॥

प्रियमाख्यामि ते देव शोकं त्यज सुदारुणम् ।

अस्मिन्मुहूर्ते भ्रात्रा त्वं रामेण सह सङ्गतः ॥ ५६ ॥

समरे रावणं हत्वा रामः सीतामवाप्य च ।

उपयाति समृद्धार्थः ससीतः सहलक्ष्मणः ॥ ५७ ॥

एवमुक्तो महातेजा भरतो हर्षमूर्च्छितः ।

पपात भुवि चास्वस्थः कैकयीप्रियनन्दनः ॥ ५८ ॥

आलिङ्ग्य भरतः शीघ्रं मारुतिं प्रियवादिनम् ।

आनन्दजैरश्रुजलैः सिषेच भरतः कपिम् ॥ ५९ ॥

देवो वा मानुषो वा त्वमनुक्रोशादिहागतः ।

प्रियाख्यानस्य ते सौम्य ददामि ब्रुवतः प्रियम् ॥ ६० ॥

गवां शतसहस्रं च ग्रामाणां च शतं वरम् ।

सर्वाभरणसम्पन्ना मुग्धाः कन्यास्तु षोडश ॥ ६१ ॥

एवमुक्त्वा पुनः प्राह भरतो मारुतात्मजम् ।

बहूनीमानि वर्षाणि गतस्य सुमहद्वनम् ॥ ६२ ॥

श्रृणोम्यहं प्रीतिकरं मम नाथस्य कीर्तनम् ।

कल्याणी बत गाथेयं लौकिकी प्रतिभाति मे ॥ ६३ ॥

एति जीवन्तमानन्दो नरं वर्षसतादपि ।

राघवस्य हरीणां च कथमासीत्समागमः ॥ ६४ ॥

तत्त्वमाख्याहि भद्रं ते विश्वसेयं वचस्तव ।

एवमुक्तोऽथ हनुमान् भरतेन महात्मना ॥ ६५ ॥

आचचक्षेऽथ रामस्य चरितं कृत्स्नशःक्रमात् ।

श्रुत्वा तु परमानन्दं भरतो मारुतात्मजात् ॥ ६६ ॥

आद्न्यापयच्छत्रुहणं मुदा युक्तं मुदान्वितः ।

दैवतानि च यावन्ति नगरे रघुनन्दन ॥ ६७ ॥

नानोपहारबलिभिः पूजयन्तु महाधियः ।

सूता वैतालिकाश्चैव बन्दिनः स्तुतिपाठकाः ॥ ६८ ॥

वारमुख्याश्च शतशो निर्यान्त्वद्यैव सङ्घशः ।

राजदारास्तथामात्याः सेना हस्त्यश्वपत्तयः ॥ ६९ ॥

ब्रह्मणाश्च तथा पौरा राजानो ये समागताः ।

निर्यान्तु राघवस्याद्य द्रष्टुं शशिनिभाननम् ॥ ७० ॥

भरतस्य वचः श्रुत्वा शत्रुघ्नपरिचोदिताः ।

अलञ्चक्रुश्च नगरीं मुक्तारत्नमयोज्ज्वलैः ॥ ७१ ॥

तोरणैश्च पताकाभिर्विचित्राभिरनेकधा ।

अलङ्कुर्वन्ति वेश्मानि नानाबलिविचक्षणाः ॥ ७२ ॥

निर्यान्ति वृन्दशः सर्वे रामदर्शनलालसाः ।

हयानां शतसाहस्रं गजानामयुतं तथा ॥ ७३ ॥

रथानां दशसाहस्रं स्वर्णसूत्रविभूषितम् ।

पारमेष्ठिन्युपादाय द्रव्याण्युच्चावचानि च । ॥ ७४ ॥

ततस्तु शिबिकारूढा निर्ययू राजयोषितः ।

भरतः पादुके न्यस्य शिरस्येव कृताञ्जलिः ॥ ७५ ॥

शत्रुघ्नसहितो रामं पादचारेण निर्ययौ ।

तदैव दृश्यते दूराद्विमानं चन्द्रसन्निभम् ॥ ७६ ॥

पुष्पकं सूर्यसङ्काशं मनसा ब्रह्मनिर्मितम् ।

एतस्मिन् भ्रातरौ वीरौ वैदेह्या रामलक्ष्मणौ ॥ ७७ ॥

सुग्रीवश्च कपिश्रेष्ठो मन्त्रिभिश्च विभीषणः ।

दृश्यते पश्यत जना एत्याह पवनात्मजः ॥ ७८ ॥

ततो हर्षसमुद्भूतो निःस्वनो दिवमस्पृशत् ।

स्त्रीबालयुववृद्धानां रामोऽयमिति कीर्तनात् ॥ ७९ ॥

रथकुञ्जरवादिस्था अवतीर्य महीं गताः ।

ददृशुस्ते विमानस्थं जनाः सोममिवाम्बरे ॥ ८० ॥

प्राञ्जलिर्भरतो भूत्वा प्रहृष्टो राघवोन्मुखः ।

ततो विमानाग्रगतं भरतो राघवं मुदा ॥ ८१ ॥

ववन्दे प्रणतो रामं मेरुस्थमिव भास्करम् ।

ततो रामाभ्यनुद्न्यातं विमानमपतद्भुवि ॥ ८२ ॥

आरोपिता विमानं तद्भरतः सानुजस्तदा ।

राममासाद्य मुदितः पुनरेवाभ्यवादयत् ॥ ८३ ॥

समुत्थाय चिराद्दृष्टं भरतं रघुनन्दनः ।

भ्रातरं स्वाङ्कमारोप्य मुदा तं परिषस्वजे ॥ ८४ ॥

ततो लक्ष्मणमासाद्य वैदेहीं नाम कीर्तयन् ।

अभ्यवादयत प्रीतो भरतः प्रेमविह्वलः ॥ ८५ ॥

सुग्रीवं जाम्बवन्तं च युवराजं तथाङ्गदम् ।

मैन्दद्विविदनीलांश्च ऋषभं चैव सस्वजे ॥ ८६ ॥

सुषेणं च नलं चैव गवाक्षं गन्धमादनम् ।

शरभं पनसं चैव भरतः परिषस्वजे ॥ ८७ ॥

सर्वे ते मानुषं रूपं कृत्वा भरतमादृताः ।

पप्रच्छुः कुशलं सौम्याः प्रहृष्टाश्च प्लवङ्गमाः ॥ ८८ ॥

ततः सुग्रीवमालिङ्ग्य भरतः प्राह भक्तितः ।

त्वत्सहायेन रामस्य जयोऽभूद्रावणो हतः ॥ ८९ ॥

त्वमस्माकं चतुर्णां तु भ्राता सुग्रीव पञ्चमः ।

शत्रुघ्नश्च तदा राममभिवाद्य सलक्ष्मणम् ॥ ९० ॥

सीतायाश्चरणौ पश्चाद्ववन्दे विनयान्वितः ।

रामो मातरमासाद्य विवर्णां शोकविह्वलाम् ॥ ९१ ॥

जग्राह प्रणतः पादौ मनो मातुः प्रसादयन् ।

कैकेयीं च सुमित्रां च ननामेतरमातरौ ॥ ९२ ॥

भरतः पादुके ते तु राघवस्य सुपूजिते ।

योजयामास रामस्य पादयोर्भक्तिसंयुतः ॥ ९३ ॥

राज्यमेतन्न्यासभूतं मया निर्यातितं तव ।

अद्य मे सफलं जन्म फलितो मे मनोरथः ॥ ९४ ॥

यत्पश्यामि समायातमयोध्यां त्वामहं प्रभो ।

कोष्ठागारं बलं कोशं कृतं दशगुणं मया ॥ ९५ ॥

त्वत्तेजसा जगन्नाथ पालयस्व पुरं स्वकम् ।

इति ब्रुवाणं भरतं दृष्ट्वा सर्वे कपीश्वराः ॥ ९६ ॥

मुमुचुर्नेत्रजं तोयं प्रशशंसुर्मुदान्विताः ।

ततो रामः प्रहृष्टात्मा भरतं स्वाङ्कगं मुदा ॥ ९७ ॥

ययौ तेन विमानेन भरतस्याश्रमं तदा ।

अवरुह्य तदा रामो विमानाग्र्यान्महीतलम् ॥ ९८ ॥

अब्रवीत्पुष्पकं देवो गच्छ वैश्रवणं वह ।

अनुगच्छानुजानामि कुबेरं धनपालकम् ॥ ९९ ॥

रामो वसिष्ठस्य गुरोः पदाम्बुजं

 नत्वा यथा देवगुरोः शतक्रतुः ।

दत्त्वा महार्हासनमुत्तमं गुरो -

 रूपा विवेशाथ गुरोः समीपतः ॥ १०० ॥

इति श्रीमदध्यात्मरामायणे उमामहेश्वरसंवादे युद्धकाण्डे

चतुर्दशः सर्गः ॥ १४ ॥



॥ अध्यात्मरामायणे युद्धकाण्ड ॥

पञ्चदशः सर्गः ॥

श्रीमहादेव उवाच ।

ततस्तु कैकयीपुत्रो भरतो भक्तिसंयुतः ।

शिरस्यञ्जलिमाधाय ज्येष्ठं भ्रातरमब्रवीत् ॥ १ ॥

माता मे सत्कृता राम दत्तं राज्यं त्वया मम ।

ददामि तत्ते च पुनर्यथा त्वमददा मम ॥ २ ॥

इत्युक्त्वा पादयोर्भक्त्या साष्टाङ्गं प्रणिपत्य च ।

बहुधा प्रार्थयामास कैकेय्या गुरुणा सह ॥ ३ ॥

तथेति प्रतिजग्राह भरताद्राज्यमीश्वरः ।

मायामाश्रित्य सकलां नरचेष्टामुपागतः ॥ ४ ॥

स्वाराज्यानुभवो यस्य सुखद्न्यानैकरूपिणः ।

निरस्तातिशयानन्दरूपिणः परमात्मनः ॥ ५ ॥

मानुषेण तु राज्येन किं तस्य जगदीशितुः ।

यस्य भ्रूभङ्गमात्रेण त्रिलोकी नश्यति क्षणात् ॥ ६ ॥

यस्यानुग्रहमात्रेण भवन्त्याखण्डलश्रियः ।

लीलासृष्टमहासृष्टेः कियदेतद्रमापतेः ॥ ७ ॥

तथापि भजतां नित्यं कामपूरविधित्सया ।

लीलामानुषदेहेन सर्वमप्यनुवर्तते ॥ ८ ॥

ततः शत्रुघ्नवचनान्निपुणः श्मश्रुकृन्तकः

सम्भाराश्चाभिषेकार्थमानीता राघवस्य हि ॥ ९ ॥

पूर्वं तु भरते स्नाते लक्ष्मणे च महात्मनि ।

सुग्रीवे वानरेन्द्रे च राक्षसेन्द्रे विभीषणे ॥ १० ॥

विशोधितजटः स्नातश्चित्रमाल्यानुलेपनः ।

महार्हवसनोपेतस्तस्थौ तत्र श्रिया ज्वलन् ॥ ११ ॥

प्रतिकर्म च रामस्य लक्ष्मणश्च महामतिः ।

कारयामास भरतः सीताया राजयोषितः ॥ १२ ॥

महार्हवस्त्राभरणैरलञ्चक्रुः सुमध्यमाम् ।

ततो वानरपत्नीनां सर्वासामेव शोभना ॥ १३ ॥

अकारयत कौसल्या प्रहृष्टा पुत्रवत्सला ।

ततः स्यन्दनमादाय शत्रुघ्नवचनात्सुधीः ॥ १४ ॥

सुमन्त्रः सूर्यसङ्काशं योजयित्वाग्रतः स्थितः ।

आरुरोह रथं रामः सत्यधर्मपरायणः ॥ १५ ॥

सुग्रीवो युवराजश्च हनुमांश्च विभीषणः ।

स्नात्वा दिव्याम्बरधरा दिव्याभरणभूषिताः ॥ १६ ॥

राममन्वीयुरग्रे च रथाश्वगजवाहनाः ।

सुग्रीवपत्न्यः सीता च ययुर्यानैः पुरं महत् ॥ १७ ॥

वज्रपाणिर्यथा देवैर्हरिताश्वरथे स्थितः ।

प्रययौ रथमास्थाय तथा रामो महत्पुरम् ॥ १८ ॥

सारथ्यं भरतश्चक्रे रत्नदण्डं महाद्युतिः ।

श्वेतातपत्रं शत्रुघ्नो लक्ष्मणो व्यजनं दधे ॥ १९ ॥

चामरं च समीपस्थो न्यवीजयदरिन्दमः ।

शशिप्रकाशं त्वपरं जग्राहासुरनायकः ॥ २० ॥

दिग्विजैः सिद्धसङ्घैश्च ऋषिभिर्दिव्यदर्शनैः ।

स्तूयमानस्य रामस्य शुश्रुवे मधुरध्वनिः ॥ २१ ॥

मानुषं रूपमास्थाय वानरा गजवाहनाः ।

भेरीशङ्खनिनादैश्च मृदङ्गपणवानकैः ॥ २२ ॥

प्रययौ राघवश्रेष्ठस्तां पुरीं समलङ्कृताम् ।

ददृशुस्ते समायान्तं राघवं पुरवासिनः ॥ २३ ॥

दूर्वादलश्यामतनुं महार्ह किरीटरत्नाभरणाञ्चिताङ्गम् ।

आरक्तकञ्जायतलोचनान्तं दृष्ट्वा ययुर्मोदमतीव पुण्याः ॥ २४ ॥

विचित्ररत्नाञ्चितसूत्रनद्ध पीताम्बरं पीनभुजान्तरालम् ।

अनर्घ्यमुक्ताफलदिव्यहारैर्विरोचमानं रघुनन्दं प्रजाः ॥ २५ ॥

सुग्रीवमुख्यैर्हरिभिः प्रशान्तैर्निषेव्यमाणं रवितुल्यभासम् ।

कस्तूरिकाचन्दनलिप्तगात्रं निवीतकल्पद्रुमपुष्पमालम् ॥ २६ ॥

श्रुत्वा स्त्रियो राममुपागतं मुदा प्रहर्षवेगोत्कलिताननश्रियः ।

अपास्य सर्वं गृहकार्यमाहितं हर्म्याणि चैवारुरुहुः

स्वलङंकृताः ॥ २७ ॥

दृष्ट्वा हरिं सर्वदृगुत्सवाकृतिं पुष्पैः किरन्त्यः स्मितशोभिताननाः ।

दृग्भिः पुनर्नेत्रमनोरसायनं स्वानन्दमूर्तिं मनसाभिरेभिरे ॥ २८ ॥

रामः स्मितस्निग्धदृशा प्रजास्तथा पश्यन्प्रजानाथ इवापरः प्रभुः ।

शनैर्जगामाथ पितुः स्वलङ्कृतं गृहं महेन्द्रालयसन्निभं

हरिः ॥ २९ ॥

प्रविश्य वेश्मान्तरसंस्थितो मुदा रामो ववन्दे चरणौ स्वमातुः ।

क्रमेण सर्वापितृयोषितः प्रभु अनाम भक्त्या रघुवंशकेतुः ॥ ३० ॥

ततो भरतमाहेदं रामः सत्यपराक्रमः ।

सर्वसम्पत्समायुक्तं मम मन्दिरमुत्तमम् ॥ ३१ ॥

मित्राय वानरेन्द्राय सुग्रीवाय प्रदीयताम् ।

सर्वेभ्यः सुखवासार्थं मन्दिराणि प्रकल्पय ॥ ३२ ॥

रामेणैवं समादिष्टो भरतश्च तथाकरोत् ।

उवाच च महातेजाः सुग्रीवं राघवानुजः ॥ ३३ ॥

राघवस्याभिषेकार्थं चतुःसिन्धुजलं शुभम् ।

आनेतुं प्रेषयस्वाशु दूतांस्त्वरितविक्रमान् ॥ ३४ ॥

प्रेषयामास सुग्रीवो जाम्बवन्तं मरुत्सुतम् ।

अङ्गदं च सुषेणं च ते गत्वा वायुवेगतः ॥ ३५ ॥

जलपूर्णान् शातकुम्भकलशांश्च समानयन् ।

आनीतं तीर्थसलिलं शत्रुघ्नो मन्त्रिभिः सह ॥ ३६ ॥

राघवस्याभिषेकार्थं वसिष्ठाय न्यवेदयत् ।

ततस्तु प्रयतो वृद्धो वसिष्ठो ब्राह्मणैः सह ॥ ३७ ॥

रामं रत्नमये पीठे ससीतं संन्यवेशयत् ।

वसिष्ठो वामदेवश्च जाबालिर्गौतमस्तथा ॥ ३८ ॥

वाल्मीकिश्च तथा चक्रुः सर्वे रामाभिषेचनम् ।

कुशाग्रतुलसीयुक्तपुण्यगन्धजलैर्मुदा ॥ ३९ ॥

अभ्यषिञ्चन् रघुश्रेष्ठं वासवं वसवो यथा ।

ऋत्विग्भिर्ब्राह्मणै श्रेष्ठैः कन्याभिः सह मन्त्रिभिः ॥ ४० ॥

सर्वौषधिरसैश्चैव दैवतैर्नभसि स्थितैः ।

चतुर्भिलोकपालैश्च स्तुवद्भिः सगणैस्तथा ॥ ४१ ॥

छत्रं च तस्य जग्राह शत्रुघ्नः पाण्डुरं शुभम् ।

सुग्रीवराक्षसेन्द्रौ तौ दधतुः श्वेतचामरे ॥ ४२ ॥

मालां च काञ्चनीं वायुर्ददौ वासवचोदितः ।

सर्वरत्नसमायुक्तं मणिकाञ्चनभूषितम् ॥ ४३ ॥

ददौ हारं नरेन्द्राय स्वयं शक्रस्तु भक्तितः ।

प्रजगुर्देवगन्धर्वा ननृतुश्चाप्सरोगणाः ॥ ४४ ॥

देवदुन्दुभयो नेदुः पुष्पवृष्टिः पपात खात् ।

नवदूर्वादलश्यामं पद्मपत्रायतेक्षणम् ॥ ४५ ॥

रविकोटिप्रभायुक्तकिरीटेन विराजितम् ।

कोटिकन्दर्पलावण्यं पीताम्बरसमावृतम् ॥ ४६ ॥

दिव्याभरणसम्पन्नं दिव्यचन्दनलेपनम् ।

अयुतादित्यसङ्काशं द्विभुजं रघुनन्दनम् ॥ ४७ ॥

वामभागे समासीनां सीतां काञ्चनसन्निभाम् ।

सर्वाभरणसम्पन्नां वामाङ्के समुपस्थिताम् ॥ ४८ ॥

रक्तोत्पलकराम्भोजां वामेनालिङ्ग्य संस्थितम् ।

सर्वातिशयशोभाढ्यं दृष्ट्वा भक्तिसमन्वितः ॥ ४९ ॥

उमया सहितो देवः शङ्करो रघुनन्दनम् ।

सर्वदेवगणैर्युक्तः स्तोतुं समुपचक्रमे ॥ ५० ॥

श्रीमहादेव उवाच ।

नमोऽस्तु रामाय सशक्तिकाय

नीलोत्पलश्यामलकोमलाय ।

किरीटहाराङ्गदभूषणाय

सिंहासनस्थाय महाप्रभाय ॥ ५१ ॥

त्वमादिमध्यान्तविहीन एकः

सृजस्यवस्यत्सि च लोकजातम् ।

स्वमायया तेन न लिप्यसे त्वं

यत्स्वे सुखेऽजस्ररतोऽनवद्यः ॥ ५२ ॥

लीलां विधत्से गुणसंवृतस्त्वं

प्रपन्नभक्तानुविधानहेतोः ।

नानावतारैः सुरमानुषाद्यैः

प्रतीयसे द्न्यानिभिरेव नित्यम् ॥ ५३ ॥

स्वांशेन लोकं सकलं विधाय तं

बिभर्षि च त्वं तदधः फणीश्वरः ।

उपर्यधो भान्वनिलोडुपौषधि-

प्रवर्षरूपोऽवसि नैकधा जगत् ॥ ५४ ॥

त्वमिह देहभृतां शिखिरूपः

पचसि भुक्तमशेषमजस्रम् ।

पवनपञ्चकरूपसहायो

जगदखण्डमनेन बिभर्षि ॥ ५५ ॥

चन्द्रसूर्यशिखिमध्यगतं यत्

तेज ईश चिदशेषतनूनाम् ।

प्राभवत्तनुभृतामिव धैर्यं

शौर्यमायुरखिलं तव सत्त्वम् ॥ ५६ ॥

त्वं विरिञ्चिशिवविष्णुविभेदात्

कालकर्मशशिसूर्यविभागात् ।

वादिनां पृथगिवेश विभासि

ब्रह्म निश्चितमनन्यदिहैकम् ॥ ५७ ॥

मत्स्यादिरूपेण यथा त्वमेकः

श्रुतौ पुराणेषु च लोकसिद्धः ।

तथैव सर्वं सदसद्विभाग-

स्त्वमेव नान्यद्भवतो विभाति ॥ ५८ ॥

यद्यत्सुसमुत्पन्नमनन्तसृष्टा-

वुत्पत्स्यते यच्च भवच्च यच्च ।

न दृश्यते स्थावरजङ्गमादौ

त्वया विनातः परतः परस्त्वम् ॥ ५९ ॥

तत्त्वं न जानन्ति परात्मनस्ते

जनाः समस्तास्तव माययातः ।

त्वद्भक्तसेवामलमानसानां

विभाति तत्त्वं परमेकमैशम् ॥ ६० ॥

ब्रह्मादयस्ते न विदुः स्वरूपं

चिदात्मतत्त्वं बहिरर्थभावाः ।

ततो बुधस्त्वामिदमेव रूपं

भक्त्या भजन्मुक्तिमुपैत्यदुःखः ॥ ६१ ॥

अहं भवन्नाम गृणन्कृतार्थो

वसामि काश्यामनिशं भवान्या ।

मुमूर्षमाणस्य विमुक्तयेऽहं

दिशामि मन्त्रं तव राम नाम ॥ ६२ ॥

इमं स्तवं नित्यमनन्यभक्त्या

श्रृण्वन्ति गायन्ति लिखन्ति ये वै ।

ते सर्वसौख्यं परमं च लब्ध्वा

भवत्पदं यान्तु भवत्प्रसादात् ॥ ६३ ॥

इन्द्र उवाच ।

रक्षोऽधिपेनाखिलदेव सौख्यं

हृतं च मे ब्रह्मवरेण देव ।

पुनश्च सर्वं भवतः प्रसादात्

प्राप्तं हतो राक्षसदुष्टशत्रुः ॥ ६४ ॥

देवा ऊचुः

हृता यद्न्यभागा धरादेवदत्ता

मुरारे खलेनादिदैत्येन विष्णो ।

हतोऽद्य त्वया नो वितानेषु भागाः

पुरावद्भविष्यन्ति युष्मत्प्रसादात् ॥ ६५ ॥

पितर ऊचुः

हतोऽद्य त्वया दुष्टदैत्यो महात्मन्

गयादौ नरैर्दत्तपिण्डादिकान्नः ।

बलादत्ति हत्वा गृहीत्वा समस्ता-

निदानीं पुनर्लब्धसत्त्वा भवामः ॥ ६६ ॥

यक्षा ऊचुः

सदा विष्टिकर्मण्यनेनाभियुक्ता

वहामो दशास्यं बलाद्दुःखयुक्ताः ।

दुरात्माहतो रावणो राघवेश

त्वया ते वयं दुःखजाताद्विमुक्ताः ॥ ६७ ॥

गन्धर्वा ऊचुः

वयं सङ्गीतनिपुणा गायन्तस्ते कथामृतम् ।

आनन्दामृतसन्दोहयुक्ताः पूर्णाः स्थिताः पुरा ॥ ६८ ॥

पश्चाद्दुरात्मना राम रावणेनाभिविद्रुताः ।

तमेव गायमानाश्च तदाराधनतत्पराः ॥ ६९ ॥

स्थितास्त्वया परित्राता हतोऽयं दुष्टराक्षसः ।

एवं महोरगाः सिद्धाः किन्नरा मरुतस्तथा ॥ ७० ॥

वसवो मुनयो गावो गुह्यकाश्च पतत्त्रिणः ।

सप्रजापतयश्चैते तथा चाप्सरसां गणाः ॥ ७१ ॥

सर्वे रामं समासाद्य दृष्ट्वा नेत्रमहोत्सवम् ।

स्तुत्वा पृथक् पृथक् सर्वे राघवेणाभिवन्दिताः ॥ ७२ ॥

ययुः स्वं स्वं पदं सर्वे ब्रह्मरुद्रादयस्तथा ।

प्रशंसन्तो मुदा रामं गायन्तस्तस्य चेष्टितम् ॥ ७३ ॥

ध्यायन्तस्त्वभिषेकार्द्रं सीतालक्ष्मणसंयुतम् ।

सिंहासनस्थं राजेन्द्रं ययुः सर्वे हृदि स्थितम् ॥ ७४ ॥

खे वाद्येषु ध्वनत्सु प्रमुदितहृदयैर्देववृन्दैः स्तुवद्भि-

र्वर्षद्भिःपुष्पवृष्टिं दिवि मुनिनिकरै रीड्यमानः समन्तात् ।

रामः श्यामः प्रसन्नस्मितरुचिरमुखः सूर्यकोटिप्रकाशः

सीतासौमित्रिवातात्मजमुनिहरिभिः सेव्यमानो विभाति ॥ ७५ ॥

इति श्रीमदध्यात्मरामायणे उमामहेश्वरसंवादे युद्धकाण्डे

पञ्चदशः सर्गः ॥ १५ ॥



॥ अध्यात्मरामायणे युद्धकाण्ड ॥

षोडशः सर्गः ॥

श्रीमहादेव उवाच ।

रामेऽभिषिक्ते राजेन्द्रे सर्वलोकसुखावहे ।

वसुधा सस्यसम्पन्ना फलवन्तो महीरुहाः ॥ १ ॥

गन्धहीनानि पुष्पाणि गन्धवन्ति चकाशिरे ।

सहस्रशतमश्वानां धेनूनां च गवां तथा ॥ २ ॥

ददौ शतवृषान्पूर्वं द्विजेभ्यो रघुनन्दनः ।

त्रिंशत्कोटि सुवर्णस्य ब्राह्मणेभ्यो ददौ पुनः ॥ ३ ॥

वस्त्राभरणरत्नानि ब्राह्मणेभ्यो मुदा तथा ।

सूर्यकान्तिसमप्रख्यां सर्वरत्नमयीं स्रजम् ॥ ४ ॥

सुग्रीवाय ददौ प्रीत्या राघवो भक्तवत्सलः ।

अङ्गदाय ददौ दिव्ये ह्यङ्गदे रघुनन्दनः ॥ ५ ॥

चन्द्रकोटिप्रतीकाशं मणिरत्नविभूषितम् ।

सीतायै प्रददौ हारं प्रीत्या रघुकुलोत्तमः ॥ ६ ॥

अवमुच्यात्मनः कण्ठाद्धारं जनकनन्दिनी ।

अवैक्षत हरीन्सर्वान् भर्तारं च मुहुर्मुहुः ॥ ७ ॥

रामस्तामाह वैदेहीमिङ्गितद्न्यो विलोकयन् ।

वैदेहि यस्य तुष्टासि देहि तस्मै वरानने ॥ ८ ॥

हनूमते ददौ हारं पश्यतो राघवस्य च ।

तेन हारेण शुशुभे मारुतिर्गौरवेण च ॥ ९ ॥

रामोऽपि मारुतिं दृष्ट्वा कृताञ्जलिमुपस्थितम् ।

भक्त्या परमया तुष्ट इदं वचनमब्रवीत् ॥ १० ॥

हनूमंस्ते प्रसन्नोऽस्मि वरं वरय काङ्क्षितम् ।

दास्यामि देवैरपि यद्दुर्लभं भुवनत्रये ॥ ११ ॥

हनूमानपि तं प्राह नत्वा रामं प्रहृष्टधीः ।

त्वन्नाम स्मरतो राम न तृप्यति मनो मम ॥ १२ ॥

अतस्त्वन्नाम सततं स्मरन् स्थास्यामि भूतले ।

यावत्स्थास्यति ते नाम लोके तावत्कलेवरम् ॥ १३ ॥

मम तिष्ठतु राजेन्द्र वरोऽयं मेऽभिकाङ्क्षितः ।

रामस्तथेति तं प्राह मुक्तस्तिष्ठ यथासुखम् ॥ १४ ॥

कल्पान्ते मम सायुज्यं प्राप्स्यसे नात्र संशयः ।

तमाह जानकी प्रीता यत्र कुत्रापि मारुते ॥ १५ ॥

स्थितं त्वामनुयास्यन्ति भोगाः सर्वे ममाद्न्यया ।

इत्युक्तो मारुतिस्ताभ्यामीश्वराभ्यां प्रहृष्टधी ॥ १६ ॥

आनन्दाश्रुपरीताक्षो भूयो भूयः प्रणम्य तौ ।

कृच्छाद्ययौ तपस्तप्तुं हिमवन्तं महामतिः ॥ १७ ॥

ततो गुहं समासाद्य रामः प्राञ्जलिमब्रवीत् ।

सखे गच्छ पुरं रम्यं श्रृङ्गवेरमनुत्तमम् ॥ १८ ॥

मामेव चिन्तयन्नित्यं भुङ्क्ष्व भोगान्निजार्जितान् ।

अन्ते ममैव सारूप्यं प्राप्स्यसे त्वं न संशयः ॥ १९ ॥

इत्युक्त्वा प्रददौ तस्मै दिव्यान्याभरणानि च ।

राज्यं च विपुलं दत्त्वा विद्न्यानं च ददौ विभुः ॥ २० ॥

रामेणालिङ्गितो हृष्टो ययौ स्वभवनं गुहः ।

ये चान्ये वानराः श्रेष्ठा अयोध्यां समुपागताः ॥ २१ ॥

अमुल्याभरणैर्वस्त्रैः पूजयामास राघवः ।

सुग्रीवप्रमुखाः सर्वे वानराः सविभीषणाः ॥ २२ ॥

यथार्हं पूजितास्तेन रामेण परमात्मना ।

प्रहृष्टमनसः सर्वे जग्मुरेव यथागतम् ॥ २३ ॥

सुग्रीवप्रमुखाः सर्वे किष्किन्धां प्रययुर्मुदा ।

विभीषणस्तु सम्प्राप्य राज्यं निहतकण्टकम् ॥ २४ ॥

रामेणः पूजितः प्रीत्या ययौ लङ्कामनिन्दितः ।

राघवो राज्यमखिलं शशासाखिलवत्सलः ॥ २५ ॥

अनिच्छन्नपि रामेण यौवराज्येऽभिषेचितः ।

लक्ष्मणः परया भक्त्या रामसेवापरोऽभवत् ॥ २६ ॥

रामस्तु परमात्मापि कर्माध्यक्षोऽपि निर्मलः ।

कर्तृत्वादि विहीनोऽपि निर्विकारोऽपि सर्वदा ॥ २७ ॥

स्वानन्देनापि तुष्टः सन् लोकानामुपदेशकृत् ।

अश्वमेधादियद्न्यैश्च सर्वैर्विपुलदक्षिणैः ॥ २८ ॥

अयजत्परमानन्दो मानुषं वपुराश्रितः ।

न पर्यदेवन्विधवा न च व्यालकृतं भयम् ॥ २९ ॥

न व्याधिजं भयं चासीद्रामे राज्यं प्रशासति ।

लोके दस्युभयं नासीदनर्थो नास्ति कश्चन ॥ ३० ॥

वृद्धेषु सत्सु बालानां नासीन्मृत्युभयं तथा ।

रामपूजापराः सर्वे सर्वे राघवचिन्तकाः ॥ ३१ ॥

ववर्षुजलदास्तोयं यथकालं यथारुचि ।

प्रजाः स्वधर्मनिरता वर्णाश्रमगुणान्विताः ॥ ३२ ॥

औरसानिव रामोऽपि जुगोप पितृवत्प्रजाः ।

सर्वेलक्षणसंयुक्तः सर्वधर्मपरायणः ॥ ३३ ॥

दशवर्षसहस्राणि रामो राज्यमुपास्त सः ॥ ३४ ॥

इदं रहस्यं धनधान्यऋद्धिम-

द्दिर्घायुरारोग्यकरं सुपुण्यदम् ।

पवित्रमाध्यात्मिकसंद्न्यितं पुरा

रामायणं भाषितमादिशम्भुना ॥ ३५ ॥

श्रृणोति भक्त्या मनुजः समाहितो

भक्त्या पठेद्वा परितुष्टमानसः ।

सर्वाः समाप्नोति मनोगताशिषो

विमुच्यते पातककोटिभिः क्षणात् ॥ ३६ ॥

रामाभिषेकं प्रयतः श्रृणोति यो

धनाभिलाषि लभते महद्धनम् ।

पुत्राभिलाषी सुतमार्यसम्मतं

प्राप्नोति रामायणमादितः पठन् ॥ ३७ ॥

श्रृणोति योऽध्यात्मिकरामसंहितां

प्राप्नोति राजा भुवमृद्धसम्पदम् ।

शत्रूइविजित्यारिभिरप्रधर्षितो

व्यपेतदुःखो विजयी भवेन्नृपः ॥ ३८ ॥

स्त्रीयोऽपि श्रृण्वन्त्यधिरामसंहितां

भवन्ति ता जीविसुताश्च पूजिताः ।

वन्ध्यापि पुत्रं लभते सुरूपिणं

कथामिमां भक्तियुता श्रृणोति या ॥ ३९ ॥

श्रद्धान्वितो यः श्रृणुयात्पठेन्नरो

विजित्य कोपं च तथा विमत्सरः ।

दुर्गाणि सर्वाणि विजित्य निर्भयो

भवेत्सुखी राघवभक्तिसंयुतः ॥ ४० ॥

सुराः समस्ता अपि यान्ति तुष्टतां

विघ्नाः समस्ता अपयान्ति श्रृण्वताम् ।

अध्यात्मरामायणमादितो नृणां

भवन्ति सर्वा अपि सम्पदः परा ॥ ४१ ॥

रजस्वला वा यदि रामतत्परा

श्रृणोति रामायणमेतदादितः ।

पुत्रं प्रसूते ऋषभं चिरायुषं

पतिव्रता लोकसुपूजिता भवेत् ॥ ४२ ॥

पूजयित्वा तु ये भक्त्या नमस्कुर्वन्ति नित्यशः ।

सर्वैः पापैर्विनिर्मुक्ता विष्णोर्यान्ति परं पदम् ॥ ४३ ॥

अध्यात्मरामचरितं कृत्स्नं श्रृण्वन्ति भक्तितः ।

पठन्ति वा स्वयं वक्त्रात्तेषां रामः प्रसीदति ॥ ४४ ॥

राम एव परं ब्रह्म तस्मिंस्तुष्टेऽखिलात्मनि ।

धर्मार्थकाममोक्षाणां यद्यदिच्छति तद्भवेत् ॥ ४५ ॥

श्रोतव्यं नियमेनैतद्रामायणमखण्डितम् ।

आयुष्यमारोग्यकरं कल्पकोट्यघनाशनम् ॥ ४६ ॥

देवाश्च सर्वे तुष्यन्ति ग्रहाः सवे महर्षयः ।

रामायणस्य श्रवणे तृप्यन्ति पितरस्तथा ॥ ४७ ॥

अध्यात्मरामायणमेतदद्भूतं

वैराग्यविद्न्यानयुतं पुरातनम् ।

पठन्ति श्रृण्वन्ति लिखन्ति ये नरा -

स्तेषां भवेऽस्मिन्न पुनर्भवो भवेत् ॥ ४८ ॥

आलोड्याअखिलवेदराशिमसकृद्यत्तारकं ब्रह्म तद्

रामो विष्णुरहस्यमूर्तिरिति यो विद्न्याय भूतेश्वरः ।

उद्धृत्याखिलसारसङ्ग्रहमिदं संक्षेपतः प्रस्फुटं

श्रीरामस्य निगूढतत्त्वमखिलं प्राह प्रियायै भवः ॥ ४९ ॥

**इति श्रीमदध्यात्मरामायणे उमामहेश्वरसंवादे युद्धकाण्डे षोडशः**

**सर्गः ॥ १६ ॥**

**॥ समाप्तमिदं युद्धकाण्डम् ॥**

**\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\***









** ॥ अथ अध्यात्मरामायणे उत्तरकाण्डम् ॥**

**॥ प्रथमः सर्गः ॥**



श्रीमहादेव उवाच ।

जयति रघुवंशतिलकः कौसल्याहृदयनन्दनो रामः ।

दशवदननिधनकारी दाशरथिः पुण्डरीकाक्षः ॥ १॥

पार्वत्युवाच ।

अथ रामः किमकरोत्कौसल्यानन्दवर्धनः ।

हत्वा मृधे रावणादीन् राक्षसान्भीमविक्रमः ॥ २॥

अभिषिक्तस्त्वयोध्यायां सीतया सह राघवः ।

मायामानुषतां प्राप्य कति वर्षाणि भूतले ॥ ३॥

स्थितवान् लीलया देवः परमात्मा सनातनः ।

अत्यजन्मानुषं लोकं कथमन्ते रघूद्वहः ॥ ४॥

एतदाख्याहि भगवन् श्रद्दधत्या मम प्रभो ।

कथापीयुषमास्वाद्य तृष्णा मेऽतीव वर्धते ।

रामचन्द्रस्य भगवन् ब्रूहि विस्तरशः कथाम् ॥ ५॥

श्रीमहादेव उवाच ।

राक्षसानां वधं कृत्वा राज्ये राम उपस्थिते ।

आययुर्मुनयः सर्वे श्रीराममभिवन्दितुम् ॥ ६॥

विश्वामित्रोऽसितः कण्वो दुर्वासा भृगुरङ्गिराः ।

कश्यपो वामदेवोऽत्रिस्तथा सप्तर्षयोऽमलाः ॥ ७॥

अगस्त्यः सह शिष्यैश्च मुनिभिः सहितोऽभ्यगात् ।

द्वारमासाद्य रामस्य द्वारपालमथाब्रवीत् ॥ ८॥

ब्रूहि रामाय मुनयः समागत्य बहिःस्थिताः ।

अगस्त्यप्रमुखाः सर्वे आशीर्भिरभिनन्दितुम् ॥ १०॥

प्रतिहारस्ततो राममगस्त्यवचनाद् द्रुतम् ।

नमस्कृत्याब्रवीद्वाक्यं विनयावनतः प्रभुम् ॥ १०॥

कृताञ्जलिरुवाचेदमगस्त्यो मुनिभिः सह ।

देव त्वद्दर्शनार्थाय प्राप्तो बहिरुपस्थितः ॥ ११॥

तमुवाच द्वारपालं प्रवेशय यथासुखम् ।

पूजिता विविशुर्वेश्म नानारत्नविभूषितम् ॥ १२॥

दृष्ट्वा रामो मुनीन् शीघ्रं प्रत्युत्थाय कृताञ्जलिः ।

पाद्यार्घ्यादिभिरापूज्य गां निवेद्य यथाविधि ॥ १३॥

नत्वा तेभ्यो ददौ दिव्यान्यासनानि यथार्हतः ।

उपविष्टा प्रहृष्टाश्च मुनयो रामपूजिताः ॥ १४॥

सम्पृष्टाकुशलाः सर्वे रामं कुशलमब्रुवन् ।

कुशलं ते महाबाहो सर्वत्र रघुनन्दन ॥ १५॥

दिष्ट्येदानीं प्रपश्यामो हतशत्रुमरिन्दम ।

न हि भारः स ते राम रावणो राक्षसेश्वरः ॥ १६॥

सधनुस्त्वं हि लोकांस्त्रीन् विजेतुं शक्त एव हि ।

दिष्ट्या त्वया हताः सर्वे राक्षसा रावणादयः ॥ १७॥

सह्यमेतन्महाबाहो रावणस्य निबर्हणम् ।

असह्यमेतत्सम्प्राप्तं रावणेर्यन्निषूदनम् ॥ १८॥

अन्तकप्रतिमाः सर्वे कुम्भकर्णादयो मृधे ।

अन्तकप्रतिमैर्बाणैर्हतास्ते रघुसत्तम ॥ १९॥

दत्ता चेयं त्वयास्माकं पुरा ह्यभयदक्षिणा ।

हत्वा रक्षोगणान्सङ्ख्ये कृतकृत्योऽद्य जीवसि ॥ २०॥

श्रुत्वा तु भषितं तेषां मुनीनां भावितात्मनाम् ।

विस्मयं परमं गत्वा रामः प्राञ्जलिरब्रवीत् ॥ २१॥

रावणादीनतिक्रम्य कुम्भकर्णादिराक्षसान् ।

त्रिलोकजयिनो हित्वा किं प्रशंसथ रावणिम् ॥ २२॥

ततस्तद्वचनं श्रुत्वा राघवस्य महात्मनः ।

कुम्भयोनिर्महातेजा रामं प्रीत्या वचोऽब्रवीत् ॥ २३॥

श्रृणु राम यथा वृत्तं रावणे रावणस्य च ।

जन्म कर्म वरादानं सङ्क्षेपाद्वदतो मम ॥ २४॥

पुरा कृतयुगे राम पुलस्त्यो ब्रह्मणः सुतः ।

तपस्तप्तुं गतो विद्वान्मेरोः पार्श्वं महामतिः ॥ २५॥

तृणबिन्दोराश्रमेऽसौ न्यवसन्मुनिपुङ्गवः ।

तपस्तेपे महातेजाः स्वाध्यायनिरतः सदा ॥ २६॥

तत्राश्रमे महारम्ये देवगन्धर्वकन्यकाः ।

गायन्त्यो ननृतुस्तत्र हसन्त्यो वादयन्ति च ॥ २७॥

पुलस्त्यस्य तपोविघ्नं चक्रुः सर्वा अनिन्दिताः ।

ततः क्रुद्धो महातेजा व्याजहार वचो महत् ॥ २८॥

या मे दृष्टिपथं गच्छेत्सा गर्भं धारयिष्यति ।

ताः सर्वाः शापसंविग्ना न तं देशं प्रचक्रमुः ॥ २९॥

तृणबिन्दोस्तु राजर्षेः कन्या तन्नाश्रृणोद्वचः ।

विचचार मुनेरग्रे निर्भया तं प्रपश्यती ॥ ३०॥

बभूव पाण्डुरतनुर्व्यञ्जितान्तः शरीरजा ।

दृष्ट्वा सा देहवैवर्ण्यं भीता पितरमन्वगात् ॥ ३१॥

तृणबिन्दुश्च तां दृष्ट्वा राजर्षिरमितद्युतिः ।

ध्यात्वा मुनिकृतं सर्वमवैद्विज्ञानचक्षुषा ॥ ३२॥

तां कन्यां मुनिवर्याय पुलस्त्याय ददौ पिता ।

तां प्रगृह्याब्रवीत्कन्यां बाढमित्येव स द्विजः ॥ ३३॥

शुश्रूषणपरां दृष्ट्वा मुनिः प्रीतोऽब्रवीद्वचः ।

दास्यामि पुत्रमेकं ते उभयोर्वंशवर्धनम् ॥ ३४॥

ततः प्रासूत सा पुत्रं पुलस्त्याल्लोकविश्रुतम् ।

विश्रवा इति विख्यातः पौलस्त्यो ब्रह्मविन्मुनिः ॥ ३५॥

तस्य शीलादिकं दृष्ट्वा भरद्वाजो महामुनिः ।

भार्यार्थं स्वां दुहितरं ददौ विश्रवसे मुदा ॥ ३६॥

तस्यां तु पुत्रः सञ्जज्ञे पौलस्त्याल्लोकसम्मतः ।

पितृतुल्यो वैश्रवणो ब्रह्मणा चानुमोदितः ॥ ३७॥

ददौ तत्तपसा तुष्टो ब्रह्मा तस्मै वरं शुभम् ।

मनोऽभिलषितं तस्य धनेशत्वमखण्डितम् ॥ ३८॥

ततो लब्धवरः सोऽपि पितरं द्रष्टुमागतः ।

पुष्पकेण धनाध्यक्षो ब्रह्मदत्तेन भास्वता ॥ ३९॥

नमस्कृत्याथ पितरं निवेद्य तपसः फलम् ।

प्राह मे भगवान् ब्रह्मा दत्त्वा वरमनिन्दितम् ॥ ४०॥

निवासाय न मे स्थानं दत्तवान्परमेश्वरः ।

ब्रूहि मे नियतं स्थानं हिंसा यत्र न कस्यचित् ॥ ४१॥

विश्रवा अपि तं प्राह लङ्कानाम पुरी शुभा ।

राक्षसानां निवासाय निर्मिता विश्वकर्मणा ॥ ४२॥

त्यक्त्वा विष्णुभयाद्दैत्या विविशुस्ते रसातलम् ।

सा पुरी दुष्प्रधर्षान्यैर्मध्येसागरमास्थिता ॥ ४३॥

तत्र वासाय गच्छ त्वं नान्यैः साधिष्ठिता पुरा ।

पित्रादिष्टस्त्वसौ गत्वा तां पुरीं धनदोऽविशत् ॥ ४४॥

स तत्र सुचिरं कालमुवास पितृसम्मतः ।

कस्यचित्त्वथ कालस्य सुमाली नाम राक्षसः ॥ ४५॥

रसातलान्मर्त्यलोकं चचार पिशिताशनः ।

गृहित्वा तनयां कन्यां साक्षाद्देवीमिव श्रियम् ॥ ४६॥

अपश्यद्धनदं देवं चरन्तं पुष्पकेण सः ।

हिताय चिन्तयामास राक्षसानां महामनाः ॥ ४७॥

उवाच तनयां तत्र कैकसीं नाम नामतः ।

वत्से विवाहकालस्ते यौवनं चातिवर्तते ॥ ४८॥

प्रत्याख्यानाच्च भीतैस्त्वं न वरैर्गृह्यसे शुभे ।

सा त्वं वरय भद्रं ते मुनिं ब्रह्मकुलोद्भवम् ॥ ४९॥

स्वयमेव ततः पुत्रा भविष्यन्ति महाबलाः ।

ईदृशाः सर्वशोभाढ्या धनदेन समाः शुभे ॥ ५०॥

तथेति साश्रमं गत्वा मुनेरग्रे व्यवस्थिता ।

लिखन्ती भुवमग्रेण पादेनाधोमुखी स्थिता ॥ ५१॥

तामपृच्छन्मुनिः का त्वं कन्यासि वरवर्णिनि ।

साब्रवीत्प्राञ्जलिर्ब्रह्मन् ध्यानेन ज्ञातुमर्हसि ॥ ५२॥

ततो ध्यात्वा मुनिः सर्वं ज्ञात्वा तं प्रत्यभाषत ।

ज्ञातं तवाभिलषितं मत्तः पुत्रानभीप्ससि ॥ ५३॥

दारुणायां तु वेलायामागतासि सुमध्यमे ।

अतस्ते दारुणौ पुत्रौ राक्षसौ सम्भविष्यतः ॥ ५४॥

साब्रवीन्मुनिशार्दूल त्वत्तोऽप्येवंविधौ सुतौ ।

तामाह पश्चिमो यस्ते भविष्यति महामतिः ॥ ५५॥

महाभागवतः श्रीमान् रामभक्त्येकतत्परः ।

इत्युक्ता सा तथा काले सुषुवे दशकन्धरम् ॥ ५६॥

रावणं विंशतिभुजं दशशीर्षं सुदारुणम् ।

तद्रक्षोजातमात्रेण चचाल च वसुन्धरा ॥ ५७॥

बभूवुर्नाशहेतूनि निमित्तान्यखिलान्यपि ।

कुम्भकर्णस्ततो जातो महापर्वतसन्निभः ॥ ५८॥

ततः शूर्पणखा नाम जाता रावणसोदरी ।

ततो विभीषणो जातः शान्तात्मा सौम्यदर्शनः ॥ ५९॥

स्वाध्यायी नियताहारो नित्यकर्मपरायणः ।

कुम्भकर्णस्तु दुष्टात्मा द्विजान् सन्तुष्टचेतसः ॥ ६०॥

भक्षयन्नृषिसङ्घाश्च विचचारातिदारुणः ।

रावणोऽपि महासत्त्वो लोकानां भयदायकः ।

ववृधे लोकनाशाय ह्यामयो देहिनामिव ॥ ६१॥

राम त्वं सकलान्तरस्थमभितो जानासि विज्ञानदृक्

साक्षी सर्वहृदि स्थितो हि परमो नित्योदितो निर्मलः ।

त्वं लीलामनुजाकृतिः स्वमहिमन् मायागुणैर्नाज्यसे

लीलार्थं प्रतिचोदितोऽद्य भवता वक्ष्यामि रक्षोद्भवम् ॥ ६२॥

जानामि केवलमनन्तमचिन्त्यशक्तिं

चिन्मात्रमक्षरमजं विदितात्मतत्त्वम् ।

त्वां राम गूढनिजरूपमनुप्रवृत्तो

मूढोऽप्यहं भवदनुग्रहतश्चरामि ॥ ६३॥

एवं वदन्तमिनवंशपवित्रकीर्तिः

कुम्भोद्भवं रघुपतिः प्रहसन्बभाषे ।

मायाश्रियं सकलमेतदनन्यकत्वान्

मत्कीर्तनं जगति पापहरं निबोध ॥ ६४॥

इति श्रीमदध्यात्मरामायणे उमामहेश्वरसंवादे उत्तरकाण्डे

प्रथमः सर्गः ॥ १॥





॥ अध्यात्मरामायणे उत्तरकाण्डम् ॥

द्वितीय सर्गः ॥



श्रीमहादेव उवाच ।



श्रीरामवचनं श्रुत्वा परमानन्दनिर्भरः ।

मुनिः प्रोवाच सदसि सर्वेषां तत्र श्रृण्वताम् ॥ १॥

अथ वित्तेश्वरो देवस्तत्र कालेन केनचित् ।

आययौ पुष्पकारूढः पितरं द्रष्टुमञ्जसा ॥ २॥

दृष्ट्वा तं कैकसी तत्र भ्राजमानं महौजसम् ।

राक्षसी पुत्रसामीप्यं गत्वा रावणमब्रवीत् ॥ ३॥

पुत्र पश्य धनाध्यक्षं ज्वलन्तं स्वेन तेजसा ।

त्वमप्येवं यथा भूयास्तथा यत्नं कुरु प्रभो ॥ ४॥

तच्छ्रुत्वा रावणो रोषात् प्रतिज्ञामकरोद्द्रुतम् ।

धनदेन समो वापि ह्याधिको वाचिरेण तु ॥ ५॥

भविष्याम्यम्ब मां पश्य सन्तापं त्यज सुव्रते ।

इत्युक्त्वा दुष्करं कर्तुं तपः स दशकन्धरः ॥ ६॥

अगमत्फलसिद्ध्यर्थं गोकर्णं तु सहानुजः ।

स्वं स्वं नियममास्थाय भ्रातरस्ते तपो महत् ॥ ७॥

आस्थिता दुष्करं घोरं सर्वलोकैकतापनम् ।

दशवर्षसहस्राणि कुम्भ्कर्णोऽकरोत्तपः ॥ ८॥

विभीषणोऽपि धर्मात्मा सत्यधर्मपरायणः ।

पञ्चवर्षसहस्राणि पादेनैकेन तस्थिवान् ॥ ९॥

दिव्यवर्षसहस्रं तु निराहारो दशाननः ।

पूर्णे वर्षसहस्रे तु शीर्षमग्नौ जुहाव सः ।

एवं वर्षसहस्राणि नव तस्यातिचक्रमुः ॥ १०॥

अथ वर्षसहस्रं तु दशमे दशमं शिरः ।

चेत्तुकामस्य धर्मात्मा प्राप्तश्चाथ प्रजापतिः ।

वत्स वत्स दशग्रीव प्रीतोऽस्मीत्यभ्यभाषत ॥ ११॥

वरं वरय दास्यामि यत्ते मनसि काङ्क्षितम् ।

दशग्रीवोऽपि तच्छ्रुत्वा प्रहृष्टेनान्तरात्मना ॥ १२॥

अमरत्वं वृणोमीश वरदो यदि मे भवान् ।

सुपर्णनागयक्षाणां देवतानां तथासुरैः ।

अवध्यत्वं तु मे देहि तृणभूता हि मानुषाः ॥ १३॥

तथास्त्विति प्रजाध्यक्षः पुनराह दशाननम् ।

अग्नौ हुतानि शीर्षाणि यानि तेऽसुरपुङ्गव ॥ १४॥

भविष्यन्ति यथापूर्वमक्षयाणि च सत्तम ॥ १५॥

एवमुक्त्वा ततो राम दशग्रीवं प्रजापतिः ।

विभीषणमुवाचेदं प्रणतं भक्तवत्सलः ॥ १६॥

विभीषण त्वया वत्स कृतं धर्मार्थमुत्तमम् ।

तपस्ततो वरं वत्स वृणीष्वाभिमतं हितम् ॥ १७॥

विभीषणोऽपि तं नत्वा प्राञ्जलिर्वाक्यमब्रवीत् ।

देव मे सर्वदा बुद्धिर्धर्मे तिष्ठतु शाश्वती ।

मा रोचयत्वधर्मं मे बुद्धिः सर्वत्र सर्वदा ॥ १८॥

ततः प्रजापतिः प्रीतो विभीषणमथाब्रवीत् ।

वत्स त्वं धर्मशिलोऽसि तथैव च भविष्यसि ॥ १९॥

अयाचितोऽपि ते दास्ये ह्यमरत्वं विभीषण ।

कुम्भकर्णमथोवाच वरं वरय सुव्रत ॥ २०॥

वाण्या व्याप्तोऽथ तं प्राह कुम्भकर्णः पितामहम् ।

स्वप्स्यामि देव षण्मासान्दिनमेकं तु भोजनम् ॥ २१॥

एवमस्त्विति तं प्राह ब्रह्मा दृष्ट्वा दिवौकसः ।

सरस्वती च तद्वक्त्रान्निर्गता प्रययौ दिवम् ॥ २२॥

कुम्भकर्णस्तु दुष्टात्मा चिन्तयामास दुःखितः ।

अनभिप्रेतमेवास्यात्किं निर्गतमहो विधिः ॥ २३॥

सुमाली वरलब्धांस्तान् ज्ञात्वा पौत्रान् निशाचरान् ।

पातालान्निर्भयः प्रायात् प्रहस्तादिभिरन्वितः ॥ २४॥

दशग्रीवं परिष्वज्य वचनं चेदमब्रवीत् ।

दिष्ट्या ते पुत्र संवृत्तो वाञ्छितो मे मनोरथः ॥ २५॥

यद्भयाच्च वयं लङ्कां त्यक्त्वा याता रसातलम् ।

तद्गतं नो महाबाहो महद्विष्णुकृतं भयम् ॥ २६॥

अस्माभिः पूर्वमुषिता लङ्केयं धनदेन ते ।

भ्रात्राक्रान्तामिदानीं त्वं प्रत्यानेतुमिहार्हसि ॥ २७॥

साम्ना वाथ बलेनापि राज्ञां बन्धुः कुतः सुहृत् ।

इत्युक्तो रावणः प्राह नार्हस्येवं प्रभाषितुम् ॥ २८॥

वित्तेशो गुरुरस्माकमेवं श्रुत्वा तमब्रवीत् ।

प्रहस्तः प्रश्रितं वाक्यं रावणं दशकन्धरम् ॥ २९॥

श्रृणु रावण यत्नेन नैवं त्वं वक्तुमर्हसि ।

नाधीता राजधर्मास्ते नीतिशास्त्रं तथैव च ॥ ३०॥

शूराणां नहि सौभ्रात्रं श्रृणु मे वदतः प्रभो ।

कश्यपस्य सुता देवा राक्षसाश्च महाबलाः ॥ ३१॥

परस्परमयुध्यन्त त्यक्त्वा सौहृदमायुधैः ।

नैवेदानीन्तनं राजन् वैरं देवैरनुष्ठितम् ॥ ३२॥

प्रहस्तस्य वचः श्रुत्वा दशग्रीवो दुरात्मनः ।

तथेति क्रोधताम्राक्षस्त्रिकूटाचलमन्वगात् ॥ ३३॥

दूतं प्रहस्तं सम्प्रेष्य निष्काय धनदेश्वरम् ।

लङ्कामाक्रम्य सचिवै राक्षसैः सुखमास्थितः ॥ ३४॥

धनदः पितृवाक्येन त्यक्त्वा लङ्कां महायशाः ।

गत्वा कैलासशिखरं तपसातोषयच्छिवम् ॥ ३५॥

तेन सख्यमनुप्राप्य तेनैव परिपालितः ।

अलकां नगरीं तत्र निर्ममे विश्वकर्मणा ॥ ३६॥

दिक्पालत्वं चकारात्र शिवेन परिपालितः ।

रावणो राक्षसैः सार्धमभिषिक्तः सहानुजैः ॥ ३७॥

राज्यं चकारासुराणां त्रिलोकीं बाधयन् खलः ।

भगिनीं कालखञ्जाय ददौ विकटरूपिणीम् ॥ ३८॥

विद्युज्जिह्वाय नाम्नासौ महामायी निशाचरः ।

ततो मयो विश्वकर्मा राक्षसानां दितेः सुतः ॥ ३९॥

सुतां मन्दोदरीं नाम्ना ददौ लोकैकसुन्दरीम् ।

रावणाय पुनः शक्तिममोघां प्रीतमानसः ॥ ४०॥

वैरोचनस्य दौहित्रीं वृत्रज्वालेति विश्रुताम् ।

स्वयंदत्तामुदवहत्कुम्भकर्णाय रावणः ॥ ४१॥

गन्धर्वराजस्य सुतां शैलूषस्य महात्मनः ।

विभीषणस्य भार्यार्थे धर्मज्ञां समुदावहत् ॥ ४२॥

सरमां नाम सुभगां सर्वलक्षणसंयुताम् ।

ततो मन्दोदरी पुत्रं मेघनादमजीजनत् ॥ ४३॥

जातमात्रस्तु यो नादं मेघवत्प्रमुमोच ह ।

ततः सर्वेऽब्रुवन्मेघनादोऽयमिति चासकृत् ॥ ४४॥

कुम्भकर्णस्ततः प्राह निद्रा मां बाधते प्रभो ।

ततश्च कारयामास गुहां दीर्घां सुविस्तराम् ॥ ४५॥

तत्र सुष्वाप मूढात्मा कुम्भकर्णो विघूर्णितः ।

निद्रिते कुम्भकर्णे तु रावणो लोकरावणः ॥ ४६॥

ब्राह्मणान् ऋषिमुख्यांश्च देवदानवकिन्नरान् ।

देवश्रियो मनुष्यांश्च निजघ्ने समहोरगान् ॥ ४७॥

धनदोऽपि ततः श्रुत्वा रावणस्याक्रमं प्रभुः ।

अधर्मं मा कुरुष्वेति दूतवाक्यैर्न्यवारयत् ॥ ४८॥

ततः क्रुद्धो दशग्रीवो जगाम धनदालयम् ।

विनिर्जित्य धनाध्यक्षं जहारोत्तमपुष्पकम् ॥ ४९॥

ततो यमं च वरुणं निर्जित्य समरेऽसुरः ।

स्वर्गलोकमगात्तुर्णं देवराजजिघांसया ॥ ५०॥

ततोऽभवन्महद्युद्धमिन्द्रेण सह दैवतैः ।

ततो रावणमभ्येत्य बबन्ध त्रिदशेश्वरः ॥ ५१॥

तच्छ्रुत्वा सहसागत्य मेघनादः प्रतापवन् ।

कृत्वा घोरं महद्युद्धं जित्वा त्रिदशपुङ्गवान् ॥ ५२॥

इन्द्रं गृहीत्वा बध्वासौ मेघनादो महाबलः ।

मोचयित्वा तु पितरं गृहीत्वेन्द्रं ययौ पुरम् ॥ ५३॥

ब्रह्मा तु मोचयामास देवेन्द्रं मेघनादतः ।

दत्त्वा वरान्बहूंस्तस्मै ब्रह्मा स्वभवनं ययौ ॥ ५४॥

रावणो विजयी लोकान्सर्वान् जित्वाक्रमेण तु ।

कैलासं तोलयामास बाहुभिः परिघोपमैः ॥ ५५॥

तत्र नन्दीश्वरेणैवं शप्तोऽयं राक्षसेश्वरः ।

वानरैर्मानुषैश्चैव नाशं गच्छेति कोपिना ॥ ५६॥

शप्तोऽप्यगणयन् वाक्यं ययौ हैहयपत्तनम् ।

तेन बद्धो दशग्रीवः पुलस्त्येन विमोचितः ॥ ५७॥

ततोऽतिबलमासाद्य जिघांसुर्हरिपुङ्गवम् ।

धृतस्तेनैव कक्षेण वालिना दशकन्धरः ॥ ५८॥

भ्रामयित्वा तु चतुरः समुद्रान् रावणं हरिः ।

विसर्जयामास ततस्तेन सख्यं चकार सः ॥ ५९॥

रावणः परमप्रीत एवं लोकान्महाबलः ।

चकार स्ववशे राम बुभुजे स्वयमेव तान् ॥ ६०॥

एवम्प्रभावो राजेन्द्र दशग्रीवः सहेन्द्रजित् ।

त्वया विनिहितं सङ्ख्ये रावणो लोकरावणः ॥ ६१॥

मेघनादश्च निहतो लक्ष्मणेन महात्मना ।

कुम्भकर्णश्च निहतस्त्वया पर्वतसन्निभः ॥ ६२॥

भवान्नारायणः साक्षाज्जगतामादिकृद्विभुः ।

त्वत्स्वरूपमिदं सर्वं जगत्स्थावरजङ्गमम् ॥ ६३॥

त्वन्नाभिकमलोत्पन्नो ब्रह्मा लोकपितामहः ।

अग्निस्ते मुखतो जातो वाचा सह रघुत्तम ॥ ६४॥

बाहुभ्यां लोकपालौघाश्चक्षुर्भ्यां चन्द्रभास्करौ ।

दिशश्च विदिशश्चैव कर्णाभ्यां ते समुत्थिताः ॥ ६५॥

घ्राणात्प्राणः समुत्पन्नश्चाश्विनौ देवसत्तमौ ।

जङ्घाजानूरुजघनाद्भुवर्लोकादयोऽभवन् ॥ ६६॥

कुक्षिदेशात्समुत्पन्नाश्चत्वारः सागरा हरे ।

स्तनाभ्यामिन्द्रवरुणौ वालखिल्याश्च रेतसः ॥ ६७॥

मेढ्राद्यमो गुदान्मृत्युर्मन्यो रुद्रस्त्रिलोचनः ।

अस्थिभ्यः पर्वता जाताः केशेभ्यो मेघसंहतिः ॥ ६८॥

ओषध्यस्तव रोमेभ्यो नखेभ्यश्च खरादयः ।

त्वं विश्वरूपः पुरुषो मायाशक्तिसमन्वितः ॥ ६९॥

नानारूप इवाभासि गुणव्यतिकरे सति ।

त्वामाश्रित्यैव विबुधाः पिबन्त्यमृतमध्वरे ॥ ७०॥

त्वया सृष्टमिदं सर्वं विश्वं स्थावरजङ्गमम् ।

त्वामाश्रित्यैव जीवन्ति सर्वे स्थावरजङ्गमाः ॥ ७१॥

त्वद्युक्तमखिलं वस्तु व्यवहारेऽपि राघव ।

क्षीरमध्यगतं सर्पिर्यथा व्याप्याखिलं पयः ॥ ७२॥

त्वद्भासा भासतेऽर्कादि न त्वं तेनावभाससे ।

सर्वगं नित्यमेकं त्वां ज्ञानचक्षुर्विलोकयेत् ॥ ७३॥

नाज्ञानचक्षुस्त्वां पश्येदन्धदृग् भास्करं यथा ।

योगिनस्त्वां विचिन्वन्ति स्वदेहे परमेश्वरम् ॥ ७४॥

अतन्निरसनमुखैर्वेदशीर्षैरहर्निशम् ।

त्वत्पादभक्तिलेशेन गृहीता यदि योगिनः ॥ ७५॥

विचिन्वतो हि पश्यन्ति चिन्मात्रं त्वां न चान्यथा ।

मया प्रलपितं किञ्चित्सर्वज्ञस्य तवाग्रतः ।

क्षन्तुमर्हसि देवेश तवानुग्रहभागहम् ॥ ७६॥

दिग्देशकालपरिहीनमनन्यमेकं

चिन्मात्रमक्षरमजं चलनादिहीनम् ।

सर्वज्ञमीश्वरमनन्तगुणं व्युदस्त

मायं भजे रघुपतिं भजतामभिन्नम् ॥ ७७॥

इति श्रीमदध्यात्मरामायणे उमामहेश्वरसंवादे उत्तरकाण्डे द्वितीयः

सर्गः ॥ २॥





॥ अध्यात्मरामायणे उत्तरकाण्डम् ॥

तृतीय सर्गः ॥



श्रीराम उवाच ।



वालिसुग्रीवयोर्जन्म श्रोतुमिच्छामि तत्त्वतः ।

रवीन्द्रौ वानराकारौ जज्ञाताविति नः श्रुतम् ॥ १॥

अगस्त्य उवाच ।

मेरोः स्वर्णमयस्याद्रेर्मध्यश्रृङ्गे मणिप्रभे ।

तस्मिन्सभास्ते विस्तीर्णा ब्रह्मणः शतयोजना ॥ २॥

तस्यां चतुर्मुखः साक्षात्कदाचिद्योगमास्थितः ।

नेत्राभ्यां पतितं दिव्यमानन्दसलिलं बहु ॥ ३॥

तद्गृहीत्वा करे ब्रह्मा ध्यात्वा किञ्चित्तदत्यजत् ।

भूमौ पतितमात्रेण तस्माज्जातो महाकपिः ॥ ४॥

तमाह द्रुहिणो वत्स किञ्चित्कालं वसात्र मे ।

समीपे सर्वशोभाढ्ये ततः श्रेयो भविष्यति ॥ ५॥

इत्युक्तो न्यवसत्तत्र ब्रह्मणा वानरोत्तमः ।

एवं बहुतिथे काले गते ऋक्षाधिपः सुधीः ॥ ६॥

कदाचित्पर्यटन्नद्रौ फलमूलार्थमुद्यतः ।

अपश्यद्दिव्यसलिलां वापीं मणिशिलान्विताम् ॥ ७॥

पानीयं पातुमागच्छत्तत्रच्छायामयं कपिम् ।

दृष्ट्वा प्रतिकपिं मत्वा निपपात जलान्तरे ॥ ८॥

तत्रादृष्ट्वा हरिं शीघ्रं पुनरुत्प्लुत्य वानरः ।

अपश्यत्सुन्दरीं रामामात्मानं विस्मयं गतः ॥ ९॥

ततः सुरेशो देवेशं पूजयित्वा चतुर्मुखम् ।

गच्छन्मध्याह्नसमये दृष्ट्वा नारीं मनोरमाम् ॥ १०॥

कन्दर्पशरविद्धाङ्गस्त्यक्तवान्वीर्यमुत्तमम् ।

तामप्राप्यैव तद्बीजं वालदेशेऽपतद्भुवि ॥ ११॥

वाली समभवत्तत्र शक्रतुल्यपराक्रमः ।

तस्य दत्त्वा सुरेशानः स्वर्णमालां दिवं गतः ॥ १२॥

भानुरप्यागतस्तत्र तदानीमेव भामिनीम् ।

दृष्ट्वा कामवशो भूत्वा ग्रीवादेशेऽसृजन्महत् ॥ १३॥

बीजं तस्यास्ततः सद्यो महाकायोऽभवद्धरिः ।

तस्य दत्त्वा हनूमन्तं सहायार्थं गतो रविः ॥ १४॥

पुत्रद्वयं समादाय गत्वा सा निद्रिता क्वचित् ।

प्रभातेऽपश्यदात्मानं पूर्ववद्वानरकृतिम् ॥ १५॥

फलमूलादिभिः सार्धं पुत्राभ्यां सहितः कपिः ।

नत्वा चतुर्मुखस्याग्रे ऋक्षराजः स्थितः सुधीः ॥ १६॥

ततोऽब्रवीत्समाश्वास्य बहुशः कपिकुञ्जरम् ।

तत्रैकं देवतादूतमाहूयामरसन्निभम् ॥ १७॥

गच्छ दूत मयादिष्टो गृहीत्वा वानरोत्तमम् ।

किष्किन्धां दिव्यनगरीं निर्मितां विश्वकर्मणा ॥ १८॥

सर्वसौभाग्यवलितां देवैरपि दुरासदाम् ।

तस्यां सिंहासने वीरं राजानमभिषेचय ॥ १९॥

सप्तद्वीपगता ये ये वानराः सन्ति दुर्जयाः ।

सर्वे ते ऋक्षराजस्य भविष्यन्ति वशेऽनुगाः ॥ २०॥

यदा नारायणः साक्षाद्रामो भूत्वा सनातनः ।

भूभारासुरनाशाय सम्भविष्यति भूतले ॥ २१॥

तदा सर्वे सहायार्थे तस्य गच्छन्तु वानराः ।

इत्युक्तो ब्रह्मणा दूतो देवानां स महामतिः ॥ २२॥

यथाज्ञप्तस्तथा चक्रे ब्रह्मणा तं हरीश्वरम् ।

देवदूतस्ततो गत्वा ब्रह्मणे तन्न्यवेदयत् ॥ २३॥

तदादि वानराणां सा किष्किन्धाभून्नृपाश्रयः ॥ २४॥

सर्वेश्वरस्त्वमेवासीरिदानीं ब्रह्मणार्थितः ।

भूमेर्भारो हृतः कृत्स्नस्त्वया लीलानृदेहिना ।

सर्वभूतान्तरस्थस्य नित्यमुक्तचिदात्मनः ॥ २५॥

अखण्डानन्तरूपस्य कियानेष पराक्रमः ।

तथापि वर्ण्यते सद्भिर्लीलामानुषरूपिणः ॥ २६॥

यशस्ते सर्वलोकानां पापहत्यै सुखाय च ।

य इदं कीर्तयेन्मर्त्यो वालिसुग्रीवयोर्महत् ॥ २७॥

जन्म त्वदाश्रयत्वात्स मुच्यते सर्वपातकैः ॥ २८॥

अथान्यां सम्प्रवक्ष्यामि कथां राम त्वदाश्रयाम् ।

सीता हृता यदर्थं सा रावणेन दुरात्मना ॥ २९॥

पुरा कृतयुगे राम प्रजापतिसुतं विभुम् ।

सनत्कुमारमेकान्ते समासीनं दशाननः ।

विनयावनतो भूत्वा ह्यभिवाद्येदमब्रवीत् ॥ ३०॥

को न्वस्मिन्प्रवरो लोके देवानां बलवत्तरः ।

देवाश्च यं समाश्रित्य युद्धे शत्रुं जयन्ति हि ॥ ३१॥

कं यजन्ति द्विजा नित्यं कं ध्यायन्ति च योगिनः ।

एतन्मे शंस भगवन् प्रश्नं प्रश्नविदांवर ॥ ३२॥

ज्ञात्वा तस्य हृदिस्थं यत्तदशेषेण योगदृक् ।

दशाननमुवाचेदं श्रृणु वक्ष्यामि पुत्रक ॥ ३३॥

भर्ता यो जगतां नित्यं यस्य जन्मादिकं न हि ।

सुरासुरैर्नुतो नित्यं हरिर्नारायणोऽव्ययः ॥ ३४॥

यन्नाभिपङ्कजाज्जातो ब्रह्मा विश्वसृजां पतिः ।

सृष्टं येनैव सकलं जगत्स्थावरजङ्गमम् ॥ ३५॥

तं समाश्रित्य विबुधा जयन्ति समरे रिपून् ।

योगिनो ध्यानयोगेन तमेवानुजपन्ति हि ॥ ३६॥

महर्षेर्वचनं श्रुत्वा प्रत्युवाच दशाननः ।

दैत्यदानवरक्षांसि विष्णुना निहतानि च ॥ ३७॥

कां वा गतिं प्रपद्यंते प्रेत्य ते मुनिपुङ्गव ।

तमुवाच मुनिश्रेष्ठो रावणं राक्षसाधिपम् ॥ ३८॥

दैवतैर्निहता नित्यं गत्वा स्वर्गमनुत्तमम् ।

भोगक्षये पुनस्तस्माद्भ्रष्टा भूमौ भवन्ति ते ॥ ३९॥

पूर्वार्जितैः पुण्यपापैर्म्रियन्ते चोद्भवन्ति च ।

विष्णुना ये हतास्ते तु प्राप्नुवन्ति हरेर्गतिम् ॥ ४०॥

श्रुत्वा मुनिमुखात्सर्वं रावणो हृष्टमानसः ।

योत्स्येऽहं हरिणा सार्धमिति चिन्तापरोऽभवत् ॥ ४१॥

मनःस्थितं परिज्ञाय रावणस्य महामुनिः ।

उवाच वत्स तेऽभीष्टं भविष्यति न संशयः ॥ ४२॥

कञ्चित्कालं प्रतीक्षस्व सुखी भव दशानन ।

एवमुक्त्वा महाबाहो मुनिः पुनरुवाच तम् ॥ ४३॥

तस्य स्वरूपं वक्ष्यामि ह्यरूपस्यापि मायिनः ।

स्थावरेषु च सर्वेषु नदेषु च नदीषु च ॥ ४४॥

ओङ्कारश्चैव सत्यं च सावित्री पृथिवी च सः ।

समस्तजगदाधारः शेषरूपधरो हि सः ॥ ४५॥

सर्वे देवाः समुद्राश्च कालः सूर्यश्च चन्द्रमाः ।

सूर्योदयो दिवारात्री यमश्चैव तथानिलः ॥ ४६॥

अग्निरिन्द्रस्तथा मृत्युः पर्जन्यो वसवस्तथा ।

ब्रह्मा रुद्रादयश्चैव ये चान्ये देवदानवाः ॥ ४७॥

विद्योतते ज्वलत्येष पाति चात्तीति विश्वकृत् ।

क्रीडां करोत्यव्ययात्मा सोऽयं विष्णुः सनातनः ॥ ४८॥

तेन सर्वमिदं व्याप्तं त्रैलोक्यं सचराचरम् ।

नीलोत्पलदलश्यामो विद्युद्वर्णाम्बरावृतः ॥ ४९॥

शुद्धजाम्बूनदप्रख्यां श्रियं वामाङ्कसंस्थिताम् ।

सदानपायिनीं देवीं पश्यन्नालिङ्ग्य तिष्ठति ॥ ५०॥

द्रष्टुं न शक्यते कैश्चिद्देवदानवपन्नगैः ।

यस्य प्रसादं कुरुते स चैनं द्रष्टुमर्हति ॥ ५१॥

न च यज्ञतपोभिर्वा न दानाध्ययनादिभिः ।

शक्यते भगवान्द्रष्टुमुपायैरितरैरपिः ॥ ५२॥

तद्भक्तैस्तद्गतप्राणैस्तच्चित्तैर्धूतकल्मषैः ।

शक्यते भगवान्विष्णुर्वेदान्तामलदृष्टिभिः ॥ ५३॥

अथवा द्रष्टुमिच्छा ते श्रृणु त्वं परमेश्वरम् ।

त्रेतायुगे स देवेशो भविता नृपविग्रहः ॥ ५४॥

हितार्थं देवमर्त्यानामिक्ष्वाकूणां कुले हरिः ।

रामो दाशरथिर्भूत्वा महासत्त्वपराक्रमः ॥ ५५॥

पितुर्नियोगात्स भ्रात्रा भार्यया दण्डके वने ।

विचरिष्यति धर्मात्मा जगन्मात्रा स्वमायया ॥ ५६॥

एवं ते सर्वमाख्यातं मया रावण विस्तरात् ।

भजस्व भक्तिभावेन सदा रामं श्रिया युतम् ॥ ५७॥

अगस्त्य उवाच ।

एवं श्रुत्वासुराध्यक्षो ध्यात्वा किञ्चिद्विचार्य च ।

त्वया सह विरोधेप्सुर्मुमुदे रावणो महान् ॥ ५८॥

युद्धार्थी सर्वतो लोकान् पर्यटन् समवस्थितः ।

एतदर्थं महाराज रावणोऽतीव बुद्धिमान् ।

हृतवान् जानकीं देवीं त्वयात्मवधकाङ्क्षया ॥ ५९॥

इमां कथां यः श्रृणुयात्पठेद्वा

संश्रावयेद्वा श्रवणार्थिनां सदा ।

आयुष्यमारोग्यमनन्तसौख्यं

प्राप्नोति लाभं धनमक्षयं च ॥ ६०॥

इति श्रीमदध्यात्मरामायणे उमामहेश्वरसंवादे उत्तरकाण्डे

तृतीयः सर्गः ॥ ३॥





॥ अध्यात्मरामायणे उत्तरकाण्डम् ॥

चतुर्थ सर्गः ॥



श्रीमहादेव उवाच ।



एकदा ब्रह्मणो लोकादायान्तं नारदं मुनिम् ।

पर्यटन् रावणो लोकान्दृष्ट्वा नत्वाब्रवीद्वचः ॥ १॥

भगवन्ब्रूहि मे योद्धुं कुत्र सन्ति महाबलाः ।

योद्धुमिच्छामि बलिभिस्त्वं ज्ञातासि जगत्त्रयम् ॥ २॥

मुनिर्ध्यात्वाह सुचिरं श्वेतद्वीपनिवासिनः ।

महाबला महाकायास्तत्र याहि महामते ॥ ३॥

विष्णुपूजारता ये वै विष्णुना निहताश्च ये ।

त एव तत्र सञ्जाता अजेयाश्च सुरासुरैः ॥ ४॥

श्रुत्वा तद्रावणो वेगान्मन्त्रिभिः पुष्पकेण तान् ।

योद्धुकामः समागत्य श्वेतद्वीपसमीपतः ॥ ५॥

तत्प्रभाहततेजस्कं पुष्पकं नाचलत्ततः ।

त्यक्त्वा विमानं प्रययौ मन्त्रिणश्च दशाननः ॥ ६॥

प्रविशन्नेव तद् द्वीपं धृतो हस्तेन योषिता ।

पृष्टश्च त्वं कुतः कोऽसि प्रेषितः केन वा वद ॥ ७॥

इत्युक्तो लीलया स्त्रीभिर्हसन्तीभिः पुनः पुनः ।

कृच्छ्राद्धस्ताद्विनिर्मुक्तस्तासां स्त्रीणां दशाननः ॥ ८॥

आश्चर्यमतुलं लब्ध्वा चिन्तयामास दुर्मतिः ।

विष्णुना निहतो यामि वैकुण्ठमिति निश्चितः ॥ ९॥

मयि विष्णुर्यथा कुप्येत्तथा कार्यं करोम्यहम् ।

इति निश्चित्य वैदेहीं जहार विपिनेऽसुरः ॥ १०॥

जानन्नेव परात्मानं स जहारावनीसुताम् ।

मातृवत्पालयामास त्वत्तः काङ्क्षन्वधं स्वकम् ॥ ११॥

राम त्वं परमेश्वरोऽसि सकलं जानासि विज्ञानदृग्

भूतं भव्यमिदं त्रिकालकलनासाक्षी विकल्पोज्झितः ।

भक्तानामनुवर्तनाय सकलां कुर्वन् क्रियासंहतिं

त्वं श्रृण्वन्मनुजाकृतिर्मुनिवचो भासीश लोकार्चितः ॥ १२॥

स्तुत्वैवं राघवं तेन पूजितः कुम्भसम्भवः ।

स्वाश्रमं मुनिभिः सार्धं प्रययौ हृष्टमानसः ॥ १३॥

रामस्तु सीतया सार्धं भ्रातृभिः सह मन्त्रिभिः ।

संसारीव रमानाथो रममाणोऽवसद्गृहे ॥ १४॥

अनासक्तोऽपि विषयान्बुभुजे प्रियया सह ।

हनुमत्प्रमुखैः सद्भिर्वानरैः परिवेष्टितः ॥ १५॥

पुष्पकं चागमद्राममेकदा पूर्ववत्प्रभुम् ।

प्राह देव कुबेरेण प्रेषितं त्वामहं ततः ॥ १६॥

जितं त्वं रावणेनादौ पश्चाद्रामेण निर्जितम् ।

अतस्त्वं राघवं नित्यं वह यावद्वसेद्भुवि ॥ १७॥

यदा गच्छेद्रघुश्रेष्ठो वैकुण्ठं याहि मां तदा ।

तच्छ्रुत्वा राघवः प्राह पुष्पकं सूर्यसन्निभम् ॥ १८॥

यदा स्मरामि भद्रं ते तदागच्छ ममान्तिकम् ।

तिष्ठान्तर्धाय सर्वत्र गच्छेदानीं ममाज्ञया ॥ १९॥

इत्युक्त्वा रामचन्द्रोऽपि पौरकार्याणि सर्वशः ।

भ्रातृभिर्मन्त्रिभिः सार्थं यथान्यायं चकार सः ॥ २०॥

राघवे शासति भुवं लोकनाथे रमापतौ ।

वसुधा सस्यसम्पन्ना फलवन्तश्च भूरुहाः ॥ २१॥

जना धर्मपराः सर्वे पतिभक्तिपराः स्त्रियः ।

नापश्यत्पुत्रमरणं कश्चिद्राजनि राघवे ॥ २२॥

समारुह्य विमानाग्र्यं राघवः सीतया सह ।

वानरैर्भ्रातृभिः सार्धं सञ्चचारावनिं प्रभुः ॥ २३॥

अमानुषाणि कार्याणि चकार बहुशो भुवि ।

ब्राह्मणस्य सुतं दृष्ट्वा बालं मृतमकालतः ॥ २४॥

शोचन्तं ब्राह्मणं चापि ज्ञात्वा रामो महामतिः ।

तपस्यन्तं वने शूद्रं हत्वा ब्राह्मणबालकम् ॥ २५॥

जीवयामास शूद्रस्य ददौ स्वर्गमनुत्तमम् ।

लोकानामुपदेशार्थं परमात्मा रघूत्तमः ॥ २६॥

कोटिशः स्थापयामास शिवलिङ्गानि सर्वशः ।

सीतां च रमयामास सर्वभोगैरमानुषैः ॥ २७॥

शशास रामो धर्मेण राज्यं परमधर्मवित् ।

कथां संस्थापयामास सर्वलोकमलापहाम् ॥ २८॥

दशवर्षसहस्राणि मायामानुषविग्रहः ।

चकार राज्यं विधिवल्लोकवन्द्यपदाम्बुजः ॥ २९॥

एकपत्नीव्रतो रामो राजर्षिः सर्वदा शुचिः ।

गृहमेधीयमखिलमाचरन् शिक्षयन् जनान् ॥ ३०॥

सीता प्रेम्णानुवृत्त्या च प्रश्रयेण दमेन च ।

भर्तुर्मनोहरा साध्वी भावज्ञा सा ह्रिया भिया ॥ ३१॥

एकदाक्रीडविपिने सर्वभोगसमन्विते ।

एकान्ते दिव्यभवने सुखासीनं रघुत्तमम् ॥ ३२॥

नीलमाणिक्यसंकाशं दिव्याभरणभूषितम् ।

प्रसन्नवदनं शान्तं विद्युत्पुञ्जनिभाम्बरम् ॥ ३३॥

सीता कमलपत्राक्षी सर्वाभरणभूषिता ।

राममाह कराभ्यां सा लालयन्ती पदाम्बुजे ॥ ३४॥

देवदेव जगन्नाथ परमात्मन्सनातन ।

चिदानन्दादिमध्यान्तरहिताशेषकारण ॥ ३५॥

देव देवाः समासाद्य मामेकान्तेऽब्रुवन्वचः ।

बहुशोऽर्थयमानास्ते वैकुण्ठागमनं प्रति ॥ ३६॥

त्वया समेतश्चिच्छक्त्या रामस्तिष्ठति भूतले ।

विसृज्यास्मान्स्वकं धाम वैकुण्ठं च सनातनम् ॥ ३७॥

आस्ते त्वया जगद्धात्रि रामः कमललोचनः ।

अग्रतो याहि वैकुण्ठं त्वं तथा चेद्रघूत्तमः ॥ ३८॥

आगमिष्यति वैकुण्ठं सनाथान्नः करिष्यति ।

इति विज्ञापिताहं तैर्मया विज्ञापितो भवान् ॥ ३९॥

यद्युक्तं तत्कुरुष्वाद्य नाहमाज्ञापये प्रभो ।

सीतायास्तद्वचः श्रुत्वा रामो ध्यात्वाब्रवीत्क्षणम् ॥ ४०॥

देवि जानामि सकलं तत्रोपायं वदामि ते ।

कल्पयित्वा मिषं देवि लोकवादं त्वदाशयम् ॥ ४१॥

त्यजामि त्वां वने लोकवादाद्भीत इवापरः ।

भविष्यतः कुमारौ द्वौ वाल्मीकेराश्रमान्तिके ॥ ४२॥

इदानीं दृश्यते गर्भः पुनरागत्य मेऽन्तिकम् ।

लोकानां प्रत्ययार्थं त्वं कृत्वा शपथमादरात् ॥ ४३॥

भूमेर्विवरमात्रेण वैकुण्ठं यास्यसि द्रुतम् ।

पश्चादहं गमिष्यामि एष एव सुनिश्चयः ॥ ४४॥

इत्युक्त्वा तां विसृज्याथ रामो ज्ञानैकलक्षणः ।

मन्त्रिभिर्मन्त्रतत्त्वज्ञैर्बलमुख्यैश्च संवृतः ॥ ४५॥

तत्रोवविष्टं श्रीरामं सुहृदः पर्युपासत ।

हास्यप्रौढकथासुज्ञा हासयन्तः स्थिता हरिम् ॥ ४६॥

कथाप्रसङ्गात्पप्रच्छ रामो विजयनामकम् ।

पौरा जानपदा मे किं वन्दतीह शुभाशुभम् ॥ ४७॥

सीतां वा मातरं वा मे भ्रातॄन्वा कैकयीमथ ।

न भेतव्यं त्वया ब्रूहि शपितोऽसि ममोपरि ॥ ४८॥

इत्युक्तः प्राह विजयो देव सर्वे वदन्ति ते ।

कृतं सुदुष्करं सर्वं रामेण विदितात्मना ॥ ४९॥

किन्तु हत्वा दशग्रीवं सीतामाहृत्य राघवः ।

अमर्षं पृष्ठतः कृत्वा स्वं वेश्म प्रत्यपादयत् ॥ ५०॥

कीदृशं हृदये तस्य सीतासम्भोगजं सुखम् ।

या हृता विजनेऽरण्ये रावणेन दुरात्मना ॥ ५१॥

अस्माकमपि दुष्कर्म योषितां मर्षणं भवेत् ।

यादृग्भवति वै राजा तादृश्यो नियतं प्रजाः ॥ ५२॥

श्रुत्वातद्वचनं रामः स्वजनान्पर्यपृच्छत ।

तेऽपि नत्वाब्रुवन् राममेवमेतन्न संशयः ॥ ५३॥

ततो विसृज्य सचिवान्विजयं सुहृदस्तथा ।

आहूय लक्ष्मणं रामो वचनं चेदमब्रवीत् ॥ ५४॥

लोकापवादस्तु महान्सीतामाश्रित्य मेऽभवत् ।

सीतां प्रातः समानीय वाल्मीकेराश्रमान्तिके ॥ ५५॥

त्यक्त्वा शीघ्रं रथेन त्वं पुनरायाहि लक्ष्मण ।

वक्ष्यसे यदि वा किञ्चित्तदा मां हतवानसि ॥ ५६॥

इत्युक्त्वा लक्ष्मणो भीत्या प्रातरुत्थाय जानकीम् ।

सुमन्त्रेण रथे कृत्वा जगाम सहसा वनम् ॥ ५७॥

वाल्मीकेराश्रमस्यान्ते त्यक्त्वा सीतामुवाच सः ।

लोकापवादभीत्या त्वां त्यक्तवान् राघवो वने ॥ ५८॥

दोषो न कश्चिन्मे मातर्गच्छाश्रमपदं मुनेः ।

इत्युक्त्वा लक्ष्मणः शीघ्रं गतवान् रामसन्निधिम् ॥ ५९॥

सीतापि दुःखसन्तप्ता विललापातिमुग्धवत् ।

शिष्यैः श्रुत्वा च वाल्मीकिः सीतां ज्ञात्वा स दिव्यदृक् ॥ ६०॥

अर्घ्यादिभिः पूजयित्वा समाश्वास्य च जानकीम् ।

ज्ञात्वा भविष्यं सकलामर्पयन्मुनियोषिताम् ॥ ६१॥

तास्तां सम्पूजयन्ति स्म सीतां भक्त्या दिने दिने ।

ज्ञात्वा परात्मनो लक्ष्मीं मुनिवाक्येन योषितः ।

सेवा चक्रुः सदा तस्या विनयादिभिरादरात् ॥ ६२॥

रामोऽपि सीतारहितः परात्मा विज्ञानदृक्केवल आदिदेवः ।

सन्त्यज्य भोगानखिलान्विरक्तो मुनिव्रतोऽभून्मुनिसेविताङ्घ्रिः ॥ ६३॥

इति श्रीमदध्यात्मरामायणे उमामहेश्वरसंवादे उत्तरकाण्डे

चतुर्थः सर्गः ॥ ४॥





॥ अध्यात्मरामायणे उत्तरकाण्डम् ॥

पञ्चम सर्गः ॥



श्रीमहादेव उवाच ।



ततो जगन्मङ्गलमङ्गलात्मना

विधाय रामायणकीर्तिमुत्तमाम् ।

चचार पूर्वाचरितं रघूत्तमो

राजर्षिवर्यैरभिसेवितं यथा ॥ १॥

सौमित्रिणा पृष्ट उदारबुद्धिना

रामः कथाः प्राह पुरातनीः शुभाः ।

राज्ञः प्रमत्तस्य नृगस्य शापतो

द्विजस्य तिर्यक्त्वमथाह राघवः ॥ २॥

कदाचिदेकान्त उपस्थितं प्रभुं

रामं रमालालितपादपङ्कजम् ।

सौमित्रिरासादितशुद्धभावनः

प्रणम्य भक्त्या विनयान्वितोऽब्रवीत् ॥ ३॥

त्वं शुद्धबोधोऽसि हि सर्वदेहिना

मात्मास्यधीशोऽसि निराकृतिः स्वयम् ।

प्रतीयसे ज्ञानदृशां महामते

पाबाब्जभृङ्गाहितसङ्गसङ्गिनाम् ॥ ४॥

अहं प्रपन्नोऽस्मि पदाम्बुजं प्रभो

भवापवर्गं तव योगिभावितम् ।

यथाञ्जसाज्ञानमपारवारिधिं

सुखं तरिष्यामि तथानुशाधि माम् ॥ ५॥

श्रुत्वाथ सौमित्रिवचोऽखिलं तदा

प्राह प्रपन्नार्तिहरः प्रसन्नधीः ।

विज्ञानमज्ञानतमःप्रशान्तये

श्रुतिप्रपन्नं क्षितिपालभूषणः ॥ ६॥

आदौ स्ववर्णाश्रमवर्णिताः क्रियाः

कृत्वा समासादितशुद्धमानसः ।

समाप्य तत्पूर्वमुपात्तसाधनः

समाश्रयेत्सद्गुरुमात्मलब्धये ॥ ७॥

क्रिया शरीरोद्भवहेतुरादृता

प्रियाप्रियौ तौ भवतः सुरागिणः ।

धर्मेतरौ तत्र पुनः शरीरकं

पुनः क्रिया चक्रवदीर्यते भवः ॥ ८॥

अज्ञानमेवास्य हि मूलकारणं

तद्ध्यानमेवात्र विधौ विधीयते ।

विद्यैव तन्नाशविधौ पटीयसी ।

न कर्म तज्जं सविरोधमीरितम् ॥ ९॥

नाज्ञानहानिर्न च रागसंक्षयो

भवेत्ततः कर्म सदोषमुद्भवेत् ।

ततः पुनः संसृतिरप्यवारिता

तस्माद्बुधो ज्ञानविचारवान्भवेत् ॥ १०॥

ननु क्रिया वेदमुखेन चोदिता

तथैव विद्या पुरुषार्थसाधनम् ।

कर्तव्यता प्राणभृतः प्रचोदिता

विद्यासहायत्वमुपैति सा पुनः ॥ ११॥

कर्माकृतौ दोषमपि श्रुतिर्जगौ

तस्मात्सदा कार्यमिदं मुमुक्षुणा ।

ननु स्वतन्त्रा ध्रुवकार्यकारिणी

विद्या न किञ्चिन्मनसाप्यपेक्षते ॥ १२॥

न सत्यकार्योऽपि हि यद्वदध्वरः

प्रकाङ्क्षतेऽन्यानपि कारकादिकान्

तथैव विद्या विधितः प्रकाशितै

र्विशिष्यते कर्मभिरेव मुक्तये ॥ १३॥

केचिद्वदन्तीति वितर्कवादिन

स्तदप्यसद्दृष्टविरोधकारणात्

देहाभिमानादभिवर्धते क्रिया

विद्या गताहङ्कृतितः प्रसिद्ध्यति ॥ १४॥

विशुद्धविज्ञानविरोचनाञ्चिता

विद्यात्मवृत्तिश्चरमेति भण्यते ।

उदेति कर्माखिलकारकादिभि

र्निहन्ति विद्याखिलकारकादिकम् ॥ १५॥

तस्मात्त्यजेत्कार्यमशेषतः सुधी

र्विद्याविरोधान्न समुच्चयो भवेत् ।

आत्मानुसन्धानपरायणः सदा

निवृत्तसर्वेन्द्रियवृत्तिगोचरः ॥ १६॥

यावच्छरीरादिषु माययात्मधी

स्तावद्विधेयो विधिवादकर्मणाम् ।

नेतीति वाक्यैरखिलं निषिध्य त

ज्ज्ञात्वा परात्मानमथ त्यजेत्क्रियाः ॥ १७॥

यद परात्मात्मविभेदभेदकं

विज्ञानमात्मन्यवभाति भास्वरम् ।

तदैव माया प्रविलीयतेऽञ्जसा

सकारका कारणमात्मसंसृते ॥ १८॥

श्रुतिप्रमाणाभिविनाशिता च सा

कथं भविष्यत्यपि कार्यकारिणी ।

विज्ञानमात्रादमलाद्वितीयत

स्तस्मादविद्या न पुनर्भविष्यति ॥ १९॥

यदि स्म नष्टा न पुनः प्रसूयते

कर्ताहमस्येति मतिः कथं भवेत् ।

तस्मात्स्वतन्त्रा न किमप्यपेक्षते

विद्या विमोक्षाय विभाति केवला ॥ २०॥

सा तैत्तिरीयश्रुतिराह सादरं

न्यासं प्रशस्ताखिलकर्मणां स्फुटम् ।

एतावदित्याह च वाजिनां श्रुति

र्ज्ञानं विमोक्षाय न कर्म साधनम् ॥ २१॥

विद्यासमत्वेन तु दर्शितस्त्वया

क्रतुर्न दृष्टान्त उदाहृतः समः ।

फलैः पृथक्त्वाद्बहुकारकैः क्रतुः

संसाध्यते ज्ञानमतो विपर्ययम् ॥ २२॥

सप्रत्यवायो ह्यहमित्यनात्मधी

रज्ञप्रसिद्धा न तु तत्त्वदर्शिनः ।

तस्माद्बुधैस्त्याज्यमविक्रियात्मभि

र्विधानतः कर्म विधिप्रकाशितम् ॥ २३॥

श्रद्धान्वितस्तत्त्वमसीति वाक्यतो

गुरोः प्रसादादपि शुद्धमानसः ।

विज्ञाय चैकात्म्यमथात्मजीवयोः

सुखी भवेन्मेरुरिवाप्रकम्पनः ॥ २४॥

आदौ पदार्थावगतिर्हि कारणं

वाक्यार्थविज्ञानविधौ विधानतः ।

तत्त्वम्पदार्थो परमात्मजीवका

वसीति चैकात्म्यमथानयोर्भवेत् ॥ २५॥

प्रत्यक्परोक्षादिविरोधमात्मनो

र्विहाय सङ्गृह्य तयोश्चिदात्मताम् ।

संशोधितां लक्षणया च लक्षितां

ज्ञात्वा स्वमात्मानमथाद्वयो भवेत् ॥ २६॥

एकात्मकत्वाज्जहती न सम्भवे

त्तथा जहल्लक्षणता विरोधतः ।

सोऽयम्पदार्थाविव भागलक्षणा

युज्येत तत्त्वम्पदयोरदोषतः ॥ २७॥

रसादिपञ्चीकृतभूतसम्भवं

भोगालयं दुःखसुखादिकर्मणाम् ।

शरीरमाद्यन्तवदादिकर्मजं

मायामयं स्थूलमुपाधिमात्मनः ॥ २८॥

सूक्ष्मं मनोबुद्धिदशेन्द्रियैर्युतं

प्राणैरपञ्चीकृतभूतसम्भवम् ।

भोक्तुः सुखादेरनुसाधनं भवे

च्छरीरमन्यद्विदुरात्मनो बुधाः ॥ २९॥

अनाद्यनिर्वाच्यमपीह कारणं

मायाप्रधानं तु परं शरीरकम् ।

उपाधिभेदात्तु यतः पृथक् स्थितं

स्वात्मानमात्मन्यवधारयेत्क्रमात् ॥ ३०॥

क्रोशेष्वयं तेषु तु तत्तदाकृति

र्विभाति सङ्गात्स्फटिकोपलो यथा ।

असङ्गरूपोऽयमजो यतोऽद्वयो

विज्ञायतेऽस्मिन्परितो विचारिते ॥ ३१॥

बुद्धेस्त्रिधा वृत्तिरपीह दृश्यते

स्वप्नादिभेदेन गुणत्रयात्मनः ।

अन्योन्यतोऽस्मिन्व्यभिचारतो मृषा

नित्ये परे ब्रह्मणि केवले शिवे ॥ ३२॥

देहेन्द्रियप्राणमनश्चिदात्मनां

सङ्घादजस्रं परिवर्तते धियः ।

वृत्तिस्तमोमूलतयाज्ञलक्षणा

यावद्भवेत्तावदसौ भवोद्भवः ॥ ३३॥

नेतिप्रमाणेन निराकृताखिलो

हृदा समास्वादितचिद्घनामृतः ।

त्यजेदशेषं जगदात्तसद्रसं

पीत्वा यथाम्भः प्रजहाति तत्फलम् ॥ ३४॥

कदाचिदात्मा न मृतो न जायते

न क्षीयते नापि विवर्धतेऽनवः ।

निरस्तसर्वातिशयः सुखात्मकः

स्वयम्प्रभः सर्वगतोऽयमद्वयः ॥ ३५॥

एवंविधे ज्ञानमये सुखात्मके

कथं भवो दुःखमयः प्रतीयते ।

अज्ञानतोऽध्यासवशात्प्रकाशते

ज्ञाने विलीयेत विरोधतः क्षणात् ॥ ३६॥

यदन्यदन्यत्र विभाव्यते भ्रमा

दध्यासमित्याहुरमुं विपश्चितः ।

असर्पभूतेऽहिविभावनं यथा

रज्ज्वादिके तद्वदपीश्वरे जगत् ॥ ३७॥

विकल्पमायारहिते चिदात्मके

ऽहङ्कार एष प्रथमः प्रकल्पितः ।

अध्यास एवात्मनि सर्वकारणे

निरामये ब्रह्मणि केवले परे ॥ ३८॥

इच्छादिरागादिसुखादिधर्मिकाः

सदा धियः संसृतिहेतवः परे ।

यस्मात्प्रसुप्तौ तदभावतः परः

सुखस्वरूपेण विभाव्यते हि नः ॥ ३९॥

अनाद्यविद्योद्भवबुद्धिबिम्बितो

जीवः प्रकाशोऽयमितीर्यते चितः ।

आत्मा धियः साक्षितया पृथक् स्थितो

बुद्ध्यापरिच्छिन्नपरः स एव हि ॥ ४०॥

चिद्बिम्बसाक्ष्यात्मधियां प्रसङ्गत

स्त्वेकत्र वासादनलाक्तलोहवत् ।

अन्योन्यमध्यासवशात्प्रतीयते

जडाजडत्वं च चिदात्मचेतसोः ॥ ४१॥

गुरोः सकाशादपि वेदवाक्यतः ।

सञ्जातविद्यानुभवो निरीक्ष्य तम् ।

स्वात्मानमात्मस्थमुपाधिवर्जितं

त्यजेदशेषं जडमात्मगोचरम् ॥ ४२॥

प्रकाशरूपोऽहमजोऽहमद्वयो

ऽसकृद्विभातोऽहमतीव निर्मलः ।

विशुद्ध विज्ञानघनो निरामयः

सम्पूर्ण आनन्दमयोऽहमक्रियः ॥ ४३॥

सदैव मुक्तोऽहमचिन्त्यशक्तिमान्

अतीन्द्रियज्ञानमविक्रियात्मकः ।

अनन्तपारोऽहमहर्निशं बुधै

र्विभावितोऽहं हृदि वेदवादिभिः ॥ ४४॥

एवं सदात्मानमखण्डितात्मना

विचारमाणस्य विशुद्धभावना ।

हन्यादविद्यामचिरेण कारकै

रसायनं यद्वदुपासितं रुजः ॥ ४५॥

विविक्त आसीन उपारतेन्द्रियो

विनिर्जितात्मा विमलान्तराशयः ।

विभावयेदेकमनन्यसाधनो

विज्ञानदृक्केवल आत्मसंस्थितः ॥ ४६॥

विश्वं यदेतत्परमात्मदर्शनं

विलापयेदात्मनि सर्वकारणे ।

पूर्णश्चिदानन्दमयोऽवतिष्ठते

न वेद बाह्यं न च किञ्चिदान्तरम् ॥ ४७॥

पूर्वं समाधेरखिलं विचिन्तये

दोङ्कारमात्रं सचराचरं जगत् ।

तदेव वाच्यं प्रणवो हि वाचको

विभाव्यतेऽज्ञानवशान्न बोधतः ॥ ४८॥

अकारसंज्ञः पुरुषो हि विश्वको

ह्युकारकस्तैजस ईर्यते क्रमात् ।

प्राज्ञो मकारः परिपठ्यतेऽखिलैः

समाधिपूर्वं न तु तत्त्वतो भवेत् ॥ ४९॥

विश्वं त्वकारं पुरुषं विलापये

दुकारमध्ये बहुधा व्यवस्थितम् ।

ततो मकारे प्रविलाप्य तैजसं

द्वितीयवर्णं प्रणवस्य चान्तिमे ॥ ५०॥

मकारमप्यात्मनि चिद्घने परे

विलापयेद्प्राज्ञमपीह कारणम् ।

सोऽहं परं ब्रह्म सदा विमुक्तिम

द्विज्ञानदृङ्मुक्त उपाधितोऽमलः ॥ ५१॥

एवं सदा जातपरात्मभावनः

स्वानन्दतुष्टः परिविस्मृताखिलः ।

आस्ते स नित्यात्मसुखप्रकाशकः

साक्षाद्विमुक्तोऽचलवारिसिन्धुवत् ॥ ५२॥

एवं सदाभ्यस्तसमाधियोगिनो

निवृत्तसर्वेन्द्रियगोचरस्य हि ।

विनिर्जिताशेषरिपोरहं सदा

दृश्यो भवेयं जितषड्गुणात्मनः ॥ ५३॥

ध्यात्वैवमात्मानमहर्निशं मुनि

स्तिष्ठेत्सदा मुक्तसमस्तबन्धनः ।

प्रारब्धमश्नन्नभिमानवर्जितो

मय्येव सक्षात्प्रविलीयते ततः ॥ ५४॥

आदौ च मध्ये च तथैव चान्ततो

भवं विदित्वा भयशोककारणम् ।

हित्वा समस्तं विधिवादचोदितं

भजेत्स्वमात्मानमथाखिलात्मनाम् ॥ ५५॥

आत्मन्यभेदेन विभावयन्निदं

भवत्यभेदेन मयात्मना तदा ।

यथा जलं वारिनिधौ यथा पयः

क्षीरे वियद्व्योम्न्यनिले यथानिलः ॥ ५६॥

इत्थं यदीक्षेत हि लोकसंस्थितो

जगन्मृषैवेति विभावयन्मुनिः ।

निराकृतत्वाच्छ्रुतियुक्तिमानतो

यथेन्दुभेदो दिशि दिग्भ्रमादयः ॥ ५७॥

यावन्न पश्येदखिलं मदात्मकं

तावन्मदाराधनतत्परो भवेत्

श्रद्धालुरत्यूर्जितभक्तिलक्षणो

यस्तस्य दृश्योऽहमहर्निशं हृदि ॥ ५८॥

रहस्यमेतच्छ्रुतिसारसङ्ग्रहं

मया विनिश्चित्य तवोदितं प्रिय ।

यस्त्वेतदालोचयतीह बुद्धिमान्

स मुच्यते पातकराशिभिः क्षणात् ॥ ५९॥

भ्रातर्यदीदं परिदृश्यते जग

न्मायैव सर्वं परिहृत्य चेतसा ।

मद्भावनाभावितशुद्धमानसः

सुखी भवानन्दमयो निरामयः ॥ ६०॥

यः सेवते मामगुणं गुणात्परं

हृदा कदा वा यदि वा गुणात्मकम् ।

सोऽहं स्वपादाञ्चितरेणुभिः स्पृशन्

पुनाति लोकत्रितयं यथा रविः ॥ ६१॥

विज्ञानमेतदखिलं श्रुतिसारमेकं

वेदान्तवेद्यचरणेन मयैव गीतम् ।

यः श्रद्धया परिपठेद् गुरुभक्तियुक्तो

मद्रूपमेति यदि मद्वचनेषु भक्तिः ॥ ६२॥

इति श्रीमदध्यात्मरामायणे उमामहेश्वरसंवादे उत्तरकाण्डे

पञ्चमः सर्गः ॥ ५॥





॥ अध्यात्मरामायणे उत्तरकाण्डम् ॥

षष्ठः सर्गः ॥



श्रीमहादेव उवाच ।

एकदा मुनयः सर्वे यमुनातीरवासिनः ।

आजग्मू राघवं द्रष्टुं भयाल्लवणरक्षसः ॥ १॥

कृत्वाग्रे तु मुनिश्रेष्ठं भार्गवं च्यवनं द्विजाः ।

असङ्ख्याताः समायाता रामादभयकाङ्क्षिणः ॥ २॥

तान्पूजयित्वा परया भक्त्या रघुकुलोत्तमः ।

उवाच मधुरं वाक्यं हर्षयन्मुनिमण्डलम् ॥ ३॥

करवाणि मुनिश्रेष्ठाः किमागमनकारणम् ।

धन्योऽस्मि यदि यूयं मां प्रीत्या द्रष्टुमिहागताः ॥ ४॥

दुष्करं चापि यत्कार्यं भवतां तत्करोम्यहम् ।

आज्ञापयन्तु मां भृत्यं ब्राह्मणा दैवतं हि मे ॥ ५॥

तच्छ्रुत्वा सहसा हृष्टश्च्यवनो वाक्यमब्रवीत् ।

मधुनामा महादैत्यः पुरा कृतयुगे प्रभो ॥ ६॥

आसीदतीव धर्मात्मा देवब्राह्मणपूजकः ।

तस्य तुष्टो महादेवो ददौ शूलमनुत्तमम् ॥ ७॥

प्राह चानेन यं हंसि स तु भस्मीभविष्यति ।

रावणस्यानुजा भार्या तस्य कुम्भीनसी श्रुता ॥ ८॥

तस्यां तु लवणो नाम राक्षसो भीमविक्रमः ।

आसीद्दुरात्मा दुर्धर्षो देवब्राह्मणहिंसकः ॥ ९॥

पीडितास्तेन राजेन्द्र वयं त्वां शरणं गताः ।

तच्छ्रुत्वा राघवोऽप्याह मा भीर्वो मुनिपुङ्गवाः ॥ १०॥

लवणं नाशयिष्यामि गच्छन्तु विगतज्वराः ।

इत्युक्त्वा प्राह रामोऽपि भ्रातृन् को वा हनिष्यति ॥ ११॥

लवणं राक्षसं दद्यात् ब्राह्मणेभोऽभयं महत् ।

तच्छ्रुत्वा प्राञ्जलिः प्राह भरतो राघवाय वै ॥ १२॥

अहमेव हनिष्यामि देवाज्ञापय मां प्रभो ।

ततो रामं नमस्कृत्य शत्रुघ्नो वाक्यमब्रवीत् ॥ १३॥

लक्ष्मणेन महत्कार्यं कृतं राघवसंयुगे ।

नन्दिग्रामे महाबुद्धिर्भरतो दुःखमन्वभूत् ॥ १४॥

अहमेव गमिष्यामि लवणस्य वधाय च ।

त्वत्प्रसादाद्रघुश्रेष्ठ हन्यां तं राक्षसं युधि ॥ १५॥

तच्छ्रुत्वा स्वाङ्कमारोप्य शत्रुघ्नं शत्रुसूदनः ।

प्राहाद्यैवाभिषेक्ष्यामि मथुराराज्यकारणात् ॥ १६॥

आनाय्य च सुसम्भारांलक्षमणेनाभिषेचने ।

अनिच्छन्तमपि स्नेहादभिषेकमकारयत् ॥ १७॥

दत्त्वा तस्मै शरं दिव्यं रामः शत्रुघ्नमब्रवीत् ।

अनेन जहि बाणेन लवणं लोककण्टकम् ॥ १८॥

स तु सम्पूज्य तच्छूलं गेहे गच्छति काननम् ।

भक्षणार्थं तु जन्तूनां नानाप्राणिवधाय च ॥ १९॥

स तु नायाति सदनं यावद्वनचरो भवेत् ।

तावदेव पुरद्वारि तिष्ठ त्वं धृतकार्मुकः ॥ २०॥

योत्स्यते स त्वया क्रुद्धस्तदा वध्यो भविष्यति ।

तं हत्वा लवणं क्रूरं तद्वनं मधुसंज्ञितम् ॥ २१॥

निवेश्य नगरं तत्र तिष्ठ त्वं मेऽनुशासनात् ।

अश्वानां पञ्चसाहस्रं रथानां च तदर्धकम् ॥ २२॥

गजानां षट् शतानीह पत्तीनामयुतत्रयम् ।

आगमिष्यति पश्चात्त्वमग्रे साधय राक्षसम् ॥ २३॥

इत्युक्त्वा मूर्ध्न्यवघ्राय प्रेषयामास राघवः ।

शत्रुघ्नं मुनिभिः सार्धमाशीर्भिरभिनन्द्य च ॥ २४॥

शत्रुघ्नोऽपि तथा चक्रे यथा रामेण चोदितः ।

हत्वा मधुसुतं युद्धे मथुरामकरोत्पुरीम् ॥ २५॥

स्फीतां जनपदां चक्रे मथुरां दानमानतः ।

सीतापि सुषुवे पुत्रौ द्वौ वाल्मीकेरथाश्रमे ॥ २६॥

मुनिस्तयोर्नाम चक्रे कुशो ज्येष्ठोऽनुजो लवः ।

क्रमेण विद्यासम्पन्नौ सीतापुत्रौ बभूवतुः ॥ २७॥

उपनीतौ च मुनिना वेदाध्ययनतत्परौ ।

कृत्स्नं रामायणं प्राह काव्यं बालकयोर्मुनिः ॥ २८॥

शङ्करेण पुरा प्रोक्तं पार्वत्यै पुरहारिणा ।

वेदोपबृंहनार्थाय तावग्राहयत प्रभुः ॥ २९॥

कुमारौ स्वरसम्पन्नौ सुन्दरावश्विनाविव ।

तन्त्रीतालसमायुक्तौ गायन्तौ चेरतुर्वने ॥ ३०॥

तत्र तत्र मुनीनां तौ समाजे सुररूपिणौ ।

गायन्तावभितो दृष्ट्वा विस्मिता मुनयोऽब्रुवन् ॥ ३१॥

गन्धर्वेष्विव किन्नरेषु भुवि वा देवेषु देवालये

पातालेष्वथवा चतुर्मुखगृहे लोकेषु सर्वेषु च ।

अस्माभिश्चिरजीविभिश्चिरतरं दृष्ट्वा दिशः सर्वतो

नाज्ञायीदृशगीतवाद्यगरिमा नादर्शि नाश्रावि च ॥ ३२॥

एवं स्तुवद्भिरखिलैर्मुनिभिः प्रतिवासरम् ।

आसाते सुखमेकान्ते वाल्मीकेराश्रमे चिरम् ॥ ३३॥

अथ रामेऽश्वमेधादींश्चकार बहुदक्षिणान् ।

यज्ञान् स्वर्णमयीं सीतां विधाय विपुलद्युतिः ॥ ३४॥

तस्मिन्विताने ऋषयः सर्वे राजर्षयस्तथा ।

ब्राह्मणाः क्षत्रिया वैश्याः समाजग्मुर्दिदृक्षवः ॥ ३५॥

वाल्मीकिरपि सङ्गृह्य गायन्तौ तौ कुशीलवौ ।

जगाम ऋषिवाटस्य समीपं मुनिपुङ्गवः ॥ ३६॥

तत्रैकान्ते स्थितं शान्तं समाधिविरमे मुनिम् ।

कुशः पप्रच्छ वाल्मीकिं ज्ञानशास्त्रं कथान्तरे ॥ ३७॥

भगवञ्छ्रोतुमिच्छामि सङ्क्षेपाद्भवतोऽखिलम् ।

देहिनः संसृतिर्बन्धः कथमुत्पद्यते दृढः ॥ ३८॥

कथं विमुच्यते देही दृढबन्धाद्भवाभिधात् ।

वक्तुमर्हसि सर्वज्ञ मह्यं शिष्याय ते मुने ॥ ३९॥

वाल्मीकिरुवाच ।

श्रृणु वक्ष्यामि ते सर्वं सङ्क्षेपाद्बन्धमोक्षयोः ।

स्वरूपं साधनं चापि मत्तः श्रुत्वा यथोदितम् ॥ ४०॥

तथैवाचर भद्रं ते जीवन्मुक्तो भविष्यसि ।

देह एव महागेहमदेहस्य चिदात्मनः ॥ ४१॥

तस्याहङ्कार एवास्मिन्मन्त्री तेनैव कल्पितः ।

देहगेहाभिमानं स्वं समारोप्य चिदात्मनि ॥ ४२॥

तेन तादात्म्यमापन्नः स्वचेष्टितमशेषतः ।

विदधाति चिदानन्दे तद्वासितवपुः स्वयम् ॥ ४३॥

तेन सङ्कल्पितो देही सङ्कल्पनिगडावृतः ।

पुत्रदारगृहादीनि सङ्कल्पयति चानिशम् ॥ ४४॥

सङ्कल्पयन्स्वयं देही परिशोचति सर्वदा ।

त्रयस्तस्याहमो देहा अधमोत्तममध्यमाः ॥ ४५॥

तमः सत्त्वरजः संज्ञा जगतः कारणं स्थितेः ।

तमोरूपाद्धि सङ्कल्पान्नित्यं तामसचेष्टया ॥ ४६॥

अत्यन्तं तामसो भूत्वा कृमिकीटत्वमाप्नुयात् ।

सत्त्वरूपो हि सङ्कल्पो धर्मज्ञानपरायणः ॥ ४७॥

अदूरमोक्षसाम्राज्यः सुखरूपो हि तिष्ठति ।

रजोरूपो हि सङ्कल्पो लोके स व्यवहारवान् ॥ ४८॥

परितिष्ठति संसारे पुत्रदारानुरञ्जितः ।

त्रिविधं तु परित्यज्य रूपमेतन्महामते ॥ ४९॥

सङ्कल्पं परमाप्नोति पदमात्मपरिक्षये ।

दृष्टीः सर्वाः परित्यज्य नियम्य मनसा मनः ॥ ५०॥

सबाह्याभ्यन्तरार्थस्य सङ्कल्पस्य क्षयं कुरु ।

यदि वर्षसहस्राणि तपश्चरसि दारुणम् ॥ ५१॥

पातालस्थस्य भूस्थस्य स्वर्गस्थस्यापि तेऽनघ ।

नान्यः कश्चिदुपायोऽस्ति सङ्कल्पोपशमादृते ॥ ५२॥

अनाबाधेऽविकारे स्वे सुखे परमपावने ।

सङ्कल्पोपशमे यत्नं पौरुषेण परं कुरु ॥ ५३॥

सङ्कल्पतन्तौ निखिला भावाः प्रोताः किलानघ ।

छिन्ने तन्तौ न जानीमः क्वयान्ति विभवाः पराः ॥ ५४॥

निःसङ्कल्पो यथाप्राप्तव्यवहारपरो भव ।

क्षये सङ्कल्पजालस्य जीवो ब्रह्मत्वमाप्नुयात् ॥ ५५॥

अधिगतपरमार्थतामुपेत्य प्रसभमपास्य विकल्पजालमुच्चैः ।

अधिगमय पदं तदद्वितीयं विततसुखाय सुषुप्तचित्तवृत्तिः ॥ ५६॥

इति श्रीमदध्यात्मरामायणे उमामहेश्वरसंवादे उत्तरकाण्डे षष्ठः

सर्गः ॥ ६॥





॥ अध्यात्मरामायणे उत्तरकाण्डम् ॥

सप्तम सर्गः ॥



श्रीमहादेव उवाच ।



वाल्मीकिना बोधितोऽसौ कुशः सद्योगतभ्रमः ।

अन्तर्मुक्तो बहिः सर्वमनुकुर्वंश्चकार सः ॥ १॥

वाल्मीकिरपि तौ प्राह सीतापुत्रौ महाधियौ ।

तत्र तत्र च गायन्तौ पुरे वीथिषु सर्वतः ॥ २॥

रामस्याग्रे प्रगायेतं शुश्रूषुर्यदि राघवः ।

न ग्राह्यं वै युवाभ्यां तद्यदि किञ्चित्प्रदास्यति ॥ ३॥

इति तौ चोदितौ तत्र गायमानौ विचेरतुः ।

यथोक्तमृषिणा पूर्वं तत्र तत्राभ्यगायताम् ॥ ४॥

तां स शुश्राव काकुत्स्थः पूर्वचर्यां ततस्ततः ।

अपूर्वपाठजातिं च गेयेन समभिप्लुताम् ॥ ५॥

बालयोः राघवः श्रुत्वा कौतूहलमुपेयिवान् ।

अथ कर्मान्तरे राजा समाहूय महामुनीन् ॥ ६॥

राज्ञश्चैव नरव्याघ्रः पण्डितांश्चैव नैगमान् ।

पौराणिकान् शब्दविदो ये च वृद्धा द्विजातयः ॥ ७॥

एतान्सर्वान्समाहूय गायकौ समवेशयत् ।

ते सर्वे हृष्टमनसो राजानो ब्राह्मणादयः ॥ ८॥

रामं तौ दारकौ दृष्ट्वा विस्मिताः ह्यनिमेषणाः ।

अवोचन् सर्व एवैते परस्परमथागताः ॥ ९॥

इमौ रामस्य सदृशौ बिम्बाद्बिम्बमिवोदितौ ।

जटिलौ यदि न स्यातां न च वल्कलधारिणौ ॥ १०॥

विशेषं नाधिगच्छामो राघवस्यानयोस्तदा ।

एवं संवदतां तेषां विस्मितानां परस्परम् ॥ ११॥

उपचक्रमतुर्गातुं तावुभौ मुनिदारकौ ।

ततः प्रवृत्तं मधुरं गान्धर्वमतिमानुषम् ॥ १२॥

श्रुत्वा तन्मधुरं गीतमपराह्णे रघूत्तमः ।

उवाच भरतं चाभ्यां दीयतामयुतं वसु ॥ १३॥

दीयमानं सुवर्णं तु न तज्जगृहतुस्तदा ।

किमनेन सुवर्णेन राजन्नो वन्यभोजनौ ॥ १४॥

इति स्न्त्यज्य सन्दत्तं जग्मतुर्मुनिसन्निधिम् ।

एवं श्रुत्वा तु चरितं रामः स्वस्यैव विस्मितः ॥ १५॥

ज्ञात्वा सीताकुमारौ तौ शत्रुघ्नं चेदमब्रवीत् ।

हनूमन्तं सुषेणं च विभीषणमथाङ्गदम् ॥ १६॥

भगवन्तं महात्मानं वाल्मीकिं मुनिसत्तमम् ।

आनयध्वं मुनिवरं ससीतं देवसम्मितम् ॥ १७॥

अस्यास्तु पर्षदो मध्ये प्रत्ययं जनकात्मजा ।

करोतु शपथं सर्वे जानन्तु गतकल्मषाम् ॥ १८॥

सीतां तद्वचनं श्रुत्वा गताः सर्वेऽतिविस्मिताः ।

ऊचुर्यथोक्तं रामेण वाल्मीकिं रामपार्षदाः ॥ १९॥

रामस्य हृद्गतं सर्वं ज्ञात्वा वाल्मीकिरब्रवीत् ।

श्वः करिष्यति वै सीता शपथं जनसंसदि ॥ २०॥

योषितां परमं दैवं पतिरेव न संशयः ।

तच्छ्रुत्वा सहसा गत्वा सर्वे प्रोचुर्मुनेर्वचः ॥ २१॥

राघवस्यापि रामोऽपि श्रुत्वा मुनिवचस्तथा ।

राजानो मुनयः सर्वे श्रृणुध्वमिति चाब्रवीत् ॥ २२॥

सीतायां शपथं लोका विजानन्तु सुभाशुभम् ।

इत्युक्ता राघवेणाथ लोकाः सर्वे दिदृक्षवः ॥ २३॥

ब्रह्मणाः क्षत्रिया वैश्याः शूद्राश्चैव महर्षयः ।

वानराश्च समाजग्मुः कौतूहलसमन्विताः ॥ २४॥

ततो मुनिवरस्तूर्णं ससीतः समुपागमत् ।

अग्रतस्तमृषिं कृत्वायान्ती किञ्चिदवाङ्मुखी ॥ २५॥

कृताञ्जलिर्बाष्पकण्ठा सीता यज्ञं विवेश तम् ।

दृष्ट्वा लक्ष्मीमिवायान्तीं ब्रह्माणमनुयायिनीम् ॥ २६॥

वाल्मीकेः पृष्ठतः सीतां साधुवादो महानभूत् ।

तदा मध्ये जनौघस्य प्रविश्य मुनिपुङ्गवः ॥ २७॥

सीतासहायो वाल्मीकिरिति प्राह च राघवम् ।

इयं दाशरथे सीता सुव्रता धर्मचारिणी ॥ २८॥

अपापा ते पुरा त्यक्ता ममाश्रमसमीपतः ।

लोकापवादभीतेन त्वया राम महावने ॥ २९॥

प्रत्ययं दास्यते सीता तदनुज्ञातुमर्हसि ।

इमौ तु सीतातनयाविमौ यमलजातकौ ॥ ३०॥

सुतौ तु तव दुर्धर्षौ तथ्यमेतद्ब्रवीमि ते ।

प्रचेतसोऽहं दशमः पुत्रो रघुकुलोद्वह ॥ ३१॥

अनृतं न स्मराम्युक्तं तथेमौ तव पुत्रकौ ।

बहून्वर्षगणान् सम्यक् तपश्चर्या मया कृता ॥ ३२॥

नोपाश्नीयां फलं तस्या दुष्टेयं यदि मैथिली ।

वाल्मीकिनैवमुक्तस्तु राघवः प्रत्यभाषत ॥ ३३॥

एवमेतन्महाप्राज्ञ यथा वदसि सुव्रत ।

प्रत्ययो जनितो मह्यं तव वाक्यैरकिल्बिषैः ॥ ३४॥

लङ्कायामपि दत्तो मे वैदेह्या प्रत्ययो महान् ।

देवानां पुरतस्तेन मन्दिरे सम्प्रवेशिता ॥ ३५॥

सेयं लोकभयाद्ब्रह्मन्नपापापि सती पुरा ।

सीता मया परित्यक्ता भवांस्तत्क्षन्तुमर्हति ॥ ३६॥

ममैव जातौ जानामि पुत्रावेतौ कुशीलवौ ।

शुद्धायां जगतीमध्ये सीतायां प्रीतिरस्तु मे ॥ ३७॥

देवाः सर्वे परिज्ञाय रामाभिप्रायमुत्सुकाः ।

ब्रह्माणमग्रतः कृत्वा समाजग्मुः सहस्रशः ॥ ३८॥

प्रजाः समागमन्हृष्टाः सीता कौशेयवासिनी ।

उदङ्मुखी ह्यधोदृष्टिः प्राञ्जलिर्वाक्यमब्रवीत् ॥ ३९॥

रामादन्यं यथाहं वै मनसापि न चिन्तये ।

तथा मे धरणी देवी विवरं दातुमर्हति ॥ ४०॥

तथा शपन्त्याः सीतायाः प्रादुरासीन्महाद्भुतम् ।

भूतलाद्दिव्यमत्यर्थं सिंहासनमनुत्तमम् ॥ ४१॥

नागेन्द्रैर्ध्रियमाणं च दिव्यदेहै रविप्रभम् ।

भूदेवी जानकीं दोर्भ्यां गृहीत्वा स्नेहसंयुता ॥ ४२॥

स्वागतं तामुवाचैनामासने संन्यवेशयत् ।

सिंहासनस्थां वैदेहीं प्रविशन्तीं रसातलम् ॥ ४३॥

निरन्तरा पुष्पवृष्टिर्दिव्या सीतामवाकिरत् ।

साधुवादश्च सुमहान् देवानां परमाद्भुतः ॥ ४४॥

ऊचुश्च बहुधा वाचो ह्यन्तरिक्षगताः सुराः ।

अन्तरिक्षे च भूमौ च सर्वे स्थावरजङ्गमाः ॥ ४५॥

वानराश्च महकायाः सीताशपथकारणात् ।

केचिच्चिन्तापरास्तस्य केचिद्ध्यानपरायणाः ॥ ४६॥

केचिद्रामं निरीक्षन्तः केचित्सीतामचेतसः ।

मुहूर्तमात्रं तत्सर्वं तूष्णीभूतमचेतनम् ॥ ४७॥

सीताप्रवेशनं दृष्ट्वा सर्वं सम्मोहितं जगत् ।

रामस्तु सर्वं ज्ञात्वैव भविष्यत्कार्यगौरवम् ॥ ४८॥

अजानन्निव दुःखेन शुशोच जनकात्मजाम् ।

ब्रह्मणा ऋषिभिः सार्धं बोधितो रघुनन्दनः ॥ ४९॥

प्रतिबद्ध इव स्वप्नाच्चकारानन्तराः क्रियाः ।

विससर्ज ऋषीन् सर्वानृत्विजो ये समागताः ॥ ५०॥

तान् सर्वान् धनरत्नाद्यैस्तोषयामास भूरिशः ।

उपादाय कुमारौ तावयोध्यामगमत्प्रभुः ॥ ५१॥

तदादि निःस्पृहो रामः सर्वभोगेषु सर्वदा ।

आत्मचिन्तापरो नित्यमेकान्ते समुपस्थितः ॥ ५२॥

एकान्ते ध्याननिरते एकदा राघवे सति ।

ज्ञात्वा नारायणं साक्षात्कौसल्या प्रियवादिनी ॥ ५३॥

भक्त्यागत्य प्रसन्नं तं प्रणता प्राह हृष्टधीः ।

राम त्वं जगतामादिरादिमध्यान्तवर्जितः ॥ ५४॥

परमात्मा परानन्दः पूर्णः पुरुष ईश्वरः ।

जातोऽसि मे गर्भगृहे मम पुण्यातिरेकतः ॥ ५५॥

अवसाने ममाप्यद्य समयोऽभूद्रघुत्तम ।

नाद्याप्यबोधजः कृत्स्नो भवबन्धो निवर्तते ॥ ५६॥

इदानीमपि मे ज्ञानं भवबन्धनिवर्तकम् ।

यथा सङ्क्षेपतो भूयात्तथा बोधय मां विभो ॥ ५७॥

निर्वेदवादिनीमेवं मातरं मातृवत्सलः ।

दयालुः प्राह धर्मात्मा जराजर्जरितां शुभाम् ॥ ५८॥

मार्गास्त्रयो मया प्रोक्ताः पुरा मोक्षाप्तिसाधकाः ।

कर्मयोगो ज्ञानयोगो भक्तियोगश्च शाश्वतः ॥ ५९॥

भक्तिर्विभिद्यते मातस्त्रिविधा गुणभेदतः ।

स्वभावो यस्य यस्तेन तस्य भक्तिर्विभिद्यते ॥ ६०॥

यस्तु हिंसां समुद्दिश्य दम्भं मात्सर्यमेव वा ।

भेददृष्टिश्च संरम्भी भक्तो मे तामसः स्मृतः ॥ ६१॥

फलाभिसन्धिर्भोगार्थी धनकामो यशस्तथा ।

अर्चादौ भेदबुद्ध्या मां पूजयेत्स तु राजसः ॥ ६२॥

परस्मिन्नर्पितं यस्तु कर्म निर्हरणाय वा ।

कर्तव्यमिति वा कुर्याद्भेदबुद्ध्या स सात्त्विकः ॥ ६३॥

मद्गुणाश्रयणादेव मय्यनन्तगुणालये ।

अविच्छिन्न मनोवृत्तिर्यथा गङ्गाम्बुनोऽम्बुधौ ॥ ६४॥

तदेव भक्तियोगस्य लक्षणं निर्गुणस्य हि ।

अहैतुक्यव्यवहिता या भक्तिर्मयि जायते ॥ ६५॥

सा मे सालोक्यसामीप्यसार्ष्टिसायुज्यमेव वा ।

ददात्यपि न गृह्णन्ति भक्ता मत्सेवनं विना ॥ ६६॥

स एवात्यन्तिको योगो भक्तिमार्गस्य भामिनि ।

मद्भावं प्राप्नुयात्तेन अतिक्रम्य गुणत्रयम् ॥ ६७॥

महता कामहीनेन स्वधर्माचरणेन च ।

कर्मयोगेन शस्तेन वर्जितेन विहिंसनात् ॥ ६८॥

मद्दर्शनस्तुतिमहापूजाभिः स्मृतिवन्दनैः ।

भूतेषु मद्भावनया सङ्गेनासत्यवर्जनैः ॥ ६९॥

बहुमानेन महतां दुःखिनामनुकम्पया ।

स्वसमानेषु मैत्र्या च यमादीनां निषेवया ॥ ७०॥

वेदान्तवाक्यश्रवणान्मम नामानुकिर्तनात् ।

सत्सङ्गेनार्जवेनैव ह्यहमः परिवर्जनात् ॥ ७१॥

काङ्क्षया मम धर्मस्य परिशुद्धान्तरो जनः ।

मद्गुणश्रवणादेव याति मामञ्जसा जनः ॥ ७२॥

यथा वायुवशाद्गन्धः स्वाश्रयाद्घ्राणमाविशेत् ।

योगाभ्यासरतं चित्तमेवमात्मानमाविशेत् ॥ ७३॥

सर्वेषु प्राणिजातेषु ह्यहमात्मा व्यवस्थितः ।

तमज्ञात्वा विमूढात्मा कुरुते केवलं बहिः ॥ ७४॥

क्रियोत्पन्नैर्नैकभेदैर्द्रव्यैर्मे नाम्ब तोषणम् ।

भूतावमानिनार्चायामर्चितोऽहं न पूजितः ॥ ७५॥

तावन्मामर्चयेद्देवं प्रतिमादौ स्वकर्मभिः ।

यावत्सर्वेषु भूतेषु स्थितं चात्मनि न स्मरेत् ॥ ७६॥

यस्तु भेदं प्रकुरुते स्वात्मनश्च परस्य च ।

भिन्नदृष्टेर्भयं मृत्युस्तस्य कुर्यान्न संशयः ॥ ७७॥

मामतः सर्वभूतेषु परिच्छिन्नेषु संस्थितम् ।

एकं ज्ञानेन मानेन मैत्र्या चार्चेदभिन्नधीः ॥ ७८॥

चेतसैवानिशं सर्वभूतानि प्रणमेत्सुधीः ।

ज्ञात्वा मां चेतनं शुद्धं जीवरूपेण संस्थितम् ॥ ७९॥

तस्मात्कदाचिन्नेक्षेत भेदमीश्वरजीवयोः ।

भक्तियोगो ज्ञानयोगो मया मातरुदीरितः ॥ ८०॥

आलम्ब्यैकतरं वापि पुरुषः शुभमृच्छति ।

ततो मां भक्तियोगेन मातः सर्वहृदि स्थितम् ॥ ८१॥

पुत्ररूपेण वा नित्यं स्मृत्वा शान्तिमवाप्स्यसि ।

श्रुत्वा रामस्य वचनं कौसल्यानन्दसंयुता ॥ ८२॥

रामं सदा हृदि ध्यात्वा छित्त्वा संसारबन्धनम् ।

अतिक्रम्य गतीस्तिस्रोऽप्यवाप परमां गतिम् ॥ ८३॥

कैकेयी चापि योगं रघुपतिगदितं पूर्वमेवाधिगम्य

श्रद्धाभक्तिप्रशान्ता हृदि रघुतिलकं भावयन्ती गतासुः ।

गत्वा स्वर्गं स्फुरन्ती दशरथसहिता मोदमानावतस्थे

माता श्रीलक्ष्मणस्याप्यतिविमलमतिः प्राप भर्तुः समीपम् ॥ ८४॥

इति श्रीमदध्यात्मरामायणे उमामहेश्वरसंवादे उत्तरकाण्डे सप्तमः

सर्गः ॥ ७॥





॥ अध्यात्मरामायणे उत्तरकाण्डम् ॥

अष्टम सर्गः ॥



श्रीमहादेव उवाच ।



अथ काले गते कस्मिन् भरतो भीमविक्रमः ।

युधाजिता मातुलेन ह्याहूतोऽगात्ससैनिकः ॥ १॥

रामाज्ञया गतस्तत्र हत्वा गन्धर्वनायकान् ।

तिस्रः कोटीः पुरे द्वे तु निवेश्य रघुनन्दनः ॥ २॥

पुष्करं पुष्करावत्यां तक्षं तक्षशिलाह्वये ।

अभिषिच्य सुतौ तत्र धनधान्यसुहृद्वृतौ ॥ ३॥

पुनरागत्य भरतो रामसेवापरोऽभवत् ।

ततः प्रीतो रघुश्रेष्ठो लक्ष्मणं प्राह सादरम् ॥ ४॥

उभौ कुमारौ सौमित्रे गृहीत्वा पश्चिमां दिशम् ।

तत्र भिल्लान्विनिर्जित्य दुष्टान् सर्वापकारिणः ॥ ५॥

अङ्गदश्चित्रकेतुश्च महासत्त्वपराक्रमौ ।

द्वयोर्द्वे नगरे कृत्वा गजाश्वधनरत्नकैः ॥ ६॥

अभिषिच्य सुतौ तत्र शीघ्रमागच्छ मां पुनः ।

रामस्याज्ञां पुरस्कृत्य गजाश्वबलवाहनः ॥ ७॥

गत्वा हत्वा रिपून् सर्वान् स्थापयित्वा कुमारकौ ।

सौमित्रिः पुनरागत्य रामसेवापरोऽभवत् ॥ ८॥

ततस्तु काले महति प्रयाते रामं सदा धर्मपथे स्थितं हरिम् ।

द्रष्टुं समागादृषिवेषधारी कालस्ततो लक्ष्मणमित्युवाच ॥ ९॥

निवेदयस्वातिबलस्य दूतं मां द्रष्टुकामं पुरुषोत्तमाय ।

रामाय विज्ञापनमस्ति तस्य महर्षिमुख्यस्य चिराय धीमन् ॥ १०॥

तस्य तद्वचनं श्रुत्वा सौमित्रिस्त्वरयान्वितः ।

आचचक्षेऽथ रामाय स सम्प्राप्तं तपोधनम् ॥ ११॥

एवं ब्रुवन्तं प्रोवाच लक्ष्मणं राघवो वचः ।

शीघ्रं प्रवेश्यतां तात मुनिः सत्कारपूर्वकम् ॥ १२॥

लक्ष्मणस्तु तथेत्युक्त्वा प्रावेशयत तापसम् ।

स्वतेजसा ज्वलन्तं तं घृतसिक्तं यथानलम् ॥ १३॥

सोऽभिगम्य रघुश्रेष्ठं दीप्यमानः स्वतेजसा ।

मुनिर्मधुरवाक्येन वर्धस्वेत्याह राघवम् ॥ १४॥

तस्मै स मुनये रामः पूजां कृत्वा यथाविधि ।

पृष्ट्वानामयव्यग्रो रामः पृष्टोऽथ तेन सः ॥ १५॥

दिव्यासने समासीनो रामः प्रोवाच तापसम् ।

यदर्थमागतोऽसि त्वमिह तत्प्रापयस्व मे ॥ १६॥

वाक्येन चोदितस्तेन रामेणाह मुनिर्वचः ।

द्वन्द्वमेव प्रयोक्तव्यमनालक्ष्यं तु तद्वचः ॥ १७॥

नान्येन चैतच्छ्रोतव्यं नाख्यातव्यं च कस्यचित् ।

श्रृणुयाद्वा निरीक्षेद्वा यः स वध्यस्त्वया प्रभो ॥ १८॥

तथेति च प्रतिज्ञाय रामो लक्ष्मणमब्रवीत् ।

तिष्ठ त्वं द्वारि सौमित्रे नायात्वत्र जनो रहः ॥ १९॥

यथा गच्छति को वापि स वध्यो मे न संशयः ।

ततः प्राह मुनिं रामो येन वा त्वं विसर्जितः ॥ २०॥

यत्ते मनीषितं वाक्यं तद्वदस्व ममाग्रतः ।

ततः प्राह मुनिर्वाक्यं श्रृणु राम यथातथम् ॥ २१॥

ब्रह्मणा प्रेषितोऽस्मीश कार्यार्थे तेऽन्तिकं प्रभो ।

अहं हि पूर्वजो देव तव पुत्रः परन्तप ॥ २२॥

मायासङ्गमजो वीर कालः सर्वहरः स्मृतः ।

ब्रह्मा त्वामाह भगवान् सर्वदेवर्षिपूजितः ॥ २३॥

रक्षितुं स्वर्गलोकस्य समयस्ते महामते ।

पुरा त्वमेक एवासीर्लोकान् संहृत्य मायया ॥ २४॥

भार्यया सहितस्त्वं मामादौ पुत्रमजीजनः ।

तथा भोगवतं नागमनन्तमुदकेशयम् ॥ २५॥

मायया जनयित्वा त्वं द्वौ ससत्त्वौ महाबलौ ।

मधुकैटभकौ दैत्यौ हत्वा मेदोऽस्थिसञ्चयम् ॥ २६॥

इमां पर्वतसम्बद्धां मेदिनीं पुरुषर्षभ ।

पद्मे दिव्यार्कसङ्काशे नाभ्यामुत्पाद्य मामपि ॥ २७॥

मां विधाय प्रजाध्यक्षं मयि सर्वं न्यवेदयत् ।

सोऽहं संयुक्तसम्भारस्त्वामवोचं जगत्पते ॥ २८॥

रक्षां विधत्स्व भूतेभ्यो ये मे वीर्यापहारिणः ।

ततस्त्वं कश्यपाज्जातो विष्णुर्वामनरूपधृक् ॥ २९॥

हृतवानसि भूभारं वधाद्रक्षोगणस्य च ।

सर्वासूत्सार्यमाणासु प्रजासु धरणीधर ॥ ३०॥

रावणस्य वधाकाङ्क्षी मर्त्यलोकमुपागतः ।

दशवर्षसहस्राणि दशवर्षशतानि च ॥ ३१॥

कृत्वा वासस्य समयं त्रिदशेष्वात्मनः पुरा ।

स ते मनोरथः पूर्णः पूर्णे चायुषि ते नृषु ॥ ३२॥

कालस्तापसरूपेण त्वत्समीपमुपागमत् ।

ततो भूयश्च ते बुद्धिर्यदि राज्यमुपासितुम् ॥ ३३॥

तत्तथा भव भद्रं ते एवमाह पितामहः ।

यदि ते गमने बुद्धिर्देवलोकं जितेन्द्रिय ॥ ३४॥

सनाथा विष्णुना देवा भजन्तु विगतज्वराः ।

चतुर्मुखस्य तद्वाक्यं श्रुत्वा कालेन भाषितम् ॥ ३५॥

हसन् रामस्तदा वाक्यं कृत्स्नस्यान्तकमब्रवीत् ।

श्रुतं तव वचो मेऽद्य ममापीष्टतरं तु तत् ॥ ३६॥

सन्तोषः परमो ज्ञेयस्त्वदागमनकारणात् ।

त्रयाणामपि लोकानां कार्यार्थं मम सम्भवः ॥ ३७॥

भद्रं तेऽस्त्वागमिष्यामि यत एवाहमागतः ।

मनोरथस्तु सम्प्राप्तो न मेऽत्रास्ति विचारणा ॥ ३८॥

मत्सेवकानां देवानां सर्वकार्येषु वै मया ।

स्थातव्यं मायया पुत्र यथा चाह प्रजापतिः ॥ ३९॥

एवं तयोः कथयतोर्दुर्वासा मुनिरभ्यगात् ।

राजद्वारं राघवस्य दर्शनापेक्षया द्रुतम् ॥ ४०॥

मुनिर्लक्ष्मणमासाद्य दुर्वासा वाक्यमब्रवीत् ।

शीघ्रं दर्शय रामं मे कार्यं मेऽत्यन्तमाहितम् ॥ ४१॥

तच्छ्रुत्वा प्राह सौमित्रिर्मुनिं ज्वलनतेजसम् ।

रामेण कार्यं किं तेऽद्य किं तेऽभीष्टं करोम्यहम् ॥ ४२॥

राजा कार्यान्तरे व्यग्रो मुहूर्तं सम्प्रतीक्ष्यताम् ।

तच्छ्रुत्वा क्रोधसन्तप्तो मुनिः सौमित्रिमब्रवीत् ॥ ४३॥

अस्मिन् क्षणे तु सौमित्रे न दर्शयसि चेद्विभुम् ।

रामं सविषयं वंशं भस्मीकुर्यां न संशयः ॥ ४४॥

श्रुत्वा तद्वचनं घोरमृषेर्दुर्वाससो भृशम् ।

स्वरूपं तस्य वाक्यस्य चिन्तयित्वा स लक्ष्मणः ॥ ४५॥

सर्वनाशाद्वरं मेऽद्य नाशो ह्येकस्य कारणात् ।

निश्चित्यैवं ततो गत्वा रामाय प्राह लक्ष्मणः ॥ ४६॥

सौमित्रेर्वचनं श्रुत्वा रामः कालं व्यसर्जयत् ।

शीघ्रं निर्गम्य रामोऽपि ददर्शात्रेः सुतं मुनिम् ॥ ४७॥

रामोऽभिवाद्य सम्प्रीतो मुनिं पप्रच्छ सादरम् ।

किं कार्यं ते करोमीति मुनिमाह रघूत्तमः ॥ ४८॥

तच्छ्रुत्वा रामवचनं दुर्वासा राममब्रवीत् ।

अद्य वर्ष सहस्राणामुपवाससमापनम् ॥ ४९॥

अतो भोजनमिच्छामि सिद्धं यत्ते रघुत्तम ।

रामो मुनिवचः श्रुत्वा सन्तोषेण समन्वितः ॥ ५०॥

स सिद्धमन्नं मुनये यथावत्समुपाहरत् ।

मुनिर्भुक्त्वान्नममृतं सन्तुष्टः पुनरभ्यगात् ॥ ५१॥

स्वमाश्रमं गते तस्मिन् रामः सस्मार भाषितम् ।

कालेन शोकदुःखार्तो विमनाश्चाति विह्वलः ॥ ५२॥

अवाङ्मुखो दीनमना न शशाकाभिभाषितुम् ।

मनसा लक्ष्मणं ज्ञात्वा हतप्रायं रघूद्वहः ॥ ५३॥

अवाङ्मुखो बभूवाथ तूष्णीमेवाखिलेश्वरः ।

ततो रामं विलोक्याह सौमित्रिर्दुःखसम्प्लुतम् ॥ ५४॥

तूष्णीम्भूतं चिन्तयन्तं गर्हन्तं स्नेहबन्धनम् ।

मत्कृते त्यज सन्तापं जहि मां रघुनन्दन ॥ ५५॥

गतिः कालस्य कलिता पूर्वमेवेदृशी प्रभो ।

त्वयि हीनप्रतिज्ञे तु नरको मे ध्रुवं भवेत् ॥ ५६॥

मयि प्रीतिर्यदि भवेद्यद्यनुग्राह्यता तव ।

त्यक्त्वा शङ्कां जहि प्राज्ञ मा मा धर्मं त्यज प्रभो ॥ ५७॥

सौमित्रिणोक्तं तच्छ्रुत्वा रामश्चलितमानसः ।

आहूय मन्त्रिणः सर्वान् वसिष्ठं चेदमब्रवीत् ॥ ५८॥

मुनेरागमनं यत्तु कालस्यापि हि भाषितम् ।

प्रतिज्ञामात्मनश्चैव सर्वमावेदयत्प्रभुः ॥ ५९॥

श्रुत्वा रामस्य वचनं मन्त्रिणः सपुरोहिताः ।

ऊचुः प्राञ्जलयः सर्वे राममक्लिष्टकारिणम् ॥ ६०॥

पूर्वमेव हि निर्दिष्टं तव भूभारहारिणः ।

लक्ष्मणेन वियोगस्ते ज्ञातो विज्ञानचक्षुषा ॥ ६१॥

त्यजाशु लक्ष्मणं राम मा प्रतिज्ञां त्यज प्रभो ।

प्रतिज्ञाते परित्यक्ते धर्मो भवति निष्फलः ॥ ६२॥

धर्मे नष्टेऽखिले राम त्रैलोक्यं नश्यति ध्रुवम् ।

त्वं तु सर्वस्य लोकस्य पालकोऽसि रघूत्तम ॥ ६३॥

त्यक्त्वा लक्ष्मणमेवैकं त्रैलोक्यं त्रातुमर्हसि ।

रामो धर्मार्थसहितं वाक्यं तेषामनिन्दितम् ॥ ६४॥

सभामध्ये समाश्रुत्य प्राह सौमित्रिमञ्जसा ।

यथेष्टं गच्छ सौमित्रे मा भूद्धर्मस्य संशयः ॥ ६५॥

परित्यागो वधो वापि सतामेवोभयं समम् ।

एवमुक्ते रघुश्रेष्ठे दुःखव्याकुलितेक्षणः ॥ ६६॥

रामं प्रणम्य सौमित्रिः शीघ्रं गृहमगात्स्वकम् ।

ततोऽगात्सरयूतीरमाचम्य स कृताञ्जलिः ॥ ६७॥

नव द्वाराणि संयम्य मूर्ध्नि प्राणमधारयत् ।

यदक्षरं परं ब्रह्म वासुदेवाख्यमव्ययम् ॥ ६८॥

पदं तत्परमं धाम चेतसा सोऽभ्यचिन्तयत् ।

वायुरोधेन संयुक्तं सर्वे देवाः सहर्षयः ॥ ६९॥

साग्नयो लक्ष्मणं पुष्पैस्तुष्टुवुश्च समाकिरन् ।

अदृश्यं विबुधैः कैश्चित्सशरीरं च वासवः ॥ ७०॥

गृहीत्वा लक्ष्मणं शक्रः स्वर्गलोकमथागमत् ।

ततो विष्णोश्चतुर्भागं तं देवं सुरसत्तमाः ।

सर्वे देवर्षयो दृष्ट्वा लक्ष्मणं समपूजयन् ॥ ७१॥

लक्ष्मणे हि दिवमागते हरौ सिद्धलोकगतयोगिनस्तदा ।

ब्रह्मणा सह समागमन्मुदा द्रष्टुमाहितमहाहिरूपकम् ॥ ७२॥

इति श्रीमदध्यात्मरामायणे उमामहेश्वरसंवादे उत्तरकाण्डे अष्टमः

सर्गः ॥ ८॥





॥ अध्यात्मरामायणे उत्तरकाण्डम् ॥

नवम सर्गः ॥



श्री महादेव उवाच ।



लक्ष्मणं तु परित्यज्य रामो दुःखसमन्वितः ।

मन्त्रिणो नैगमांश्चैव वसिष्ठं चेदमब्रवीत् ॥ १॥

अभिषेक्ष्यामि भरतमधिराज्ये महामतिम् ।

अद्य चाहं गमिष्यामि लक्ष्मणस्य पदानुगः ॥ २॥

एवमुक्ते रघुश्रेष्ठे पौरजानपदास्तदा ।

द्रुमा इवच्छिन्नमूला दुःखार्ताः पतिता भुवि ॥ ३॥

मूर्छितो भरतो वापि श्रुत्वा रामाभिभाषितम् ।

गर्हयामास राज्यं स प्राहेदं रामसन्निधौ ॥ ४॥

सत्येन च शपे नाहं त्वां विना दिवि वा भुवि ।

काङ्क्षे राज्यं रघुश्रेष्ठ शपे त्वत्पादयोः प्रभो ॥ ५॥

इमौ कुशलवौ राजन्नभिषिञ्चस्व राघव ।

कोशलेषु कुशं वीरमुत्तरेषु लवं तथा ॥ ६॥

गच्छन्तु दूतास्त्वरितं शत्रुघ्नानयनाय हि ।

अस्माकमेतद्गमनं स्वर्वासाय श्रृणोतु सः ॥ ७॥

भरतेनोदितं श्रुत्वा पतितास्ताः समीक्ष्य तम् ।

प्रजाश्च भयसंविग्ना रामविश्लेषकातराः ॥ ८॥

वसिष्ठो भगवान् राममुवाच सदयं वचः ।

पश्य तातादरात्सर्वाः पतिता भूतले प्रजाः ॥ ९॥

तासां भावानुगं राम प्रसादं कर्तुमर्हसि ।

श्रुत्वा वसिष्ठवचनं ताः समुत्थाप्य पूज्य च ॥ १०॥

सस्नेहो रघुनाथस्ताः किं करोमीति चाब्रवीत् ।

ततः प्राञ्जलयः प्रोचुः प्रजा भक्त्या रघूद्वहम् ॥ ११॥

गन्तुमिच्छसि यत्र त्वमनुगच्छामहे वयम् ।

अस्माकमेषा परमा प्रीतिर्धर्मोऽयमक्षयः ॥ १२॥

तवानुगमने राम हृद्गता नो दृढा मतिः ।

पुत्रदारादिभिः सार्धमनुयामोऽद्य सर्वथा ॥ १३॥

तपोवनं वा स्वर्गं वा पुरं वा रघुनन्दन ।

ज्ञात्वा तेषां मनोदार्ढ्यं कालस्य वचनं तथा ॥ १४॥

भक्तं पौरजनं चैव बाढमित्याह राघवः ।

कृत्वैव निश्चयं रामस्तस्मिन्नेवाहनि प्रभुः ॥ १५॥

प्रस्थापयामास च तौ रामभद्रः कुशीलवौ ।

अष्टौ रथसहस्राणि सहस्रं चैव दन्तिनाम् ॥ १६॥

षष्टिं चाश्वसहस्राणामेकैकस्मै ददौ बलम् ।

बहुरत्नौ बहुधनौ हृष्टपुष्टजनावृतौ ॥ १७॥

अभिवाद्य गतौ रामं कृच्छ्रेण तु कुशीलवौ ।

शत्रुघ्नानयने दूतान्प्रेषयामास राघवः ॥ १८॥

ते दूतास्त्वरितं गत्वा शत्रुघ्नाय न्यवेदयन् ।

कालस्यागमनं पश्चादत्रिपुत्रस्य चेष्टितम् ॥ १९॥

लक्ष्मणस्य च निर्याणं प्रतिज्ञां राघवस्य च ।

पुत्राभिषेचनं चैव सर्वं रामचिकीर्षितम् ॥ २०॥

श्रुत्वा तद् दूतवचनं श्त्रुघ्नः कुलनाशनम् ।

व्यथितोऽपि धृतिं लब्ध्वा पुत्रावाहूय सत्वरः ।

अभिषिच्य सुबाहुं वै मथुरायां महाबलः ॥ २१॥

यूपकेतुं च विदिशानगरे शत्रुसूदनः ।

अयोध्यां त्वरितं प्रागात्स्वयं रामदिदृक्षया ॥ २२॥

ददर्श च महात्मानं तेजसा ज्वलनप्रभम् ।

दुकूलयुगसंवीतं ऋषिभिश्चाक्षयैर्वृतम् ॥ २३॥

अभिवाद्य रमानाथं शत्रुघ्नो रघुपुङ्गवम् ।

प्राञ्जलिर्धर्मसहितं वाक्यं प्राह महामतिः ॥ २४॥

अभिषिच्य सुतौ तत्र राज्ये राजीवलोचन ।

तवानुगमने राजन्विद्धि मां कृतनिश्चयम् ॥ २५॥

त्यक्तुं नार्हसि मां वीर भक्तं तव विशेषतः ।

शत्रुघ्नस्य दृढां बुद्धिं विज्ञाय रघुनन्दनः ॥ २६॥

सज्जीभवतु मध्याह्ने भवानित्यब्रवीद्वचः ।

अथ क्षणात्समुत्पेतुर्वानराः कामरूपिणः ॥ २७॥

ऋक्षाश्च राक्षसाश्चैव गोपुच्छाश्च सहस्रशः ।

ऋषीणां देवतानां च पुत्रा रामस्य निर्गमम् ॥ २८॥

श्रुत्वा प्रोचू रघुश्रेष्ठं सर्वे वानरराक्षसाः ।

तवानुगमने विद्धि निश्चितार्थान्हि नः प्रभो ॥ २९॥

एतस्मिन्नन्तरे रामं सुग्रीवोऽपि महाबलः ।

यथावदभिवाद्याह राघवं भक्तवत्सलम् ॥ ३०॥

अभिषिच्याङ्गदं राज्ये आगतोऽस्मि महाबलम् ।

तवानुगमने राम विद्धि मां कृतनिश्चयम् ॥ ३१॥

श्रुत्वा तेषां दृढं वाक्यं ऋक्षवानररक्षसाम् ।

विभीषणमुवाचेदं वचनं मृदु सादरम् ॥ ३२॥

धरिष्यति धरा यावत्प्रजास्तावत्प्रशाधि मे ।

वचनाद्राक्षसं राज्यं शापितोऽसि ममोपरि ॥ ३३॥

न किञ्चिदुत्तरं वाच्यं त्वया मत्कृतकारणात् ।

एवं विभीषणं तूक्त्वा हनूमन्तमथाब्रवीत् ॥ ३४॥

मारुते त्वं चिरञ्जीव ममाज्ञां मा मृषा कृथाः ।

जाम्बवन्तमथ प्राह तिष्ठ त्वं द्वापरान्तरे । ३५॥

मया सार्धं भवेद्युद्धं यत्किञ्चित्कारणान्तरे ।

ततस्तान् राघवः प्राह ऋक्षराक्षसवानरान् ।

सर्वानेव मया सार्धं प्रयातेति दयान्वितः ॥ ३६॥

ततः प्रभाते रघुवंशनाथो विशालवक्षाः सितकञ्जनेत्रः ।

पुरोधसं प्राह वसिष्ठमार्यं यान्त्वग्निहोत्राणि पुरो गुणो मे । ३७॥

ततो वसिष्ठोऽपि चकार सर्वं प्रास्थानिकं कर्म महद्विधानात् ।

क्षौमाम्बरो दर्भपवित्रपाणिर्महाप्रयाणाय गृहीतबुद्धीः ॥ ३८॥

निष्क्रम्य रामो नगरात्सिताभ्राच्छशीव यातः शशिकोटिकान्तिः ।

रामस्य सव्ये सितपद्महस्ता पद्मा गता पद्मविशालनेत्रा ॥ ३९॥

पार्श्वेऽथ दक्षेऽरुणकञ्जहस्ता श्यामा ययौ भूरपि दीप्यमाना ।

शास्त्राणि शस्त्राणि धनुश्च बाणा जग्मुः पुरस्ताद् धृतविग्रहास्ते ॥ ४०॥

वेदाश्च सर्वे धृतविग्रहाश्च ययुश्च सर्वे मुनयश्च दिव्याः ।

माता श्रुतीनां प्रणवेन साध्वी ययौ हरिं व्याहृतिभिः समेता ॥ ४१॥

गच्छन्तमेवानुगता जनास्ते सपुत्रदाराः सह बन्धुवर्गैः ।

अनावृतद्वारमिवापवर्गं रामं व्रजन्तं ययुराप्तकामाः ।

सान्तःपुरः सानुचरः सभार्यः शत्रुघ्नयुक्तो भरतोऽनुयातः ॥ ४२॥

गच्छन्तमालोक्य रमासमेतं श्रीराघवं पौरजनाः समस्ताः ।

सबालवृद्धाश्च ययुर्द्विजाग्र्याः सामात्यवर्गाश्च समन्त्रिणो ययुः ॥ ४३॥

सर्वे गताः क्षत्रमुखा प्रहृष्टा वैश्याश्च शूद्राश्च तथा परे च ।

सुग्रीवमुख्या हरिपुङ्गवाश्च स्नाता विशुद्धाः शुभशब्दयुक्ताः ॥ ४४॥

न कश्चिदासीद्भवदुःखयुक्तो दीनोऽथवा बाह्यसुखेषु सक्तः ।

आनन्दरूपानुगता विरक्ता ययुश्च रामं पशुभृत्यवर्गैः ॥ ४५॥

भूतान्यदृश्यानि च यानि तत्र ये प्राणिनः स्थावरजङ्गमाश्च ।

साक्षात्परात्मानमनन्तशक्तिं जग्मुर्विमुक्ताः परमेकमीशम् ॥ ४६॥

नासीदयोध्यानगरे तु जन्तुः कश्चित्तदा राममना न यातः ।

शून्यं बभूवाखिलमेव तत्र पुरं गते राजनि रामचन्द्रे ॥ ४७॥

ततोऽदूरं नगरात्स गत्वा दृष्ट्वा नदीं तां हरिनेत्रजाताम् ।

ननन्द रामः स्मृतपावनोऽतो ददर्श चाशेषमिदं हृदिस्थम् ॥ ४८॥

अथागतस्तत्र पितामहो महान् देवाश्च सर्वे ऋषयश्च सिद्धाः ।

विमानकोटीभिरपारपारं समावृतं खं सुरसेविताभिः ॥ ४९॥

रविप्रकाशाभिरभिस्फुरत्स्वं ज्योतिर्मयं तत्र नभो बभूव ।

स्वयम्प्रकाशैर्महतां महद्भिः समावृतं

पुण्यकृतां वरिष्ठैः ॥ ५०॥

ववुश्च वाताश्च सुगन्धवन्तो ववर्ष वृष्टिः कुसुमावलीनाम् ।

उपस्थिते देवमृदङ्गनादे गायत्सु विद्याधरकिन्नरेषु ॥ ५१॥

रामस्तु पद्भ्यां सरयूजलं सकृत् स्पृष्ट्वा

परिक्रामदनन्तशक्तिः ।

ब्रह्मा तदा प्राह कृताञ्जलिस्तं रामं परात्मन् परमेश्वरस्त्वम् ॥ ५२॥

विष्णुः सदानन्दमयोऽसि पूर्णो जानासि तत्त्वं निजमैशमेकम् ।

तथापि दासस्य ममाखिलेश कृतं वचो भक्तपरोऽसि विद्वन् ॥ ५३॥

त्वं भ्रातृभिर्वैष्णवमेवमाद्यं प्रविश्य देहं परिपाहि देवान् ।

यद्वा परो वा यदि रोचते तं प्रविश्य देहं परिपाहि नस्त्वम् ॥ ५४॥

त्वमेव देवाधिपतिश्च विष्णुर्जानन्ति न त्वां पुरुषा विना माम् ।

सहस्रकृत्वस्तु नमो नमस्ते प्रसीद देवेश पुनर्नमस्ते ॥ ५५॥

पितामहप्रार्थनया स रामः पश्यत्सु देवेषु महाप्रकाशः ।

मुष्णंश्च चक्षूंषि दिवौकसां तदा बभूव चक्रादियुतश्चतुर्भुजः ॥ ५६॥

शेषो बभूवेश्वरतल्पभूतः सौमित्रिरत्यद्भुतभोगधारी ।

बभूवतुश्चक्रदरौ च दिव्यौ कैकेयिसूनूर्लवणान्तकश्च ॥ ५७॥

सीता च लक्ष्मीरभवत्पुरेव रामो हि विष्णुः पुरुषः पुराणः ।

सहानुजः पूर्वशरीरकेण बभूव तेजोमयदिव्यमूर्तिः ॥ ५८॥

विष्णुं समासाद्य सुरेन्द्रमुख्या देवाश्च सिद्धा मुनयश्च दक्षाः ।

पितामहाद्याः परितः परेशं स्तवैर्गृणन्तः परिपूजयन्तः ॥ ५९॥

आनन्द्सम्प्लावितपूर्णचित्ता बभूविरे प्राप्तमनोरथास्ते ।

तदाह विष्णुर्द्रुहिणं महात्मा एते हि भक्ता मयि चानुरक्ताः ॥ ६०॥

यान्तं दिवं मामनुयान्ति सर्वे तिर्यक्षरीरा अपि पुण्ययुक्ताः ।

वैकुण्ठसाम्यं परमं प्रयान्तु समाविशस्वाशु ममाज्ञया त्वम् ॥ ६१॥

श्रुत्वा हरेर्वाक्यमथाब्रवीत्कः सन्तानिकान्यान्तु विचित्रभोगन् ।

लोकान्मदीयोपरि दीप्यमानांस्त्वद्भावयुक्ताः कृतपुण्यपुञ्जाः ॥ ६२॥

ये चापि ते राम पवित्रनाम गृणन्ति मर्त्या लयकाल एव ।

अज्ञानतो वापि भजन्तु लोकांस्तानेव योगैरपि चाधिगम्यान् ॥ ६३॥

ततोऽतिहृष्टा हरिराक्षसाद्याः स्पृष्ट्वा जलं त्यक्तकलेवरास्ते ।

प्रपेदिरे प्राक्तनमेव रूपं यदंशजा ऋक्षहरीश्वरास्ते ॥ ६४॥

प्रभाकरं प्राप हरिप्रवीरः सुग्रीव आदित्यजवीर्यवत्त्वात् ।

ततो विमग्नाः सरयूजलेषु नराः परित्यज्य मनुष्यदेहम् ॥ ६५॥

आरुह्य दिव्याभरणा विमानं प्रापुश्च ते सान्तनिकाख्यलोकान् ।

तिर्यक्प्रजाता अपि रामदृष्टा जलं प्रविष्टा दिवमेव याताः ॥ ६६॥

दिदृक्षवो जानपदाश्च लोका रामं समालोक्य विमुक्तसङ्गाः ।

स्मृत्वा हरिं लोकगुरुं परेशं स्पृष्ट्वा जलं स्वर्गमवापुरञ्जः ॥ ६७॥

एतावदेवोत्तरमाह शम्भुः श्रीरामचन्द्रस्य कथावशेषम् ।

यः पादमप्यत्र पठेत्स पापाद् विमुच्यते जन्मसहस्रजातात् ॥ ६८॥

दिने दिने पापचयं प्रकुर्वन् पठेन्नरः श्लोकमपीह भक्त्या ।

विमुक्तसर्वाघचयः प्रयाति रामस्य सालोक्यमनन्यलभ्यम् ॥ ६९॥

आख्यानमेतद्रघुनायकस्य कृतं पुरा राघवचोदितेन ।

महेश्वरेणाप्तभविष्यदर्थं श्रुत्वा तु रामः परितोषमेति ॥ ७०॥

रामायणं काव्यमनन्तपुण्यं श्रीशङ्करेणाभिहितं भवान्यै ।

भक्त्या पठेद्यः श्रृणुयात् स पापैर्विमुच्यते जन्मशतोद्भवैश्च ॥ ७१॥

अध्यात्मरामं पठतश्च नित्यं श्रोतुश्च भक्त्या लिखितुश्च रामः ।

अतिप्रसन्नश्च सदा समीपे सीतासमेतः श्रियमातनोति ॥ ७२॥

रामायणं जनमनोहरमादिकाव्यं ब्रह्मादिभिः सुरवरैरपि संस्तुतं च ।

श्रद्धान्वितः पठति यः श्रृणुयात्तु नित्यं विष्णोः प्रयाति

सदनं स विशुद्धदेहः ॥ ७३॥

**इति श्रीमदध्यात्मरामायणे उमामहेश्वरसंवादे**

**उत्तरकाण्डे नवमः सर्गः ॥ ९॥**

**॥ समाप्तमिदमुत्तरकाण्डम् ॥**

**॥ सम्पूर्णम् इति अध्यात्मरामायणम् ॥**

**\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\***













\]
