+++
title = "श्रीश्रीगोपालचम्पूः"
author = "गोस्वामिनः"
domain = "साहित्यम्"
sub-domain = "चम्पू"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-2758"
source_url = "https://www.ebharatisampat.in/read_chapter.php?bookid=Njc4OTk1NjM2NzU3NDYy"

+++
[[श्रीश्रीगोपालचम्पूः	Source: [EB](https://www.ebharatisampat.in/read_chapter.php?bookid=Njc4OTk1NjM2NzU3NDYy)]]

\[









***जीव गोस्वमिनः गोपलचम्पू पूर्वचम्पू ***











**श्रीश्रीगोपालचम्पूः**

**पूर्वचम्पूः**







(१)



***प्रथमं पूरणम्***





श्रीश्रीराधारमणाय नमः

श्रीश्रीकृष्णचैतन्याय नमः



श्रीकृष्ण कृष्णचैतन्य ससनातनरूपक ।

गोपाल रघुनाथाप्तव्रज वल्लभ पाहि मां । ।Jङ्च्\_१,१.१ । ।

\[१\] तदेवं आरम्भसम्भवदन्तर्महसा सहसा विलिख्य तदिदं उल्लिख्यते । किं इदम्? मदिष्टदेवस्य, मदन्विष्टदयाशिष्टतद्भक्तसमुदयस्य च क्रमतः स्मरणं आविर्भूतं । किं वा, केवलस्य मदिष्टदेवस्य; किं वा, तद्विशिष्टस्य । आं आं, तन्त्रतस्तत्त्रयं अपि स्वतन्त्रतया लभ्यते । तत्र प्रथमं तावत्प्रथमतः प्रथयामि । अत्र श्री पदं अन्यदन्यदपि किञ्चिदनुष्टुप्छन्दःपरच्छन्दतया पूर्वत्र च परपरत्र च यत्र न दत्तं, तत्र च सन्धातव्यं ।



\[२\] यथाः हे श्रीकृष्णनाम्नातिधन्य! सर्वमूर्धन्य! हे श्रीकृष्णचैतन्य! सर्वशर्मदकीर्तन्य! हे महितश्रीसनातनसहितश्रीरूपनामधेय, मन्मूर्धन्याधेय! हे श्रीगोपालभट्टाख्याप्रवृद्धभट्टारकतासमृद्ध! हे श्रीरघुनाथदास! नामधामतयातिप्रसिद्धपरमभक्तिभराविद्ध! हे तेषां एवाप्तव्रजतासिद्धवर्णनसत्कर्णगर्भाभरणश्रीभूगर्भादिसञ्ज्ञाधिकरण! हे श्रीवल्लभ! प्राग्भवीयदुर्लभसुकृतसन्धीयमानमदीयशरणपितृचरण!



किं वा, हे श्रीरघुनाथस्याप्तान्व्रजत्यनुव्रजतीति तत्तया सर्ववल्लभ! श्रीवल्लभ! मां पाहि! निजचरणच्छायया मत्प्रतिपालकतां आयाहि । यथा कंसारातेराशु सुखविलासं शंसन्ती, सहायतया च लसन्ती च प्रियसखीयते, न तद्वदन्यो धन्योऽ पि जनः सम्भवति ।



\[३\] अथ द्वितीयं अपि प्रतीयमानं निर्मामिः श्रीकृष्ण इति । श्रीरत्र राधा । एषा हि श्रीप्रधानतया साधयिष्यमाणतायां निराबाधा । तदनन्तरकृष्णशब्दश्चात्र शब्दब्रह्मगूधपरब्रह्म नन्दनन्दनवाचकतायां रूढः । तेन, "हे श्रीराधाख्यस्वरूपशक्तियुक्तकृष्ण" इत्यर्थश्च निर्व्यूधः ।



कृष्ण इतिः

कृषिर्भूवाचकः शब्दो णश्च निर्वृतिवाचकः ।

तयोरैक्यं परं ब्रह्म कृष्ण इत्यभिधीयते । ।



इति प्रमाणज्ञातचरः कृष्णशब्दस्त्वत्र योगपुरस्कृतरूढितया तत्परः । भूरिति

भावक्विबन्तताकरः । स चायं भावशब्दवद्धात्वर्थमात्रताधरः । धात्वर्थश्चात्राकर्षणम्, तदेव स्फुटं आप्ततयाप्तमनसां आकर्षणं । ततश्च भिन्नपदार्थतयावगतयोर्दयितयोरिव तयोरैक्यं योग एवेति तद्युक्त आनन्दः सर्वाकर्षकानन्द इत्यर्थ एवामन्दः; परं ब्रह्म इति, । णराकृति परं ब्रह्म इति हि प्रसिद्धिः । योगपुरस्कृतरूढतोपगूधतयापि श्रीनन्दनन्दनं एव वक्ति तच्छब्दशक्तिरिति व्यक्तिसिद्धिश्च । तदेतदभिधीयते चाभिधीयते इति । तस्मादेव तदीयस्वभावविशेषभावनार्थं एव पुनरुक्तिरियं युक्तिं युनक्ति ।



चैतन्य इति । "हे सर्वप्रकाशक! सद्रूपतया सर्वाश्रयस्वरूप!" तद्रूपता च विपश्चिद्भिरवगता, सच्चिदानन्दरूपाय कृष्णायाक्लिष्टकर्मणे इति तापनीयनान्दीनिशमनात् । त्वय्येव नित्यसुखबोधतनौ इति श्रीभागवतीयब्रह्मस्तवे निगमनाच्च ।



ससनातनरूपक इति, "हे सनातनेन सदातनेन श्वस्वरूपं अनुभवद्भिरपि सुनिरूपण रूपेण सह वर्तमान! तेन स्वभक्तिवित्तचित्तं अनुवर्तमान!"



गोपालरघुनाथाप्तव्रजवल्लभ इति, "गोपालेषु ये रघवो लघवो, ये च नाथा मुख्या इति विख्यातगाथास्, तैराप्तस्य व्रजस्य बल्लवतल्लजव्रजस्य वल्लभ!" किं वा, "गोपालानां लघुरिष्टः, स च नाथश्च यस्, तस्य सम्बोधनं त्रिष्विष्टेऽ ल्पे लघुरिति नानार्थवर्गलब्धबोधनं । आप्तव्रजवल्लभ इति "आप्तव्रजानां स्वजनसमूहानां वल्लभ! परेषां अलभ्य ंसत्प्रभ!"



\[४\] अथ तृतीयं अपि सम्भृतीकरवाणिः हे श्रीकृष्ण इति । श्रीरत्र च परमप्रेयसीषु श्रेयसी राधा, ततस्"तद्युक्ततया मधुरलीलायां असंकीर्ण! हे कृष्णचैतन्याख्यभक्तावतार! तादात्म्यापन्नतयावतीर्ण! हे सनातनरूपाभ्यां परमानुरक्तसुभक्ताभ्यां सह विद्यमान! हे गोपालरघुनाथाभ्यां तत्तन्नामाभ्यां अपि सुभक्ताभ्यां आप्तः प्राप्तो यो व्रजस्, तस्य वल्लभतया सर्वविद्यमानं! मां पाहि, मत्पालकतां याहीति ।



अथ ग्रन्थसूचना



\[५\] तदेवं मङ्गलं सङ्गमय्य कार्यं विचार्यते ।



यन्मया कृष्णसन्दर्भे सिद्धान्तामृतं आचितं ।

तदेव रस्यते काव्यकृतिप्रज्ञारसज्ञया । ।Jङ्च्\_१,१.२ । । \[अनुष्टुभ्\]



सोऽ हं काव्यस्य लक्ष्येण मनो निर्मामि तादृशं ।

तन्महान्तो यदीक्षेरंस्तदा हेम्नि चितो मणिः । ।Jङ्च्\_१,१.३ । । \[अनुष्टुभ्\]



पूर्वोत्तरतया चम्पूद्वयी सेयं त्रयी त्रयी ।

पृथक्पृथग्ग्रन्थतुल्या यथेच्छं सद्भिरीक्ष्यतां । ।Jङ्च्\_१,१.४ । । \[अनुष्टुभ्\]



श्रीगोपालगणानां गोपालानां प्रमोदाय ।

भवतु समन्तादेषा नाम्ना गोपालचम्पूर्या । ।Jङ्च्\_१,१.५ । । \[उपगीति\]



यद्यपि चिरं अन्तर्धा जाता श्रीगोकुलस्थानां ।

तदपि महात्मसु तेषां व्यूहसमूहः पुरः स्फुरन्जयति । ।Jङ्च्\_१,१.६ । । \[उद्गीति\]



\[६\] अस्ति किल वृन्दावननामधेयं भागधेयं इव सुभगं वनं अवनीदेव्याः । यदहो, वनं अप्यवनाय कल्पते सकललोकस्य । प्रसङ्गमात्रतः पवमानं अपि तत्र क्षिप्रताप्रतापतः पवमानतां अप्यतिक्रामति । परमत्रिवर्गदाने निरर्गलं अपि सर्वदापवर्गं अपवर्जयति । मुक्तिसन्धसम्बन्धगन्धं अपि स्वबन्धनिर्बन्धनिबन्धनं भवति । सदा सदावलीशस्य भक्तिप्रदं अपि कदापि न ददाति तद्भक्तिं । ब्रह्मणात्मनि यदनञ्चितं अपि मत्वा जन्म वाञ्छितम्, तेन तथ् परमञ्चितं मतं इति निजहितमहितमहिमारम्भं उपलम्भयति । तदेवं गहनचर्यापर्याकुलतया विरोधालङ्कारवद्विरुद्धायमानं अप्यर्थं अनुरुद्धतया पर्यवसानतः परिणमयति । तस्मिन्कवीनां अकवितायां अपि कविता

शम्भाविता भविता । तस्मिन्नेव च परमोदारसारतावगम्यते । तद्द्हि तद्धिततया मुहुरवतीर्णस्य सर्वस्याप्यानन्दनस्य श्रीमन्नन्दनन्दनस्य सर्वं आनन्दपर्व सर्वदा पर्वति ।



\[७\] अस्ति चेह श्रीशुकस्यापि सुखचमत्कारकारणं पद्यम्



वृन्दावनं गोवर्धनं यमुनापुलिनानि च ।

वीक्ष्यासीदुत्तमा प्रीती राममाधवयोर्नृप । ।इति । (भ्P१०.११.३६)



\[८\] तत्र गोवर्धनस्तु पुरस्तादेवं प्रस्तूयते



यद्गोकुलेश्वर इति प्रथितिः पुराणे

कृष्णस्य तद्भवति गोकुलं अस्य धाम ।

गोवासता च किल गोकुलतानिदानं

गोवर्धनस्तदिह सर्वनिधानं एव । ।Jङ्च्\_१,१.७ । । \[वसन्ततिलक\]



\[९\] तत्र चायं विशेषः



त्रिजगति मानसगङ्गा गोवर्धनं अपि विभिन्दती विदिता ।

अहं इह मन्ये कृष्ण स्नेहजधारा तदन्तरं विशति । ।Jङ्च्\_१,१.८ । । \[गीति\]



किं च,

तस्मिन्श्रीहरिराधयोर्युगलितं यद्भाति कुण्दद्वयं

संसङ्गेन परस्परं परिमलान्मन्ये तयोस्तन्मिषं ।

प्रेमासीत्प्रकटं यतः श्वसनकैः कम्पान्वितं जाद्ययुग्

भक्तार्द्रस्थितिकृच्च तद्घनरसाकारं दरीदृश्यते । ।Jङ्च्\_१,१.९ । । \[शार्दूल\]



\[१०\] यमुनायां चायं अतिशयः



स्नानजातसुकृतान्न केवलात्

स्फूर्तिदा मुररिपो रवेः सुता ।

वीक्षणादपि यतो बिभर्ति सा

श्यामधामवरमाधुरीधुरां । ।Jङ्च्\_१,१.१० । । \[रथोद्धता\]



तस्यां चोत्प्रेक्षन्ते



श्वस्निग्धवृन्दविषयप्रियतामहिम्ना

स्वेदांश एव किं उ कृष्णतनोर्विसारी ।

वृन्दस्य कृष्णविषयप्रियतैव किं वा

तद्भावभावितगतिर्भवति स्म कृष्णा । ।Jङ्च्\_१,१.११ । । \[\[वसन्ततिलका\]\]



\[१२\] पुलिनानि च तस्या महाप्रेमोल्लासं आविष्कुर्वन्ति । तथा हि



अद्यापि यानि विबुधानवलोकमात्रात्

पुष्णन्ति कृष्णकृतरासरसं विभाव्य ।

तान्यत्र किं वररसायनदिव्यचूर्णैर्

अभ्यासतः स्वपुलिनानि चिनोति सौरी? । ।Jङ्च्\_१,१.१२ । । \[\[वसन्ततिलका\]\]



\[१३\] भाण्दीरस्तु स नो मनो व्याकुलयति । तथा हि



भाण्दीरस्य स्फुटं अधिहरि प्रेम किं वर्णनीयं

सान्तर्धानं स्थितवति हरौ बाधं अन्तर्दधे यः ।

यान्तु स्वांशेन च विषयतां अत्र गोवर्धनाद्या

लोके स्निग्धा रचयितुं इदं न क्षमः स्यां इतीव । ।Jङ्च्\_१,१.१३ । । \[मन्दाक्रान्ता\]



\[१४\] अहो प्रेमगम्भीर्यं अस्य पश्य वृन्दावनस्य! यतः



कुत्र कुत्रचिदगस्य दम्भतः

स्तम्भं एति तदिदं हरेर्वनं ।

प्रायशश्चलदलस्य कम्प्रताम्

अङ्कुरस्य पुलकानि सर्वतः । ।Jङ्च्\_१,१.१४ । । \[रथोद्धता\]



\[१५\] आविर्व्रजति च तस्मिन्सव्रजवासिजनव्रजे व्रजराजतनूजे किं किं वा तद्व्यञ्जिजिषया

नाविर्व्रजति? तच्च युक्तं एवोत्पश्यामः; व्रजपदं हि सर्वसमीचीनसमूहं ऊहयति । ।



\[१६\] अस्ति चेह श्रीभागवतीयं पद्यम्,



तत आरभ्य नन्दस्य व्रजः सर्वसमृद्धिमान् ।

हरेर्निवासात्मगुणै रमाक्रीदं अभून्नृप! । ।इति । \[भ्P१०.५.१८\]



\[१७\] तेषां आविर्भावस्य पाद्मपुराणसन्दर्भानुसारेण प्रतिकल्पं अनल्पसुखकल्पकसम्पदुदन्तदन्तवक्रवधान्ते सर्वतोऽ प्येकान्ते कान्ते यत्र प्रवेशस्य निर्देशः प्रथयिष्यते, तस्माद्भवजनमनःकायनिकायस्पर्शविरहिताद्वाराहादिसंकीर्तितप्रवरकीर्तिकदम्बादिमयात्पाद्मस्कान्दादिगतासंकीर्णवर्णाकर्णिततत्तत्सनातनशीलतारामसरामगोगोपगोपाललीलानिधानाद्वृन्दावनस्यैव वैभवविशेषादशेषं भवति, प्रकृतिस्थितिं अतीतो हि यः ।



\[१८\] बृहद्गौतमीयस्थश्रीकृष्णवचने तु तत्तत्संक्षेपार्थनिक्षेपः प्रेक्ष्यते ।



इदं वृन्दावनं रम्यं मम धामैव केवलं ।

अत्र मे पशवः पक्षिमृगाः कीटा नरामराः ।

ये वसन्ति ममाधिष्ण्ये मृता यान्ति ममालयं । ।

अत्र या गोपकन्याश्च निवसन्ति ममालये ।

योगिन्यस्ता मया नित्यं मम सेवापरायणाः । ।

पञ्चयोजनं एवास्ति वनं मे देहरूपकं ।

कालिन्दीयं सुषुम्नाख्या परमामृतवाहिनी । ।

अत्र देवाश्च भूतानि वर्तन्ते सूक्ष्मरूपतः ।

सर्वदेवमयश्चाहं न त्यजामि वनं क्वचित् । ।

आविर्भावस्तिरोभावो भवेन्मेऽ त्र युगे युगे ।

तेजोमयं इदं रम्यं अदृश्यं चर्मचक्षुषा । ।इति ।



\[१९\] यं खलु वैभवविशेषं सर्वसारेण यथास्थानं प्रकाशयिष्यमाणव्याख्याविशेषावतारेण श्रीमद्भागवतानुसारेण गोपानां स्वं लोकं वरुणालयादागतः करुणावरुणालयः स्वयं भगवानक्रूराय वैकुण्ठविशेषलक्षणस्ववैभवव्यञ्जनया सुखप्रदे ब्रह्मह्रदे मज्जनेन तस्मादुन्मज्जनेन च तज्जनकौतुकजननादनन्तरं छन्दःस्तूयमानेनात्मनावित्रा विचित्रं अत्रैव वृन्दावने तदीयनरलीलावेशेन साधारणं अन्येभ्यस्तेभ्यः सन्दर्शयामास; यं प्रति सम्प्रत्यपि प्रपद्यमाना विद्वांसश्चेतसापि साक्षादिव तल्लीलाः प्रतिपद्यन्ते; यं परि

हरिवंशे गोविन्दाभिषेकसम्पदंशे महेन्द्रः श्रीमद्व्रजेन्द्रतनूजतनुवद्व्यापकतां सत्यां प्रत्याययामास; यं पुनर्वृन्दावनस्थसमस्तसमभ्यर्णं अपि तत्तद्वर्णनानुसारेण केचित्प्रकृत्यावरणतः परमवियदूर्ध्वं निर्वर्णयन्ति; अतएव लीलानुरूपरूपतया भूमानं अभूमानं च प्रपद्यन्ते यद्भूमयः । एष एव शेषनिर्विशेषतया ब्रह्मसाक्षात्काराकारतया च ब्रह्मसंहितादिषु बृंहितं बृहद्भिर्वर्णयामासे
। तत्र च प्रकटाप्रकटप्रकाशमयस्य वृन्दावनस्य बहुविधसंस्थानतया
बहुविधशास्त्रश्रुतस्याप्रकटप्रकाशमयवैभवविशेष एव

सम्प्रति वर्णनीयः । स च गोकुलप्रधान एवेति स्वविवक्षितहिता ब्रह्मसंहितानुसंहिता क्रियते । तद्वचनानि तु बोधक्रमाय क्रमं अतिक्रम्यानुक्रम्यन्ते, यथा



भजे श्वेतद्वीपं तं अहं इह गोलोक इति यं

विदन्तस्ते सन्तः क्षितिविरलचाराः कतिपये ।

श्रियः कान्ताः कान्तः परमपुरुषः कल्पतरवः

द्रुमा भूमिश्चिन्तामणिगणमयी तोयं अमृतं । ।



कथा गानं नाट्यं गमनं अपि वंशी प्रियसखी

चिदानन्दज्योतिः परं अपि तदास्वाद्यं अपि च ।

स यत्र क्षीराब्धिः सरति सुरभिभ्यश्च सुमहान्

निमेषार्धाख्यो वा व्रजति न हि यत्रापि समयः । ।\[ब्र.सं. ५.५७५८\]



\[२०\] किं च, ईश्वरः परमः कृष्णः इत्युपक्रम्याह



षहस्रपत्रकमलं गोकुलाख्यं महत्पदं ।

तत्कर्णिकारं तद्धाम तदनन्तांशसम्भवं ।

तत्किञ्जल्कं तदंशानां तत्पत्राणि श्रियां अपि । ।

चतुरस्रं तत्परितः श्वेतद्वीपाख्यं अद्भुतं ।



चतुरस्रं चतुर्मूर्तेश्चतुर्धाम चतुष्कृतं । ।

चतुर्भिः पुरुषार्थैश्च चतुर्भिर्हेतुभिर्वृतं ।

शूलैर्दशभिरानद्धं ऊर्ध्वाधोदिग्विदिक्षु च । ।

अष्टभिः निधिभिर्जुष्टं अष्टभिः सिद्धिभिस्तथा ।

मनुरूपैश्च दशभिर्दिक्पालैः परितो वृतं । ।

श्यामैर्गौरैश्च रक्तैश्च शुक्लैश्च पार्षदर्षभैः ।

शोभितं शक्तिभिस्ताभिरद्भुताभिः समन्ततः । ।



अपि च



चिन्तामणिप्रकरसद्मसु कल्पवृक्ष

लक्षावृतेषु सुरभीरभिपालयन्तं ।

लक्ष्मीसहस्रशतसम्भ्रमसेव्यमानं

गोविन्दं आदिपुरुषं तं अहं भजामि । ।इत्यादि ।



बृहद्वामने

रत्नधातुमयः श्रीमान्यत्र गोवर्धनो गिरिः ।

रत्नबद्धोभयतटा कालिन्दी सरितां वरा । ।इत्यादि चान्यत्र ।



\[२१\] तदेतदनुसारेण प्रथमं तावत्काव्यस्य निधानं वस्तुमात्रं सप्रमाणं प्रकाश्यते, चित्रस्य फलकं इव । \[२२\] तथा हियस्य खलु लोकस्य गोलोकतया गोगोपवासरूपस्य, श्वेतद्वीपतया चानन्यस्पृष्टपरमशुद्धतासमुद्बुद्धस्वरूपस्य

तादृशज्ञानमयकतिपयमात्रप्रमेयगात्रतया तत्तत्परमता मता, परमगोलोकः परमश्वेतद्वीप इति । \[२३\] तदेव युक्तं उक्तं भवति ।



\[२४\] यत्र हि स्वच्छन्दतानन्दप्रदबहुवचनार्था गोपीपदार्थाः श्रियः श्रयन्ते । नान्यवैकुण्ठवत्तदेकवचनार्थताकुण्ठाः । तासां तत्पदार्थता च तन्महावागर्थसाराकर्षयन्त्रे महामन्त्रे बल्लवीवल्लभतया तस्य जपं उपदिशन्तीति सिध्यति ।



\[२५\] अत्र न केवलं तस्य द्विवर्णपदस्य वृत्तावेव रूढिं अवलम्बामहे, अपि तु ध्यानेऽ पि । किन्तु, नायं श्रियोऽ ङ्ग इति शुकानुवादः सामान्यलक्ष्मीविजयं व्यनक्ति । लक्ष्मीसहस्र इति विरिञ्चिवाणी लक्ष्मीविशेषत्वं उरीकरोति, यस्मादत्र कुरुपाण्दवशब्दवद्यथावसरं खण्दाखण्दवाचकता मता । तदेवं सति, तत्रापि राधा परमेति

पाद्मस्कान्दादिवाराहविमिश्रमात्स्ये । गोविन्दवृन्दावननामतन्त्रेऽ प्यभाषि यत्, तत्कथं अन्यथा स्यात्?

लक्ष्मीरभितः स्त्रितमा गोप्यो लक्ष्मीतमाः प्रथिताः ।

राधा गोपितमा चेदस्याः का वा समा रामा? । ।Jङ्च्\_१,१.१५ । । \[उपगीति\]



\[२६\] तदेवंविधानां तासां अपि सर्वासां एक एव रमनस्, तत एव गोकुलधामा गोविन्दनामा प्रत्येकं एकां एकां रमां रमयतां रमारमणनाम्नां

पुरुपुरुषाणां परमः । \[२७\] यत्तु मध्ये मायया प्रत्यायितं औपपत्यं, तत्खल्ववास्तवत्वात्परस्तादवध्वस्तं इति श्रीपरमपुरुषशब्दाभ्यां प्रमितं । कथायां तु प्रमाणविशेषग्रथनया प्रथमिष्यामः । \[२८\] एवं शिष्टः श्रीरामोऽ प्यतिदिष्टः ।

\[२९\] किं च, अशेषा एवतरवः कल्पतरवः सङ्कल्पदानबलात्केवलान्, न तु मान्यताधन्यसामान्यविशेषात् । तेषु च जात्या कल्पतरवस्तु विलक्षणतया कृतलक्षणा एव ।



\[३०\] किं च, आदर्शनिभस्वच्छविभवनानादर्शस्पर्शादिमयभूमिका भूमिश्च कान्तेरुत कान्तेर्वृष्टिसृष्टिकारिणी चिन्तामणीयते । \[३१\] आस्तां तावदुत्तरं अनु तारतम्यरम्यतागम्यमहिमा गृहादिषु महाचिन्तामणिमयी, यस्मादुद्भिन्नास्तदुद्भिदश्च

तदीयशोभां आत्मन्युद्भावयन्ति । यत्र च,



दृष्टिश्रवणं अयातास्तद्गोचरिताश्च जातिरूपाभ्यां ।

नगमृगपक्षिविशेषास्तत्रत्यानां च चित्रं आदधति । ।Jङ्च्\_१,१.१६ । । \[गीति\]



\[३२\] किं च, तोयं अप्यमृतायते, किं उतामृतम्? किं च, कथापि यथा गानं तथा कर्णयोः पानकायते, किं उत स्वयं एव गानम्? किं च, गमनं अपि नृत्यचातुरीधुरीणतां उरीकरोति, नृत्यं पुनरतीवादृत्यं । किं च, वंशी यथा कंसारातेराशु सुखविलासं शंसन्ती, सहायतया च लसन्ती च प्रियसखीयते, न तद्वदन्यो धन्योऽ पि जनः सम्भवति ।



\[३४\] किं च, चिदानन्द एव केवलं स्वरूपानतिरिक्तशक्तिव्यक्तिवशाद्व्यक्तिविशेषतया व्यक्तीभवन्, गोकुलशब्दबललब्धलोकवल्लीलाकैवल्यकलनाय पुष्पवदादिलक्षणप्रकाशकतया तत्तत्प्रकाश्य पुष्पादिलक्षणास्वाद्यतया च लापं कलयन्तीनां आलीनां निजनिजयूथवरूथपायाः परमापूर्वपूर्वपूर्वानुरागादिकथानिकायं गायन्तीनां मधुमधुरकाकलीकुलानि तत्रकीयं सर्वं तर्वन्तं आर्द्रीकुर्वन्ति, किं उत बहुकष्टसृष्टतया मिथुनीभूतं तत्तन्मिथुनं ।



\[३५\] तथा च, हायशीर्षपञ्चरात्रे पञ्चतत्त्वनिरूपणे वैकुण्ठस्थद्रव्यतत्त्वं निरूपितं



गन्धरूपं स्वादरूपं द्रव्यं पुष्पादिकं च यत् ।

रसवद्भौतिकं द्रव्यं अत्र स्याद्रसरूपकं । ।

हेयांशानां अभावाच्च रसरूपं भवेच्च तत् ।

त्वग्बीजं चैव हेयांशं कठिनांशं च यद्भवेत् ।

तत्सर्वं भौतिकं विद्धि न हि भूतमयं हि तत् । ।इत्यादि ।



तथापि,

प्रपञ्चं निष्प्रपञ्चोऽ पि विदम्भयसि भूतले ।

प्रपन्नजनतानन्दसन्दोहं प्रथितुं प्रभो । ।\[भ्P१०.१४.३७\]



इति ब्रह्मवचनानुसारेण कृतप्रपञ्चानुकारे लीलासारे तस्य तत्प्रपन्नजनस्य च यथावेशः स्यात्, न तथा ञित्याकारेऽ पीति लभ्यते ।



हेयांशानां अभावाच्च रसरूपं भवेच्च तत् । त्वग्

बीजं चैव हेयांशं कठिनांशं च यद्भवेत् । तत्

सर्वं भौतिकं विद्धि न हि भूतमयं हि तत् । ।



\[३६\] ततः पूर्वत्र तस्य तस्य चावेशः परत्र च प्रवेशः स्यात् । \[३७\] ततश्च, तदिच्छावशाल्लीलाशक्तिः परत्र च प्रायः सर्वं व्यक्तीकरोतीति विवेक्तव्यं ।



\[३८\] किं च, मुरजिन्मुरलीकलीखुरली च स्वमाधुरीप्रदुग्धमुग्धसुरभिदुग्धानां सुरभीनां ऊधोगिरितः सरितः प्रसारयन्ती परितः परिखायमाणं क्षीरवारिधिं विस्फारयति । तत्र कामधेनुतया निकामं एव स्नुवतीनां क्षीरवाहितापि

प्राचुर्येणैव पर्यवसाय्यते । \[३९\] ततो नानारसा अपि ता नद्यः प्रतिपद्यन्ते विद्यावद्भिः ।



\[४०\] किं च, यत्र च तत्कैशोरानुरूपार्धवार्धकयौवननवयौवनादिवयस

एव तत्पितृभ्रातृसखिप्रभृतयस्ते निखिलवर्गा नान्यां अवस्थां आश्रिता भवन्ति ।



\[४१\] अन्यच्च, यस्य च गोलोकस्य मध्यं अध्यास्य स्फुटतरानेकसहस्रपत्रीपरिचितं अजस्रं एव खल्वमलं महामणिकमलं गोकुलनामतया निजरूपं निरूपयति, "गोगोपावासव्रजरूपव्रज एवाहं अस्मि" इति ।

\[४२\] न्यायविन्यस्तं एव च खल्विदम्, रूढिर्योगं अपहरति इति । यथा जलजशब्देनाप्सव्यमात्रं नोच्यते, किन्तु कमलं एव । रूढितां एव खल्वाख्याग्रहणम्

आविष्करोति । \[४३\] श्रीशुकदेवेनाप्येतदपेक्षयोक्तं, भगवान्गोकुलेश्वरः इति । वरट्प्रत्ययः खल्वत्र शीलार्थतापरः । तदेव चाम्नातं गोकुलं वनवैकुण्ठं इति ।



\[४४\] अथ श्रीमद्व्रजराजतनूजताशीललीलस्य महाभगवतस्तदीयकर्णिकांमध्यं अधिकृत्य नानावर्णधामतया निर्वर्णितमणिमयमहाधाम निकामं उद्भ्राजते, यदेव स्वयं अनन्तांशसम्भूतं इति स्फुटं अनन्तधा प्रकाशते ।



यस्मिन्केसरविसरान्प्राचीराङ्गान्समन्ततः समया ।

सदया दायादायाः सोपासीना वसन्ति गोपालाः । ।Jङ्च्\_१,१.१७ । । \[गीति\]



\[४५\] गोकुलताबलतस्तदपि संवलते । तथा हि,



अंशा भागा दायास्तद्धितयोगेन दायवन्तश्च ।

तत्किल जातेर्भागा बकजिति ते सन्ति दायवन्तश्च । ।Jङ्च्\_१,१.१८ । । \[गीति\]

तस्मिन्नंशो येषां इति वा गम्यो बहुव्रीहिः ।

व्रीहिनिभस्तत्प्रेमा तेषां वृत्तौ तदाश्रयो युक्तः । ।Jङ्च्\_१,१.१९ । । \[उद्गीति\]



\[४६\] तदेवं एषां तज्जातित्वं एवोक्तं श्रीशुकेन



एवं ककुद्मिनं हत्वा स्तूयमानः स्वजातिभिः ।

विवेश गोष्ठं सबलो गोपीनां नयनोत्सवः । ।इति । (भ्P१०.३६.१५)



पत्राणि तत्र कमले कमलालयानाम्

अंशेन केलिविपिनानि भवन्ति येषु ।

चिन्तामणिप्रकरसद्मसु कल्पवृक्ष

लक्षावृतेषु निभृतं रमते मुकुन्दः । ।Jङ्च्\_१,१.२० । । \[वसन्ततिलका\]



तत्राधिराज्यं किल राधिकां अनु

प्रत्तं प्रियेणेति पुराणविश्रुतं ।

अहं तु मन्ये पुनरुक्तं एव तद्

गुणेन तस्याः स च यद्वशंगतः । ।Jङ्च्\_१,१.२१ । । \[उपजाति १२\]



\[४७\] इह च पूर्वं यदेव श्रीपरमपुरुषशब्दाभ्यां अध्यवसितं, तदेवाध्यवसीयते । तासु केवलासु व्रजराजसुतवधूभावस्य लब्धप्रसिद्धितां विना

व्रजकमलसकलपत्रावल्याधिपत्यं न प्रसिध्यतीति ।



\[४८\] अथ किञ्चित्कुञ्चितकमलपत्रवदुन्नतपार्श्वद्वयावयवतया बहिर्

दुर्लङ्घशृङ्गमणिमयालवालशोभामत्राणां पत्राणां अन्तरालेषु केशरादवतीर्णानि विस्तीर्णानि पृथक्पृथगुपनिष्कराणि विराजन्ते । तेषां अग्रिमसन्धिषु स्फुटं अधिमध्यमध्यं अध्यस्तसमस्तेशगोष्ठानि गोष्ठानि विभ्राजन्ते ।

अतएव तत्पर्यन्तस्य तस्य गोकुलतावकलिता ।



तत्रापि दोहसमयं समया समेन

गोवृन्दपालवलयेन निविश्य पश्यन् ।

चिन्तामणिप्रचितसद्मसु कल्पशाखि

पद्मावृतेषु सुरभीरभिपाति कृष्णः । ।Jङ्च्\_१,१.२२ । । \[वसन्ततिलका\]



\[४९\] यस्य च समीपगानां आलयरूपस्य कमलस्य सर्वतश्चतुरस्रं भवति, तदिदं सर्वं वृन्दावनं इति वदन्ति । तद्बहिरन्तरं समस्तदीपायमानः स

महाद्वीपायमानः परमसुवेशः सर्वश्च देशः श्वेतद्वीप इत्याचक्षते गोलोक इति च । यस्तु बहिर्भागः सागरवदपरिच्छेद्यस्तत्र विगतशोका धारित्रनिभविचित्रलोकाः सलोका विद्यन्ते । पत्रस्थितानि तु वनानि केलिवृन्दावनानीति भणन्ति । यथोक्तं

पाञ्चरात्रे महावृन्दावनं तत्र केलिवृन्दावनानि च इति ।



\[५०\] अथ चतुरस्रं अनु कमलात्पतयालुतया परितः स्रवन्तीर्मधुधाराः पिबन्त इव पुनरुपरततत्पानाय वमन्त इव च दक्षिणपश्चिमयोः सर्वतः पर्वतः पर्वतषट्पदा दृश्यन्ते । यत्र च तत्रापि महामणिमयकूटघनः श्रीगोवर्धनः
कुटीभूतमहानिधिवदखर्वं आनन्दगर्वं सर्वाधिपतेरप्याविर्भावयति ।



\[५१\] श्रीगोवर्धननामा चायं रमणीयमणिशिलाभिः समासनं आसनम्,

खगावलिकलितकाकलीभिः स्वागतं स्वागतम्,

श्यामाकदूर्वाब्जविष्णुक्रान्तापर्यगाक्रान्ततिर्यग्निर्झरिभिर्निष्पाद्यं पाद्यम्,

चञ्चन्मृगचरणन्यञ्चदक्षतदर्भानन्ताङ्कुरैः समर्घ्यं अर्घ्यम्,

तीरसनीडजातीलवङ्गकक्कोलसङ्गतपल्ललैरलं आचमनीयं आचमनीयम्,

नवनवनवप्रसूतगवीनवीनस्नुतक्षीरपरिणतदधितत्प्रसृतघृतशबलनैस्तरूपहृतमधुपर्कं मधुपर्कम्,

शिखरशेखरशिलासरप्रखरधारापातैरनुकृतस्नपनपरिचर्याप्रीतिमज्जनं मज्जनम्,

दुकूलवदनुकूलसंश्लेषस्वर्णवर्णवृक्षविशेषवल्कलैः कलितसुखवसनं वसनम्,

स्वभावानुबन्धगन्धसुगन्धशिलाशतपरिणतहरिचन्दनगौरगैरिकैश्चर्चातिशयं चर्चातिशयम्,

प्रफुल्लमालमालतीलतादिभिर्नन्दितसुमनसः सुमनसः,

गव्याखुरव्याहतिजातागुरुदारुधूमैर्व्याहतसर्वधूपं धूपम्,

दिवापि विद्योतिमणिनिकरज्योतिभिः सर्वसम्पदुद्दीपं दीपम्,

मञ्जुलगुञ्जापिञ्छादिवि न्छोलीवाञ्छितनिर्माणैः कृतसुषमाभरणं आभरणम्,

अभिलाषानुकूलफलमूलवलयैः सर्वसुखसमाहारं समाहारम्,

पुष्पवासितशीतलजलवलयितपुनराचमनं अनु विमलपरिमलातुलतुलसिकापल्लवादिभिर्मुखवासनं मुखवासनम्,

मरुदुच्चलस्फुटपुष्पसम्पच्चम्पकदीपावल्या स्फुटं आरात्रिकं आरात्रिकम्,

घनकिसलयवलयसङ्कुलबकुलमुखशाखानिकरैः शोभान्तरतमातपत्रं आतपत्रम्,

मलयमरुल्लवचलत्पल्लवविशालशालैर्नन्दितभव्यजनं व्याजनम्,

निजस्वरविवेकिनां केकिनां अनेकाङ्गकेकाभिः कलिलास्यं लास्यम्,

हरिवेणुध्वनिभ्रम्कीचककलक्रमक्ताकर्सवनितान्वितशय्यायमानपुस्पपातपर्यायैः क्तसर्वातिशयनं शयनम्,

काकलीकलिलकलकोकिलकुलैर्लब्धसङ्गानं सङ्गानं अपि हरिं परिकलयन्पूर्वपूर्वसिद्धनिजहरिदासवर्यतां पर्यापयन्नास्ते ।



\[५२\] कृतहरिदासवर्यसङ्गा मानसगङ्गा च सर्वसुखस्थेमनि कृष्णप्रेमणि मानसद्रवमयीति किल तन्नामतया तां वर्णयन्त्युपश्लोकयन्ति च



स्वल्पेनाघजिदंशवामनपदस्पर्शेन गङ्गा सदा

सर्वाघप्रशमन्यभूदपि शिवस्यारूढमूर्धाजनि ।

स्वेनैवाघजिता सदा विहरता ब्रह्मेशलक्ष्मीजयि

प्राशस्त्येन सह व्रजेन मिलिता गङ्गापरा किं पुनः । ।Jङ्च्\_१,१.२३ । । \[शार्दूला\]



\[५३\] अथ यत्राप्युत्तरपूर्वयोः कस्यानन्दव्रजरूपस्य व्रजस्यालिन्दाददूरभवेति किल कालिन्दीतिनाम्नी यमुना विलसति । या खलु



कदाचिद्धाराभिर्वहति हरिरत्नद्रवनिभा

कदाचित्स्तब्धाङ्गी स्फुरति हरिरत्नक्षितिरिव ।

क्रमाद्वेणौ तस्मिन्न नदति नदत्यर्कतनया

जलस्थल्योः शर्म प्रसवति हरेः सेवनविधौ । ।Jङ्च्\_१,१.२४ । । \[शिखरिणी\]



पश्यन्ती जलजेक्षणा घनरसावर्तश्रुतिः शृण्वती

जिघ्रन्ती झषनासिका तरलदोरालिङ्गनं कुर्वती ।

जल्पन्तीव च हंसचक्रवदना नीरात्मना कृष्णभाग्

या कृष्णा बत साथ कीदृगसकृद्देव्यात्मना चेष्टते । ।Jङ्च्\_१,१.२५ । । \[शार्दूला\]



\[५४\] यत्र च सर्वत्र सरांसि चैवं उत्प्रेक्ष्यन्ते



व्रजविपिनविभागे निश्चलो यस्य वासः

स्वयं अयं अपरेषां पोषको जञ्जनीति ।

कलय वरसरांसि स्रोतसां अत्र वृन्दैर्

विदधति यमुनादिद्वीपिनीः शीततोयाः । ।Jङ्च्\_१,१.२६ । । \[मालिनी\]



यत्र च

काश्चित्पङ्ककैरवावलिलसत्स्रोतस्वतीप्रान्तगा

नानापुष्पवनीविराजदवनीमध्यस्थिताः काश्चन ।

केकाझङ्कृतिमत्कुहूमधुरिताः कान्ताङ्गचर्चाचिता

नासादृक्श्रवसः सदापि सुखदा रासाङ्किता भूमयः । ।Jङ्च्\_१,१.२७ । । \[शार्दूला\]



किं च

भाण्डीरस्तरणिपदं समुन्नतेर्न

प्रायातः परं इह किन्तु विस्तृतेश्च ।

तच्छाखाः परिविहरन्नवारपारे

कालिन्द्या मुहुरभियाति गोपसङ्घः । ।Jङ्च्\_१,१.२८ । । \[प्रहर्षिणी\]



तथा

क्वचित्सद्माभासप्रकटबलवत्कोटरघटः

क्वचित्पल्यङ्काभप्रथितपृथुशाखासुखतमः ।

क्वचिद्दोलातुल्यग्रथितलतिकापालिवलितः

सदासौ भाण्डीरः कं इव हरिकेलिं न तनुते । ।Jङ्च्\_१,१.२९ । । \[शिखरिणी\]



तदुदीचीं अनुदेशः

प्रथयति सौख्यानि रामघट्टाख्यः ।

यत्र च रामं कुर्वन्

सुखयति रामः सरामतां अञ्चन् । ।Jङ्च्\_१,१.३० । । \[गीतिः\]



\[५५\] अथ तस्य लोकस्य लोअकपालैर्वरणीयानि विमानचारिणां वराण्यावरणानि सुरवर्त्मनि वरीवृतति । यत्र च वासुदेवादिसंज्ञं स्वयं एव चतुर्व्यूहवृन्दं लोकपालायमानं सेनाव्यूहतां उररीचरीकरीति । तत्र च पुरुषार्थादयः के वराकाः ?



\[५६\] तदेवं सति गोलोकनामायं लोकः परममान्यः सामान्यतयापि केन वर्ण्यतां ? यः खल्वमृतसिन्धुरित्यमृतान्धसः, यशसः सवया इति कवयः, विचित्रीधर्माकृतिरिति विश्वकर्माणः, आनन्दानां ब्रह्मसाक्षादिति ब्रह्मानुभविनः, प्रेमा स्वयं व्यक्त इति भगवद्भक्ता मन्यन्त इत्यनेकमतपरामृष्टतया दृष्टः ।



किं च

किं तेजः किं नु चित्रं किं उत नटकला किन्तरां कोऽ पि लोकः

किं वा प्रेमा स साक्षादिह कलितवपुर्यः शुकेन प्रगीतिः ।

इत्थं तल्लोकपालप्रमुखदिविषदां संहतिस्तर्कयन्ती

तस्मिन्गोविन्दधाम्नि प्रतिदिनं अयते सम्भ्रमं च भ्रमं च । ।Jङ्च्\_१,१.३१ । । \[स्रग्धरा\]



\[५७\] तदेवं बुद्धपद्धतिं अप्यतीतवानसौ लोकः प्रसभं बुद्धिमध्यं अध्यारोहति । यतः



ये ये प्रीतिं ददति विषया ये च तत्तद्विदूरास्

तेषूत्कण्ठा मम नहि कदाप्यत्र सत्यं कर्ॐइ ।

कृष्णे स्नेहं बत वितनुते यश्च यत्रापि कृष्णः

शश्वल्लोकं स तु सरभसं मां दिदृक्षुं करोति । ।Jङ्च्\_१,१.३२ । । \[मन्दाक्रान्ता\]



यस्याकर्णनं अप्यपूर्वं अमितब्रह्माण्डकोटिव्रजे

वैकुण्ठेष्वपि वाञ्छितं किं अपरं यल्लालसा श्रीरपि ।

गोलोके स तु बान्धवाग्रिमतया विभ्राजते सर्वदा

येषां तन्मधुरिम्णि हन्त मम हृन्मज्जन्मुहुः सज्जति । ।Jङ्च्\_१,१.३३ । । \[शार्दूला\]



\[५८\] हन्त किं करवाणि ? सहसैवारब्धवानेतद्वर्णनं । निर्वाहं तु न पश्यामि । \[५९\] यतः प्रथमतश्चतुरस्रपरिहरिचरितचारुताप्रणिधान एवेदृशता दृश्यते, यथा



गवां क्षेपश्चारं प्रति सखिभिराक्रीडपरता

मुहुस्तासां दूरे गमनं अनुसम्भालनविधिः ।

तदाह्वानं तासु क्रमं अनुविसृष्टिः सवयसां

पुनः क्रीडावेशः स्मृतिपदतया क्षोभयति । ।Jङ्च्\_१,१.३४ । । \[शिखरिणी\]



तत्रापि

क्व चापि कृष्णरामौ तौ करबद्धकरौ मिथः ।

हसन्तौ हासयन्तौ च कुर्वाते चित्तं आकुलं । ।Jङ्च्\_१,१.३५ । । \[अनुष्टुभ्\]



किं च

वृक्षानङ्कुरयन्तु विद्रुतदशां अद्रीन्नयन्तु द्रुतं

स्तम्भं चाम्भसि लम्भयन्तु सरितां किं वा प्रतीचीनतां ।

वेणुध्वानघटा यतोऽ तिनिकटाः कस्मादकस्माद्बलात्

कर्णाभ्यर्णगता इव स्फुटं अमून्धुन्वन्ति तद्ध्यायिनः । ।Jङ्च्\_१,१.३६ । । \[शार्दूला\]



\[६०\] यतस्तदनुभविनां सुखं तु मनसि स्फुरदपि न वक्तुं ईश्यते ।



यस्मिन्हरिर्याति विहारहेतोस्

तस्मिन्मुदा फुल्लति चेत्कुटोऽ पि ।

न तत्र पृच्छा न च वक्तृता तन्

न पृच्छ्यं एतन्न च वाच्यं अस्ति । ।Jङ्च्\_१,१.३७ । । \[उपजाति\]



\[६१\] इदं च सुजनमतिं अतीवाकर्षति ।



गायन्ति तत्र धवलाः परिपालयन्तः

पारावतीं मधुररागवतीं उदस्राः ।

जन्मादिकृष्णचरितानि चिरं गतानि

स्मृत्वा यतः सपदि मुह्यति सर्व एव । ।Jङ्च्\_१,१.३८ । । \[वसन्त\]



\[६२\] अहो कुतः कुतो वा मनः संयमनीयम्, यतो गोष्ठानि च तानि द्रष्टुं मनः प्रसभं उत्कण्ठयन्ति । यथा



विराजत्कस्तूरीद्युतिपरिमलैर्ग्ॐअयमय

स्फुरच्चूर्णैः सद्मप्रतिकृतिवपुभिस्तरुवरैः ।

दिवा नूत्नैर्वत्सैर्निशि सुरभिजिद्भिः सुरभिभिः

समनाद्गोष्ठानिइ प्रतिमति दिशन्ति स्मृतिशतं । ।Jङ्च्\_१,१.३९ । । \[\*२\] \[शिखरिणी\]

\[\*२\] थे त्wओ लत्तेर्लिनेसरे अल्सो फ़ोउन्दत्थे एन्दोफ़् ङ्C (उत्तरचम्पू ३७व्५५).





सन्ध्ययोस्तु

वत्सान्मोचयतां धनानि दुहतां दुग्धानि सञ्चिन्वतां

गाः सम्भालयतां गृहान्प्रचलतां कृष्णं पुरः कुर्वतां ।

तल्लीलाः परिगायतां पुलकितां अश्राणि चातन्वतां

गोपानां बत चित्तं उच्चितमदं मच्चित्तं आक्रामति । ।Jङ्च्\_१,१.४० । । \[शार्दूला\]



\[६३\] सदा चैतानि राजवर्त्मानि तत्कीर्तनचत्वराणीव प्रसभं मच्चित्तं आकर्षन्ति । तथा हि



रामः कृष्णः कृष्णरामौ च कृष्णः

कृष्णः कृष्णः कृष्ण इत्येष जल्पः ।

यातायातं कुर्वतां सर्वदापि

स्वैरालापे श्रूयते तत्र तत्र । ।Jङ्च्\_१,१.४१ । । \[शालिनी\]



\[६४\] श्रीकृष्णप्रमदानां प्रमदानां प्रमदवनपात्राणि पत्राणि तु वर्ण्यमानानि कवीनां अपत्रपां एव बिभ्रति, यतस्तत्रत्यं सर्वं एव चित्रं इति दुष्प्रत्यायतां प्राप्नोति । येषु हि



क्वचित्कुञ्जाः सद्मभ्रमकररुचैस्तैरवयवैः

क्वचिच्चित्रैः सद्मान्यपि तुलितकुञ्जानि शतशः ।

जलानि क्वाप्युद्यत्कमलवलितानि प्रतिपदं

स्थलान्यप्येवं क्वाप्यथ किं इव किं निर्णयपदं । ।Jङ्च्\_१,१.४२ । । \[शिखरिणी\]



सखीनां सारण्यत्रिदशसुदृशां गानवलनां

मुहुः प्रोद्यन्मूर्च्छां मधुमधुररागप्रणयिनीं ।

हरिप्रेमार्तस्त्रीप्रथमरचितां शृण्वति जने

सुखं वा दुःखं वेत्यवकलयितुं कः प्रभवति । ।Jङ्च्\_१,१.४३ । । \[शिखरिणी\]



क्वचिद्गानं सूक्ष्मं क्वचिदपि च तौर्यत्रिककला

क्वचित्प्रेम्णा गोष्ठी क्वचिदपि महाकेलिकलहः ।

इति स्फारं ताभिः प्रणयमयसारं विहरणं

हरेर्ध्यायन्नाना भवति कविचित्तं मुहुरपि । ।Jङ्च्\_१,१.४४ । । \[शिखरिणी\]



प्रेमा कामति तत्क्रिया कलहति स्तम्भादिभावावली

सख्यां सञ्चरति श्रुतं च चरितं सर्वश्रुतं लङ्घति ।

इत्थं केलिकलाकलापकलितं वृन्दावनान्तर्वने

दम्पत्योर्निखिलं विचारपदवीं उद्धूय विभ्राजते । ।Jङ्च्\_१,१.४५ । । \[शार्दूल\]



अकुण्ठां उत्कण्ठां वहति हरिरासु प्रतिपदं

हरावप्येता यद्व्यतिमिलनसौख्यं विजयते ।

अहो यस्मादस्मिन्निरुपधि सखीवृन्दं उभय

प्रकृष्टोत्कण्ठित्वं विशति तदिदं हन्त किं इव । ।Jङ्च्\_१,१.४६ । । \[शिखरिणी\]



अपि सुन्दरतां प्रति ताः, सुन्दरतां किल वहन्ति गोपाल्यः ।

यन्निर्दूषणभूषण, भूषणकृष्णे विभूषणायन्ते । ।Jङ्च्\_१,१.४७ । । \[उद्गीतिः\]



न भजति लक्ष्मीस्तुलनाम्, इति किं स्तुतये घटेत राधायाः ।

या लक्ष्मीं अपि जेत्रीः, स्वरुचा गोपीः पृथक्कुरुते । ।Jङ्च्\_१,१.४८ । । \[आर्या\]



\[६५\] तस्मादसाम्प्रताय तु साम्प्रताय मद्विधाय स्वं वर्णयितुं किं उत निर्वर्णयितुम्



रव्यादिद्युतिजिष्णुदिव्यधरणिक्षौणीरुहान्तर्गत

प्रासादस्थितसिंहपीठमहसि च्छन्नान्यदृष्टित्विषि ।

स्पष्टात्मीयदृशि प्रकीर्णकविकीर्णालीहितालीवृता

राधामाधवमाधुरीवरसुधा तृष्णां मुधा यच्छति । ।Jङ्च्\_१,१.४९ । । \[शार्दूल\]



\[६६\] तदेवं आनन्दसत्रपत्रादिस्थितानां उपरि सान्द्रशाखाभिरलक्ष्यतलानां अनल्पकल्पवृक्षलक्षाणां अधिमध्यं राजसमाजविराजमानां वर्णितमञ्जुकिञ्जल्ककर्णिकां अधिवसन्तः सदा लसतः सपरिवारवारसुरभीपालभूपालकुमारस्य तस्य सर्वचिन्तातीतचिन्तामणिमयं अक्षामं सप्तकक्ष्यारामं धाम निकामं धाम विस्तारयन्नेत्राणि विस्तारयति । तत्र च भासमानं तदावासं अभितः सततं उपपरार्धे गणनीयानां सजातीयानां अद्वितीया वसतिः । सेयं अभिस्निह्य वन्दिभिः सन्दिह्यते ।



अब्जं तदालिङ्गितुं अब्जबन्धोर्

बन्धुर्ययौ किं परिवेष एषः ।

गोपालयानां वलयावलिर्वा

गोपेशवेश्माभित एवं अस्ति । ।Jङ्च्\_१,१.५० । । इति । \[इन्द्रवज्रा\]



\[६७\] तद्वासिनस्त्वेवं स्तूयन्ते

अर्थाः सर्वजनार्थनां अतिगताः कामा निकामाग्रिमा

धर्माः कर्मठदेवधर्ममहिता मोक्षाश्च मोक्षातिगाः ।

तेषां तत्र वसन्ति सेवकतया कृष्णाय तृष्णाजुषां

यद्धामार्थसुहृत्प्रियात्मतनयप्राणाशयास्तत्कृते । ।Jङ्च्\_१,१.५१ । । \[शार्दूला\]



नेत्रं श्रोत्रं चित्तं अप्यन्यदन्यत्

तुच्छं यस्मिन्भाति कृष्णं विना तु ।

घोषे तस्मिंश्चक्षुषश्चक्षुरेवं

श्रौती वार्ता पश्य दृश्या विभाति । ।Jङ्च्\_१,१.५२ । । \[शालिनी\]



विभ्राजन्ते सूत्रसञ्चारविद्या

पाञ्चाल्यः किं विश्वविस्मायनाय ।

किं वा गोपाः स्वान्तरे कृष्णभावैर्

बद्धाः सन्तस्तत्र तत्र भ्रमन्ति । ।Jङ्च्\_१,१.५३ । । \[शालिनी\]



किं च

पितायं मातेयं पितृसहजवर्गः स्वयं असौ

तथैवान्ये चान्यप्रथितहितसम्बन्धमहिताः ।

व्रजे ख्यातिर्यैषा बकरिपुगणे भाति खलु तां

क्वचित्तुल्यः प्रेमा पथिकं अनु शश्वद्भ्रमयति । ।Jङ्च्\_१,१.५४ । । \[शिखरिणी\]



\[६८\] अथान्यदपि किं अपि विभाव्य सम्भाव्यते । तद्यदि सतां अनुभवं अप्यनुभविता, तदा भव्यं एव खल्य्भव्यम्, न चेन्नव्यकाव्यता तु न व्यभिचरिता
| अथवा, तथापि यत्किञ्चिदपि तेषां वाञ्छितं स्यादेवेति सर्व अञ्चितं एव मन्यामहे |



\[६९\] तत्तु सम्भावनं, यथाअथ गोपावासाभ्यन्तरे तादृशां एव सभ्यानां लभ्या सभावलिरुपलभ्यते,

यत्र भूरिवैचित्रीधुराणि महागोपुराणि पुराणीव विराजन्ते,

येषां पन्थानः किल किञ्जल्कवलजपर्यन्ताः समस्ताद्विभ्राजन्ते,

यत्र च परस्परं अभिमुखाः सुमुखा महान्तस्ते गृहा मिथः पृथुलशोभा लोकस्पृहा इव विमृश्य दृश्यन्ते,

यत्र च सिंहसंहननानां पुरुषसिंहानां निश्चलाङ्घ्रीणि महासिंहासनानि विचित्रतया नेत्राणां परिबृंहणतां अंहन्ते,

यत्र च परावरकक्ष्यावासिलोकलक्षाणि समं एव समक्षाणि सन्ति, मिथः सुखशतानि वर्षन्ति,

यत्र चैकत्रासीनानां अन्यत्रापि रूपककाव्य इव प्रतिरूपाणि रूपाणि प्रतीयन्तेन च तानि केवलानि, अपि तु प्रतिध्वनयश्च ध्वनिकाव्य इव ध्वनितया विभाव्यन्ते, यतः स्वच्छान्तःकरणा महान्तः खलु परगुणान्तराण्यपि आयच्छन्तीति प्रथितिः प्रथीयसी; यदा च तथा प्रथीयन्ते विभाव्यन्ते च, तदा ह्यागन्तुका नानाजनास्तत्तद्रूपाणां जानानाः परितः परिहास्यन्ते;

यत्र च कुत्रापि यदा सदा परमानन्दस्यन्दसन्दोहदोहनकान्तिकन्दलीलम्भितसुखतन्द्रः श्रीमन्नन्दकुलचन्द्रः स्वयं आलोकसुधया लोकचक्षुश्चकोरवारपाराणां आपूरयति, तदा तूत्सवानां अपि महानुत्सवः स्फुरति ।



\[७०\] अथ सभावलयं अन्तरा च कक्ष्यापञ्चकतया लब्धबोधः सर्वचित्तावरोधः स तु व्रजनृपावरोधः समुद्भ्राजते । तत्र तं एव हि सहमातरपितरादिवृन्दः श्रीगोविन्दः स्वयं आवसति । यत्र सभावलयान्तरन्तः परितः परीतश्चतस्रोऽ प्यन्तः पृथगवरोधलक्षाः कक्ष्या लक्ष्यन्ते । अन्या च पञ्चमी धन्या सर्वमध्यलब्धन्यासतया यत्र चित्रीयते, यस्यां तु महाप्राङ्गणसङ्गिन्यां प्रतीचीं अनु स्वान्तराङ्गं अङ्गणं अङ्गणं परितो निकायानां निकायः सर्वतोऽ पि श्रेयस्या श्रीमद्व्रजनरदेवप्रेयस्या समाश्रियते । उदीचीं अनु सुखमयूखरोहिण्या रोहिण्या । प्राचीं अनु समस्तकृतसेवेन श्रीमद्व्रजनरदेवेन

| अवाचीं अनु स्वजनसभाजनभोजनापवर्जनप्रयोजनसामग्र्या |



\[७१\] अथ तद्बहिर्बहिरन्तःपुरप्रयुतविभागप्रचुराणां परमसन्तुष्टजनपुष्टानां चतुष्टयीनां च कक्ष्याणां पश्चान्निश्चितपश्चिमादिककुभं शुभां रीतिं अवलम्ब्य सकलशर्मदृश्वरी श्रीमद्व्रजेश्वरी रामघट्टाभिरामः श्रीमद्बलरामः सर्वलोकगतिः श्रीमद्व्रजाधिपतिः स च गोवर्धनानन्दनः श्रीमद्व्रजाधिपतिनन्दनः पतिरतीव राजते ।



\[७२\] तत्र चाहरहरविरहरहःकेलिकलिततृष्णयो रामकृष्णयोर्विख्याततत्तन्नामसु मध्यमकक्ष्याद्वयधामसु परमरमागणश्रेयसीनां प्रेयसीनां आवासप्रासादावलिरुद्भासते; \[७३\] यत्र चावेशनं अनु सावेशं नानाकलाकलापं कलयन्तीनां आलीनां निजनिजयूथवरूथपायाः परमापूर्वपूर्वपूर्वानुरागादिकथानिकायां गायन्तीनां मधुमधुरकाकलीकुलानि तत्रकीयं सर्वं तर्वन्तं आर्द्रीकुर्वन्ति, किं उत बहुकष्टसृष्टतया मिथुनीभूतं तत्तन्मिथुनं ।



\[७४\] तयोर्द्वयोरावरणतया लक्ष्ये ये चान्यतरे प्रत्यन्तरकक्ष्यं एकभूमद्विभूमतादिप्रकारेणाधिकभूमिकारचनाभिरुच्चतररीतिकायाः समानमानगृहस्वस्ववीथिकाया धारिणी गोलोकधरणीलोकहारिणी भवति । तत्र सर्वास्तु गृहलेखामणिभित्तिसम्बध्यमध्यरेखालब्धद्वैविध्या समन्तादुभयतःस्थितद्वारतया परस्परसम्मुखताशोभानन्दितदिगन्ताः कैमुत्यं आसादयन्ति ।



\[७६\] यत्र च सर्वमध्यमावरोधस्याधिमध्यं बृहत्प्राङ्गणं अधिकृत्याखण्डपुटभेदनमुकुटभङ्गीलङ्गिनं निश्रेणिश्रेणिमिश्रान्तःश्वभ्रशुभ्रलघुलघुद्वारसुखारोहसञ्चारमेर्वाकारचार्वङ्गकुट्टिमादुपरि परितः स्तम्भवारसङ्गतं अगारं एकं सर्वतश्चलत्पताकं अवलोक्यते । \[७७\] यदा च तस्य सर्वककुदं उदञ्चितस्य धिष्ण्यस्य पुरूपरि चालङ्करिष्णुतया श्रीकृष्णः स्वयं वर्तिष्णुर्भवति, तदा सर्वजिष्णुतदुपरिचरिष्णुजिष्णुनीलमणिरिव कं वा तल्लोकभविष्णुलोकं कान्तिकन्दलीभिर्न पुष्णाति?



\[७८\] या चेयं कर्णिकायां उपरि पुरी, तदधस्तादन्यापि समन्तादस्ति, किन्तु सा प्रतिकृष्णकान्ताधामन्येव निजाङ्गननिभपत्रपङ्क्तिसीमन्येव चायन्त्रितद्वारगणेति परेषां अज्ञाता, द्युमणिवन्मणिगणसमुज्ज्वलालयकलापा, वातानीतसुजातपरिमलसम्पाता, निर्जनताजनितस्वैरतानारतरतिप्रदा, शय्यासनच्छत्रचामरादिसामग्रीतिबहुलशतीप्रीतिदानानाक्रीडाभाण्डमण्डलमण्डिताखण्डमण्डपा, तत्तच्चेष्टाधिष्ठाननरमृगपक्षिप्रतिकृतिलक्षविलक्षिता प्रेयसीषु विभक्तप्रदेशविशेषा शेषालयायते । यत्रत्येन पथा यथावत्प्रेयसीनामानन्दनः श्रीमान्नन्दनन्दनस्तत्र पत्रसमुद्यदुद्यानवृन्दं अमूभिरनुविन्दन्नतीव नन्दति । तस्मादुद्यानादन्तर्द्वारेण चतुरस्रं

प्रत्युद्यानं अपि विन्दति ।



\[७९\] एवं श्रीबलरामस्य रामघट्टाख्यनिजक्रीडावनगमनं च तलवर्त्मनैव वर्तते, किन्तु संक्षिप्ततया निहितेन पत्रावलिपर्यन्तालवालपिहितेन मन्तव्यं ।



\[८०\] तां एतां उपरिगतां श्रीमद्व्रजेश्वरपुरीं परि तु श्लोकाः परिगीयन्ते



यस्तां पताका मृदुवातकम्पिता

नानामुखीभावं इताः पुनः पुनः ।

सौरभ्यं आयाति यदा यतस्तदा

विवृत्य पश्यन्ति दिशां अमूं इव । ।Jङ्च्\_१,१.५५ । । \[उपजाति १२\]



नित्यं सुधाधामजधामसङ्गतः

पूर्णाङ्गतां अङ्गलसङ्गतिं गताः ।

यत्रापि कुम्भा विधुकान्तसम्भवाः

कूटान्तरत्वमुकुटा इव स्थिताः । ।Jङ्च्\_१,१.५६ । । \[इन्द्रवंशा\]



यत्रान्विता कुम्भा विधुकान्तसम्भवाः

कूटान्तरत्नमुकुटा इव स्थिताः ।

यत्रान्विता स्वच्छतया विभातया

हीरादिरत्नच्छदिरालिरीक्ष्यते । ।Jङ्च्\_१,१.५७ । । \[इन्द्रवंशा\]



मयूरपारावतकोकिलाद्या

वसत्नि यस्यां तु विनापि यत्नं ।

शब्दायमाना विपिनस्य तैर्ये

विवादसंवादवदाचरन्ति । ।Jङ्च्\_१,१.५८ । । \[उपजाति ११\]

विचित्ररत्नावलिचित्रचर्चिता

सौवर्णभित्तिः परितश्चकासती ।

गोपालबाल्यादिइविलासमाधुरीः

साक्षादिवालक्षयते शिशूनपि । ।Jङ्च्\_१,१.५९ । । \[उपजाति १२\]



विस्तारितोत्सङ्गनिभैरलिन्दैः

श्लिष्यन्ति कृष्णं भवनानि नित्यं ।

येषां सदान्तर्निवसन्ति ते तद्

भक्ता अमी तादृशतां व्रजन्ति । ।Jङ्च्\_१,१.६० । । \[इन्द्रवज्रा\]



प्राङ्गणानि मणिदर्पणच्छवीन्य्

उल्लसन्ति सदनावलीं अनु ।

येषु नूतनवधूर्बकान्तकं

व्रीडनम्रवदनापि वीक्षते । ।Jङ्च्\_१,१.६१ । । \[स्वागता\]



चन्द्रकान्तमणिबद्धभूतले

पल्वलानि च लसन्ति सर्वतः ।

राधिकादिमुखकान्ति कन्दली

यानि पूरयन्ति हन्त सर्वदा । ।Jङ्च्\_१,१.६२ । । \[स्वागता\]



लोकः श्रीनाथलोकप्रतिरुचिविजयी काननं श्रीस्पृहाजिद्

वासः श्रीराजधानीनिखिलशुभरुचां वासिनस्ते त एव ।

भोक्ता कृष्णः स भोग्यः प्रणयमधुरिमा शश्वदित्येवं अस्मिन्

प्रत्येकं सर्वं अन्तःकरणं अतिगतं कस्तदन्तं लभेत । ।Jङ्च्\_१,१.६३ । । \[स्रग्धरा\]



\[८१\] तत्प्रेमशर्मणां सर्वातिशयिधर्मतायां अहं अपि मर्मवेत्ता, यतः



हरिर्गोपक्षौणीपतिमिथुनं अन्ये च विबुधा

न नः क्रूरं चित्तं मृदुलयितुं ईशा लवं अपि ।

अहो तेषां प्रेमा विलसति हरौ यस्तु बलवान्

हरेर्वा यस्तेषु द्रुतयति स एव प्रतिपदं । ।Jङ्च्\_१,१.६४ । । \[शिखरिणी\]



\[८२\] अतः सर्वतः क्षेमाणां स एव प्रेमा सर्वत्र स्फुरति । तथा हि



हरिः प्रेमा साक्षादिव भवति किं वा व्रजजनस्

तयोरेकस्मिंश्च स्फुरति स हि शश्वत्स्फुरति नः ।

इदं वारं वारं विधिशिवसुरर्षिप्रभृतयः

स्फुटं कर्तुं शक्तिं दधति नतरां यत्कियदपि । ।Jङ्च्\_१,१.६५ । । \[शिखरिणी\]



\[८३\] स तु परमाश्चर्यचर्यः, यतः



तदीयानां प्रेमा यदपि कृतिचर्यातिगसुखास्

तथाप्युच्चैर्हेतुर्भवति हरिसाहायकविधौ ।

जगत्कार्ये यद्वच्छ्रुतिमतपरब्रह्म नितराम्

अचिन्त्यो यो भावः स हि न हि वितर्कं विषहते । ।Jङ्च्\_१,१.६६ । । \[शिखरिणी\]



\[८४\] यस्मादेवं स एव चित्तं आकर्षति, तस्मात्



ज्ञात्वा कर्म स्वयं उत परात्कृष्णतृष्णानुकूलं

तस्मिन्नन्तर्बहिरपि सदा गोपराजावरोधे ।

यातायातं मुहुरतितरां कुर्वतां आदृतानाम्

अप्युत्कण्ठाचलितमनसां मानसं भावं ईहे । ।Jङ्च्\_१,१.६७ । । \[मन्दाक्रान्ता\]



\[८५\] तत्रत्यानां समूहावलोकनं तु परमपरमाद्भुतम्, तथा हि



उद्घूर्णन्ते प्रियपरिजनाः स्निग्धभावा यथास्वं

गोपक्षौणीपतिं अनुगतास्तस्य चात्मद्वितीयां ।

यौ प्रेमाख्यप्रबलरशनायन्त्रनात्कृष्णकान्ति

ज्योतिश्चक्रे रविशशितनू ये च नक्षत्रसङ्घाः । ।Jङ्च्\_१,१.६८ । । \[मन्दाक्रान्ता\]



\[८६\] गानं तु प्रतिगणं साधारणं अपि कञ्चिद्विशेषं वहति, यथा



जन्माद्यर्भकता हरेः प्रवयसां मध्येसभं प्रायशः

पौगण्डादिषु निर्जरारिविजितेः प्रायः सुहृन्मण्डले ।

कालियाइदिषु दुर्जनेष्वपि कृपाभक्तव्रजेऽ नल्पशः

प्रायेनात्मनि रागरीतिरभितः कान्तागणे गीयते । ।Jङ्च्\_१,१.६९ । । \[शार्दूला\]



तत्र च



सङ्गाने चेद्भजति मुरजिद्भक्तमात्रं विमोहं

शर्माशर्माप्यनुमितिमियान्तर्हि न प्रेक्षकाणां ।

शान्तिर्दास्यं सहचरदशा वत्सलत्वं तथान्यद्

गच्छेदेषां हृदि कथं इह क्षीरवार्वद्विवेकं । ।Jङ्च्\_१,१.७० । । \[मन्दाक्रान्ता\]



\[८७\] हन्त! पद्यद्वयं इदं आलोले मनसि उद्भूय तदेवान्दोलयति । यथा



मातर्मातर्जननि मम तद्देहि देहीति शब्दैर्

वत्सायुष्मन्सुत वदसि किं प्राणलाल्येति चार्द्रैः ।

नानालापप्रणयवलिता मां बलात्स्नेहमुद्रा

तस्मिन्गोष्ठे स्मरयतितरां तौ सवित्रीकुमारौ । ।Jङ्च्\_१,१.७१ । । \[मन्दाक्रान्ता\]



गेहेशि त्वं चरितसुकृता हन्त वत्सस्त्वदग्रे

वक्ति प्साति प्रथयति रुचिं याचते जाहसीति ।

अर्धादेवं स्थगितवचनं स्नेहपूराद्व्रजेशं

ध्यायेद्वृत्तिं बत न लभते मन्मनो बम्भ्रमीति । ।Jङ्च्\_१,१.७२ । । \[मन्दाक्रान्ता\]



इति श्रीश्रीगोपालचम्पूं अनु

श्रीगोलोकरूपनिरूपणं नाम

प्रथमं पूरणम्



| |१ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(२)



***अथ द्वितीयं पूरणम्***





श्रीराधाकृष्णाभ्यां नमः । । ।



\[१\] अथ कथाप्रथनाय ग्रथनं इदं आरभ्यते । \[२\] स्वभजनलसन्मानससन्मानदजन्मादिलीलाभव्याय भुव्याविर्भावितस्य तस्य निजव्रजलोकचक्रस्य दन्तवक्रं हतवता श्रीभगवता तत्र विगतसर्वशोके गोलोके पुनरपि संश्लेषः साधित इति चम्पूद्वयस्य प्रतिसम्पूर्तिवक्ष्यमाणसप्रमाणकथालक्ष्यतया विविक्तं एव व्यक्तीकरिष्यते
।



सिद्धे तत्र तु संश्लेषे कुत्रापि रात्रिविशेषे शेषे गोलोकाद्वन्द्वमहेन्द्रद्वारि हारि दुन्दुभिद्वन्द्वं उन्ननाद ।
नादविशेषमिषेणानन्दं एवेदं उज्जगारेति मत्वा, लोकोऽ प्युज्जजागार । न च स एव केवलः, किन्तु कृष्णावलोकतृष्णया सह, यथा कमलसमूहः परिमलधारया । अथ निजनिजवृन्दिनः सूतमागधवन्दिनः श्रीमन्नन्दराजपुरविराजमानबृंहितसिंहद्वारि सर्वोर्ध्वं विन्दमानां चन्द्रशालिकां अधिरुह्य, नूतनानि पूतनादिदन्तवक्रान्तदुर्बुद्धिशक्रारिचक्रवधसम्बद्धानि विरुदादिच्छन्दांसि स्वच्छन्दतया नटन्त इवापर्यन्तं पठन्तः समन्तादेव जनसन्दोहं आनन्ददोहं

लम्भयामासुः । सानुरागरागावलिविभागलङ्गिमसङ्गीतसङ्गितल्लीलाकथाकुलं अप्याकलयामासुः ।



\[३\] तदा मुहुरपि हरेरवदानगानतो लब्धतोषपोषा घोषाधिपतिदम्पतिमुखाः परमसुखादतिशस्तवस्त्रालङ्कारभारं तेभ्यः स्वयं ईहया विहापयामासुः ।
किन्तु श्रवणेऽ पि तृप्तिर्न क्प्तिं अवाप, कथं वा तत्रावश्यं एव वशनीया सातिः सातिं आसीदतु? तदनु च समुद्भूतप्रेमरसराशिर्व्रजवारिराशिः स्वयं एव निजनिजहृदयङ्गमव्रजमङ्गलश्यामलाङ्गसङ्गानतरङ्गसङ्घसङ्गितया विश्वविस्मयकारितां सङ्गतवान् । तत्र च, गीयमानतया सन्निधीयमानस्य तदीययशसश्चन्द्रमसः समतां अनुमिमीमहे ।



\[४\] यदा तु श्रीलगोपाललीलागानग्रहिला महिला गातुं आरब्धास्तदा सर्व एव सतृष्णास्तूष्णीं आसन्, कृष्णमुरलीकाकलीं अनु कोकिला इव । यदेव गानं वैदग्धीदिग्धकङ्कनादिझङ्कारालङ्कृतमन्थाननिर्घोषः स्वरतालादिदानं इव कुर्वाणः स्वपोषं पुपोष ।



\[५\] तदेवं सति, सर्वतःसारेण सप्रमाणवर्णयितव्यानुसारेणापगतापरपतिभ्रमाः सर्वा एव व्रजरमा मारवाणदलितमर्माणस्तदेकसेवा

धर्म्येषु निजनिजहर्म्येषु समं एव लब्धागमनं तं एकं एव रमणं रमणतां गमयमाना न विरामं इच्छन्तीति सखीभिरेव प्राभातिकरागमयगाननर्मणा तस्मादुपरमयामासिरे
।



\[६\] तच्च न सहसा, किन्तु क्रमशः । तथा हि,



बाहू विश्लथितौ श्लथीकृतं उरो वक्त्रं दरच्यावितं,

तल्पादुत्थितं एकदा विनिमयेनालम्ब्य यत्नान्मुहुः ।

याभ्यां स्पर्शसुखाग्रहोऽ पि दमितस्ताभ्यां हरिप्रेयसी

व्यक्तिभ्यां बत सोढं अत्र सहसाक्रष्टुं न दृष्टिं मिथः । ।Jङ्च्\_१,२.१ । । \[शार्दूलविक्रीडिता\]

\[७\] हन्त, तासु च सर्वाधिका या तु राधिका, सा खलु तदारम्भसम्भवादेव प्रायः सर्वदा मूर्च्छां ऋच्छति । यत्र च,



 "पूर्वानुरागगलितां मम लम्भनेऽ पि

 लोकापवाददलितां अथ मद्वियुक्तौ ।

 दावानलज्वलितजातिवनीसदृक्षाम्

 एतां कथं कथं अहं बत सान्त्वयामि?" । ।Jङ्च्\_१,२.२ । । \[वसन्ततिलका\]



इति सदा भावयन्तं, सम्प्रति चातिव्यग्रीभवन्तं व्रजयुवराजं प्रति समाश्वासनया विश्वासनया च तां व्यवहितां कुर्वाणाः, प्राणतुल्याः परमाल्यस्तदीयताम्बूलोद्गारादिसंवलनया चेतनां आलम्बयन्ति; समन्तादपि सान्त्वितां अथ पृच्छन्ति च, "हन्त, केयं तव रीतिः?" इति ।



\[८\] सा पुनः सास्रं आश्रावयति,

 "न मूर्खधीरस्मि न वा दुराग्रहा

 शरीरभोगेषु न वातिलालसा ।

 किन्तु व्रजाधीशसुतस्य ते गुणा

 बलादपस्मारदशां नयन्ति मां । ।Jङ्च्\_१,२.३ । । \[वंशस्थविला\]



\[९\] "किं कुर्महे? यया मर्मपीडया क्वचन च शर्म न लभामहे वयम्" इति ।



\[१०\] अथ पुनर्व्याकुलीभवन्ती सा शुभ्रदन्ती रसान्तरेण ताभिः सान्त्वितीक्रियते । तद्दिने तु तदिदं आचचक्षेः "अशेषमङ्गलसङ्गताचरणानां श्रीव्रजेशगृहिणीचरणानां आदेशप्रवेश आसीत्,ऽहन्त, सर्वा एवार्वाचीनवयसः समागताः, मत्प्राणाधिका राधिका कथं अधुनापि नागता?ऽ इति ।" तदेवं अवधारितवती श्रीराधापि सावधानीभवन्ती, शीघ्रं एव प्रातरौचितीं विधाय, सर्वाभिरेवोपशायविशायवलिताभिः कल्यं आकल्य मिलिताभिर्ललिताविशाखादिसखिभिः सार्धं श्रीव्रजाधीश्वर्या धाम जगाम । गत्वा च, परमकान्तस्वकान्तिकन्दलीभिरन्तिमगताभीरकान्ताः समन्तादप्यन्तर्बहिरपि देवयामास । \[११\] यत्र तासां निर्निमेषता च जाता । सम्भावनावती भावना चेयं,

 "अधिविधु नीलाम्बुजयुगं अपि तिलपुष्पं सबन्धूकं ।

 यस्यां कनकलतायां सेयं कृष्णाङ्गना चित्रं । ।Jङ्च्\_१,२.४ । । \[उपगीति\]



\[१२\] अथ भक्तितृष्णङ्मनाः कृष्णजननीं अनु माननीयतया निजं आननं अवनीं अवनीय ननाम । सा च तां सहसभ्यानन्दं अभ्यनन्दत् । तत्र च,



 असौ चरणयोर्नता शिरसि हस्तं आधत्त साप्य्

 असौ भुवि तथा स्थिता कचं अजिघ्रदुत्थाप्य सा ।

 असौ कुचितविग्रहा भुजतले निधायाथ सा

 सबाष्पकं उदैक्षत द्वयं अहो द्वयोह्किं ब्रुवे? । ।Jङ्च्\_१,२.५ । । \[पृथ्वी\]



\[१३\] तदेवं अपि रोहिणीप्रभृतीनां आदराय भृतनिभृतसङ्कोचां आलोचयन्ती राज्ञी तां अनुजज्ञे, "पुत्रि, वन्दस्व वन्दनयोग्याः" इति । सा च रम्यगुणा पुरुनिपुणा भक्तिपूरतः सर्वा एव गुरूरवनम्य दूरदेश एव निवेशं विनतवक्त्रं आससाद ।



\[१४\] अथ ललितादिस्तदालिपालिरपि तासु गुरुवनितासु तद्वदेव कृतवरिवस्या तस्या एव सदेशं उपविवेश । \[१५\] ततश्च श्रीरामप्रसूः स्पष्टं आचष्ट, "व्रजेश्वरि, सर्वसुखरोहिणी रोहिणीताराद्य विद्यते । तदादिश्यतामः इयं सद्भावधूतसर्वदिश्यवधूनैपुण्या, पाकादिसाद्गुण्याय पूर्वं एव स्ॐआभानुल्ॐअतया या रसवतीं प्रतीताः समं अन्या धन्या मङ्गलाद्या मङ्गलारामरामानुजरामास्, तथा याः परापरनामानः कल्याणारामरामरामाः समन्तादप्यमूरमूं एवानुवर्तन्तां । ललिताद्याः पुनरस्याः कायनिकायरूपा एवेति, न साहायकायास्माभिर्नियोजनीयाः ।"



\[१६\] अथ तयापि तथादिष्टा शिष्टाङ्गनागणगणेयगुणा शिरो नमयित्वा सखीषु तिरोभूय तत्कालं एव चचाल ।



\[१७\] अथ प्रसङ्गं अन्यं अपि सङ्गतं प्रथयामः । \[१८\] अथ धृतप्रणयनयसारा वयसा महसा सहसा च कृतसवयसः सभानुकाराः, स्वकुलपरम्परागतपरिचारकशूद्राभीरकुमाराः स्वावसरविसरप्राप्तावसरतया प्रातरेव मोहनागारद्वारसारं आव्रजन्तः समं विराजन्ते स्म ।



\[१९\] ततश्च स्नानीयादिरम्यकरैस्तैः किङ्करैरनुगम्यतया स तु वरकिशोरवया निखिलत्राता रामभ्राता प्रातराचाराचरणाय सदेशं उपवेशप्रदेशं पूर्वं एव विवेश ।



\[२०\] तत्र च नर्ममयशर्मदप्रणया वैश्याभीरतनयाः सखायः सुबलादयः समं एव समगंसत । तैः सङ्गतैः सह तु विलम्बकथन्ताकथावलम्बेन मिथः परिहासविलासकौतुकी वरासनं अध्यासामास । ते सर्वे प्रेम्णा परिचर्यायां परं आश्चर्यचर्याः, यतः



 आदेयाधारादिभावेन भेदात्

 प्राणा भिन्नाः प्राणिनः सन्ति भिन्नाः ।

 ये कृष्णाद्याः स्निग्धताशर्मभाजः

 प्राणा ज्ञेयास्ते मिथः प्राणिनश्च । ।Jङ्च्\_१,२.६ । । \[शालिनी\]



\[२१\] प्रभाते च प्रभाते, तादृशानां मध्ये तादृशस्य तस्य तु,



श्रीमद्वक्त्रकराङ्घ्रिधावनकला तैलादिभिर्मर्दनं

स्नानं गात्रमृजांशुकद्वयधृतिः साचामपुण्ड्रक्रिया ।

प्रातर्धर्मगकर्म दिव्यवसनं रत्नावलीमण्डनं

वंशीशृङ्गशिखण्डदण्डकलना मच्चित्तं आकर्षति । ।Jङ्च्\_१,२.७ । । \[शार्दूल\]



\[२२\] तेषु च केषुचिदङ्गसेवकेषु विशेषः शेषवचसां अपि शेषस्य विषयायते ।
यतः,



सौरभ्यं शिरसः पदाम्बुजयुगं बाहुप्रसारादिकं

लब्ध्वाश्लेषविशेषतां दधति ये कृष्णस्य तृष्णान्विताः ।

वात्सल्ये परिषेवणे सखिपदे कान्तस्थितावप्यमी

सौख्यं यत्तदशेषं एव दधते प्रेम्णा तदभ्यङ्गिनः । ।Jङ्च्\_१,२.८ । । \[शार्दूल\]



\[२३\] अथ तस्मात्तैः परिवीतः पीतवसनः स्वाङ्गनप्रवेशं अङ्गीकुर्वन्सदेशसमवयस्काभिः समं, जनन्या जीवन्यास इव प्रतिमया लभ्यते स्म
। तत्र च,



"आगच्छज्जयतादहो मधुरता निर्मञ्छनद्रव्यतां

गच्छेयं, मम दृग्द्वयस्य भवतादत्रातिपक्ष्मास्थितिः ।"

इत्थं कञ्जविलोचनस्य कलयन्नाकस्मिकीं आगतिं

चित्रं चित्रजनः सदा भजति चेदासां तु किं तद्ब्रुवे? । ।Jङ्च्\_१,२.९ । । \[शार्दूल\]



\[२४\] अथ गुरवश्च ता रजनिजनिततद्विरहज्वालाकलितस्नेहपूरवशतया मुहुरगुरुतां आसाद्यानवद्यामोदं आविष्कुर्वत्यः पूर्वदिङ्मुखमहामन्दिरालिन्दादवतेरुः ।
तत्र पूर्वं माता वत्सं इव माता वत्सं मिलितवती, यत्र रोहिण्यपि रोहिणीवदूहाञ्चक्रे लोकचक्रेण । \[२५\] श्रीगोविन्दश्च द्वयोरपि तयोः पदारविन्दं क्रमाद्वन्दित्वा नन्दित्वा, मान्यानां अन्यासां अपि यथान्यायं मानं उन्नमयामास ।



\[२६\] तदैव च श्रीनीलाम्बरं अनु समागतिकराः सहचराः श्रीदामसुदामादयः श्रीहरिसहविहारिविततयस्, तथा सर्वविद्यापटवः पुरोहितबटवस्, तथा काश्चिदन्यास्तत्प्रसूसमानमाननीयतन्माननीयादिवराङ्गनासु गण्यास्, तथा सर्वसुखदोहाः स्वसृस्वस्रीयादिस्निग्धसम्बन्धिनीसन्दोहास्तत्प्रदेशं विशन्ति स्म । \[२७\] वारं वारं प्रत्येकं उत्थानाद्यभावार्थं तथैव हि सर्वैर्मर्यादा पर्यापितास्ति ।



\[२८\] अथ खलु सिद्धानां परिषदि योगमायेति प्रसिद्धा भक्तिसिद्धान्तसद्भावरते श्रीमद्भागवते च योगमायां उपाश्रितः इत्यादिना भगवल्लीलाधिकारितया सिद्धा स्वरूपशक्तिः स्वाभिव्यक्तिं अन्तरेण रूपान्तरेण तापसीति व्यवसीयते, यस्याः पौर्णमासीति नामव्याहारव्यवहार आसीत् । तस्यां आगतायां अगर्वेण सर्वेऽ पि ससम्भ्रमं अभ्रमं नमः समं अकुर्वत । तया चानन्दादाशीर्भिः स्फुटं अभ्यनन्दिषत ।



\[२९\] अथ यश्च सर्वविद्यानिष्णातस्तस्याः स्नातकः श्रीकृष्णस्य रहस्यनर्माणि बद्धतृष्णतया तद्वयस्यतां वश्यतां आनिन्ये, यश्चाविदूषणभावरूषित एव देवर्षिप्रकृतितया तस्य कौतुककृते विदूषकतां अपि विभूषयति स्म, स खलु मधुमङ्गलनामा नर्मणा मर्मस्पर्शिकुतुकरचनैराशीर्वचनैः सर्वानमन्दं आनन्दयामास, निधिं इव हरिसन्निधिं चानञ्च ।



\[३०\] ततश्च परस्परं करबद्धकरौ सितासितकुमारवरौ मातृभ्याम्

उभयतः पृष्ठतः प्रदत्तहस्तौ स्मितवशंवदवदनशस्तौ मन्दं मन्दं तदेवामन्दं अलिन्दं अविन्दतां । \[३१\] सुवर्णस्वर्णकिर्मीरितप्रयत्ननिर्मितपृथुरत्नपीठं अभि पृथक्पृथङ्निविष्टवन्तौ सुधावृष्टिं इव च सर्वेषूपविष्टेषु दृष्टिं सृष्टवन्तौ ।



\[३२\] अथ प्रतिमास्या सेयं आस्या जन्मतारागमनमयीति श्रीयशोदायशोदातुस्तस्य तदा तदाचार्याणां अर्भका दर्भकाग्रीयनीराभिषेकं विवेकातिरेकवन्तः शन्तममन्त्रप्रवचनसचनया रचयामासुः । ततश्च,



मन्त्रा गीतानि वाद्यान्यपि च जयरवाः कृष्णशोभास्तदीय

प्रेयोवर्गातिचित्रप्रणयविलसितानीति पर्वण्यमुष्मिन् ।

प्रत्येकं तत्तदेकीभवनं अपि तदा प्राप रुच्यत्वं उच्चैः

शृङ्गाराद्यो रसो वा कविकृतिरथवा षाडवो वापि यद्वत् । ।Jङ्च्\_१,२.१० । । \[स्राग्धरा\]



तस्मिन्नीराजनिर्मञ्छनभविकपदार्थालिसंस्पर्शनानाम्

आज्यादर्शादिदर्शद्विजनिजजनतार्चादिकानां शुभानां ।

कृष्णो गोत्रादिरासीत्प्रवरवरदशां तानि जग्मुः समन्ताद्

येभ्योऽ न्ये च प्रथन्ते शुभशतनिवहस्यान्वयाः सर्वलोके । ।Jङ्च्\_१,२.११ । । \[स्राग्धरा\]



ब्राह्मण्यस्त्वधिकचं अच्युतस्य दूर्वा

पूर्वाणि न्यधिषत तत्र मङ्गलानि ।

यद्याशीर्वचनं इहारुरोध बाष्पः

कल्याणं बत भवतान्मनोरथस्य । ।Jङ्च्\_१,२.१२ । । \[प्रहर्षिणी\]



दृगम्भःस्तम्भरुद्धापि कुर्वती तिलकं प्रसूः ।

कुर्यात्किं यदि साहाय्यं नाकरिष्यत रोहिणी? । ।Jङ्च्\_१,२.१३ । । \[अनुष्टुभ्\]



मातुः पितुस्तस्य च तत्र मातृ

भावान्विताभ्रातृवधूस्वस्éणां ।

उपायनं पुण्ड्रं इतीयती गीर्

आसीत्तदीयार्थचये मितिर्न । ।Jङ्च्\_१,२.१४ । । \[उपजाति\]



\[३३\] अथ प्राचीगतद्वितीयप्रकोष्ठादागम्य रम्यकुमारः कश्चिदाचष्ट, यः खल्वेतदर्थं एव पूर्वं विसृष्टः । "श्रीमन्व्रजराजकुमार, श्रीमद्व्रजराजसभायां सर्व एव पर्वणीह संवलिता वर्तन्ते, किन्तु भवद्यात्राद्वारमात्रावलोकिनः । यानि च सर्वाराधनधनानि श्रीमद्व्रजराजचरणराजीवपरिसराय सज्जितानि भवद्विसर्जितानि ताम्बूलदुकूलादीनि, तानि चाधुनापि मूर्धानं धुनाना नोपयुञ्जते स्म ।"



\[३४\] अथ सोऽ पि तदवधारयन्नेव, तदेवावधारयन्मातरं अनु कातर इव निष्क्रमणक्लमसमनुज्ञायाचनं अनुसन्धाय, प्रणामादिना पौर्णमासीं उटजगृहाय विहाय, श्रीरामं अग्रे विधाय, श्रीदामादीन्परितो निधाय, पश्चिमाग्रिमप्रेमदोलायमानस्वान्तस्ततो निष्क्रान्तः; सहसा महसा वृतः सभ्यालिभिरभ्यालोकयाञ्चक्रे ।



\[३५\] अथ सोदितमेघाश्चातका इव, लब्धचन्द्राश्चकोरा इव, सङ्गतजला जलजन्मान इव, समुन्मीलितप्राणा देहा इव, सर्वेऽ प्यानन्दगर्वेण वन्दिवृन्दादिकलितकोलाहलेन च समं एव समुत्तस्थुः । \[३६\] किन्तूत्कलिकाकलितमनसोऽ पि स्वस्वमर्यादयापर्यापिता इव लब्धस्तम्भारम्भास्तत्र तत्र केवलं स्थितवन्तः । युक्तं एव च तत्प्रोक्तं, यतस्तस्मिन्खल्वस्माकं श्रीनन्दव्रजराजग्रामे तत्तत्प्रेमविशेषरीतिनीतिरेव ग्रामणीरिव वर्तते । \[३७\] तथा हि, कदाचित्कस्यचित्कञ्चित्प्रति वचनम्,



"तौ शुभ्रद्युतिनीरदद्युतिहराविन्द्राश्महेमप्रभा

हृद्वस्त्रौ सितकञ्जनीलकमलश्रीचोरिचार्वाननौ ।

चञ्चत्खञ्जनगञ्जनाक्षियुगलौ दन्तीन्द्रजिद्विक्रमौ

तानस्तम्भयतां जनान्यदखिलांस्तन्मित्र चित्रं न हि । ।Jङ्च्\_१,२.१५ । । \[शार्दूल\]



\[३८\] यदा च दक्षिणे सर्वानर्वाचीनमाहात्म्यगुरवो गुरवो बभूवुः; ते च सर्वे पूर्वपूर्वतः पूर्वजा एव तस्थुः । यत्र पुरोहिताः स्वयं अनर्घं अर्घ्यं दधानाः सर्वतः पूर्वे भवन्तः स्वनामनिरुक्तिं इव व्यक्तीकुर्वन्ति स्म, "पुरो धीयन्ते" इति । तदेतदपि युक्तं, श्लेषेण च प्रथमतो हितास्त एव हि भण्यन्ते ।



\[३९\] अथ तादृशनिजकुलचन्द्रप्रेमानन्दामृततुन्दिलिततया किल श्रीमदुपनन्दाभिनन्दनन्दसनन्दनन्दनादिनामानः प्रबलनन्दनस्नेहमधुरधामानस्, ताननु च प्रेम्णा सम्यग्बन्धुताबन्धिनः सम्बन्धिनः परापरनामानस्तन्मिलनं अनुसन्धाय स्थिताः ।



\[४०\] अथ वामेऽ पि तथैवालघुप्रेम्णा लघूभवन्तो लघवः समवतस्थिरे । \[४१\] सर्वे चैते यथापूर्वं यथायथं सर्वचित्तारामेण रामेण सह हारिणा हरिणा मिलिताः समुन्मीलितभावा बभूवुः, चन्द्रमसं विन्दमानाः कुमुदसन्दोहा इव ।



\[४२\] ततश्च क्षणकतिपयादक्षीणानन्दवृन्दार्पितसत्वरविसृत्वरमोहादुन्मग्नेषु तेषु तदीयश्रीमन्मुखनिरीक्षणलग्नेषु श्रीमान्व्रजराजस्तं व्याजहार, "तात, तवाद्य विद्यते सर्वसम्पन्मयी जन्मतारा । तस्माद्व्रजधाम स्वयं आ मध्याह्नं अध्यासितव्यं । गोसम्भालनपालनाय पुनः प्रातरेव मया समयास्थिता युक्ता नियुक्ताः सन्ति । स्वयं अथ प्रथम उपविश्य दृश्यतां स्वजनव्रजः" इति ।



\[४३\] अथ सोऽ प्यवाचीनतासमीचीनशिरस्कतया राज्ञां तां आज्ञां मालां इव शिरसि निधाय, श्रीराममुखतामरसं अवधाय, स्वजनव्रजसहिततया सहितं अधिरुह्य चतुष्कदेशगतं पुष्कलं उपवेशवेश्म वलितस्मितं तारापतिरिव पूर्वपर्वतं अध्यासितवान् । विप्रादिसम्प्रदानतया यथायथं गवादिकं अपि सातवान् । ततश्च तस्मिन्नुपविश्य, पुनस्ताम्बुलादिसंविभागसुखसंवलनया सम्बन्धिभिर्मिथो नर्मसंवादसम्बन्धिसन्धिकुतूहलं कलयामास ।



\[४४\] मुहूर्तादथ कश्चिदन्तःपुरसारः कुमारः समागम्य साम्येनोपविष्टयोर्ज्यायःकनिष्ठयोः सम्बन्धिनिवहाराधनाय धृततृष्णयोः श्रीरामकृष्णयोः कर्णाभ्यर्णं लगितवान्, ताभ्यां अनुमतः पुनस्तद्रूपतश्चित्रीभवितुः श्रीमद्व्रजधरित्रीशितुः । तेन च "अद्य श्रीवत्सवत्सप्रसादलब्धस्य वत्सस्य शुभसम्पन्मयजन्मर्क्षम्" इति विनयसन्धेन केवलेनाञ्जलिबन्धेन व्यञ्जनया भोजनाय याचिताः सन्तोऽ तिसन्तोषाद्व्यतिवीक्ष्य युगपदुत्थितवन्तस्ते प्रस्थितवन्तश्चान्तःपुरं ।



\[४५\] अथाग्रतःसरेण तेन सुकुमारेण कुमारेण प्राङ्गणतः प्रतिरुद्धसङ्गमनासु शुद्धान्तसङ्गताङ्गनासु प्रविष्टास्ते कंसजिदिष्टा गृहादिशोभेक्षणस्पृहातः क्षणं आविष्टाः, क्रमशो भोजनालयाय कलयाम्बभूवुः ।



\[४६\] रामकृष्णौ तु गवालोकनसतृष्णौ तदङ्गणसङ्गतमेर्वाकारमहागारं आरुह्य, महीमहितमाहेयीस्थानेषु पीयूषवृष्टीरिव दृष्टीर्विधाय, विधेयैर्विदूरदेशान्निदेशयामासतुः, "भो भो गोपगणाः, वर्त्मनः सव्यापसव्ययोरेव पातव्या गव्याः" इति ।



अथावतीर्णाभ्यां आभ्यां अभ्यागतैरपि,



अगुरुजगुरुधूपः शुभ्रता रत्नपीठा

वलिमदशनपात्रासङ्गिभृङ्गारसङ्घः ।

नियतसचिवलोकः सादरप्रेम चासीद्

इति दिशि दिशि धर्म्यं भोगहर्म्यं व्यलोकि । ।Jङ्च्\_१,२.१६ । । \[मालिनी\]



"अङ्घ्रिक्षालनमार्जने इह भवान्जीयाद्" इति प्रार्थना,

सम्यग्वीजनं अन्तरा प्रमदसूहासप्रसूसूक्तयः ।

रुच्यानां परिवेषणं मुररिपोर्दृष्टिप्रसादामृतं

यत्रैवं सुहृदां सभोजनविधिः सूते न किं वा सुखम्? । ।Jङ्च्\_१,२.१७ । । \[शार्दूल\]



\[४७\] तत्रानुपयुक्तयुक्तभोक्त्éणां विप्राणां पङ्क्तिरेकत्र, सग्धिदिग्धानां असन्दिग्धस्निग्धानां वैश्यवंश्यानां अन्यत्र । तत्र तत्र च वृद्धमध्यमनवयौवनानां पृथक्पृथगिति वियुतावपि, मिथो यथास्वं परिहासविलासेन संयुतिरिव वीक्ष्यते स्म । न च केवलेन तेन, तदवलोचनसमुन्मीलितलोचनरोचनविलासालापलीलारसवारिधेर्व्रजेन्द्रकुलसुधानिधेरसकृदनुभवयौगपद्येन च ।



\[४८\] यत्र च स एव सर्वरससत्रं अमत्रं एकं आसीत् । तत्र च,



परस्परस्य स्फुटहासवार्तां

सञ्चारयन्तः परितो हरौ च ।

षण्णां रसानां परिवेषका ये

ते सप्तमस्यापि बभूवुरत्र । ।Jङ्च्\_१,२.१८ । । \[उपजाति ११\]



\[४९\] यत्र परिहासबीजं च पृथग्दिग्देशलोकप्रसिद्धानां अत्रैव चान्यथासिद्धानां तेमनादीनां नाम नाम्नातुं शक्यते, नामान्तरेण वाम्नायते, सदाम्नायजन्मभिरपि बन्धुसम्बन्धिभिरित्यादि लक्षणं लक्ष्यते ।



\[५०\] किं च, तत्र मधुमङ्गलः कौतुकेन केनचित्प्रहितेन निजहितेन श्रीमद्व्रजेशं सन्दिदेश, "राजवर, तदेतदस्माकं ब्राह्मणा निवेदयन्तिःऽशौक्लनामधेयं प्रथमं एव जन्म तावदस्मादृशां भृशशर्मणे चक्पे । यद्द्वितीये सावित्राख्ये जन्मनि लब्धस्वकुलैश्यवैश्यद्विजतया राजन्यवद्ब्राह्मणभोज्यपक्वान्नैरपि भवद्भिर्विदूरविभक्तपङ्क्तावेव निवेशिता वयं न प्रतीमः, तत्र किं किं परिवेषितं अत्र वा किं इति ।
तस्माद्गोष्ठाधिपतिना स्वदृष्टिनिष्टङ्कितीकृतान्यस्मत्कृते पुनः प्रथमतः सर्वाण्येव तेमनानि परिवेष्यन्तां । यान्येव वार्षभानव्यादिस्वहस्तप्रयस्ततया पक्तानि परमशस्तान्य्

उत्तरतापन्यनुसारेण पूर्वं दुर्वाससापि क्रोधदुर्वासनां निर्वासयता प्रसादं अपि भासयता रसनयाभ्यस्तानीति निखिलमिष्टताविशिष्टतया किल वर्त्मन्येव परिवेशकैश्चोरं चोरं उर्वरितानि, पराण्यपि दृशैव भुक्तपूर्वाणि सन्ति, तानि च भुक्त्वा वैष्णवयज्ञाय श्रुतिस्मृतिविहितहितप्रतीकारमयं दैक्षसं आख्यं तृतीयं अपि जन्म द्रुतं उरीकरिष्यतेऽ इति ।"



\[५१\] तदेतदाकलय्य कलितं हासकोलाहलं, गोकुलकुलेश्वरी गृहादवकलयन्ती स्वयं अनलपक्वतुलितानि सूर्यपक्वानि बहून्यनुपभुक्तचराणि विहापयामास, येन बहुलं एव सहासकुतूहलं निखिलः कलयाम्बभूव ।



\[५२\] तदेवं उदरपूरणमात्रेण तृप्ता, न तु तत्तद्बहुलरसपूरकुतूहलेन, नतरां तत्तदानन्दमूलेन सदानुकूलपीतदुकूलेन प्रतिरुचिनवनवायमानता हि तत्रायता, तथापि बलादिव परिमलरमणीयं आचमनीयं दत्तं । गत्यन्तरेणासमापनीयस्पृहणीयता हि तत्र बृहती । ततश्च,



दिव्यताम्बूलचार्चिक्य

वस्त्रमाल्यविभूषणैः ।

अर्चिता बन्धवः सर्वे

दक्षिणाभिश्च भूसुराः । ।Jङ्च्\_१,२.१९ । । \[अनुष्टुभ्\]



\[५३\] लक्षितायां च दक्षिणायां, मधुमङ्गलः स तु नर्मशर्मामृतं अदुग्ध ।
"भो व्रजमहनीयाः, नास्यां अक्षीणायां अपि दक्षिणायां ईर्षया वयं वीक्षणीयाः । भवतां भुञ्जानानां एकैकव्यञ्जनमूल्यतुल्यतयास्माकं समस्तापि सा न प्रस्तावयति ।"



\[५४\] तदेवं बहलहासकोलाहलकुतूहले निवृत्ते पितरं उपेत्य सर्वसुखपालः श्रीलगोपालः शनैः सनिं प्रणयन्सविनयं आललाप, "अर्वागेव सर्वानादाय सभालयवलयं स्वयं तत्रभवन्तः समयन्तु । वयं तु श्रीरामदामसुदामादयः समागतप्रायाः ।" तदेवं मातृगृहं उपेत्य तां अप्युवाच, "मातर्, मात्éणां सम्भालनार्थं अनुयात्éणस्माननुमन्यस्व ।"



\[५५\] माता च क्षरत्क्षीरकुलकुचमुकुलं आललाप, "आयुष्मन्, युष्मदेकप्राणा वयं, तस्मान्न विलम्बनीयम्" इति ।



\[५६\] ततश्च तस्याः सवयसः प्रवयसश्च सर्वाः सङ्घशः सास्रं ऊचुः, "वत्स, नाम्नैव ता मातरः, एषा तु तव मातैव, तस्मादस्यां कथं न विलक्षणं पक्षपातं आपातयसि?" स च नतवदनः सास्रस्मितवाचं उवाच, "मातरः, किं कुर्मः? तास्तु पशुजातयो न विवेकं एकं अपि लभन्ते, यतो मां विना तृणं अपि न तृण्वन्ति ।"



\[५७\] मातोवाच, "सम्यगाह वत्सः, यतो धर्म एवास्माकं मर्मभेदी बभूव, येषां धनानि तनयाश्च सदा वनानि निलयान्कुर्वन्ति ।"



\[५८\] कृष्णः सहासम् आह स्म, "मातर्, अत्र वने न कोऽ पि त्रासः । स तु समूलकासं कषितानां केशिप्रभृतीनां सङ्गत एव गतः ।"



\[५९\] मातोवाच, "तर्हि किं आकर्ण्यते, यदद्यापि किञ्चित्तेषां औद्धत्यं विद्यते, प्रेतानां अपि तत्तदाकारतया सद्यः प्रेततां प्राप्तानां इव ।"



\[६०\] कृष्णः सहासम् आह स्म, "मातर्, न ते प्रेतजातितां अवाप्ताः ।
किन्तु, भवच्चरणरेणुगणगुणितभूमिं अनु मरणप्रतापवर्गादपवर्गं एव गताः ।
वयं तु मायामयतत्प्रतिकृतिप्रपञ्चसञ्चयं अञ्चन्तः सुखसन्तानाय मध्ये मध्ये लीलां अध्यस्यामः; यथा निलायनैः सेतुबन्धैर्मर्कटोत्प्लवनादिभिः कौशल्येयलीलां ।"



\[६१\] ततश्च सर्वासु गतसन्देहासु स्नेहातिशयात्कृष्णमाता सव्येन पाणिना पृष्ठम्, अपसव्येन चिबुकं स्पृष्ट्वा कृष्णज्येष्ठं प्रति सबाष्पं आचष्ट, "वत्स नीलाम्बर, तवेयं अम्बा मम समक्षं बाल्यादेव त्वयि नातीव वात्सल्यं उल्लासयति, किन्तु स्वयं उदासीनवदासीना भवति । तत्खलु मम तारल्यं कथं इव वैरल्याय कल्यताम्? तस्मादहं एव त्वां उपदिशामिः पीताम्बरेण समं अविलम्बं एवालम्बनीयं व्रजवर्त्म" इति ।



\[६२\] अथ रामानुजं हितवती रोहिण्यभिहितवती, "तात, यशोदामात, बाल्यादेव लाल्यभावान्मातुरुपदेशं जातु न च मन्यसे । मम तु तं न मतान्तरं आतनोषि
| ततः सकृदपि मम निदेशं असकृदिव मन्यस्व |
मातुर्मनस्तापविस्तारान्निस्ताराय निजवदनांशुसुधां विस्तारय त्वरितम्" इति
।



\[६३\] अथ तासां चरणपाताचरणाय कृतरोचने निर्मलकमललोचने सर्वाभिरनर्वाचीनाभिः सह गृहं हित्वा तत्पाणिं गृहीत्वा प्राङ्गनसङ्गितां गतायां गोपपतिपतिव्रतायां, सर्वतः श्रेयस्यस्तत्प्रेयस्यः सगवाक्षभित्तिभित्तीकृतनिजविलोकना विलोकयामासुः । तथा हि,



औत्सुक्यं प्रियमाधुरीमधुमदं प्रेमातिपातभ्रमं

विश्लेषागमभीतिं अप्यनुगता लज्जातिपर्याकुलाः ।

गोचाराय वनाय गच्छति हरौ तस्याङ्गनानां गणाश्

चित्राणीव निरीक्ष्य तस्थुरभितो द्वित्रक्षणं भित्तिषु । ।Jङ्च्\_१,२.२० । । \[शार्दूल\]



तत्र सति,

अच्युतस्य नयनद्वयं आसां

तृष्णगप्यतिह्रिया निमिमील ।

अस्य मानसं अमूरतिगूढं

पश्यतीति मिलितुं तदिवेच्छु । ।Jङ्च्\_१,२.२१ । । \[रथोद्धता\]



यदा च तासां स्फुरणं जगाम तन्

मनस्तदाशङ्कत तासु राधया ।

"अहो गुरूणां पुरतो विकारितां

लभेय चेत्किं करवैतराम्" इति । ।Jङ्च्\_१,२.२२ । । \[वंशस्थविला\]



तत्र मातृगणतः क्रमपूर्वं

प्राप्य यन्बकशमनः समनुज्ञां ।

अम्बकान्यहरत प्रतिबिम्ब

व्याजतः स्वतनुगान्यखिलानां । ।Jङ्च्\_१,२.२३ । । \[रथोद्धता\]



\[६४\] अथामरदुर्लभच्छत्रचामरपटपुटताम्बूलसम्पुटादिघटितकराः सवयसः कर्मकराः श्रीरामदामादिभिः सह गच्छन्तं तं अन्वगच्छन् ।



अथ ततभायां परमसभायां

पितृमुखलोकान्स्फुरदवलोकान् ।



सुखयितुकामः सहसखिरामः

समधुरवेशः सपदि विवेश । ।Jङ्च्\_१,२.२४ । । \[कुसुमविचित्रा\]



तत्तद्वृन्दैः कृतपरिवेषः

क्षोणीपृष्ठस्थितविधुरेषः ।

क्रमतो दृष्टिभ्रमणाभ्रेष

स्थितिकृतं अखिलानपि विशिशेष । ।Jङ्च्\_१,२.२५ । । \[मात्रासमक\]



रहितनिमेषप्रथितोन्मेष

स्वकदृक्प्रेषप्रचितान्वेषः ।

अभवदशेषच्छविसविशेष

स्वतनुश्लेषः श्रीहरिरेषः । ।Jङ्च्\_१,२.२६ । । \[मात्रासमक\]



\[६५\] तदेवं लब्धपरमानन्दमज्जनेषु सर्वसज्जनेषु कुलपरम्परावरावार्यः कश्चन सूताचार्यः कतिचिदात्मीयान्परिवार्य पेशलवेशौ काकपक्षकेशौ कौचिद्बालकौ पुरतः सन्धार्य तत्र प्राट, पाठयामास च तावाशीर्वादविरुदं । तौ च चातकानां अन्तस्तडित्वन्तं इव सागराणां वारिनिधिं इव, धनचिन्ताचितानां चिन्तामणिं इव, ज्योतिर्मण्डलानां व्य्ॐअमण्डलं इव, तेषां आश्रयं तं एकं श्रीव्रजराजकुमारं आलोकयां आसतुः । ततश्च तौ सपरिवारं एव तं पारावाररहितशोभावारवारांनिधिं निध्याय क्षणकतिपयं अनुध्याय च स्वजनस्तम्भितपतनारम्भौ मूर्च्छाप्रायं ऋच्छतः

स्म । तदुपरिष्टादेव कथञ्चिद्विशिष्टतां आविष्टौ सगद्गदं जगदतुः, "जयाशेषचिन्तारत्ननीलरत्नाकर व्रजधरणीधर! जय धरणीभारावतारवितीर्णधरणीधरशेषपर्यन्ताशेषसुखसमाज व्रजयुवराज! जय निजवंशाग्रव्रजकीर्तिध्वजसमानशुभ्रधाम श्रीबलराम! जय जय!" इति ।



\[६६\] पुनश्च कमललोचनं विलोचन्तावूचतुः,

 "रोहिण्युद्यद्विधुः पक्ष इव कृष्णः स्वजन्मनः ।

 सोऽ यं यशोदानन्दः सन् यशोदानन्दनन्दनः । ।Jङ्च्\_१,२.२७ । । \[अनुष्टुभ्\]



\[६७\] पुनश्च साश्चर्यम्,



"यशः प्रशंसन्ति बुधा मुधागिरः

सर्वत्र शश्वद्विशदं भवेदिति ।

अहो, यशोदा यदसूत सा यशस्

तत्कृष्णरूपं पुरतो विलोक्यताम्" । ।Jङ्च्\_१,२.२८ । । \[उपजाति १२\]



\[६८\] ततः श्रीमान्व्रजराजः सुप्रलापं ललाप, "सर्वसूतचूडारत्न, रत्नचूड, कावेतौ सुकुमारौ कुमारौ?"



\[६९\] रत्नचूड उवाच, "सर्वसम्पद्विराजमान, श्रीमद्व्रजराज, मम भागिनेयौ
।"



\[७०\] व्रजराज उवाच, "कतमाया भगिन्या भागधेयरूपावेतौ?"



\[७१\] रत्नचूड उवाच, "असपत्नरत्नगर्भापते! रत्नवत्याः । सा चैषा भवदपूर्वपूर्वपुरुषपुण्यदर्शनाय कृतपरामर्शा समागतास्ति । नमस्करोति चेयं
।"



\[७२\] व्रजराज उवाच, "भगिनि, भागधेयेन वर्धस्व ।"



\[७३\] रत्नचूड उवाच, "देव, मम भगिनीपतिरप्ययं सुमतिनामा ।"



\[७४\] व्रजराजः सस्मितं उवाच, "बाल्ये दृष्टोऽ यं नातीव निष्टङ्कितुं शक्यते ।"

\[७५\] तं च सत्कृत्योवाच, "मान्य, स्वयं अग्रतः समग्रं एहि" इति पृष्टवांश्च, "सम्प्रति भवतां कुत्र भवनम्?"



\[७६\] स उवाच, "राजवीर, नीरधितीर एव ।"



\[७७\] उपनन्द उवाच, "तर्हि दूरादभ्यागतोऽ यं अभ्यागतः ।"



\[७८\] अथ वदनसुधाकरांशुसुधास्नपितदृगन्तः स्मितमधुराधरावृतकुन्दकोरकदन्तः श्रीकृष्णः सतृष्णं इव पृष्टवान्, "किंनामानावेतौ?"



\[७९\] रत्नचूड उवाच, "प्राणिकोटिनिर्मञ्छनीयनखकोटे, मधुकण्ठस्निग्धकण्ठनामानौ ।"



\[८०\] कृष्ण उवाच, "समाननामानौ दृश्येते ।"



\[८१\] रत्नचूड उवाच, "सहजावेतौ सहजावेव ।"



\[८२\] उपनन्द उवाच, "रत्नचूड, किं खलु भवद्विद्यां अनवद्यादधीतवन्तावेतौ?"



\[८३\] रत्नचूड उवाच, "अथ किम्, आकस्मिकतया विस्मायकौ गुणविशेषावप्यनयोः स्तः ।"



\[८४\] उपनन्द उवाच, "कौ तौ?"



\[८५\] रत्नचूड उवाच, "सर्वज्ञता तदविता कविता च ।" इति । \[८६\] ततश्च सर्वे साश्चर्यं पश्यन्ति स्म ।



\[८७\] व्रजराज उवाच, "मान्य सुमते, कुत एतत्प्रभावभावितवेतौ?"



\[८८\] सुमतिरुवाच, "विश्वपावन, स्वच्छकीर्ते, पृच्छ्येतां एतावेव ।"



\[८९\] व्रजराज उवाच, "आयुष्मन्तौ, युष्मद्वृत्तेनास्माकं चित्तं विस्मयं एवाविवेश, तस्मादपनीयतां अयं ।"



तौ च साञ्जलिवचसा व्यानञ्जतुः, "श्रीगोलोकलोकदेव, श्रीगुरुप्रसाद एव सर्वत्र दुर्वारं कारणं इति तत्रभवन्त एवानुभवन्ति ।"



\[९०\] व्रजराज उवाच, "के खल्वीदृशमहामहिमानस्ते?"



\[९१\] अथ तौ पुनर्घटितकरपुटावूचतुः, "सुगृहीतनामधेया मद्विधभागधेयरूपाः सर्वसुखवर्षिश्रीदेवर्षिचरणाः ।"



\[९२\] अथ सर्वेऽ प्यूचुः, "तर्हि नाश्चर्यं इदं ।"



\[९३\] पुनः तावूचतुः, "सम्प्रति च यदुपदेशाद्वृन्दावनदेशं आगता वयं ।
नूनं यत्प्रसादादेव देववर्गदुर्गमसमधिगमस्य भवाभिभवभावनभावनस्य तदेतद्भवदीयवैभवप्रदेशस्य प्रवेशे सदेशरूपतां याताः स्म ।" \[९४\] पुनश्च सर्वे साश्चर्यं इदं पश्यन्ति स्म ।



\[९५\] ततश्च श्रीकृष्णश्चिन्तितवान्, "आं आं, चिरान्ममाप्यनयोरागमनं स्फुरणमयं आसीत्" इति ।



\[९६\] अथ श्रीकृष्णानुमतानुगततया श्रीरामस्तु समीपं आगम्य व्रजराजं उवाच, "बृहत्तात, तयोरनयोः कौतुकं द्रष्टुं उत्कण्ठिताः स्मः ।"



\[९७\] तदनुमोद्य पुनर्व्रजराज उवाच, "रत्नचूड, अद्य दिनं आरूढं ।
प्राघुणाश्च त एते घुणाक्षरन्यायेनोपलब्धाः, तदेषां आतिथेयवस्तुभिरवितथं आतिथ्यं एवाद्य विधीयतां ।" पार्श्ववर्तिनश्चादिष्टवान्, "दीयतां एभ्यो वर्षं यावद्भोग्या वरीयसी समग्रा सामग्री, सा च यथैवास्माकं तथैव ।
प्रातरारभ्य तु सभ्याः समाहूयन्तां कौतुकावलोकाय ।"



\[९८\] अथ पुरस्कृतोपनन्देषु व्रजजनवृन्देषु तत्र ज्ञापितनिजानन्देषु तथा तेषु सूतेषु च कृतसर्वक्लेशवर्जनेषु भोज्यभोग्ययोग्यवस्तुभिः प्रस्तुतविसर्जनेषु मध्याह्नः सोऽ यं अह्नाय व्यतीत इति राज्ञे विज्ञाप्य विज्ञातसकलतत्त्वः श्रीमान्महासत्त्वः श्रीपतिरपि श्रीरामादिसहितगतिस्तत्तन्नमनादिक्रमान्निष्क्रम्य प्रस्थितवान् । तत्र च,



बुद्धिरेव सुहृदां अनुमेने

तं गवानुगतये न मनस्तु ।

सा हि मन्त्रसचिवं सुविचारं

पाति तत्तु रहितार्गलकामं । ।Jङ्च्\_१,२.२९ । । \[स्वागता\]



अथो वनं प्रति चलितः सहाग्रजः

समित्रकः पृथु मुरलीं अनादयत् ।

यतः श्रुताद्बत पुरतस्तु तस्थुषां

सुपूर्णताभवदतिशून्यतान्यतः । ।Jङ्च्\_१,२.३० । । \[रुचिरा\]



तदा गुरुव्यवहितिं आगता मुदा

परस्परं पशुपसुताः करैर्युताः ।

सभागतं जहसुरधीत्य कस्यचिद्

वचस्तदा स्खलितं अनूद्य चापरे । ।Jङ्च्\_१,२.३१ । । \[रुचिरा\]



\[९९\] हासे चोपरताभासे राम उवाच, "भङ्गुर, मधुमङ्गल, मातृभिरस्मासु विनीयमानेषु भवान्किं अविस्पष्टं आचष्ट,ऽव्रजेश्वरि, कथयिष्याम्यहं रहःऽ इति । किन्तु ताभिरावेशवशान्नावकलितं ।"



\[१००\] मधुमङ्गल उच्चैर्विहस्य निमील्य च मौनं आललम्बे । क्षणादुवाच च, "हन्त, शन्तमं अपि तद्विस्मृतं इव ।"



\[१०१\] राम उवाच, "प्रियसख, शपथं प्रथयानि, तथ्यं कथ्यतांः किं तत्?"



\[१०२\] मधुमङ्गल उवाच, "यज्ञोपवीताय शपे, नान्यथा प्रथयानि । यतः,



"दान्तेन दमितः सोऽ हं शमितः शान्तचेतसा ।

ज्ञप्तेन ज्ञपितः पूर्णेनाचार्येणास्मि पूरितः । ।Jङ्च्\_१,२.३२ । । \[अनुष्टुभ्\]

तेन छन्नेन चाभूवं छादितानृतवाक्पुनः ।

कथं वा स्पाशितान्कुर्यां गुणांस्तान्स्पष्टं इष्टदान्" । ।Jङ्च्\_१,२.३३ । । \[अनुष्टुभ्\]



\[१०३\] "किन्तु युवयोर्वधूनां चाज्ञां आज्ञाय परं विज्ञापनीयं तासु, तन्न चेन्न ।"



\[१०४\] कृष्ण उवाच, "उन्मत्त, प्रथमं आवयोरावेदय ।"



\[१०५\] मधुमङ्गल उवाच, "यदि न खिद्याथे ।"



\[१०६\] उभावूचतुः, "नहि नहि ।"



\[१०७\] मधुमङ्गल उवाच, "एवं उच्चैःकारं अपि विवक्षामि, तयोरनयोर्यथास्वं प्रेयसीभिः सह सा सा श्रेयसी विद्या नाद्यापि विच्छिद्यमाना विद्यते, यन्मुहुरारभ्यत एव वनाभ्यन्तरे केलिकलहप्रलापकलापः" इति ।



\[१०८\] ततश्च कृष्णः सव्येन पाणिना तदपसव्यं बाहुं गृहीत्वा दक्षिणाङ्गुष्ठमध्यमाभ्यां तदधरपुटं मृदु निष्पीड्य स्मयमान उवाच, "सुष्ठु घुष्टपट्टडोरकेण तदिदं सीव्यते चेन्, मुनितां आपद्यते विप्रकीर्णबुद्धिरयं यन्मित्रविप्रः ।" मधुमङ्गलस्तु तद्वन्मुद्रितमुख एवाम्बूकृतनिरस्तग्रस्तवचनतया व्यक्तवान्, "तथा चेदन्तर्लोभनं अन्यत्र तु दुर्लभं निजगृहान्मत्स्यण्डीखण्डचयं आदायाखण्डकालं एव मन्मुखं पूरयथः ।
ततः कथं वा किमर्थं वा वाणीव्ययं करवाणि? तदेतदपि सेवनं एव भण्यते ।"



\[१०९\] रामः सस्मितं उवाच, "उत्कोचश्चामिषं एव भण्यते, तदपि ब्राह्मणाः कामयेरन्?"



\[११०\] तदेवं सखिसभासत्सु हसत्सु स्वयं स तु नर्मपटुर्बटुः सतृष्णं कृष्णं क्षणं आलिङ्ग्य प्रेङ्खोलयन्प्रकटं जहासीति स्म ।



\[१११\] अथ सर्वगुणशाली वनमाली बहलकुतूहलकलितचित्ततया चलितः, सखिभिर्वलितः, फलितशाखिशाखाशिखाललितेनाध्वना धेनूर्लब्ध्वा वेणुध्वनिं उद्भावयामास ।



\[११२\] ततश्च धेनूपलक्षणतया सर्वाणि यदाकृक्षन्त, तदा साश्चर्यं नभस्थः कश्चिदाह स्म,



"सर्वः प्रवाहः सर्वत्र

स्वानुकूल्येन कर्षकः ।

वेणुध्वनिप्रवाहस्तु

प्रातिकूल्येन कर्षति ।" । ।Jङ्च्\_१,२.३४ । । \[अनुष्टुभ्\] इति ।



अनन्तरं च

गावः स्वानृषभान्भुजङ्गमभुजः षड्जान्पिकाः पञ्चमान्

अन्ये च प्रतिपद्य तान्निजनिजान्सुष्ठु स्वरान्वेणुतः ।

आश्चर्येण विकर्षणं मुहुरहो मोहं तथा भेजिरे

सर्वे चेदसकृत्क्व सान्त्वनविधिं कुर्वन्तु के वा तदा? । ।Jङ्च्\_१,२.३५ । । \[शार्दूल\]



स्वयं अपि मोहं भेजे यदि निजवेणुध्वनौ कृष्णः ।

स्यादुर्वरितः को वा, जीवः स हि सर्वजीवस्य । ।Jङ्च्\_१,२.३६ । । \[उपगीति\] इति ।



\[११३\] किन्तु हन्त, वेणुरवश्रवणसुखविस्तार एव तत्र निस्ताराय बभूव । यतः,



मोहेऽ पि स्वप्नकलितं निशम्य मुरलीकलं ।

परस्परं जाग्रतस्ते पश्यन्ति स्म सविस्मयं । ।Jङ्च्\_१,२.३७ । । \[अनुष्टुभ्\]



\[११४\] ततश्च स्वस्थीभूतेषु तेषु समुत्थितेषु गाः प्रति प्रस्थितेषु च मधुर्मधुरस्मितं उवाच, "ब्राह्मणान्प्रति दुरनुध्यानस्य फलं सद्य एव जातं निध्यातं । यदहो मम मूकत्वं अनुध्यातं सर्वमध्यं अध्यासीनेनैकेन, सर्वस्यैव तु मूकत्वं जातं ।"



\[११५\] एवं एव तेन सह हसन्तस्ते माथुरदेशदेशरूपगोनिदेश

वचनतया,



सम्बोधने हिहीत्यूचुः क्षेपे जिहिजिहीति तु ।

धीरीह इति विष्कम्भे गां नेतुं यमुनां अमी । ।Jङ्च्\_१,२.३८ । । \[अनुष्टुभ्\]

चोकारं पाथसः पाने झिरिकारं वियोजने ।

तस्मात्पयस उत्थाने चक्रुस्तिरितिरीति ते । ।Jङ्च्\_१,२.३९ । । \[अनुष्टुभ्\]

स्तम्भयित्वाम्भसस्तीरे गोसङ्ख्या गोगणानथ ।

सम्भाल्य सम्भृतानन्दाः कृतस्नानादिका जगुः । ।Jङ्च्\_१,२.४० । । \[अनुष्टुभ्\]



प्रहापितं प्रतिशिशु मातृभिस्तदा

सुभोजनं सुरभितयोजनं मुदा ।

हरिः सखीन्परि परिवेषयन्हसन्

परीक्षितं सकृदकृत स्वजिह्वया । ।Jङ्च्\_१,२.४१ । । \[रुचिरा\]



\[११६\] ततश्चाचरिताचामः श्रीदामदामसुदामवसुदामादिभिः सह कर्पूरपूरितखपुरानुकूलस्वर्णवर्णपर्णशुभ्रतावकीर्णचूर्णमय ताम्बूलपूर्णकपोललोलकुण्डलमण्डनाननलक्ष्मीकश्चक्षुर्विजितनालीकः स्वजनावलोकनाभीकः श्रीलगोपालः स्वालयाय चचाल । यथा,



शनैः शनैः सरभसं अन्यवन्यया

स तर्णयन्सुरभितृणानि सौरभं ।

व्रजस्थितान्प्रति विरहाकुलीभवन्

बकान्तकः प्रतिचलति स्म तैः सह । ।Jङ्च्\_१,२.४२ । । \[रुचिरा\]



विधाय गा गोकुलसम्मुखीना,

महातरुच्छायं उपास्य कृष्णः ।

देवोपदेवस्तुतिगीतवाद्यं

शृण्वन्मुहुः प्राप तटं व्रजस्य । ।Jङ्च्\_१,२.४३ । । \[उपजाति\]



गीर्वाणैर्दिव्ययानैः पथि पथि मुनिभिर्मन्त्रयोगादिसिद्धैर्

गव्याभिर्घ्राणदृग्भिस्तदनुगतनरैर्दृष्टिदेशे सरद्भिः ।

गोष्ठस्थैरुन्नतस्थैः प्रणिहितवदनश्रीमयूखः समन्तान्

नेत्राब्जप्रान्तलक्ष्मीकलितसुखकुलः पूर्णवेणुर्विवेश । ।Jङ्च्\_१,२.४४ । । \[स्राग्धरा\]



हम्बारावः पशूनां प्रमदकलकलः पाशुपाल्यव्रजानां

स्तोत्रासारः सुराणां निगमसमुदयावृत्तिघोषस्त्वृषीणां ।

इत्थं सांराविणान्तवधिरसमदशां आगते सर्वलोके

वेणोः सूक्ष्मोऽ पि नादः स जयति नितरां यः समस्तं भिनत्ति । ।Jङ्च्\_१,२.४५ । । \[स्राग्धरा\]



\[११७\] अथ वनकुलगोकुलाभ्यां मिथः सुखं अभिमुखं आगतयोर्महतां समूहयोर्महोदधितुल्ययोः सङ्गमः संवृत्तः; यथा नित्यं एव तथानुभविनां अपि दिवौकसां चमत्कृतिरजायत; यत्र श्रीगोविन्द एव स्वयं इन्दवति स्म, स्वयं एव च वेणुशिक्षया धेणूः पृथक्पृथगवातस्तम्भत् ।



\[११८\] तत्र गोष्ठाद्बहिर्लम्भितमुहुरुपष्टम्भानां दोहनादिकर्मणा गवां तर्णकादीनां अपि शर्म निर्माय, दुग्धाय जनान्पुरो विधाय, सवयोभिः सवयोभिरावृतौ सर्वेषां मध्यवृत्तौ सुवृत्तौ गोपुरं आव्रजन्तौ गृहाय व्रजन्तौ, स्वकुलयशोदादिपुरन्ध्रीराजिनीराजितौ राजितौ लाजादिभिरभिवृष्टौ समं एव समस्तनयनदृष्टौ, गोष्ठाभ्यन्तरं प्रविष्टौ समं एव निजनिजप्रेयसीसमाकृष्टिपटुदृष्टिविशिष्टौ निहतदनुजौ रामरामानुजौ चरणमार्जनवीजनादिभिर्विशश्रमतुः ।



\[११९\] तत्र क्षणकतिपयं जननीजनितलालननिर्माणशर्मानुभूय, स्नानधामनि सम्भूय निजसेवाकृज्जनकारितमज्जनादिभिः, सुवेशतया विभूय, पुनर्जननीसनीडं एवाजग्मतुः ।



\[१२०\] ततश्च सन्ध्यां गमयित्वा जनकादिभिः सह भोजनलीलां जनयित्वा बहिःसभाभागं आगम्य नानाबन्धुजनतया समागम्य तद्विशिष्टौ सूपविष्टौ बभूवतुः, \[१२१\] यत्र नानागुणिशतेषु समागतेषु ताभ्यां सुकुमारताप्रभूताभ्यां कुमारसूताभ्यां सह सुमतिरत्नचूडावावव्रजतुः ।



\[१२२\] ततः श्रीमता गोलोकसाम्राज्यवता भोजनादिकं पृष्टयोस्तयोः परमहृष्टयोः, श्रीयुतरामानुजस्तु निजानुजवदेव तौ सूततनूजावाहूय भूयसा स्नेहेन सदेशं उपवेशयामास । निजव्रजवासिसूतादीनां प्रभूतानां भव्यानि काव्यानि तैरेव श्रावयामास च । ततश्च तौ परमहृष्टौ सन्तौ स्वगुणकलापं सफलयितुं बलवदुत्कण्ठितवन्तौ ।



\[१२३\] अथ प्रहरमात्रायां रात्रावाचरितयात्रायां नन्दितसर्वसमाजेन श्रीव्रजराजेन समज्याप्रधानेषु प्रातर्नव्यकाव्यश्रवणनिमन्त्रणम्

अपवर्ज्य विसृज्यमानेषु, तं निजजनकं अनुज्ञाप्य कनकवसनस्तौ सुकुमारौ सूतकुमारौ करे गृहीत्वा स्पृहान्तरं हित्वा मातृगृहान्तः सङ्गतवान् ।
मातरं प्रति तयोः प्रसङ्गं सङ्गमितवांश्च ।



\[१२४\] ततस्तु तां सर्वस्तुतां तौ कुमारसन्तौ सुखसारं सम्भवन्तौ विविधं एवं विचारितवन्तौ, "किं इयं अस्य गोकुलकुलचन्द्रस्य क्षीरनीरधिगम्भीरवेला?
किं वा पूर्णतदुदयाकरराकासाकारतया लब्धमद्विधदृष्टिमेला? किं वा प्राची दिगेवं आनन्दनया रचिततनया? वस्तुतस्तु तनयविषयदया किल स्फुरदेवं उदयतया शीतलीकृतलोकसमुदया" इति ।



\[१२५\] अथ सा च परमरमणीयचरिता मधुरेण व्यवहारादिनाभ्यवहारादिना वस्त्रालङ्कारादिना च प्रचुरतरं एव स्नेहं तयोराचरितवती ।



\[१२६\] ततश्च तयोर्मङ्गलाय मातरं आशिषश्चित्वा, वाससं आसादनाय चानुज्ञावितरं याचित्वा स्वयं अपि स्नेहावेशमयतन्निदेशवशतया विश्रमाय संवेशवेश्म प्रविशन्सर्वसुखसारः श्रीगोपाधिपतिकुमारस्तौ सूतसुतौ स्वेन युतौ विधाय श्रीराधिकासदेशं आसादितौ चकार ।



\[१२७\] आसन्नौ च तौ विद्युदावलिषु तदधिदेवतां इव, कमलिनीषु कमलालयां इव, सर्वसम्पत्तिषु सदनुकम्पां इव, गुणश्रेणिषु सविनयनीतिं इव, हरिरतिजातिषु महाभावसम्पदं इव, निखिलसखीषु श्रीराधां ईक्षामासतुः ।



\[१२८\] अथ तां पश्यन्तावेव प्रेमवश्यं तावात्मानं अजानन्तावात्मना कृष्ण एव सान्त्वयामास, सान्त्वितौ च तौ तं च तां च निचाय्य चिन्तयामासतुः,



"इन्द्रनीलरुचिजीवनं महः

स्वर्णवर्णनिकराकरप्रभा ।

यच्च या च चयनं तयोरिदं

द्वन्द्वं आदिरससारकारणं । ।Jङ्च्\_१,२.४६ । । \[रथोद्धता\] इति ।



\[१२९\] अथ कंसरिपुणा परिचायितयोश्च तयोरेषा सकौतुकं बालदेवरयोरिव कुमारवरयोः सशर्म सनर्म च पुरस्कारं चकार ।



\[१३०\] ततः सङ्गिनः प्रदाप्य मातुलगृहं एव तौ प्रस्थाप्य श्रीगोविन्दः स्वमोहनमन्दिरं प्रविवेश संविवेश च । तत्र,



आयाते रमणे ससम्भ्रमं उपागम्यासनादिक्रियाम्

आचर्य व्यजनादिभिः स्वयं असौ सेवावधानं दधे ।

शय्यायां त्वरितं गते पुनरियं लीना सखीयाचिताप्य्

आसीत्क्वापि कदापि तत्परिचिता नास्मीतिवद्व्यञ्जती । ।Jङ्च्\_१,२.४७ । । \[शार्दूलविक्रीडित\]

\[१३१\] तत्र सखीनां वचनम्,

"अदृष्टे दर्शनोत्कण्ठां दृष्टे तु त्वं अपह्नुतिं ।

सर्वदा कुर्वती कृष्णे कीदृशीति न लक्ष्यसे । ।Jङ्च्\_१,२.४८ । । \[अनुष्टुभ्\]



ततः सखीभ्यां सुगृहीतबाहुर्

नीतापि मध्येगृहं आयताक्षी ।

स्तम्भेन बाह्येन तथान्तरेण,

कृतावलम्बा चकृषे प्रियेण । ।Jङ्च्\_१,२.४९ । । \[उपजाति ११\]



बलेन कृष्टा हरिणाप्यनल्पं

तल्पं गतासीन्मिलितुं च लोला ।

तथापि नायादृजुतां तु किन्तु

कराकरिप्रायतया ससञ्ज । ।Jङ्च्\_१,२.५० । । \[उपजाति ११\]



अमिलनहठकृद्यदामिलद्वा

हरिं अथ भेदयितेयं आशु केन ।

द्वयं अपि चरितं न चित्रं अस्या

यदलं असौ रसरूपतां अयासीत् । ।Jङ्च्\_१,२.५१ । । \[पुष्पिताग्रा\]



श्रीकृष्ण कृष्णचैतन्य ससनातनरूपक ।

गोपाल रघुनाथाप्त व्रजवल्लभ पाहि मां । ।Jङ्च्\_१,२.५२ । ।

इति श्रीगोपालचम्पूं अनु

गोलोकविलासविकासनं द्वितीयं पूरणं ।

| |२ | |



पूर्णः श्रीगोलोकविलासः ।



ओ)०(ओ









\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(३)



***अथ तृतीयं पूरणम्***





कृतपूरणवर्तितृष्ण

श्रीकृष्णजन्मसम्पन्मयम्



श्रीकृष्ण कृष्णचैतन्य ससनातनरूपक ।

गोपाल रघुनाथाप्तव्रज वल्लभ पाहि मां । ।Jङ्च्\_१,३.१ । ।

\[१\] तदेवं प्रशस्तशास्त्रावलोकतः श्रीमान्गोलोकः प्रस्तुतः । यत्र लोकाभिव्यक्ततदभिव्यक्तवैभवभेदाद्द्विधापि वृन्दावनवैभवं विभावितं । यत्र च लोकानभिव्यक्तवैभवे चिन्तामणिमयकमलाकारगोकुलप्रकारश्चाविकलं अवकलितः । यत्र च सप्तप्रकोष्ठा गोष्ठाधिपतिपुरी वर्णनाभिरुरीकृता । यत्र च प्रातरौचितीचितकृतिप्रभृति श्रीहरिचरितं प्रचारितं । यत्र च गोपराजराजितसकलभाजितसभायां भव्यकाव्यविज्ञसर्वज्ञतातिमनोज्ञप्रज्ञसूतवंशप्रसूतकुमारद्वयागमनं अनवद्यं वर्णितं । यत्र च व्रजराजादिभिस्तत्कथाशुश्रूषा प्रथयाञ्चक्रे इत्यपि निगदितं । तदनन्तरं अत्र तु तत्कथा वितायते ।



\[२\] अन्थान्येद्युर्ब्राह्ममुहूर्तं आरभ्य पूर्ववदेव पूर्वजरामः सर्वं पर्वति स्म । भोजनं पुनरैकान्तिकं एव नित्यं इव तद्दिने जातं । यथा ज्ञापयन्ति स्म श्रीमत्पितृचरणाः "तात! प्रातरेव गोभिः शोभिष्यमाणतां सम्भवता भवता ताभ्यः समग्रानुत्तमग्रासान्प्रादेश्य मदादेश्यतया यत्किञ्चिदुपयुज्य स्वयं अञ्चितव्यं ।" इति ।



भोजनं, यथा

अग्र्ये सद्मनि रत्नपीठमहितौ रामाजितौ तद्वधू

हस्तेभ्यः परिगृह्य मातृयुगलेनान्नादि पर्यापितं ।

भुञ्जानौ सखिभिः सुनर्मवलितं प्रस्माययन्तौ च तद्

युग्मं तेन च पर्वणा परिजनं सर्वं सुखाचक्रतुः । ।Jङ्च्\_१,३.२ । । \[शार्दूल\]



\[३\] ब्झोजनानन्तरं तु सास्रं निभालयन्त्याः सस्मितं चाकर्णयन्त्याः श्रीमत्या मातृद्वितीयायाः पुरस्तादग्रजेन सखिभिश्च सुखदनानावार्तां वर्तयति श्रीव्रजराजकुमारे व्रजनरेशादेशः प्रविवेश"वत्स! सभासदः सभायां सभाजिताः शोभन्ते । तौ च सूतसुतौ स्वसम्प्रदायं आदाय वर्तेते" इति ।



तदा च

स तु जननीं अनुजानतीं प्रणम्य

द्रुतं अनुरामं इयाय सभ्यवृन्दं ।

द्वयं अपि तदथ प्रकाशयुक्तं

कुमुदसुहृत्कुमुदाकरायते स्म । ।Jङ्च्\_१,३.३ । ।

\[४\] तत्राभ्यन्तरः सभावलयप्रवेशद्वारं परितः स्तम्भपङ्क्तिसक्तगृहाकारं यत्पञ्चमं लोकसहस्राधारतासमुचिताकारं पूर्वदिग्गतं पूर्द्वारं, तस्य बहिरन्तरतया घटितसूक्षजालरन्ध्रजालेन कुड्येन द्विधाविभक्तदीर्घताविधानस्य तिर्यक्तया मध्यस्थितेन निम्नवर्त्मना बहिरान्तर्लब्धकुट्टिमचतुष्टयस्य बहिःकुट्टिमद्वयवलितरत्नपीठघटासु यथायथं उपविष्टा मुदाविशिष्टास्ते विभ्राजन्ते स्म ।



\[५\] यस्मिन्नुदीचीकुट्टिमतटघटितां अवाचीमुखतया विभ्राजिनीं राजिं अधिकृत्य विराजमानः श्रीव्रजराजस्तस्य तु सव्यतत्तटघटितां प्राचीमुखतया श्रीनिधानां श्रेणिं आश्रित्य दत्तसुखसमाजः श्रीव्रजयुवराजस्तथापसव्यतस्तत्तटगतकुड्यसनीडघटितां प्राचीमुखतया सुखकरीं आवलिं आसाद्य परं अहितः क्षितिसुरोत्तमसमूहसहितः पुरोहितः सम्यविराजते स्म
| तत्रावाचीकुट्टिमगताश्च केचिदाभीरवीरा विराजन्ते स्म |



\[६\] ततश्च तयोः कुट्टिमयोर्मध्यभागश्च प्राङ्गणात्क्रमत उन्नतः । स्वयं तु विस्तीर्णतया नातिनिम्नतया च कुट्टिमस्थानां सुष्ठु दृष्टिसङ्गतः सन्विभ्राजते स्म । श्रीभाजं गोलोकसम्राजं अभिमुखीकृत्य तयोः कुट्टिमयोर्मध्यस्थौ पुटिताग्रहस्तौ तौ सूतसुतौ तु सह सहायं उत्थानयुतौ वर्तेते स्म । ययोश्च सव्यापसव्यतः सर्वे व्रजस्थाः सूतादिषु स्फुरदर्हदवस्थाविशिष्टं उपविष्टा विस्तीर्णतासाङ्गप्राङ्गणे तु परे शिष्टाः ।



इति स्थिते

सर्वस्मादुच्चमाने मणिजनितमहासिंहपीठे निविष्टः

साध्विष्टः सत्प्रकीर्णाद्युपवलितकरैर्भ्रातृमध्यं प्रविष्टः ।

दृष्टिं पीयूषवृष्टिं विनिदधदसकृत्कृष्णवक्त्रे सतृष्णं

श्रीमान्गोलोकराजः ससदसि ददृशे राजमानः प्रजाभिः । ।Jङ्च्\_१,३.४ । ।

श्रीशुभ्रासनतुलिकोपरिमिलत्कायाधरांशो मनाग्

आलम्बादुपधानचन्द्रवलयस्येषत्तिरोवर्तनः ।

धिन्वन्सस्मितया दृशा परिषदं श्रीरामदामादिमान्

श्रीकृष्णः समयात्र साम्प्रतं अपि प्रत्यक्षवल्लक्ष्यते । ।Jङ्च्\_१,३.५ । ।\[७\] तत्र च तस्य वर्णादिकं एवं वर्ण्यते



श्यामे श्यामदशां अवाप सहसा शोणे तथा शोणतां

पीते रोचिषि पीतधाम विविधे वैविध्यं आगादिति ।

अङ्गोपाङ्गरुचा हरेर्जनदृशां वीथिर्गता तत्क्षणान्

नानारूपगतीर्नटानुपजहासेव स्मितव्यङ्गतः । ।Jङ्च्\_१,३.६ । ।

किं च

चन्द्रोऽ यं श्याम एष प्र्थमजलधरः कान्तिभिर्विश्वदीपः

शोभन्ते विद्युतस्ता इह सपदि जहत्यात्मसत्तां अमूस्तु ।

नक्षत्राणीह लीनान्यपि बत कुमते नो नभः सा सभासाव्

इत्यन्योन्यं विनोदाद्विवदनं उदभूत्तत्र शश्वत्कवीनां । ।Jङ्च्\_१,३.७ । ।

\[८\] तत्रैव कस्यचिदन्यस्य कविता



उपरि मधुकरावली तदीयं

तलं अनु सस्मितनीलवारिजातं ।

तदनु रविसुताच्छवारिपूरं

स्फुरति सखे किं इयं सभा नवास्ति । ।Jङ्च्\_१,३.८ । ।

\[९\] अथात्मस्थाने युक्तः श्रीकृष्णरामाभ्यां प्रयुक्तः प्रसिद्धनामा श्रीदामा श्रीभाजं व्रजराजं आवेद्य सद्यः पुरमध्यं आसाद्य कृती श्रीव्रजराज्ञीप्रभृतिर्बहिः कुट्टिमात्किञ्चिदुन्नतकुट्टिमं अनु मर्यादां अंशं अप्यतिचर्य स्फुटं उपर्युपरि घटितगात्रं लब्धसन्निकृष्टिदृष्टिमात्रपात्रं श्रेणितयालङ्कृतं अनेकनीरन्ध्रजालरन्ध्रजालं समया समानीय प्रतीहारं सप्रतीहारं प्रणीय दृग्भङ्गिकलया तासां अन्तःसभासङ्गितां अभिनीय पुनस्तयोरविप्रकृष्ट एवोपविष्टः ।



\[१०\] यत्र श्रीमतां मित्राणां सङ्गतौ मधुमङ्गलोऽ पि रङ्ग इव तत्तत्प्रसङ्गेन नर्मभङ्गिभिः शर्म दातुं अङ्गीकुर्वन्निव निविवेश ।



\[११\] तत्र श्रीव्रजराज्ञी



मणिमयवरपीठे यातृमुख्यान्तराले

तनयनववधूभिः सेवितारात्प्रदेशा ।

सुतमुखविधुकान्तिं सा गवाक्षात्पिबन्तौ

सुतसुचरिततृष्णक्कृष्णमाता व्यराजीत् । ।Jङ्च्\_१,३.९ । ।

\[१२\] अथ राज्ञा व्रजस्य मधुरं आज्ञाप्यते स्म"अये मधुकण्ठस्निग्धकण्ठौ! वयं उत्कण्ठिताः स्मः । ततः किञ्चिदुट्टङ्क्यतां ।"



\[१३\] तौ च साञ्जलौ व्यान्ञ्जतुः"देव! किं प्रक्रमितव्यं अवलम्ब्य संवादवहे?"



\[१४\] व्रजराज उवाच"भवन्तु सर्वज्ञाविति विज्ञापनायास्मदीयकथाभिभिरेवास्मान्विस्माययेतां ।"



\[१५\] तावूचतुः"यथा शिष्टिः शिष्टाग्रणीचरणानां । किन्तु शावयोरावयोरेकतरः समाज्ञाप्यतां, यथान्यतरः श्रोता भवति ।"



\[१६\] व्रजराज उवाच"दिनं एकं एकं अन्तरा प्रत्येकं अपि तत्तद्रूपतां आप्नोतु । प्रक्रान्ता पुनर्ज्यायानेव ज्यायान्विधीयते ।"



\[१७\] ततश्च धृतोत्कण्ठः सपदि मधुकण्ठः कृताञ्जलितया नान्दीं पठन्नखिलं आनन्दयति स्म । यथा



श्रीमान्यो भगवान्स्वयं विजयते ब्रह्मा सुरर्षिर्महान्

व्यासस्तत्प्रभवः परीक्षिदपि यावुग्रश्रवःशौनकौ ।

श्रीमद्भागवतप्रथाप्रणयिनस्तान्विश्वनिस्तारिणः

श्रीगोष्ठस्य महिष्ठतां प्रथयितुं कम्रान्नमस्कुर्महे । ।Jङ्च्\_१,३.१० । ।

ततश्च

पश्चादल्पं तालयुग्मं गृहीत्वा

गायन्तौ द्वौ पार्श्वयोर्मड्डुविज्ञौ ।

श्रोता भ्राता यस्य सव्येतराग्रे

सोऽ यं वक्ता सर्वं उच्चैर्दिधिन्व । ।Jङ्च्\_१,३.११ । ।

\[१८\] इति प्रकारे लब्धसारे पुनर्मधुकण्ठः सोत्कण्ठं गायन्नृत्यन्तत्तद्भावाभिनयं प्रणयन्कथां अभ्याददे ।



अथ कथारम्भः



\[१९\] यथाअथ सर्वश्रुतिपुराणादिकृतप्रशंसस्य वृष्णिवंशस्य वतंसः श्रीदेवमीढनामा परमगुणधामा मधुरामध्यासामास । तस्य चार्याणां शिर्ॐअणेर्भार्याद्वयं आसीत् । प्रथमा द्वितीयवर्णा, द्वितीया तु तृतीयवर्णेति । तयोश्च क्रमेण यथावदाह्वयं पुत्रद्वयं प्रथमं बभूव शूरः पर्जन्य इति । तत्र शूरस्य श्रीवसुदेवादयः समुदयन्ति स्म । श्रीमान्पर्जन्यस्तु मातृवद्वर्णसङ्करः इति न्यायेन वैश्यतां एवाविश्य गवां एवैश्यं वश्यं चकार । बृहद्वन एव च वासं आचचार । स चायं बाल्यादेव ब्राह्मणदर्शं पूजयति, मनोरथपूरं देयानि वर्षति, वैष्णववेदं

स्निह्यति, यावद्वेदं व्यवहरति, यावज्जीवं हरिं अर्चयति स्म । तस्य मातुर्वंशश्च व्याप्तसर्वदिशां विशां वतंसतया परं शंसनीयः । आभीरविशेषतया सद्भिरुदीरणादेष हि विशेषं भजते स्म ।



\[२०\] तथा च मनुः



ब्राह्मणादुग्रकन्यायां आवृतो नाम जायते ।

आभीरोऽ म्बष्टकन्यायां आयोगव्यां तु धिग्वणः । ।\[ंअनु १०.१५\] इति ।



अम्बष्ठस्तु विशः पुत्र्यां ब्राह्मणाज्जात उच्यते इति चान्यत्र । अतः पाद्मे सृष्टिखण्डादौ यज्ञं कुर्वता ब्रह्मणाप्याभीरपर्यायगोपकन्यायाः पत्नीत्वेन स्वीकारः प्रसिद्धः । एष एव च गोपवंशः श्रीकृष्णलीलायां संवलनं आप्स्यतीति । सृष्टिखण्ड एव तत्र स्पष्टीकृतं अस्ति । तस्मात्परमशंसनीय एवासौ वैश्यान्तःपातिमहाभीरद्विजवंश इति ।



\[२१\] अथ स्निग्धकण्ठेन चान्तश्चिन्तितमेवं अपि केचिदहो एषां द्विजतायां सन्देहं अपि देहयिस्यन्ति । ये खलु श्रीमद्भागवते कुरु द्विजातिसंस्कारं \[१०.८.१०\] इति गर्गं प्रति श्रीव्रजराजवचने, वैश्यस्तु वार्तया जीवेतित्यारभ्य,



कृषिवाणिज्यगोरक्षा कुसीदं तूर्यं उच्यते ।

वार्ता चतुर्विधा तत्र वयं गोवृत्तयोऽ निशं । ।\[भ्P१०.२४.२०२१\]



इति व्रजराजं प्रति श्रीकृष्णवचने, अग्न्यर्कातिथिगोविप्रः \[भ्P१०.४६.१२\] इति श्रीशुककृतगोपावासवर्णने, व्यतिरेकतस्तु धर्मराजचरतायां अपि विदुरस्य शूद्रगर्भोद्भवतयान्यथाव्यवहारश्रवणेऽ प्यधिकं विअधिरायिष्यन्ते इति ।



\[२२\] अथ स्फुटं ऊचेततस्ततः ?



\[२३\] मधुकण्ठ उवाचस च श्रीमान्पर्जन्यः सौजन्यवर्येणार्जितेन निजैश्वर्येणापि वैश्यान्तरसाधारण्यं अतीयाय, तच्च नाश्चर्यं । यतः स्वाश्रितदेशपालकतामान्यतया वदान्यतया क्षीरवैभवप्लावितसर्वजनतालब्धप्राधान्यतया च पर्जन्यसामान्यतां आप ; यः खलु प्रह्लादः श्रवसि, ध्रुवः प्रतिश्रुति, पृथुर्महिमणि, भीष्मो दुर्हृदि, शङ्करः सुहृदि, स्वयम्भूर्गरिमणि, हरिस्तेजसि बभूव । यस्य च सर्वैरपि कृतगुणनेन गुणगणने वशिताः सहस्रसङ्ख्याभिरप्यनवसिता मातामहमहावंशप्रभवाः सर्वथा प्रभवन्ते गोपाः सोपाध्यायाः स्वयं एव समाश्रिता बभूवुः । तत्सम्बन्धानि च वृन्दशः यं खलु

श्रीमदुग्रसेनाग्रीययदुसंसदग्रण्यस्ते समग्रगुणगरिमण्यग्रगण्यं अवलोकयन्तः सकलगोपलोकराजराजतासम्बलकेन तिलकेन सम्भावयामासुः । यस्य च प्रेयसी सकलगुणवरीयसी वरीयसीनां आसीत् । यस्य च श्रीमदुपनन्दादयः पञ्चनन्दना जगदेवानन्दयामासुः ।



\[२४\] तथा च वन्दिनस्तस्य श्लोकं श्लोकतां आनयन्ति



अन्यस्तु जलपर्जन्यः सुखपर्जन्य एष तु ।

सदा यो धिनुते सृष्टैरुपनन्दादिभिर्जनं । ।Jङ्च्\_१,३.१२ । ।पर्जन्यः कृषिवृत्तीनां भुवि लक्ष्यो व्यलक्ष्यत ।

तदेतन्नाद्भुतं स्थूललक्ष्यतां यदसौ गतः । ।Jङ्च्\_१,३.१३ । ।

उपमान्ति च

उपनन्दादयश्चैते पितुः पञ्चैव मूर्तयः ।

यथानन्दमयस्यामी वेदान्तेषु प्रियादयः । ।Jङ्च्\_१,३.१४ । ।

उत्प्रेक्षन्ते च

उपनन्दोऽ भिनन्दश्च नन्दः सन्नन्दनन्दनौ ।

इत्याख्याः कुर्वता पित्रा नन्देरर्थः सुदण्डितः । ।Jङ्च्\_१,३.१५ । ।

\[२५\] तदेवं सतीषु सर्वसम्पत्तिषु तस्य पुत्रसम्पत्तिस्तु परमरमणीयतां अवाप । नेपथ्यसम्पत्तिषु वासःसम्पत्तिरिव । तत्रापि मध्यमसुतसम्पत्तिः सुतरां ऐश्वर्याणां अविच्छिन्नसम्पत्तिपङ्क्तिं अनु मध्यमसम्पत्तिरिव ।



\[२६\] अत्र केचिदर्जुनं उपमानीकुर्वन्ति । वयं तु तस्य मध्यसम्बध्यमानस्य सर्वानन्दनस्य श्रीमत्पर्जन्यनन्दनस्य बालकपर्यायेण तेन पाण्डुतनयेनोपमानं न मन्यामहे । अपि च परमोदारेषु च सहोदरेषु तेषु न केवलं जन्मना तावन्मध्यवर्तितया सोऽ यं वर्तते । अपि तु स्नेहसम्पदां आस्पदतयापि न च केवलं तेषां किन्तु सर्वेषां अपि । येन तस्मिन्पित्रोरप्यधिका स्नेहर्द्धिकाया वर्धिष्णुता भ्रात्éनां अपि सदा सुखसंवर्धनी बभूव, न जातु स्पर्धनी । न चैतावानुद्भूतः सुगुणस्तस्मिन्नुद्भूतः ।



\[२७\] भवति हि स्वयं भगवति तस्य भक्तिविशेषव्यक्तिःयस्यास्ति भक्तिर्भगवत्यकिञ्चना सर्वैर्गुणैस्तत्र समासते सुराः इति हि भगवती श्रीभागवतगीर्देवी ।



\[२८\] तदेतन्मधुकण्ठतः श्रुत्वा श्रीमदुपनन्दः श्रीमदभिनन्दं नीचैरुवाचविज्ञाता कथां प्रकुर्वाणस्य किं अस्य परहृदयविज्ञता ?



\[२९\] अथाभिनन्दस्तदवधार्य साश्चर्यं मधुकण्ठं उवाचततस्ततः ?



\[३०\] मधुकण्ठ उवाचतदेवं सति नाम्ना सुमुखेन केनचन गोपानां मुखेन तस्मै परमधन्या कन्या दत्ता । या खलु स्वगुणवशीकृतस्वजना यशांसि ददाति शृण्वन्त्यः, किं उत पश्यद्भ्यः, किं उततरां भक्तिमद्भ्यः । ततश्च तयोः साम्प्रतं एव दाम्पत्येन सर्वेषां अपि सुखसम्पत्तिरजायत, किं उत मातरपितरादीनां ।



\[३१\] तदेवं आनन्दितसर्वजन्युविगतमन्युः पर्जन्यः सर्वतो धन्यः स्वयं अपि भूयः सुखं अनुभूय चाभ्यागारिकतायां अभ्यागतंमन्यः श्रीगोविन्दपदारविन्दभजनमात्रान्वितां देहयात्रां अभीष्टां मन्यमानः सर्वज्यायसे ज्यायसे स्वककुलतिलकतां दातुं तिलकं दातुं इष्टवान् । श्रीवसुदेवादिनरदेवगर्गादिभूदेवकृतप्रभां सभां कृत्वा दत्तवांश्च ।



\[३२\] स पुनः पितुराज्ञां अङ्गीकृत्य कृतकृत्यस्तस्यां एव श्रीवसुदेवादिसंवलितमहानुभावानां सभायां आहूय सभावं उत्सङ्गसङ्गिनं विधाय मध्यमं एव निजानुजं तेन तिलकेन गोकुलराजतया सभाजयामास ।



\[३३\] अथ तत्रानुजे सङ्कुचति सर्वत्र च जने विस्मयं सचमाने पितरि च रोचमानलोचने स चोवाचमयेदं नाविचारं आचरितम्, यतः सर्व एव स्नेहपरम्परायाः पराधीनः । सा च साद्गुण्यस्य, तच्च सर्वसमञ्जसतायाः । सा चात्र यथा तथा न मद्विधे । सैव च खलु सर्ववशीकारितायां स्वैरितां अर्हति ।



\[३४\] किं च, सर्वान्तर्याम्यप्येनं एवोररीचरीकरीति । दृश्यतां अस्यां भासमानायां सभायां सर्वेषां नेत्रपटलीषट्पदवल्लीलायमाना केवलं अस्य मुखं कमलं इव संवलते । तथा प्रथमत एव तदानुकूल्यं अत्राकल्प्यते । परिकल्प्यतां अपीदं मम नाम्नैव । तस्मादस्माकं अयं एव राजेति ।



अथाभवत्कुसुमकवृष्टिभिः समं

स्फुटध्वनिर्दिवं अनु साधु साध्विति ।

सभासदां इह च विकासिदृष्टिभिर्

यथास्फुरज्जयजयशब्दमङ्गलं । ।Jङ्च्\_१,३.१६ । ।

\[३५\] अथ स्निग्धकण्ठ उवाचमधुकण्ठकृतजगदुत्कण्ठश्रीमन्मधुकण्ठ ! श्रीमदुपनन्दनन्दनयोस्त्रय एव मध्यमा इति कोऽ यं मध्यमः । कीदृशी वा तस्य समञ्जसतेति सोदाहरणं उच्यतां ।



\[३६\] मधुकण्ठ उवाचएकं तावद्भवन्मनःप्रह्लन्नतासमुचितं प्रवह्लिकापद्यं इदं अनवद्यं पूर्यतां ।



\[३७\] स्निग्धकण्ठ उवाचकामं ।



\[३८\] मधुकण्ठ उवाच



आकृष्य मत्पुत्रं अनेन पुत्री

कृतेन भूतिं भजते स एषः ।

इति स्वयं वेत्ति न तेन मैत्रीं

भिनत्ति कोऽ यं वदने वदेति । ।Jङ्च्\_१,३.१७ । ।

\[३९\] स्निग्धकण्ठः सोत्कण्ठतया शीघ्रं एव सानन्दं उवाचनन्द एव इति ।



\[४०\] मधुकण्ठ उवाचभवता ज्ञातं एवेदं इति । तदेतच्छ्रूयताम्



स्वेनाल्पेन गुणेन वाञ्छति निजे पूजासुखे भूयसी

लोको यस्तु महीयसापि खलु तेनैवान्यदीये सदा ।

सोऽ यं श्रीव्रजराज एव यदसौ शूराङ्गजं धिन्वितुं

तत्तद्धानिं असोढ सख्यं अभिन्नाल्पं च तस्यान्तरं । ।Jङ्च्\_१,३.१८ । ।

\[४१\] ततश्च तदेतन्मधुकण्ठसूक्तसुधाकरं आसाद्य रत्नाकर इवोच्छलदङ्गतरङ्गस्तदन्तर्बहिरङ्गसभ्यसङ्घस्तदुपरिहृदयङ्गमरत्नावलिं विकीर्णवान्हृदयावलिं वा वितीर्णवानिति स्वयं अपि न भिदां विदाम्बभूव ।



\[४२\] अथ स्निग्धकण्ठ उवाचततस्ततः ?



\[४३\] मधुकण्ठ उवाचततः श्रीमानसौ धन्यः पर्जन्यः श्रीगोविन्दपदारविन्दभजनाय वृन्दावनं प्रविशन्समासत एव समस्तशास्त्रसारं पृच्छतः पुत्रानुपदिदेश, यथा



किं भयमूलं अदृष्टं किं शरणं श्रीहरेर्भक्तः ।

किं प्रार्थ्यं तद्भक्तिः किं सौख्यं तत्परप्रेम । ।Jङ्च्\_१,३.१९ । । इति ।



\[४४\] तदेवं सहभार्ये वृन्दावनं गते तस्मिन्नार्ये श्रीमानुपनन्दः स्वनामानुरूपं श्रीमन्नन्दव्रजमहेन्द्रसभायां अयन्त्रितमन्त्रितया स्थितवान् । विचित्रवीर्यसभायां भीष्म इव । सोऽ पि मन्त्रमिषेण विशेषेण तदाज्ञां एव गृह्णन्सर्वं सर्वकालं सुराजा प्रजाकुलं पालयति स्म ।



\[४५\] तत्र चेयं चर्याचरिताश्चर्या बभूव, यथा



मर्यादां पितुरयं आवदेव सर्वां

धर्मादिर्न विपदं एति यत्र चार्थः ।

सम्पत्तिर्न पुनरभूदमुष्य वश्या

येनासौ प्रसभं अवाप वृद्धिं एव । ।Jङ्च्\_१,३.२० । ।

\[४६\] तदेवं सर्वसमृद्धिवृद्धिसिद्धिं आयाते राजन्वति व्रजजनजाते कलिकायमाना काचिदुत्कलिका क्रमेण विकासं अयामास । सर्वेषां प्राणतुल्यस्य निजकुल्यस्य राज्ञस्तस्य सन्ततिर्न जायत इति । कालात्यये चाशाव्यत्ययात्सर्वं जनं अतीव कृच्छ्रं आनर्च्छ । अग्रजादींस्तु सुतरां । श्रीमद्व्रजपतिजम्पती तु प्रजाशां पूर्वत एव सन्दिग्धिदिग्धां अपि कुर्वाते स्म, उत्तरतस्तु विशेषतः ।



\[४७\] स्निग्धकण्ठ उवाचकथं तत्प्रेष्ठाः पुत्रेष्ट्यादिकं नानुष्ठापितवन्तः ? कथं वा विदग्धयोरपि तयोः सन्दिग्धता जाता । तथापि परमेशपरयोः कथन्तरां वा तदाशा ? उत्तरतस्तु विशेषतः कथन्तमां ?



\[४८\] मधुकण्ठ उवाचानुष्ठापितं अपि तत्तन्न प्रतिष्ठां आससाद ।



\[४९\] स्निग्धकण्ठ उवाचकथं तत्? कथं वान्यदन्यत्?



\[५०\] मधुकण्ठ उवाचतथा हि, तत्तदशेषसम्पत्त्योरपि दम्पत्यो रहसि संवादोऽ यं बभूव । यथा श्रीमान्पतिरुवाचकुटुम्बिनि! किं अवलम्बी मम सनानाय वितानादि वितानयति शोकवशोऽ यं लोकः ? यतो मम सङ्कल्पकल्पनासमये यादृशाय सर्वतो विचित्राय पुत्राय चित्तं कल्पते । स तु परम एवापूर्वः कथं अपूर्वविषयतां प्राप्नोतु ? तत पुनरन्यत्र वचनगोचरं रचयितुं सङ्कुचत्येव चेतोवृत्तिः । यतो यत्खलु मयि दयापरायणस्य श्रुतिपारायणफलस्य श्रीनारायणस्य रूपं ततोऽ पि मधुरतरं कतरद्वा भवेत्, परिजातकुसुमादाकाशकुसुमं इव ।



\[५१\] अथ स्निग्धकण्ठश्चिन्तयामासास्य ततोऽ पि मधुरतरत्वं नायुक्तं । यत एतदुद्दिश्य श्रीभागवतपद्यम्



यन्मर्त्यलीलौपयिकं स्वयोग

मायाबलं दर्शयता गृहीतं ।

विस्मापनं स्वस्य च सौभगर्द्धेः

परं पदं भूषणभूषणाङ्गं । ।\[भ्P३.२.१२\] इति ।



\[५२\] अथ स्फुटं पप्रच्छततस्ततः ?



\[५३\] मधुकण्ठ उवाचाथ श्रीमती तत्पत्नी चोवाचकीदृशं रूपं तदिति कथ्यतां ।



\[५४\] स उवाच



श्यामश्चञ्चलचारुदीर्घनयनो बालस्तवाङ्कस्थले

दुग्धोद्गारिपयोधरे स्फुटं असौ क्रीडन्मयालोक्यते ।

स्वप्नस्तत्किं उ जागरः किं अथवेत्येतन्न निश्चीयते

सत्यं ब्रूहि सधर्मिणि स्फुरति किं सोऽ यं तवाप्यन्तरे । ।Jङ्च्\_१,३.२१ । ।

\[५५\] सोवाचश्रीमन्! ममापीयं एव मनोवृत्तिर्मतिवृत्तिं अतिवर्तमाना वर्तते । केवलविलज्जया तज्जातु भवन्तं न निवेदयामि । तस्मादस्मादसम्भवमनोरथान्निवृत्तिशास्त्रविचारं उद्यच्छन्तौ मन एव संयच्छेवहि ।



\[५६\] स उवाचयद्यपि मयाप्येतदेव मध्ये मध्ये स्फुटं अध्यवसीयते, तथाप्यस्तोको वशितविश्वोद्रेको महान्सहायः श्रीमन्नारायणदेव एव शरणं इति चित्तवृत्तिः परिवर्ततेयोऽ स्माकं अदृष्टाश्रुतं इदं दृष्टं इव करोति । स सर्वं कृतपूर्वी तदपि कुर्वीत ।



\[५७\] सोवाचदेव ! तस्य देवस्य कां अपि सेवायोग्यां एवात्र योग्यां उपलभामहे ।



\[५८\] स उवाचबाढं । किन्तु कीदृशी सा ?



\[५९\] सोवाचद्वादशीव्रतरूपा ।



\[६०\] स सानन्दं उवाचसङ्गतं ब्रवीषि । ममाप्युत्कण्ठाङ्कुरितं स्फुरितं एतदेवासीत् । तस्मादद्यारभ्य समारभ्यतां एष व्रत इति ।



\[६१\] तदेवं सम्प्रवदमानयोरुद्भवन्देवदुन्दुभिनादः सर्वं अतिचक्रां ।



\[६२\] अथ तया वृत्तस्वचित्तवृत्तिप्रथया तत्कथया श्लथितवान्तः श्रीव्रजधरित्रीकान्तः कान्तनिजालङ्कारवारं सूतकुमाराय विततार । श्रीमती व्रजपतिपत्नी च महानीलमणिमयनायकं हारं विहापयामास ।



\[६३\] अथ सोत्कण्ठं स्निग्धकण्ठ उवाचतर्हि किं जातं ?



\[६४\] मधुकण्ठ उवाचतेन व्रतेन पूर्णे वर्षे बृंहिते च तर्षे युगपदेव देवदेवः स्वप्ने तयोराविर्बभूव, चोवाच चाहो ! मय्यतिसक्तौ भक्तौ कथं निर्विद्य खिद्याथे ? योऽ सावतसीकुसुमसुषमः सुकुमारः कुमारः शश्वदेवानुभवतोर्भवतोः कुमारतया स्फुरति । स तु सदा भवतोरेवानुगतः प्रतिकल्पं स्वभक्तिप्रवर्तनाय दिवि मत्प्रवर्तितद्रोणधरारूपकलांशकलावतोः तद्भूरि भाग्यं इत्यादिरीत्या ब्रह्माद्यलभ्यसाक्षात्तत्फलसाक्षात्काराय स्वयं एव पृथिव्यां भवतोर्भवतोरेव भवं लभत एवऽ अचिरादेव च रुचिरा रुचिरेषा युवयोः सफलतां

वलिता ।



\[६५\] तदेवं श्राविताभिहिते तिरोहिते च परमहिते भगवति लब्धजागरावुपलब्धामृतसागराविव च मिथस्तदेव सङ्कथयन्तौ प्रथयन्तौ च परमचमत्कारनिवहं वहतः स्म ।



\[६६\] अथ स्निग्धकण्ठः स्वगतं चिन्तयामासतदेवं जातान्येव मम प्रश्नानां उत्ताराणि । तत्र च भवतोरेवेति युक्तं एवोक्तं श्रीभगवताप्रागयं वसुदेवस्य क्वचिज्जातस्तवात्मजः \[१०.८.१४\] इति वदतोऽ प्यव्यभिचारवचःप्रचारसर्गस्य मुनेः श्रीगर्गस्य प्रायः सोऽ यं अभिप्रायः ।



\[६७\] श्रीभगवता सह सम्बन्धः किल केवलप्रेमनिबन्धनःभक्त्याहं एकया ग्राह्यः \[भ्P११.१४.११\] इत्यादेः । अतस्तद्विशेषस्य तद्विशेष एव हेतुःये यथा मां प्रपद्यन्ते तांस्तथैव भजाम्यहं \[ङीता ४.११\] इत्यादेः । ततस्तस्मिन्वत्सतां सतां वात्सल्याभिध एव प्रेमा प्रमापयति ।



\[६८\] तत्र श्रीवसुदेवस्य तदैश्वर्यालोचनेन वात्सल्यस्य तारल्यं सारल्यं चासादितं । श्रीव्रजराजस्य पुनस्तद्वात्सल्यं शश्वदुद्बुद्धं शुद्धं एव च प्रसिद्धं । पितृभ्यां पुत्रतया तद्धारणे कारणं च मुनिभिर्मन एव मन्यते । आविवेशांशभागेन मन आनकदुन्दुभेः \[भ्P१०.२.२६\] इत्यादेः । दधार सर्वात्मकं आत्मभूतं काष्ठा यथानन्दकरं मनस्तः \[भ्P१०.२.१८\] इत्यादेश्च
। श्रीव्रजराजाभ्यां अपि मनसा धारणं तस्य कार्यान्यथानुपपत्तिसिद्धेन भक्तिस्वाभाव्येनैव सम्भाव्यते । तत्र च सति साम्प्रतं तु विशेषत एव साम्प्रतं परावस्थां अनु कृतासक्तौ हि भक्तौ तदुदयः स्यात् । तस्मात्तवैवात्मजस्

तस्य वसुदेवस्य तु क्वचित्कार्ये निमित्ते जातः प्रादुर्भूतः इति ।



\[६९\] अथ प्रकटं उवाचततस्ततः ?



\[७०\] मधुकण्ठ उवाचतदेवं परमार्तेरुपकण्ठतां प्राप्तायां उत्कण्ठायां एकदा सर्वेऽ नर्वाचीना व्रजवासिनः सभावाः सभायां मिलिताः । मिलित्वा च तदेव सोत्कण्ठं सुष्ठु प्रतुष्टुवुः ।



\[७१\] तदा च तत्रैका तापसी केनचन स्नातकेन समं आयाता । तां च महाप्रभावलक्षणां लक्षयित्वा सर्वे समुत्थायातिथ्यं आवितथ्येन विधाय विज्ञापयामासुःसाक्षाद्भगवतो योगमायेव का त्वं असि ? श्रीमन्नारदस्याभिनवतनुरिवायं वा कः ?



\[७२\] सा च सहासं आह स्मपौर्णमासीनाम्नी कात्यायनी च कुमारश्रमणा च पारिकाङ्क्षिणी चेक्षणिका चास्मि । अयं च मधुमङ्गलनामा स्नातकः श्रीनारदप्रकृतिः । आवां च विद्याविशेषेणैतद्वयस्कावेव सदा विद्यावहे ।



\[७३\] ते ऊचुःएतावती कृपा कृपणेषु कथं अस्मासु कृता ?



\[७४\] सोवाचभवतां किं अपि वैभवं सम्भाव्य ।



\[७५\] सर्वे ऊचुःकिं तत्?



\[७६\] सोवाचभवतां प्राणकन्दस्य श्रीमन्नन्दस्य जगदानन्दः स खलु नन्दनः सम्भवितेति ।



\[७७\] सर्वे सबाष्पपुलककुलं ऊचुःबृहद्वनं अस्माकं इद बृहत्तीर्थं भवति । तस्मादस्मभ्यं दत्तविश्रान्तिके कृष्णान्तिके स्फुटं उटजं तव घटयामः ।



\[७८\] सोवाचौपश्रुतिरेषा श्रुतिवेषा नव्यापि न व्यभिचरिता । यतः कृष्णाया इति विवक्षितं अपि कृष्णस्येति लक्षितं करोति । कृष्णनामा हि भवितासौ । महाप्रभाववति यस्मिन्जातवति निर्दानवता पृथिव्यां भविष्यति । तदीयगुणे तु सदा नवता, सगुणता विद्यादिप्रबन्धे तत्सम्बन्धे तु निर्गुणता । सकिञ्चनता विषयसम्पत्तौ तद्भक्तौ तु निष्किञ्चनता इत्यादिकं विरुद्धायमानं अपि सर्वैरनुरुद्धं करिष्यति । तस्मादस्माकं अत्र स्थातुं आग्रह एव भवतां अनुग्रहाय सम्पन्नः ।



\[७९\] अथ तां सर्वे सानन्दं वन्दमानास्तया समं इन्दीवररुचिनिन्दीहितकालिन्दीं विन्दमानाः पर्णमन्दिरं पूर्णयन्तस्तत्र वासयामासुः ।

\[८०\] तस्मिन्नेव दिवसेऽ पगतदोषे प्रदोषे समुद्भटकंसरोषेण जातचित्तशोषेण कृतपरिदेवेन वसुदेवेन प्रहिता व्रजहिता बडवारोहिणी रोहिणी गुप्तं आजगाम । यस्यां आगतायां परमपतिव्रतायां सर्व एव व्रजराजराजसमाजः शुभशकुनसङ्कुलशकुनादिसमजेन समं उल्ललास । तत्र चानन्दमोहिन्यौ श्रीयशोदारोहिण्यौ यमुनागङ्गे इव सङ्गतसङ्गे परस्परं परेभ्यश्च सुखसमूहं ऊहतुः ।



\[८१\] व्रजराजपत्नी च तस्या ज्यैष्ठं अवष्टभ्य मासत्रयजातं अन्तर्वत्नीत्वं पर्यालोच्य स्वाभेदवेदनेनैव शातजातं प्राप ।



\[८२\] अथ माघमासि चासितप्रतिपदि कृतसर्वसुखप्रसरजन्यां रजन्यां सा व्रजराजं सेव्यमाना तन्द्रापरतन्त्रायमाणा स्वप्नतुल्यतासंचितं किञ्चिदञ्चितं ददर्श ।



\[८३\] यथा स एव बालः सर्वतस्तदावरणकारिकया कयाचिच्दिव्यकुमारिकयात्मानं पिधाय व्रजराजहृदयान्निजहृदयं प्रविश्य दृश्यवदेव स्थित इति । ततश्च सोऽ यं हृदयकमलमध्यं अध्यासामास । सेयं तु जठरमध्यं इति । व्रजराजश्च निरन्तरस्वान्तरतत्प्रवेशावेशं दुर्निदेशं चिरं अनुभूय दूयमानतां विधूय तथैवानुभूतवान् ।



\[८४\] अथ स्निग्धकण्ठः स्वान्ते चिन्तयति स्मसत्यं एतदत एव सद्वाणीगुणिभिर्मुहुरनयोरात्मज इति मतं । मया च सुविचारतस्तदेव पूर्वं निश्चितं आचरितं इति । उवाच चततस्ततः ?



\[८५\] मधुकण्ठ उवाच अथ तदारभ्य गर्भलक्षणं उपलभ्य सम्भूतभव्यानां सभ्याङ्गनागणानां गोकुलकुलपात्री सुखदात्री बभूव । यथा



मुखं आपाण्डु कुचाग्रं स्फीतं जठरं दरोत्तुङ्गं ।

अभजत कर्णेजपतां गर्भे वृत्ते यशोदायाः । ।Jङ्च्\_१,३.२२ । ।

यथा च

व्रजराज्ञ्यां स्फुरितात्मा कृष्णः स्फुरति स्म लोकेऽ पि ।

दीपः स्फटिकघटीभागन्तर्बहिरपि विभाति तत्तुल्यः । ।Jङ्च्\_१,३.२३ । ।

किन्तु

जितरसना रसधैर्या गाम्भीर्यादिप्रवीणापि ।

स्पृहितं किञ्चित्किञ्चिद्व्रजनृपगृहिणी तदा चक्रे । ।Jङ्च्\_१,३.२४ । ।

यथा

ऐहत दोहदं एषा कृष्णावेशाविशत्तृष्णा ।

तुलसीसंस्कृतघृतयुक्ससितं सितकान्तिगन्धि परमान्नं । ।Jङ्च्\_१,३.२५ । ।

\[८६\] अथ योगमाया रोहिण्याः साप्तमासिकं गर्भं स्रस्तं विधाय देवक्यास्तद्विधं तं तस्यां नियोजयामास । ततश्च लब्धसर्वसमयसम्पद्दशे चतुर्दशे मासि श्रावणतः प्राक्श्रवणर्क्षे समस्तसुखरोहिणी रोहिणी गुणगणनया सुषमं सितसुषमं सुतं सुस्राव । सान्द्रशुभ्रताविभ्राजमानतया पौर्णमासी चन्द्रमसं इव, दर्शितविक्रमक्रमतया सिंहवधूः शावकं इव, निर्मलपरिमलधाराधारतया नवकमलिनी धवलकमलं इव, सर्वश्रवणसङ्घमङ्गलतया निरवद्यविद्यता यशःस्त्ॐअं इव च ।



किं च

शुभ्रांशुवक्त्रं तडिदालिलोचनं

नवाब्दकेशं शरदभ्रविग्रहं ।

भानुप्रभावं तं असूत रोहिणी

तत्तच्च युक्तं स हि दिव्यबालकः । ।Jङ्च्\_१,३.२६ । ।

\[८७\] स एष च असितवर्ष्मा सितवर्ष्मा सदनुजः सूदितदनुजः, पालितधेनुको दलितधेनुकः, प्रलम्बबाहुः प्रलम्बघातयिता, स्वयं रामनामा रामरमितद्विविदविदारयिता च भविता इति ज्योतिर्विद्भिरुद्भावितं ।



\[८८\] अस्य जातकर्मादिकं च मर्मगैरेव शर्मान्तनामभिर्गुप्तं एव पर्याप्तं अकारि आनकदुन्दुभिमन्त्रणापरतन्त्रतया । किन्तु तत्रैकं दुःखं इवासित् । \[८९\] यतः स तु जन्मत एवानुजजन्म यावत्जड एवादृश्यत । तत्र प्रतीकारश्चैक एवासीत्यथान्तर्धृतनिजावरजं व्रजेश्वर्यङ्कं एव केवलं वलमानः समुल्लसितवल्लक्ष्यते ।



\[९०\] तदेवं दिनकतिपये लब्धव्यत्यये गर्भसन्दर्भात्स्पष्टं अष्टमासि तदवरजन्मजन्मनः समारम्भः सम्भवति स्म । यथा चाधुनापि वर्णयन्ति



अष्टाविंशचतुर्युगे कलिशिरः संमर्द्य वैवस्वते

भाद्रान्तर्बहुलाष्टमीं अनु विधोः पुत्रे विधोरुद्गमे ।

योगे हर्षणनाम्नि शुद्धविधिभे पुर्णः परः श्रीविधुर्

नन्दन्नन्दवधूमुदे स्वयं उदैदह्नाय धुन्वंस्तमः । ।Jङ्च्\_१,३.२७ । ।

यथा च

तदा युगादि देवास्ते स्वस्वस्मपदुपायनं ।

आदाय कृष्णजन्मर्क्षनिशां आशु सिषेविरे । ।Jङ्च्\_१,३.२८ । ।

यथा हि

विबभूव विना सत्यं ध्यानं त्रेतां विना मखः ।

विना द्वापरं अभ्यर्चा हरेर्नाम कलिं विना । ।

विना मधुं सप्तलादि विनोष्णं पाकिमाम्रता ।

विना शरदम्बुश्रीः शालिस्तस्याः परं विना । ।

शिशिरेण विना माघ्यं विनाह्नाम्बुजविस्तृतिः ।

विना ज्योतिषशास्त्रेण ग्रहाणां शुभदा स्थितिः । ।

विना गुरुप्रभावेण सर्वत्र स्फुरणं हरेः ।

विना सूतिप्रतीत्या च प्रसूतोऽ सौ यशोदया । ।Jङ्च्\_१,३.२९ । ।

\[९१\] तदिदं अग्रे व्यक्तीकरिष्यते । किं च

मध्ये तारावारसारं नभस्तत्

प्रान्ते सिन्धूर्ध्वं ध्वनन्मेघबन्धु ।

इत्थं वर्षाधामतर्षा शरच्छ्रीस्

तस्यां तिथ्यां तथ्यं आतिथ्यं आप । ।Jङ्च्\_१,३.३० । ।

किं च

जातिभिः सह माधव्यः केतक्यः केतकैः समं ।

कुमूद्यान्यम्बुजैः सार्धं स्फुटन्ति स्मेति दिग्यदा । ।Jङ्च्\_१,३.३१ । ।तदा तदपि नाश्चर्यं आचार्यैः परिचीयते ।

सर्वाश्चर्यनिधिः सोऽ पि जन्मचर्यां यतो गतः । ।Jङ्च्\_१,३.३२ । ।

\[९२\] तथा हि एतदुत्तरं भावितद्विलोकानां लोकानां भावितानं

\[९३\] मुखं अस्य लसितस्मितासितकमलानां अधिपं इव विलोक्यते,

नेत्रयुगलं सूक्ष्मभ्रमरचित्रकैरवान्तःपत्राणाम्,

घ्राणं नीलनीरदच्छविलधकीलतिलप्रसूनानाम्,

ओष्ठाधरं सिन्दूरगिरिजनिजवाबद्न्हूकबिम्बगोष्ठीनाम्,

कर्णद्वन्द्वं अञ्जनभूमिजश्यामलतापोतानाम्,

करप्रान्तताकान्तभुजयुगलं सनवपल्लवनवतालशाखानाम्,

श्रीवत्ससिन्धुवत्साख्यलेखासहितवत्सं धृतदक्षिणावर्तद्युतिविशेषकृतस्थिरविद्युदाश्लेषमेघखण्डानां इति ।



\[९४\] किं च मुखेन महापद्मं विजेता,

नयनाभ्यां पद्मम्,

नासिकया मकरम्,

स्मितेन कुन्दम्,

कण्ठेन शङ्खम्,

चरणयोः पृष्टाभ्यां कच्छपम्,

रुचा नीलम्,

सर्वैरेव च सर्वेषां खर्वं ।

किं बहुना, स्वेन मुकुन्दं अपीति युगपदत्र तत्तदवसरप्रसवादीनां तथा दुर्लभसन्निधीनां निधीनां अपि सन्निपतनं नासम्भाव्यं ।



\[९५\] अथ तस्य जन्मनि कोऽ पि विशेषः, यथा



तदा तत्र माया मिलद्बाल्यकाया

तदीयानुकूल्यं कृपामात्रमूल्यं ।

सदा कुर्वती तं समस्तानतीतं

विधायाग्रजातं स्वयं प्राप जातं । ।Jङ्च्\_१,३.३३ । ।

\[९६\] अथ स्निग्धकण्ठेन भावितं सप्रमाणः खल्विदं अदृश्यतानुजा विष्णोः सायुधाष्टमहाभुजा \[भ्P१०.४.९\] इति श्रीभागवताद्, तच्च नन्दस्त्वात्मज उत्पन्ने जाताह्लादो महामनाः \[भ्P१०.५.१\] इत्यादिष्वात्मजपदैः स्थापनाव्यपदेशतः सदेशरूपं एव निरूप्यते । किन्तु तदिदं अप्रच्छन्नं विविच्य पृच्छामः यथेह सन्देहः सर्वेषां शाम्यति । \[९७\] स्पष्टं अप्याचष्ट अहो आर्य तर्हि कथं वसुदेवदेवकीपुत्रतया सोऽ यं अवधार्यते ?



\[९८\] तदीदृग्वचसि सति स्निग्धकण्ठे वचसि किञ्चित्कुण्ठेन मधुकण्ठेन मनसि भावितं श्रीमता देवर्षिणेदं आवां प्रत्यतिहर्षेणादिष्टं यदि कदाचिच्छ्रीमति महाप्रेमवति व्रजे कृतव्रजनयोः कथायोगो भवतोः सम्भाव्यते, तदा श्रीकृष्णदेवस्य सर्वतो वर्ष्यं ऐश्वर्यं गोपनीयं इत्यतो मुनिवर्गप्रसिद्धगर्गसिद्धान्तं एवालम्ब्य संवदिष्यावहे । स चामीभिः श्रुत एवेति नाश्चर्याय पर्यवसिष्यतीति ।



\[९९\] प्रकटं चोवाच अत्र खल्विदं अस्य श्रीव्रजराजतनूजस्य रहस्यं उद्भावयतो मम समतिक्रमः स्वयं अमुनैव बाढं सोढव्यः । तथा हि अस्मिन्सर्वतो लब्धातिरेकका संसिद्धिः खल्वेका वर्तते । यदतिक्रान्तसर्वेहस्नेहमयहृदय एव सदा वर्तमानः स्निघ्दतादिग्धजनानां भावमुद्रया परोक्षं कृतयापि स्वहृदि प्रतिबिम्बततया मुद्रितो भवति । अस्य स्वरूपेणाविर्भावश्च स्नेहमयस्फूर्तिपूर्तिवशीभावत एव सर्वथा, न त्वन्यथा । पुत्रतयाविर्भावे च बीजं पितृभावमयस्नेह एव नान्येषां इवान्यत् । जाते च कुत्रचित्पुत्रतयाविर्भावे तत्तत्सम्बन्धमयस्नेहकृतचयस्फूर्तिरेव तथा तथा भावेनाविर्भावे निबन्धनं भवति ।



\[१००\] तदेवं स्थिते सर्वतः समुद्बुद्धशुद्धपित्रादिभावविचित्राणां व्रजनृपतिप्रभृतीनां भृतिभुक्पर्यन्तानां व्रजजनानां येषां अधिमध्यं प्रतिद्विपरार्धं प्रतिकल्पं आविर्भवति, वृद्धिजीविकानां इव तेषां एव प्रेमसञ्चयपर्युदञ्चनप्रपञ्चं अञ्चंस्तद्वृद्धेरपरिच्छेद्यताबुद्ध्या प्रतिदातुं अध्यवसायं मुञ्चन्सदा पुत्रादितया स एष विराजते, नान्ये तु तत्र किल तिलं अप्यवकाशकालं लभन्ते ।



\[१०१\] एतदेवोक्तं ब्रह्मणा एषां घोषनिवासिनां उत भवान्किं देव रातेति नः \[भ्P१०.१४.३५\] इत्यादिना । एतदेव च श्रीनारायणदेवेन समादिष्टं योऽ सावतसीकुसुमसुषमः सुकुमारः कुमारः इत्यादिना । ततश्च



तस्मान्नन्दात्मजोऽयं ते नारायणसमो गुणैः ।

श्रिया कीर्त्यानुभावेन गोपायस्व समाहितः । ।\[भ्P१०.८.१९\]



इति गर्गवचनानुसारेणेदं उत्प्रेक्ष्यामहे
एतद्रूपस्वपुत्रमात्रपर्याप्तसर्वस्वार्थेन श्रीमद्व्रजमहेन्द्रेण महीयमानस्य यस्य महाभगवतो या योगमायाख्या दुर्घटघञनी स्वरूपशक्तिः शास्त्रेण वक्तीक्रियते । तेन किल दत्ता सा त्वत्पुत्रे श्रीकृष्ण एव पर्यवस्यति स्म । सा चेह स्वजनस्नेहनिक्षिप्तचित्तस्य यद्यप्यस्य तत्पुत्रस्य प्रायोऽ वधानं न प्राप्नोति । तथापि तस्मादन्यस्माच्च परोक्षं अनुक्षणं अनुगतिं लीलासहायकं च प्रपञ्चति । यथा च योगमाया तथा तदनुगता मायादयोऽ पीति । यद्यप्येवं तथापि त्वत्प्रभुप्रत्तशक्तिं एनं त्वं एव निजश्रीप्रभृतिशक्तिभिर्गोपायस्वेति गर्गो व्यञ्जितवान् । तदेवं सति बहूनि सन्ति नामानि रूपाणि च सुतस्य ते \[भ्P१०.८.१५\] इत्यपि तदुक्तिरुद्रिक्तीस्यात्

|यतः स्वस्निग्धजनभजनरसावेशितावेशतया सदा विराजमानस्य श्रीमद्व्रजराजात्मजस्य खल्वस्य स्वस्निग्धजनभावस्वभावविशेषविनोदं अनुमोदमानस्य तद्भावरूपानुरूपं रूपं यदृच्छावशादेकधानेकधा च समीपतोर्ऽसमीपतोऽ प्याविर्भवति तिरोभवति च |



\[१०२\] ततः श्रीवसुदेवदेवक्योरन्तर्यच्चतुर्भुजं अस्य रूपं स्फुरति, तदेव हि बहिराविर्भवति स्म । फलेन फलकारणं अनुमीयते इति न्यायेन । तेनैव च न्यायेन श्रीव्रजेश्वर्योस्तु परं द्विभुजमूर्तितया स्फूर्तिरासीत् ।



ततः प्रागयं वसुदेवस्य क्वचिज्जातस्तवात्मजः \[भ्P१०.८.१४\] इति धृततपोवर्गस्य गर्गस्य वचनं अनुसृत्य परामृश्यते । यदा नृशंसकंसभिया स्वाविर्भूतचतुर्भुजरूपाच्छादनपूर्वकद्विभुजरूपाविर्भावनाय श्रीदेवकीच्छा जाता, तदा तस्य यदपूर्वं द्विभुजरूपं पूर्वं मायया सह श्रीयशोदायाः स्वान्तरं आयातं, तदेव तत्र सन्निधानं अवाप्य चतुर्भुजं रूपं अन्तर्भाव्य स्वयं आविर्बभूव । यत्र साकारतया मातृगर्भस्थितापि माया निराकारतया तूर्ध्वगत्या तन्वा तद्वाहनतां आगता । गन्दवाहश्रेणी नीलकमलदलं इव तत्र सर्वालक्षिततया तत्प्रापितवती । या खलु पूर्वं तदाकर्षेण धर्षेण परं मातरं अपि मोहेन म्लापितवती

।



\[१०३\] अथ पुनस्तेन गर्भस्थेनाकारेण मातुः प्रसूतिभ्रमं च सम्प्रथय्य बहिरात्मनं संवलय्य प्रसूतिशय्यां एवाधिशय्य स्थितवती । या खलु श्रीदेवकीतः श्रीरोहिण्यां सङ्कर्षणसङ्क्रमणेऽ पि तथा प्रक्रमते स्म इति ।



\[१०४\] अत्र च स्निग्धकण्ठेनान्तश्चिन्तितं सत्यं एवाह स्म नूनं अथाहं अंशभागेन \[भ्P१०.२९\] इति हि मायां प्रति श्रीभगवद्वाक्यं आदिष्टा प्रभुणांशेन कार्यार्थे सम्भविष्यति \[भ्P१०.१.२५\] इति च देवान्प्रति ब्रह्मवचनं । अत्र अंशभागेन चतुर्भुजरूपेणाकारभेदेनेति भगवदभिप्रायः । कार्यार्थे तत्तन्मोहनाय अंशेन सम्भविष्यति श्रीकृष्णस्य द्विभुजरूपेणाकारभेदेन सह मिलिष्यति सेति ब्रह्मणोऽ भिप्रायः । तदेवं एव हि व्याख्यातं अन्यत्र श्रीभागवततत्त्वविद्भिः अवतीर्णौ जगत्यर्थे स्वांशेन बलकेशवौ \[भ्P१०.३८.३२\] इत्यत्र स्वांशेन मूर्तिभेदेनेति ।



\[१०५\] अपि च श्रीव्रजेश्वरसम्बन्धनिबन्धना या कृष्णे योगमायाभिव्यक्तिरुक्ता सा सिद्धान्ततोऽ पि सिद्धतां आसीदति । भगवतः खलु प्रियजनेच्छां एवानुगच्छति सर्वशक्तिव्यक्तिर्न तु यदृच्छां इति ।



\[१०६\] अथ सर्वे साश्चर्यं ऊचुः भवतु नाम तत्तत् । किन्तु ततः किं अनन्तरं जातं ?

\[१०७\] मधुकण्ठ उवाच अनन्तरं तु चतुर्भुजताविर्भावानुरूप्यतः प्रव्यक्तयोगमायस्य तस्य प्रागुपदेशतः श्रीवसुदेवः सर्वत्र मायिकशायिकायां जातायां पूर्वदेवभिया द्विभुजं अत्रकीयं बालकं अत्रानीय तया बालिकया विमिलितवान् । सोऽ यं तु तेनेश्वरताप्रत्यायकेन चतुर्भुजरूपेणोपदेशेन च न तत्र जातकतां व्यञ्जितवानिति पुत्रतां सन्देहितवान् । अत्र तु द्विभुजरूपेण वचनादिशक्तेर्व्यक्तेरभावेन च तां एव व्यज्य पुत्रतां एव निदेहितवान् । श्रीमानानकदुन्दुभिस्तु तदिदं सर्वं नानुसदधौ इति ।



\[१०८\] स्निग्धकण्ठ उवाच नानुसन्दधातु नाम । तथापि यां तनयां अत्रकीयां अपमाय स्वयं अपनिनाय तस्याः प्रतिदानस्यापि सद्भावाभावात्कथं इव न्यस्तेऽ प्यस्मिन्नात्मीयतां प्रत्यपद्यत ? आगमादावपि यस्य नन्दनन्दननन्दात्मजनन्दजनन्दतनयबल्लवीनन्दनादिनामानि तत्तदभीष्टप्रदतया निर्दिष्टानीति ।



\[१०९\] पुनः सहासं आह स्म यस्य नन्दनन्दन इति नाम विपरीततया पठतापि क्रमपरीततयानुभूयते । तस्मादेवं अप्यस्मन्नृपतेरेव पूर्वव्यञ्जितं समञ्जसं सञ्जनं अञ्जसा तस्य लभ्यत्वायोपपलभ्यत इति ।



\[११०\] हसित्वा पुनरुवाच अथ स व्रजदेवसुतस्य वसुदेवस्यागमनप्रकारस्तु वर्ण्यतां ।



\[१११\] मधुकण्ठ उवाच



अङ्घ्र्योर्बन्धो व्यदालीदशयिषत जना द्वाररोधा विदीर्णाः

शेषश्छत्रं बभूव द्युमणिजनिनदी प्राप्य केदारभावं ।

आगोपाधीशगेहं वृतिरहितं अभूद्गोकुलं कृष्णवाहं

प्राप्य श्रीशूरपुत्रं यदिह तदखिलं कस्य किं ब्रूहि तत्तु । ।Jङ्च्\_१,३.३४ । ।

\[११२\] स्निग्धकण्ठ उवाच तदखिलं गोपराजस्य भाग्यं इति ।



\[११३\] तदेवं लब्धप्रथायां कथायां



तयोर्मायाजालप्रथनतुलया सङ्कथनया

हरेः सा सा लीला नयनं इव याता किल यदा ।

तदा बाष्पस्तम्भाप्रलयमुखभावाः प्रतिपदं

बभूवुर्ये वा ते कति कति च वर्ण्या व्रजसदां । ।Jङ्च्\_१,३.३५ । ।

\[११५\] ततश्च तं रत्ननिधायं निधाय गते श्रीवसुदेवे कारणाभावात्प्रचलायितताप्रचयदोहं मओहं अपहृत्य च गतायां मायायां श्रीव्रजराजजाया पुनः सम्भूतं सुतं साक्षादेव ददर्श । यथा विष्णुपुराणे



ददृशे च प्रबुद्धा सा यशोदा जातं आत्मजं ।

नीलोत्पलदलश्यामं ततोऽ त्यर्थं मुदं ययौ । ।\[VइP५.५.२२\] इति ।



\[११७\] यथा च

बालं दिव्यातिदिव्यासितमणिवपुषं चन्द्रजिच्चन्द्रवक्त्रं

लोकातीताब्जनेत्रं द्युतरुनवदलोल्लङ्घिशोभाङ्घ्रिपाणिं ।

किञ्चिच्चञ्चत्करादिम्रदिममधुरितक्रन्दनाद्विश्वमोहं

पश्यन्ती गोपराज्ञी तनुजं अमनुत स्वं तदा चित्रकल्पं । ।Jङ्च्\_१,३.३६ । ।

साम्राज्यं श्यामभासां निधिरपि तदिदं रूपरत्नाकराणां

भाग्यं लावण्यभाजां विलसितनिगमस्तत्तदङ्गावलीनां ।

एवं मीमांसमाना व्रजपतिदयिता यावदास्ते स्म तावत्

क्रन्दन्न्ॐ ॐ इतीत्थं नवशिशुरसकौ तद्ध्रुवं स्वीचकार । ।Jङ्च्\_१,३.३७ । ।

दृष्ट्वा पुत्रं असौ व्रजेशगृहिणी सद्यः प्रजातं सखीर्

आहूता न शशाक कर्तुं अपि चेदास्तां परं चेष्टितं ।

अस्रैरावृतं अक्षिकण्ठं अथ यत्स्तब्धं च तस्या वपुस्

तस्मिन्लालनलालसावशतया चात्मात्मना व्यग्रितः । ।Jङ्च्\_१,३.३८ । ।

किं च

यदा माया गता तर्हि व्रजे मोहं जहौ जनः ।

कदा यदा ह्याविरासीत्तत्र श्रीपुरुषोत्तमः । ।Jङ्च्\_१,३.३९ । ।तदा व्यवहितानां अप्येष प्राकाशयन्मनः ।

कुमुद्वतीनां सुमनोगणं वा शीतदीधितिः । ।Jङ्च्\_१,३.४० । ।स्फुरति स्म परं मातुः शय्यायां न स बालकः ।

स्निग्धानां अपि चित्तेषु स्वच्छेषु प्रतिबिम्बवत् । ।Jङ्च्\_१,३.४१ । ।स्फुरति स्म यदा बालस्तासां व्यवहितोऽ पि सः ।

तं द्रुतं तास्तदा जग्मुः सारङ्ग्यो वा घनागमं । ।Jङ्च्\_१,३.४२ । ।रोहिण्यादिभिरेताभिः समं आलोकि बालकः ।

उदयत्पूर्णचन्द्रो वा चकोरीभिः समन्ततः । ।Jङ्च्\_१,३.४३ । ।स्तम्भेऽ पि स्मेरनेत्राभ्यां पश्यन्तीं सुतं एव तां ।

प्रतिकार्यां विचार्यामूः पर्यालोचन्त तं ततः । ।Jङ्च्\_१,३.४४ । ।

ता एता मनसा दृशा कलितं अप्यत्रासितं बालकं

सन्देहास्पदतां अनैषुरसकृद्यत्तत्तु योग्यं मतं ।

यद्वस्तु प्रथितं सुदुर्लभतया तद्दैवतो लभ्यतां

किन्त्वेतत्प्रथमं प्रतीतिपदवीं नात्मन्यलं यच्छति । ।Jङ्च्\_१,३.४५ । ।

तद्यथा

नव्येन्दीवरम्माल्यं अस्ति किं इदं किं शक्रनीलं महत्

किं वैदूर्यं अहो तदेतदतुलं ज्ञातुं न यच्छक्यते ।

पश्यामः किल बालकस्य तु तनुं सर्वेन्द्रियाणां कृतिं

रुन्धाना खलु या तनोति नयनद्वन्द्वस्य निर्द्वन्द्वतां । ।Jङ्च्\_१,३.४६ । ।

\[११८\] तत्र च निर्मितं किल मृगमदसौरभतमालदलसारेण, अभ्यक्तं किल निखिलविलम्बकलावण्येन, उद्वर्तितं किल निजदेहतेजसा, स्नातं किल निजमुखनिर्यत्कान्तिसुधया, अनुलिप्तं किल जननीदृष्टिकर्पूरलब्धसंघृष्टिभद्रश्रिया, भूषितं किल सहजशुभतारूषितनिजाकारेण इति सद्योजातं तदपत्यं वितर्क्य मिथःकृतसमागमाः सर्वाः पुनस्तं बालं लब्धतमालपत्रभोगमृगभेदमृगमदसारपङ्कं इव क्ॐअलाङ्गम्, निजकरचूर्णिततम इव चूर्णकुन्तलम्, वहन्मुखविधुबिम्बं ईक्षयन्तं सर्वमनांस्याक्रष्टुं इव करौ मुष्टीकुर्वन्तं,

तरणिजानिजागुरुतरङ्गं इव करचरणकमलं चालयन्तं विलोकयामासुः ।



\[११९\] तदेवं विलोक्य च



सर्वास्ताः कलकलं एव मोदयुक्ताः

कुर्वत्यः परं अविदुर्न तत्र कृत्यं ।

एका तु द्रुतं अथ सुष्ठुधीरचित्ता

तं कम्प्रे करयुगले दधत्यपश्यत् । ।Jङ्च्\_१,३.४७ । ।

\[१२०\] ततश्च पुमपत्यचिह्नं अह्नायावगत्य तासां प्रत्येकं अपि समीहितं । यथा



अहो शिरसि धारये नयनयोर्मुहुः स्पर्शये

हृदि प्रचुरं अर्पये हृदयमध्यमावेशये ।

इदं विविधभावनं भृशं अतीत्य वीचिक्षिषा

बलाद्वरदृशां दृशां विषयतां अनैषीदमुं । ।Jङ्च्\_१,३.४८ । ।

तत्र च

मुहुरहो तनयं नयनं गतं

प्रमदतः प्रणयन्त्यपि नातृपत् ।

घनरुचिर्जननीस्तनयुग्मजाम्

अमृतवृष्टिं अधादपि दृष्टिजां । ।Jङ्च्\_१,३.४९ । ।

\[१२१\] ततश्चात्यर्वागर्हशिशुस्नपनादिपर्वानुसन्धानतः सर्वासां सावधानताविधाने जाते



रोहिण्याज्ञां अनु पतिसुतश्रेयसी वृद्धविप्रा

वृत्तं विज्ञापयितुं अतुलानन्दं एति स्म नन्दं ।

वक्त्रोल्लासात्पलितवलनादम्बराच्छुभ्रधामा

धाम्नां हासप्रथितितुलिता या जवान्निर्जगाम । ।Jङ्च्\_१,३.५० । ।

\[१२२\] अथ तदेतत्पर्यन्ते वृत्ते वृत्ते, जाततत्तद्भावसम्पदः सभासदः प्रतिकृताञ्जलितया स्थितयोर्मधुकण्ठस्निघ्दकण्ठयोर्मधुकण्ठः प्राह स्म



व्रजेन्द्र सोऽ यं पुत्रस्ते सदःसाद्भुतसम्पदः ।

जन्ममात्राज्जनश्रेण्या नन्दनश्रेणिजन्मदः । ।Jङ्च्\_१,३.५१ । । इति ।



\[१२३\] ततश्च तौ निजोपकण्ठोपं अनु व्रजराज आजुहाव । आगत्योश्च तयोः शिरसि करसरोरुहं आधाय निजालङ्कारैरलञ्चकार । सर्वं च तत्सम्प्रदायं बहुसम्प्रदानेन सम्प्रदानं अकरोत् । उवाच च अद्य वासः समासाद्यतां भोजननाद्यर्थं इति । सर्वान्प्रति चोवाच पुनरेवं प्रातः प्रातरायातव्यं इति ।



\[१२४\] अथ गोसम्भालनार्थं पितरं अनुज्ञां समभ्यर्थ्य मातरं च वन्यभोजनप्रस्थापनं प्रार्थ्य सूतकुमारायोश्चात्मसङ्गमनं समर्थ्य कृतव्राजे व्रजयुवराजे सर्वे यथा स्वं आवासं ययुः । ।



इति श्रीश्रीगोपालचम्पूं अनु

कृतपूरणव्रजवर्तितृष्णश्रीकृष्णजन्मसम्पन्मयं

नाम तृतीयं पूरणम्

| |३ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(४)



***अथ चतुर्थपूरणम्***





नन्दनन्दनपर्व



\[१\] अथ पूर्वेद्युर्मधुकण्ठः कृती यथाचीकृतत्, एवं अपरेद्युश्च व्रजदेवसभायां भासमानायां सावसरनिदिग्धः स्निग्धकण्ठस्तत्कीर्तिं अचीकीर्तत् ।



\[२\] मधुकण्ठः सोत्कण्ठं पप्रच्छ



प्राग्यद्वच्चरितं हरेररसयद्वागिन्द्रियं तद्वदप्य्

अद्यास्वादयितुं ममेच्छतितरां उद्यम्य कर्णद्वयं ।

यद्यप्येकक एव भोक्तृपदभाग्जीवस्तथापि प्रति

स्वं चक्षुःप्रभृतीनि तानि च मुहुर्वाञ्छन्ति भोगप्रथां । ।Jङ्च्\_१,४.१ । ।

\[३\] तथा च स्निग्धकण्ठ उवाचाथानन्दसमृद्धा सा वृद्धा गोदोहनार्थं गोस्थानं अध्यवस्थितान्मध्यस्थितश्रीमन्नन्दोपनन्दादीन्विन्दति स्म । तत्र च



अस्तव्यस्तगतिः प्रमोदमधुरा पश्यन्त्यमूनग्रतः

किञ्चिद्वक्तुं इवोद्यदास्यवलना दीर्घायिताल्पक्षितिः ।

हस्तन्यस्तफलादिरेवं अपि सा पुत्रोद्भवं व्यञ्जती

यत्किञ्चिद्वदति स्म तत्पुनरवादीदित्यमी मेनिरे । ।Jङ्च्\_१,४.२ । ।

\[४\] मधुकण्ठ उवाचकिं उक्तवती सा ?



\[५\] स्निग्धकण्ठ सस्मितं उवाचास्माकं राजाद्य प्रजातप्रजाः । कथं भवन्तस्तन्मिलनाय नायान्ति ? इति ।



\[६\] मधुकण्ठ सहासं उवाचततस्ततः ?



\[७\] स्निग्धकण्ठ उवाचततश्च तज्जन्मवृत्तामृतनववर्षाभिः शिखिन इव गोपाः कोलाहलं कलयामासुः । श्रीगोपत्यधिपस्तु वानस्पत्य इव पुलकाङ्कुरकुलाकुलतया परं परमानन्दं व्यञ्जयामास, न तु वचसा ।



\[८\] मधुकण्ठ उवाचततस्ततः ?



\[९\] स्निग्धकण्ठ उवाचततश्च स्मितसम्भ्रमादरभरकर्बूरितैः सर्वैर्वन्दितया नन्दितया च तया सत्वरया पलिक्नीवरया सनिजाङ्गजात एव भवान्मङ्गलसङ्गी भूयादित्यपूर्वां सुखपूर्वां वाचं प्रोच्य रोचनाकुङ्कुमसङ्गलेपसङ्कुलसदङ्कुरफलमङ्गले श्रीमद्व्रजराजस्य क्षेमङ्करकरयोर्विन्यस्ते तेन विलोकितकल्पः श्रीमानुपनन्दः सानन्दं जल्पति स्मैह दोहाय संहाय रंहसायमाना धेनुसङ्घाः कां अप्यविहाय द्रुतं अस्याः सगृहाय विहाप्यन्तां ।



\[१०\] तत्र सर्वे चामोदगर्वेण प्रोचुःअन्यद्वा यत्किञ्चिदस्या हितं समीहितं भवति । ततश्च



आह्लादेन समं जज्ञे बालः किं किं स एव सः ।

एवं विविक्तुं नन्दस्य नासीन्मतिमती मतिः । ।Jङ्च्\_१,४.३ । ।

\[११\] अथ श्रीमान्व्रजेशः स्वीकृतधार्मिकवेशस्तदपि बहुलं अन्यदपि बहुलादिकं दानाय संचक्पे । यत्र सर्वश्च तथाभावाय खर्वशश्चक्पे । सङ्कल्प्य च गृहे गन्तुं कृतस्पृहे धृतवेशे च तत्तद्वृतव्रजनरेशे श्रीरामप्रसूसमादेशान्महागोपुरदेशाद्दुन्दुभिद्वन्द्वं उन्ननाद । तच्च वाद्यविद्याविदुरव्यञ्जितं वाद्यं व्यक्तं एवेदं मुहुर्वक्ति स्मप्रादुर्भूतो नन्दानन्द इति । ततश्च



अपि श्रुतं अभून्निशि त्रिदिववाद्यगर्जोजितं

जितं जितं इति स्वनं न तु विनिश्चितं कारणं ।

तदा तदनुवादि तत्कलयतां अमीषां मुहुर्

मुदा कलकलारवं समजनि व्रजप्राणिनां । ।Jङ्च्\_१,४.४ । ।

\[१२\] अथ संमदेन मुहुर्लम्भितस्तम्भारम्भतायां अप्युत्कण्ठयाकृष्ट इव तत्र च लब्धकम्पसम्पत्तायां अपि केवलं स्वकृतसेवेन नारायणदेवेन दत्तहस्तावलम्ब इव धैर्यं अवलम्बमानः स्वालयं प्रति व्रजभूपालः प्रचचाल । ततश्च



तद्वृन्दे गृहं अभियाति बन्धुवर्गा

धावन्तः क्रममिलिता मिथः पुरोगाः ।

ये गङ्गाझरं अनु निर्झरप्रभेदा

यद्वत्तत्तूलिततयानयन्त वृद्धिं । ।Jङ्च्\_१,४.५ । ।

अथागताः पुरवनिताः पुरः पुरः

सहस्रशः कलितशुभायुतायुताः ।

व्रजेश्वरं पुरु निरराजयन्जयन्

नवात्मजप्रभवमहे महेहया । ।Jङ्च्\_१,४.६ । ।

ततश्च कोलाहलिभिर्व्रजस्थितैः

समं गतः श्रीलमहाव्रजेश्वरः ।

स्वरांस्तु सालङ्कृति चार्वशूशुभन्

नभःसभं पूर्णसुधांशुवत्प्रभुः । ।Jङ्च्\_१,४.७ । ।

यद्यपि विप्राः सहसा

स्वयं आगतये कृतोद्यमाः सर्वे ।

तदपि तदादरविधये

राज्ञाहूताः पृथक्पृथक्प्रथमं । ।Jङ्च्\_१,४.८ । ।

सुखाविष्टस्तस्मिन्मधुरं उपविष्टैः सदसि तैर्

महास्निग्धैः शर्मप्रकरपरिदिग्धैः परिवृतः ।

पठद्भिः पुत्राशीरुचितनिगमं भूसुरवरैः

किरद्भिर्दूर्वाद्यं शिरसि सुखपूर्वं स महितः । ।Jङ्च्\_१,४.९ । ।

सस्ने यत्परिचस्करे वपुरपि स्वस्तिश्रुतिः शुश्रुवे

श्रीमन्नन्दमहात्मना सुतजनौ तत्तत्स्तुवे नापरं ।

अद्यापि स्फुटं एति सर्वजनता येषां श्रुतादप्यहो

स्नानाद्यप्यतिगम्य सत्कृतिफलं यस्यास्ति नान्तः क्वचित् । ।Jङ्च्\_१,४.१० । ।

\[१३\] अथ जातकर्म भव्यं कर्तव्यं इति गुरुभिरादिष्टेन तेन तत्प्रत्युत्क्रमश्चक्रे, यथा



आनर्चिरे व्रजेशित्रा मातृका यास्तदा तु ताः ।

मातुः कं इव कं यासां इत्यर्थव्यक्तिं आगताः । ।Jङ्च्\_१,४.११ । ।अथ नान्दीमुखश्राद्धं राद्धं गोपालपालिना ।

पितरो हि स्वयं यस्मिंस्ते नान्दीमुखतां गताः । ।Jङ्च्\_१,४.१२ । ।

\[१४\] अथ वेदविधानपटुभिः सार्धं अन्तःपुरं प्रविष्टे भद्रकुम्भादिभद्रविशिष्टसूतिकागृहाग्रवेद्युपविष्टे श्रीव्रजकुलमहिष्ठे परममनोरथारोहिणी रोहिणी तदवधाय कुलत्रययशोदायियशोदाखट्टां अन्तःपटेन व्यवधाय बालं पिधाय गृहावग्रहणीं आनिनाय । किन्तु नवबालकं विलोकयितुं शर्मणा नर्मणा च निजालङ्कृत्यर्थं प्रजावत्यस्तं प्रत्यभितः किं अपि किं अप्यमूल्यतापर्याचितं याचितवत्यः प्रतिश्रुते तु तं विलोकयामासुः ।



\[१५\] स च खल्वस्तोकरोकलोकवलयभवप्रबलनवकुवलयकुलपतिदुर्लङ्घशोभासङ्घं दुर्लभक्ॐअलामलकान्तिविश्रान्तिभूमिं, कलितमर्मप्रयतनकर्मविश्वाद्भुतविश्वकर्मनिर्मितनिर्मलनीलचिन्तामणिप्रतिमाप्रतिप्रतीकातिक्रमपरिमितसर्वावयवं, प्रबलप्रवाहदलितचरबालवायजसमवायजमञ्जुलाञ्जनकलिततलनिश्चलजलकालिन्दीह्रदजालजबालशैवालकरुचिरुचिररोचिर्वलितारालश्लक्ष्णबालसमुदायं, कमलालयाकरकिशलयसितलसितसितकमलान्तर्वलयदलनिर्मलविलोचनं, वैकुण्ठस्थितकल्पतरुतल्लजपल्लवकुण्ठताकरकरचरणाधरं, निपीतकनकरुचिशुचिपीतनपीतिताम्बरावरणरोचनं रोचनं बालकं आलोचयन्नात्मानं नयनपयःपयसा स्नपयन्विलक्षणतया

क्षणकतिपयं जलवदासीत् ।

यद्यपि बहुविधभावा, जाता गोष्ठेशितुस्तर्हि ।

तदपि च जाड्यं बलवज्जज्ञे गाम्भीर्यशीलस्य । ।Jङ्च्\_१,४.१३ । ।

\[१६\] अथ चिराय धीरभावं धारितवती व्रजधरित्री राज्यश्रीमती तदानन्दस्पृहिणी नवनन्दनं उपनन्दगृहिणी तदुत्सङ्गसङ्गिनं चकार ।



उत्सङ्गं वहति शिशुं व्रजाधिराजे

सा दूरादधिशयिता प्रसूतिशय्यां ।

आसीत्तच्छ्रवणजबाष्पर्ॐअहर्ष

स्तम्भाद्यैर्विवशतनूर्व्रजाधिराज्ञी । ।Jङ्च्\_१,४.१४ । ।

\[१७\] अथ तत्र मेधाजनकं कर्म शर्मान्तनामभिर्निर्ममे, यत्र भूस्त्वयि इत्यादिकं पठित्वा हेमान्तर्हितयानामिकया बालो घृतलवं लेहयामासे । अथायुष्यक्रिया क्रियते स्म, यत्र ॐ दिवस्पति इत्यादिकेन डिम्भः स्पृष्टः
। दिक्चतुष्टये मध्ये च ॐ हृदं अन्नं प्राणाय इत्यादिभिर्भूमिश्चाभिमन्त्रिता । अथ ॐ अश्मा भव इत्यादिना पुनरर्भकोऽ भिमृष्टः । ततः ॐ इडासि इत्यादिना तन्माताभिमन्त्रिता । पुनर्मातुः स्तनद्वयं ॐ इमं स्तनं इति, ॐ यस्ते स्तनं इत्याभ्यां ऋग्भ्यां क्रमेण प्रक्षालितं । ततश्च तं उत्तानशायिनं सूतिकाशय्यायां

निधाय तच्छिरःप्रदेशे ॐ आपो देवेषु इत्यादिनोदपात्रं निहितं इति ।



\[१८\] तदेवं जातकर्मशर्मणि निर्वृत्ते बालनाभिनाले च प्राप्तच्छेदनकाले वृत्ते परमानन्दसन्दोहेनानवहितप्राया या सैव तदैव तदवधात्री धात्री सपुलककाया चित्रं इदं इति द्वित्रिवारं इदं निवेदितवतीराजन्! इतरत्र नाभिसरसि नालं एव लक्ष्यते, न तु नालीकं । अत्र पुनर्नालीकं एव न तु नालं इति ।



किं च

अङ्घ्र्योर्व्यक्तदरारिवज्रकमलाद्याश्चर्यचिह्नैरलं

कम्रैरुज्ज्वलितां तथा करयुगे तैः कैश्चिदन्यैरपि ।

पश्य श्रीव्रजनाथ नीरदरुचेर्बालस्य सामुद्रको

ल्लङ्घिश्रीविभवस्य देहवलनां अस्मासु चित्रप्रदां । ।Jङ्च्\_१,४.१५ । ।

\[१९\] तदा च सर्वस्मिन्नपि विस्मितचर्यापर्याकुले बटवः सहासपाटवं ऊचुःअये ! सर्वशर्मद ! निर्मलधर्मणो भवतः कथं अशौचं नाम सामर्थ्यं समर्थयतां ? यतो नाडीच्छेद एव वृत्ते तदामनन्ति स्म ।



\[२०\] तदेवं उल्लसन्निखिलर्ॐअसमुत्फुल्लमुखस्ॐअः परिवारितबटुस्त्ॐअतया बहिर्विहितह्ॐअस्थानं आगम्य सम्यगर्पितसर्वानन्दः सङ्गिसमर्पिततत्तद्वृत्तशन्तमकन्दः श्रीमान्नन्दस्तान्दानीयविप्रानानीय प्रदानारम्भं सम्भृतवान् ।



आरेभे स च दातुं, लेभे न तुलां तु सङ्गिनां तेषां ।

तादृशतत्प्रसवश्रीवार्ता यैरर्पिता परितः । ।Jङ्च्\_१,४.१६ । ।

तथापि

अयुतं प्रयुतं नियुतं भवति दशानां सहस्रं आरभ्य ।

नियुते विंशतिलक्षं तावद्धेनूरदान्नन्दः । ।Jङ्च्\_१,४.१७ । ।विंशतिलक्षं दत्त्वा धेनूः सौवर्णशृङ्गसङ्ग्यङ्गीः ।

हृदयं अपूर्णतयासीत्तस्यान्यस्मै प्रदानाय । ।Jङ्च्\_१,४.१८ । ।दशभिर्दशभिर्द्रोणैः कृततिलसप्ताचलीं अददात् ।

यद्वृतिमणिकनकानां तदधिकतरभारता द्विजैर्मेने । ।Jङ्च्\_१,४.१९ । ।तेभ्यश्च दक्षिणीयेभ्यः प्रत्ता या दक्षिणामुना ।

तयाप्यक्षीणयान्येषां अक्षीण्याश्चर्यं आययुः । ।Jङ्च्\_१,४.२० । ।बाडव्यानां असङ्ख्यानां नासीत्परिचितिस्तदा ।

ब्रह्मवर्चसं एवास्मिन्परिचायकतां ययौ । ।Jङ्च्\_१,४.२१ । ।

\[२१\] तत्र ये विदितवेदाभिप्राया विप्रा निजनिजविद्यातिशायकाः सूतमागधवन्दिकृशाश्विगायकाः स्वच्छन्दनानाशब्दवादका वादकाश्च, ते सर्वेऽ पि तस्मिन्पर्वणि सङ्गिनः सन्तः सुमङ्गलं एव शब्दायमानाः पृथक्तायां अप्यपृथङ्निस्वना इव विश्वं विस्माययन्ति स्म । यावदेवं वृत्तं वृत्तम्, तावद्व्रजस्थलं अपि हृष्टं इव दृष्टं, किं उत व्रजस्थाः । यतः संसृष्टतया विक्षेपशून्यं इव संसिक्ततया स्निग्धं इव, चलचित्रध्वजादितया नृत्यदिव चासीत् । तत्र च यदा गोवृषवत्सानां अपि स्वभावत एव भवतः सानुरागस्नेहस्य तैलविद्रावितहरिद्रासमक्तिव्याजाद्बहिरपि व्यक्तिरासीत् । हर्षवैचित्र्यस्य

च विचित्रधातुबर्हस्रक्काञ्चनमालाव्याजात् । तदा किं उत गोपानां ते ह्यद्यापि यशसा विद्यमाना गोपृथिव्याः पातार इतीव तथोच्यन्ते । ये खलु व्यञ्जितरसभावतया विधृतालङ्कारतया च स्ववर्णनकाव्यग्रन्थैरभेदं आययुः । उल्लासविधृतनानामणिमयबलिपाणितया प्रेमणि स्वेषां वीरतां च व्यञ्जयामासुः । यदा चैवं गोपास्तदा पुनरतीव जीवनायमानगोकुलकुलेश्वरी गुणगणदिग्धस्निग्धहृदया गोपवरवर्णिन्यः कियद्वा वर्णनीयाः ?



\[२२\] याः खलु पूर्वं तदपत्यसमपत्त्यभावान्निर्वेदवेदनया त्यक्तप्रायपरिष्काराः, सम्प्रति तु किञ्चिच्चरणप्रवणतदपत्यश्रवणमात्रेण विधृतविविधसुखविकारास्तत्पर्वरञ्जनार्थं विलम्बनीयां अपि परिष्कृतिं उरीकृत्य नृत्यन्त्य इव तत्पुरीं प्रति चलिताः । याश्च व्यञ्जिजिषितमङ्गलसङ्गतया स्नेहमयकामनापरिणामतया च स्वयं एव महामणिमयोपायनपाणयो बभूवुः । यासां आनन्दादन्यदेव शोभावैभवं आविर्भवति स्म ।



तथा हि

जितकुङ्कुमं उरु रुरुचे मुखशशिनां रोचिरेतासां ।

समुदितं उदितं पर्वणि सुतजनुषः श्रीयशोदायाः । ।Jङ्च्\_१,४.२२ । ।

\[२३\] तत्र च गायन्ति



अजनि यशोदा निशि सुतसारं ।

इति महिलालिरिता तदगारं । ।ध्रु । ।

सम्भ्रमविरचितबहुविधवेशं ।

पथि माल्यच्यवपूरितदेशं । ।

चलमणिकुण्डलवलितकपोलं ।

अपरिकलितगलदंशनिचोलं । ।

उच्छलितच्छविचपलाहारं ।

चित्रवसनवसरसनावारं । ।

अपरस्परगतिविजितान्योन्यं ।

सगणा व्यहसीदिह चान्योन्यं । ।Jङ्च्\_१,४.२३ । । इति ।



किं च

व्रजः प्रकटतां यातस्तत्र कृष्णश्च सङ्गतः ।

इत्यवाद्यन्त वाद्यानि वाद्याधिष्ठातृदैवतैः । ।Jङ्च्\_१,४.२४ । ।तस्मादानन्दसन्दोहादुपनन्दपुरःसराः ।

गम्भीरास्तेऽ पि चाभीरा विजह्रुर्ननृतुर्जगुः । ।Jङ्च्\_१,४.२५ । ।तदा तत्रागता योषास्तं सदाशीर्भिरर्भकं ।

निर्वर्ण्य वर्णयित्वा च परस्परं इदं जगुः । ।Jङ्च्\_१,४.२६ । ।

पाहि चिरं व्रजराजकुमार ।

अस्मानत्र शिशो सुकुमार । ।ध्रु । ।

द्रुततरवृद्धिसमृद्धिगतेन ।

शं भवताद्भवताभिमतेन । ।

स्पृहयामस्ते हसितमुखाय ।

अङ्गनसङ्गतरिङ्गसुखाय । ।

गोबालावलिलूमालम्बि ।

चलनं तव वलतां अविलम्बि । ।

सह गोशावकगमरमणेन ।

सुखयसि हन्त कदा कमनेन । ।

गोगणचारणविहरणं अस्य ।

स तु पश्येद्वरभाग्यं यस्य । ।

दुष्टकदलददसुष्ठुबलाय ।

भवशिष्टालिविशिष्टफलाय । ।Jङ्च्\_१,४.२७ । ।

इति सङ्गीतसङ्गिन्यो रङ्गिण्यो महसम्पदि ।

पीतातैलेन सिञ्चन्त्यः सिञ्चन्त्यः प्रययुर्बहिः । ।Jङ्च्\_१,४.२८ । ।

ततश्च

दधिदुग्धादिसेकेन मिथोऽ मी शुभ्रतां गताः ।

तरङ्गा इव दुग्धाब्धेरनृत्यन्वरगोदुहः । ।Jङ्च्\_१,४.२९ । ।

\[२४\] अथ तास्तदवधाय तदेव गायन्ति स्म, यथा



पश्य सखीकुल गोकुलराजं ।

पुत्रोत्सवं अनु खेलाभाजं । ।ध्रु । ।

उदधिप्रभदधिसंप्लवदेशं ।

परितो घूर्णितमन्दरवेशं । ।

मध्यधटीफणिराजे कृष्टं ।

हृद्यसुहृद्भिरतीव च हृष्टं । ।

मध्ये मध्ये दुर्लभदानं ।

ददतं दधतं विस्मयभानं । ।

एकं पुनरलं अभवदपूर्वं ।

अजनि विधुर्बत यदितः पूर्वं । ।Jङ्च्\_१,४.३० । । इति ।



\[२५\] एतदपि श्लोकयामासुः



नेयं दुग्धविकीर्णिपालिरपि तु द्राग्वारिधारागतिर्

नेयं स्यान्नवनीतपिण्डविसृतिर्मुक्तास्तु मुक्ताम्बुदाः ।

नेयं दीर्णहरिद्रनीरविकृतिः किन्तु प्रभा विद्युतां

पर्वैवेदं अतीव हर्षमहसा वर्षावपुर्निर्ममे । ।Jङ्च्\_१,४.३१ । । इति ।



बालस्य मातामहं एत्य मातुलास्

तदा गृहीताः करचोरका इव ।

दध्यादिपङ्केषु मुहुर्विकर्षणात्

पितृव्यवर्गेण विहस्य दण्डिताः । ।Jङ्च्\_१,४.३२ । ।

\[२६\] श्रीमान्नन्दश्च

महोदारचित्तश्चितानेकवित्तं

समाहूय सर्वं गुणाजीविखर्वं ।

विना तद्विचारं वपुःशक्तिसारं

समुत्क्षिप्य रत्नं ददे सातियत्नं । ।Jङ्च्\_१,४.३३ । ।

किं च

ग्रहीता याचितान्यत्र प्रदाताङ्गीक्रियायुतः

श्रीमन्नन्देन दाने तु तत्र जातो विपर्ययः । ।Jङ्च्\_१,४.३४ । ।

अतएव

विना याच्ञां ददाने तु सर्वं व्रजपतौ तदा ।

कल्पद्रुचिन्तामण्याद्यास्तेऽ प्यासन्कृपणा इव । ।Jङ्च्\_१,४.३५ । ।

तत्र च

अनेन प्रीयतां विष्णुस्तेन स्तान्मे सुते शिवं ।

एवं प्रसभं उद्भूता दाने नन्दस्य भावना । ।Jङ्च्\_१,४.३६ । ।

\[२७\] अथ सर्वा जनता जनितस्नानकामा समं अमुना यमुनां अयामास ।



\[२८\] तत्र चानन्देन श्रीनन्देन सह गलद्व्रीडां जलक्रीडां सन्तत्य निर्मलपरिमलपरिमिलनपूर्वकं स्नानं आतत्य दिव्यवस्त्रसंवस्त्रणं वितत्य चन्द्रचन्दनसमालम्भं प्रतत्य तत्रोटजमध्यं अध्यासीनां सिद्धप्रतनप्रयतनतया पूर्णमानसां पौर्णमासीं अनु नमनं अवतत्य वन्दिजनजनितविश्रावपूरितश्रवसा श्रवसा वलिता सा पुनस्तदेव सदनं आससाद ।



\[२९\] ततः श्रीमान्व्रजस्य राजा रुचिदानानि रचयन्बन्धुवृन्दसिन्धुं पूरयामास ।



\[३०\] अथ तस्मिन्नानन्दपीव्नि प्रतिदीव्नि श्रीरामजनन्या श्रद्धायन्त्रिततया निमन्त्रिताः कृतघृतपक्वजेमनाः सर्व एव पर्वलक्ष्म्या पूरिताश्चन्द्रा इव स्वस्वमन्दिरं अविन्दनन्त । विदित्वा च तदानन्दं प्रति कृतप्रतिजागरां जागरां एव नृत्यगीतादिधन्यायां रजन्यां अभजन्त ।



श्रीरोहिण्या हरिजनिसुखं शक्यते केन वक्तुं

यस्माद्वेषं विविधं अदधाद्भर्तृतः प्रोषितापि ।

चित्रं चित्रं सुकृतवरिमा दृश्यतां विश्ववन्द्यः

श्रीमन्नन्दोऽ प्यमनुत निजं भाग्यं आयातिं अस्याः । ।Jङ्च्\_१,४.३७ । ।

\[३१\] अथ सोऽ यं रत्नाकरोऽ पि व्रजस्तं हरेराविर्भावं आरभ्याहरहर्विरहरहिततद्विहरणाद्वर्धिष्णुसमृद्धिः कां अपि चमत्कारितां वितेने । गोपसमवायात्क्रमादाविर्भूतानां प्रभूतानां परमाणां रमाणां रमणधामतया तु किं उत ?



\[३२\] अथ मधुकण्ठेन चिन्तन्याञ्चक्रेआं श्रीमद्भागवतसंवादश्चात्र सम्भवति



तत आरभ्य नन्दस्य व्रजः सर्वसमृद्धिमान् ।

हरेर्निवासात्मगुणै रमाक्रीडं अभून्नृप । ।\[भ्P१०.५.१८\] इति ।



\[३३\] स्निग्धकण्ठस्तु विभाव्य पुनराह स्माहो महोत्साहस्वभावतादिभिर्विराजमानता श्रीमद्व्रजराजस्य । यतः



तावन्मानं वितरणं अहो सम्पदस्ताः कियत्यस्

तावत्सङ्ख्यं महसि रचनं भृत्यवर्गाः कियन्तः ।

तावत्प्रान्तं जनसमवनं कत्यमुष्यावधानान्य्

एवं सर्वं व्रजनरपतेः को नु शक्तो विवेक्तुं । ।Jङ्च्\_१,४.३८ । । इति ।



\[३४\] समापयंश्चोवाच



ईदृशस्तनयो जातस्तव गोष्ठक्षितीश यः ।

लक्ष्मीलक्षान्वितं कुर्वन्गोष्ठं निन्ये विलक्षतां । ।Jङ्च्\_१,४.३९ । ।

\[३५\] तदेतद्वृत्ते च वृत्ते पूर्वदिनवदखिला एव निजनिजालयं आसादितवन्तः श्रीगोकुलयुवराजश्च गवां कुलं इति ।

इति श्रीगोपालचम्पूं अनु

श्रीमन्नन्दनन्दनपर्व नाम

चतुर्थं पूरणम्

| |४ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(५)



***अथ पञ्चमं पूरणम्***





पूतनावधावधारणं



\[१\] अथोत्तरेद्युस्तथा द्योतमानायां सभायां कण्ठध्वनिकृतसर्वोत्कण्ठः शुभंयुर्मधुकण्ठः समाचष्ट, अये स्निग्धकण्ठ, श्रूयताम्



\[२\] अथ तस्मिन्नेवापदोषे प्रदोषे समस्तदेवरूपश्रीवसुदेवसदेशतः सन्देशहरः कोऽ पि गोपितात्मा श्रीव्रजराजचरणराजीवपीठपर्यन्तधाम समाजगाम । स च श्रीमता तेन तदीयप्रत्नसेवकरत्नतया परिचितियुक्तः पर्यनुयुक्तकुशलततिर्नमः समाचरन्नुवाच"रक्षांसि सर्वं भक्षयितुं जीवति भृशं नृशंसे कंसे किं इव निरङ्कुशं कुशलम्? तच्च मम वेशेनैव वितर्क्यतां । यदस्माकं तरण्या तरणं, तरणौ च सति कुत्रापि प्रस्थानं न सम्भवतीति बाहुभ्यां एव सन्तरणात्तीर्णतरणिजः सार्द्रवस्त्रः प्रदोषे समागतोऽ स्मि ।"



\[३\] व्रजराजस्तु रुक्षं हसन्नाह, "विशेषश्चेत्कथ्यतां ।"



\[४\] दूत उवाच"किं अधिकया वैवधिकतया साम्प्रतं अस्माकं अजीवनिरेव जीवातुवल्ली, यया निजाधीशं तादृशतदधीनं न पश्यामः ।"



\[५\] व्रजराज उवाच"सम्प्रति तं प्रति किं अपि विशेषवृत्तं वृत्तं अस्ति?"



\[६\] दूत उवाच"अथ किं? यत एव तदीयचरणहितः प्रहितस्तेनाहं अयं अस्मि ।"



\[७\] व्रजराज उवाच"किं तत्?"



\[८\] दूत उवाच"आनन्तर्येण पर्यवसिताया निशाया निशीथे श्रीमदीशस्य तस्मिन्कारागार एव श्रीदेवकीदेवीतः काचित्कन्या जाता ।"



\[९\] व्रजराज उवाच"ततस्ततः?"



\[१०\] दूत उवाच"ततः सा नवसुता सुतरां गुप्तापि रुदती रक्षिभिरक्षिभिरलक्षितापि विदिता, वेदिता चान्तःपुरीशयसानुशयदुराशयदुरीशाय
। स च श्रीदेवकीदेवीविवाहगताहं आरभ्य नभःसभ्यजनवाणीतः सुष्ठु भीतः सततं व्यग्रतया जाग्रदेव तिष्ठति । ततस्तद्वचनवर्णाकर्णनमात्रेण समग्रव्यग्रमनाः विक्षिप्तकेशः स भोजेशः सकरवालः करालः स्खलद्गतिः कुमतिः सूतिकागारं आससार ।"



\[११\] व्रजराज सभयं उवाच"ततस्ततः?"



\[१२\] दूत उवाच"ततश्च निरवग्रहग्रहवन्निरनुग्रहः सहसा रंहसा सूतिकाशय्यां एव सज्जन्स निर्लज्जः प्रजाताया जातपरिवेदनाया देव्याः क्रोडतः समाच्छिद्य, तद्विद्यमानं एव विक्षिप्ततां एव विक्षिप्तचित्तः क्षिप्रं एव तां प्रस्तराय प्रक्षिप्तवान्, यतः सर्वतः स एव प्रतिक्षिप्ततां आप ।"



\[१३\] अथ व्रजराज सास्रं उवाच"आः कथं एतद्दुरक्षरम्रक्षितं अनक्षरं अस्मासु श्रावितम्? भवत्व्, अद्याप्यवद्यं इदं मदीयसंस्त्याये न प्रस्ताव्यं । सा तु तद्दुःखदुःखिता श्रीदेवकीसखी तथा तद्विरहिणी श्रीरोहिनी च मोहं आप्स्यति ।"



\[१४\] दूत उवाच"देव, श्रूयतां अव्यग्रं अग्रिमं आश्चर्यं ।"



\[१५\] व्रजराजः सहर्षं इवोवाच, "आयुष्मन्, कथ्यतां तथ्यं ।"



\[१६\] दूत उवाच"सा तु कन्या तस्यान्यायभाजो भोजेशस्य हस्तादस्तापि प्रस्तरं अप्राप्ता, प्रत्युत तन्मस्तकन्यस्तचरणं ऊर्ध्वगत्या समुत्पत्याशु दिव्यन्यदेव दिव्यं रूपं स्मितवती प्रकाशितवती ।"



\[१७\] व्रजराज उवाच"कीदृशम्?"



\[१८\] दूत उवाच,

 "श्यामाष्टपाणिपरिवेष्टितपार्श्वयुग्मा

 चक्रादिशस्त्रवलिता खगसिंहवाहा ।

 देवादिभिः परिणुतप्रसरत्प्रभावा

 सर्वैः समुन्नतमुखैः परितो व्यलोकि । ।Jङ्च्\_१,५.१ । । \[वसन्त\] इति यादृशं ।"



\[१९\] व्रजराजः साश्चर्यं उवाच"किं वदसि?"



\[२०\] दूत उवाच"देव, नात्रान्यथा किं अप्यन्यदपि कल्यं आकल्यतां । सा खल्विदं साच्छूरितं अच्छं उवाच,



 ऽरे पाप कंस किं इति त्वं अहन्मुधा मां

 त्वत्पूर्वशत्रुरजनि क्वचन प्रदेशे ।

 यस्मादुपेत्य निधनं तव जातु कर्ता

 तन्नान्यं अप्यतिशिशुं क्वचिदिच्छ हस्तं । ।Jङ्च्\_१,५.२ । ।ऽ" \[वसन्ततिलका\]



\[२१\] व्रजराजः साश्चर्यस्मितं उवाच"नूनं श्रीवसुदेवभक्तिप्रणालीपुत्रीकृता भद्रकाली । सा भद्रं इदं वदति स्म यदद्यावधि नाधीरं अवधीरितः सोऽ यं वचसापि केनचनापि" इति ।



\[२२\] दूत उवाच"आर्यक्षितीश, पुनश्चेदं आश्चर्यं अवधार्यतां । स खलु भ्रातृव्यपदेशभ्रातृव्यः स्वस्य भगिन्यष्टमगर्भं अनिष्टतया निष्टङ्कितं कुर्वतीं सुरवर्त्मवाणीं अपि देव्यादिष्टः स्वद्विष्टसुरक्प्तां मत्वा, तौ कारागारादाहूय भूयः, पादग्रहचर्यापर्यन्ताग्रहतः पुत्रषट्कहत्यागस्त्यागं भूरिविसूरित इव विधित्सन्निगडान्मोचितवान् ।"



\[२३\] व्रजराज उवाच"ततस्ततः?"



\[२४\] दूत उवाच"ततश्च मदीयश्रीमदीश्वरी पुत्रघातिन्यपि तस्मिन्सारल्यदोषादेव रोषान्निविवृते । श्रीमन्मदीशिता तु विचारितवान्,ऽपूर्वं शुष्कपेषं पिष्टवान्, सम्प्रति तु सर्पिःपेषं पिनष्टि सोऽ यं अस्मान्ऽ इति । तदेवं तत्कौटिल्यकोटिं परिकल्प्यापि सौजौन्यप्राबल्यादिह सारल्यं एवावलम्बितवान् । तेन पितरिशूरेण दुर्मतिनानुमतः शूरनन्दनः सहधर्मिण्या सह स्वगृहं आगतवांश्च, न पुनर्विश्वासं आश्वासं च लब्धवान् । यतः,

 जात्यन्यजनितः कंसः सदा दुन्वन्समाश्रितान् ।

 मातरं च दुनोत्युच्चैः शिलापुत्रः शिलां इव" । ।Jङ्च्\_१,५.३ । । \[अनुष्टुभ्\]



\[२५\] व्रजराजः सहासं उवाच"तदनन्तरं प्रातरारभ्य स पुनरसभ्यः कां कारिं अकार्षीत्?"



\[२६\] दूत उवाच"स्वभावजां कारिं एव । तथा हि, प्रातरसौ दुष्टस्त्वन्यद्दुश्चेष्टितं अनु चेष्टितवान् ।"



\[२७\] व्रजराज उवाच"हन्त, कथय तत्किम्?"



\[२८\] दूत उवाच"प्रातः स तु मलिनीकृतनिजकुलः खलिनीपतिः स्वदयितान्दैतेयानानयामास निशामयामास च निशीथिनीवृत्तं । ते च भिन्नसेतवः केतव इव राहुनिभं एतं मिलिता व्यघ्रवर्गनिर्घोषप्रभघर्घरायमाणां गोष्ठीं अनुष्ठितवन्तः, किं बहुना, तत्र महेन्द्रादिनिर्जयगर्जनपर्यवसानतस्तात्पर्यं इदं एव जातम्, यद्विश्वद्रीचां विष्णुं अनुचरिष्णूनां देवदेवद्र्यग्भूदेवगवादीनां पीडनेनैव तत्पीडनं ईडितं, तथा तत्सध्रीचीनतया निर्दशानिर्दशानां बालानां निर्दयतया निर्दलनं इति खल्यां एव बल्यां अवलम्ब्य तत्र स च संवलते स्म । तया च तदानीं

बहु सम्प्रयच्छते स्म ।"



\[२९\] व्रजराजस्तु तदिदं रुषद्वचनं अवकलय्य सरुषस्ततः सत्रासं उवाच"तत्र श्रीमद्भ्राता किं अप्यक्लिष्टं मय्युपदिष्टं अस्ति?"



\[३०\] दूत उवाच"अथ किं? यथ्खलु शीघ्रं एवास्मै राजव्याजराक्षसाय सङ्गम्य बलिर्वलयितव्यो मिलितव्यश्चाहम्" इति । किं चेदं अपि सन्दिष्टम्, "भवन्नन्दनोत्पत्तिसमयं समया वयं अत्युत्कण्ठितास्तन्मङ्गलेन सङ्गमनीयाः, तथा भवत्पुत्रनिर्विशेषस्य तस्य बालविशेषस्य वृत्तिर्वर्तयितव्या" इति ।



\[३१\] अथ तदेतदवकलय्य संशय्य च तं भोजनादिना योजयित्वा, निजाग्रजानुजानाकार्य तदग्रे पुनस्तं तदनु रहसं अनुव्याहारितवान् ।



\[३२\] तत उपनन्द उवाच"युक्तं एवानकदुन्दुभिना सन्दिष्टं । साम्प्रतं करेणैव करेण राजविषधरस्य तस्य मुखमुद्रणं एव साम्प्रतं ।"



\[३३\] अथ व्रजेशस्तं सन्देशं उरसिकृत्य प्रातःप्रायं अधिगम्य दूतं निदिदेश, "स्ॐय, भवान्व्यग्रं अग्रतः प्रयातु, तद्बालकस्य साङ्गमङ्गलसङ्गितां तथा तस्य वाञ्छितं अन्यं उदयन्मुदं उदन्तं अपि स्वमुखस्वस्तिमुखत एव प्रथयतु । वयं तु भ्रातुराज्ञया राज्ञे करं आचित्य प्राभृतं च परितः प्रचित्य दिनपञ्चकानन्तरं आगच्छन्त एव स्म ।"



\[३४\] तदेवं गते दूते दिनान्तरे तु जातकमातुः स्नानविधाने कृतसन्धाने सर्वमङ्गलसङ्गतं अहः सङ्गत्य महन्महः सन्तत्य पुरोहितसहितहितमहितपञ्चजनजनप्रपञ्चं यथा पुरःसरं अन्तःपुरं आनायं आनायं नवबालकं गोपालभूपालः समालोकयामास । तथा हि,

 तस्मिन्पुण्याहवर्ये व्रजनृपतिशिशोरादिवीक्षासुधाभिः

 सत्रं जज्ञे तथा तच्छ्रवणपरिमलादेव शक्ता यथा ते ।

 आजन्मप्राप्तसम्पन्मृदुतरतनवोऽ प्यात्मना प्रीतिदानान्य्

 ऊहुर्भारायमाणान्युत दधुरमितान्स्वेदर्ॐआञ्चबाष्पान् । ।Jङ्च्\_१,५.४ । ।\[स्रग्धरा\]

 श्रीमद्गोपनृपेण नूतनतनूजातस्य वीक्षाकृते

 प्राग्र्या एव निमन्त्रिता व्रजजनाः सर्वे तु तत्राययुः ।

 यर्ह्यम्भोजवनाकरः स्वकुसुमव्रातप्रकाशप्रथा

 व्याप्तः स्यात्किं उ तर्हि षट्पदगणानाकारयत्यात्मना । ।Jङ्च्\_१,५.५ । । \[शार्दूल\]



 पर्यग्द्वारिणि राङ्कवास्तरचिते विस्तीर्णगेहे यशो

 दाद्यग्रे स्थविरोपनन्दगृहिणीक्रोडे विचित्रं शिशुं ।

 दर्शं दर्शं अमी न यद्यपि गतास्तृप्तिं तथाप्युच्चकैर्

 नास्थुः पृष्ठ्यजनावकाशविधये शीलं हि मर्यादिता । ।Jङ्च्\_१,५.६ । । \[शार्दूल\]



 "अङ्कभ्राजिशिशूपनन्दगृहिणीं आज्ञा मदीयेदृशी

 यन्मा मादृशदृष्टिसम्भ्रमवशादुत्थात यूयं मुहुः ।"

 इत्येवं विनिगद्य याजकगुरुः सम्मोदसम्पन्मिलत्

 कम्पः साक्षतपाणि साश्रुनयनं स्वस्तिश्रुतीरूचिवान् । ।Jङ्च्\_१,५.७ । । \[शार्दूल\]



 आगच्छन्तः स्वगेहादभिमुखमिलिता बालवैशिष्ठ्यपृच्छा

 वन्तस्तद्बालदृष्ट्या प्रमुदितहृदयैरूचिरे कैश्चिदेवं ।

 "शोभा सा दृष्टिगम्या न तु परवचनश्रेणिगम्ये"ति हर्षात्

 कुण्ठत्कण्ठैरभावि प्रतिवचसि परैस्तत्तु नाश्रावि चान्यैः । ।Jङ्च्\_१,५.८ । । \[स्रग्धरा\]

 आकैशोरं यत्परिष्कारवस्त्रं

 यावद्धार्यं मासमासं सुतेन ।

 तस्मै तावत्तद्विचारेण सर्वैः

 प्रत्तं पित्रा कोऽ पि कोषो ह्यनन्तः । ।Jङ्च्\_१,५.९ । । \[शालिनी\]



 शोभां विन्दन्नन्दजालोकलोकः

 सद्मायासीत्कृत्रिमाकृत्रिमा या ।

 वस्त्रादीनां चित्रता यत्र पूर्वा

 नेत्रादीनां चित्रतासीदपूर्वा । ।Jङ्च्\_१,५.१० । । \[शालिनी\]



 आगता निजगृहं यदाप्यमूर्

 नन्दबालं अवलोक्य लोभनं ।

 हन्त तर्ह्यपि दिनानि कानिचित्

 मेनिरे दृशिगतं व्रजप्रजाः । ।Jङ्च्\_१,५.११ । । \[रथोद्धता\]



\[३५\] अथ मथुरापथिकतां प्रथयिष्यमाणः श्रीगोकुलकुलराजस्त्वग्रजादीन्निजप्रतिनिधितादिकर्मणि निर्माय चलन्नन्तश्चिन्तितवान्, "हन्त, सुहृदि दुर्हृदि च मम मानसं समानसम्बन्धहार्दबन्धं अपि प्रसभं भृशं एव तत्र प्रसज्जति नवजातके, येनासौ पीबिता जीविताशापि न परिच्छिन्नतां इच्छति । सम्प्रति दुष्टस्याविप्रकृष्टं अटन्नस्मि, नानुभवन्नस्मि किं भविता ।
तस्माद्विकलताविकलनाय विलोकं विलोकं एव तं बालकं यदुनिलयं चलानि" इति ।



\[३६\] अथ गमनसमये च,

 उत्सङ्गे निहितस्य तस्य तु शिशोर्वक्त्रं मुहुर्दृष्टवान्

 नामोदं चिरं आददे निटिलकाद्गण्डावचुम्बीद्भृशं ।

 आशिश्लेषतरां वपुर्न तु तदा तृप्तिं व्रजेशो ययौ

 यां पाथेयतया विवेद मथुराप्रस्थानं आस्थाय सः । ।Jङ्च्\_१,५.१२ । । \[शार्दूल\]



 वत्से श्याम पिता तवायं अयितुं राज्ञः पुरं त्वत्कृता

 नुज्ञां प्रार्थयते ततो वितरताद्" इत्येष धात्रीरितः ।

 आश्चर्यातुलबालभावबलाद्बभ्रे स्मितं तेन च

श्रीमान्गोपजनाधिपः प्रचितधीः प्रस्थानं आसेदिवान् । ।Jङ्च्\_१,५.१३ । । \[शार्दूल\]



 स्मारं स्मारं तन्मुखं सुस्मिताक्तं

 व्यक्तं व्यक्तं गोपयन्प्रेमधाम ।

 आनन्देनानल्पजल्पेषु गोपेष्व्

 आत्मारामप्रायतां प्राप नन्दः । ।Jङ्च्\_१,५.१४ । । \[शालिनी\]



\[३७\] अथ मथुरां आसाद्य सद्य एव कराधिकारिषु करं उपसाद्य तद्द्वारा दूरत एव राजानं अनुजानन्तं प्रसाद्य शकटघटावमोचनं एवानञ्च, न तु श्रीवसुदेवसद्म, कंसे तेन साकं निजानासञ्जनव्यञ्जनाय ।



\[३८\] स्निग्धकण्ठ उवाचशिष्टद्विष्टिविशिष्टोऽ पि सञ्जातजातकद्वेषपातकोऽ पि परधनायया धनानुसन्धाननिर्बन्धसन्धोऽ पि स कथं अस्मिन्निगमशिष्टिसंस्लिष्टे विचित्रेण पुत्रेक्षणेन पुत्रक्षणेन च विस्मायितसकले जगद्वित्तवित्ताशकले सरलायते स्म ।



\[३९\] मधुकण्ठ उवाचौक्तं एव पुरा यत्प्रगुणतयाखिलसमञ्जसयशसः श्रीव्रजेशचन्द्रमसः खल्वस्य गुणेन गुणेनेव को वा बद्धो न भवेत्? इत् ।



\[४०\] स्निग्धकण्ठ उवाचततस्ततः?



\[४१\] मधुकण्ठ उवाचततो व्रजत्रातरि तं भ्रातरं अनु निर्जनमिलनाय मन्त्रं वलयति पर्यकलितावसरः स श्रीशूरतनूजवरः स्वयं केवलसेवकविशेषसङ्गितया संवलते स्म ।



\[४२\] अथ तेनाव्रजितसदेशः श्रीमान्व्रजमहेशः सहसा महसावृततया साभ्युत्थानं उत्थाय न्यायपरमः, कृततदभिगमः स्वं अनुजं अनुरक्तः परिष्वक्तवान्परिष्वक्तश्चानेन न तु कञ्चित्कश्चिन्नतवान्, जातावेकस्य ज्यायस्त्वं अन्यस्य तु जाताविति । न च केवलं एतदेव कारणतां अवलम्बते, अपि तु परस्परप्रणयातिशयश्च, येनान्यन्नानुसन्धातुं शक्यते ।



\[४३\] एतदेव च दृष्टान्तेन स्पष्टीकृतं श्रीबादरायणिनादेहः प्राणं इवागतं \[भ्P१०.५.२१\] इति । अत्र च देहस्थानीयस्य गोस्थानपतेरस्मदीशितुरेवासक्तिरतिरिक्ता दर्शिता । प्राणः खल्वन्यं देहं सञ्चरति, देहस्तु तं विना न भवत्येवेति । स तु चतुरशिर्ॐअणिः स्वयं एव रागतस्तच्छिविरागतस्तेनातिथिवदेव पूजितस्तद्व्यवहारेण जितः । सम्प्रति जातयोः स्वतनुजातयोः प्रसक्तधीरिदं उक्तवान्



 "दिष्ट्या भ्रातः प्रवयस इदानीं अप्रजस्य ते ।

 प्रजाशाया निवृत्तस्य प्रजा यत्समजायत । । \[भ्P१०.५.२३\]



\[४४\] उपाधिकृतहानिवृद्धिं विना कृतस्नेहसमृद्धिमयदेहतया गम्भीरस्वरतया च पयःपयोधिरिवायं व्रजाधीश्वरस्तु तस्य सर्वस्तुतस्य वंशान्कंसकृतध्वंसाननुशोचन्, कर्मवादरोचनया धैर्यं संवर्मयन्नात्मनश्च तस्य च शर्म सूनृतामृतभृतसन्तर्पणं कृतवान् ।



\[४५\] ततः श्रीमानानकदुन्दुभिस्तं कृतकार्यं अवधार्य भाव्युत्पातं विचार्य स्वभवनं एव गन्तुं अनुमतवान् । श्रीव्रजराजस्तु वस्तुतश्चेतसा चेतः प्रचलित एव, सम्प्रति तु गेहं प्रति देहं एवेहयामास ।



\[४६\] अथ व्रजवृत्तं अनुवृत्त्यतां । यथा पूर्वदेवानां पूर्वमन्त्रणायां आमन्त्रिता राक्षसपक्षिणी निर्दशाननिर्दशांश्च देशदेशतः शावकान्बकानिव श्येनी विनिघ्नती, कंसस्य निघ्नती वैरोचनिकन्या रजन्यां अस्यां व्रजप्रदेशसदेशं आजगाम; या खलु जटाघटाविघटितप्रकटमुण्डा,

विशङ्कटदंष्ट्रासंसृष्टदष्टडिम्भकोटिविकटतुण्डा नेत्रगर्तवर्तमानवर्त्मल्ॐअसमुद्दण्डकुण्डलिखण्डितब्रह्माण्डवर्तिधैर्या पक्षतिद्वयमध्यस्थितवक्षःस्थललम्बमानवक्षोजयुगलोद्गीर्णदुग्धमिषविषविषमज्वालासह्यबलदह्यमानपर्यन्ततया यन्त्रितजन्तुस्थैर्या चेत्यादिमहाघोरतावहा, किं बहुना, प्रतीकमात्रप्राणिप्रतीका पृथुकानेव च पृथुकानिव कुर्वती वर्तते ।



\[४७\] अथ सा श्रीव्रजक्षितीशरक्षितगीर्वाणवाणज्ञधानुष्कभिया दुष्करस्वरूपं विहाय हारिरूपान्तरं प्रातिहारिकतया धृतवती, येन खलु सम्पदधिदेवीयं अधिभूमि सम्पतन्ती निजाश्रयविशेषं अन्विच्छन्ती च सर्वसल्लक्षणतया कृतलक्षणं सम्प्रति जातं श्रीव्रजराजजातं एव समाश्रयिष्यतीति मत्वा तस्या नूतनवपुः पूतनायाश्चाकूतं अमत्वा हारितहृद्भी रक्षिभिर्न निवारिता रक्षिणीभिश्च नावधारिता; येयं पक्षपातिनी कंसपक्षपातिनी सात्वतभर्तुः श्रवणकीर्तनादिप्रदेशं अनुवर्तितुं असमर्था, तद्बहिर्मुखानां अर्भकान्निघ्नती तत्पक्षपातिन्येव लक्षिता

| एवं अप्यस्याः श्रीमद्व्रजागमनादिकं तु कौतुकविशेषाय साधयितुं योगमाया खलु योगं आयान्ती बभूव, यस्याश्च हेतोरन्यत्र कुत्रचिन्नेत्रं अनादधती सर्वं अत्यादधती श्रीमन्नन्दमन्दिरस्थं तं एव बालकं आलोकयामास |
अङ्गारधानीसङ्गतस्फुलिङ्गवदङ्गारसङ्घं इव तमसि पतङ्गी तं च योगमायाकृतप्राकृतबालककल्पताकल्पनया यथावन्नानुबभूव, उज्ज्वलगुञ्जापुञ्जतुलनया प्रज्वलदिङ्गलं इव ।



\[४८\] अयं तु श्रीमान्नन्दनन्दनः स्वतातशुभानुध्यानमययोगमायया सेविततया जन्मत एव समस्तज्ञानादिसम्पन्मयतायां शस्तः स्वजनस्नेहवशंवदबाल्यादिलीलासुखावेशेन तत्रानादृत्यातुलतद्व्यक्तिव्यतिरिक्तीकृतस्तथाप्यवसरं अवाप्य मध्यं मध्यं सा स्वसेवां अध्यवस्यन्ती तत्र प्रादुर्भवति । ततः सम्प्रति च तां अन्तर्विकृताकृतिं उपलभ्य भव्यस्वभावरोचने लोचने निमीलितवान् ।



\[४९\] ततश्च सहसा पराभाव्यधिया भिया विना भूता तं अङ्कं एव निःशङ्कं आनीतवती, मूषिकधिया सर्पन्ती सर्पी नकुलं इव ।



\[५०\] स्निग्धकण्ठ उवाचाग्रजन्मंस्तन्मातरौ कथं इव तां अपरिचितां न निवारितवत्यौ, न च विचारितवत्यौ?



\[५१\] मधुकण्ठ उवाचपुरस्ताद्योगमायाख्यं कारणं उपन्यस्तं, प्रक्रियान्तरं च तत्र तया क्रियते स्म । यथा, सा हि तत्रान्तर्गूढाङ्गभुजङ्गीसङ्गतायाः कूटकनकमयपयःकनकालुकायाः साम्यावगम्यं रूपं दधती, परितः स्रवदस्रधारावाराजस्रस्तन्यप्रवाहान्वहन्ती, स्नेहानुकारकदेहत एव ते मोहितवती ।



\[५२\] पुनश्चेदं सगद्गदं जगाद, "अयि यशोदे, त्वं अपि हठोत्तरतया कठोरासि, सुतरां तु स्वसुतस्थितचित्ताद्रोहिणी रोहिणी, यतः शयनतल एवेदृशसुकुमारं कुमारं निधाय चिन्तां अविधाय नातिकृतनिष्ठं तिष्ठथः, न तु हृदये । प्राणा अपि हृदय एव रक्षणीयाः, किं उत प्राणाधिकोऽ यं सुतः? तस्माद्धिग्वो राक्षसीतोऽ पि रूक्षमानसा मानुषीः । अहं तु सम्पदधिष्ठातृदेवी त्वया प्रसूतं सुतं विश्वविलक्षणलक्षणं श्रुत्वा तत्क्षणं एवागतानेन वसन्तेन वासन्तीं इव दृष्टिं

हृष्टां कृतवत्यस्मि । मम च स्तनौ सर्वश्रेयस्तननौ नित्यं अमृतं क्षरतः, येन पीतेन सोऽ यं निःसन्देहसिद्धदेहः स्यात् । तस्मादहं अस्य सर्वसुखविधात्री धात्री च भविष्यामि" इति ।



\[५३\] स्निग्धकण्ठ उवाचततो ग्रहणादनन्तरं किं जातम्?



\[५४\] मधुकण्ठ उवाचतदेवं मिषतः सा विषयोषा तं गृहीत्वा विलम्बं हित्वा चूचुकोपर्येव तन्मुखवार्युद्भवं निदधे ।



\[५५\] स्निग्धकण्ठ सभयं उवाचततस्ततः?



\[५६\] मधुकण्ठ सहासं उवाच ततः स तु स्वमातुः साक्षात्तस्यास्तादृशभृशदुर्नयदर्शनादुपजातेन तत्प्राणान्पिबता रोषतेजःसङ्घातेन तत्स्तन्यस्य च दोषं शोषयन्मातृभावाभासस्फुरदुल्लासस्वस्पर्शस्वाभाव्येन तु तद्देहे सुगन्धितासुगन्धितां इव तत्स्तन्ये पीयूषतां रूषयंस्चूषणं चकार ।

 कृष्णेन पूतनास्तन्यपानं इत्थं विरोचते ।

 यथा गङ्गाप्रवाहेण कर्मनाशाजलाहृतिः । ।Jङ्च्\_१,५.१५ । । \[अनुष्टुभ्\]



\[५७\] सा तु राक्षसपक्षिणी "मुञ्च मुञ्च" इति पुष्टक्रुष्टतया व्यथितसनीडां पीडां प्रपञ्चयन्ती प्राणानपि मुञ्चन्ती संस्कारवशात्तं वक्षस्येव निक्षिप्य पक्षविक्षेपाद्व्रजाद्बहिः ससार ममार च । यत्र ह्रादिनी सा ह्रादिनीत्येव तर्क्यते स्म, यत्र च स्वरूपावस्थितिं एव चाससार ।



 उड्डिड्ये सपदि यदा तु पक्षिणी सा

 तं बालं हृदि परिगृह्य लम्बमानं ।

 उड्डीना द्रुततरं एव मातृयुग्म

 प्राणाश्च स्फुटितहृदम्बुजादिवासन् । ।Jङ्च्\_१,५.१६ । । \[प्रहर्षिणी\]



 तस्मिन्हृते पूतनया तु बाले

 मात्रोर्यदि प्राणगणो न मूर्च्छेत् ।

 भोक्तुं तदाभीलकुलं तदा ते

 किं शक्नुयाताम्? अपि किन्तु नैव । ।Jङ्च्\_१,५.१७ । । \[इन्द्रवज्रा\]



 आक्रन्दाद्भिदुराणि पक्षपवनात्कल्पं भुवि भ्रंशनाद्

 भूभ्रंशं शवरूपताशवलनाद्गोत्राङ्गपङ्क्तीरपि ।

 आशाङ्क्याभिगता दिविष्ठपटली तत्तद्विजातीयतां

 निर्णीयाथ विसिस्मिये कतिपयं कालं बकीसंस्थितौ । ।Jङ्च्\_१,५.१८ । । \[शार्दूल\]



\[५८\] ततश्च पूतनां निश्चित्य,

 तस्याः सुरा वक्षसि लग्नं एनं

 स्मेरं गृहीताकृशचूचुकाग्रं ।

 अस्य प्रभावावलिविज्ञचित्ताः

 सर्वे समन्ताज्जहसुर्विलोक्य । ।Jङ्च्\_१,५.१९ । । \[इन्द्रवज्रा\]



ऊचुश्च,

 "अभजदिह यदेषा पर्वताकारवर्ष्मा,

 क्षयं अतितनुमूर्तिं प्राप्य बालं तं एतं ।

 न हि तदतिविचित्रं प्रेक्ष्यतां एव साक्षाद्

 विधुरयं अमृताङ्गः पूतनेयं विषाङ्गी । ।Jङ्च्\_१,५.२० । । \[मालिनी\]

तथा च,

 "विषं स्याद्विषं अन्यस्मिन्न् अमृतं तु विषे विषं ।

 पूतनाकृष्णसङ्घर्षे दृश्यतां एतदेव हि । ।Jङ्च्\_१,५.२१ । । \[अनुष्टुभ्\]



अथवा,

 "नवनवरसपाकादुत्पलाभोगधात्री

 स्थलजजलजपद्मे सर्वदा दुःखदात्री ।

 रजनिचरगणानां शश्वदामोदपात्री

 प्रति हरिलयं आगात्पूतना व्याजरात्री । ।Jङ्च्\_१,५.२२ । । \[मालिनी\]



\[५९\] किन्तु, स्वचरितचातुरीभिरिदं इवायं सूचयति,

 "स्तनन्धयस्य स्तन एव जीविका

 दत्तस्त्वया स्वयं आनने मम ।

 मया च पीतो म्रियते यदि त्वया,

 किं वा ममागः? स्वयं एव कथ्यतां । ।Jङ्च्\_१,५.२३ । । \[उपजाति १२\]



\[६०\] स्निग्धकण्ठ उवाचहन्त, श्रीव्रजेश्वर्यादीनां दीनानां का मर्यादा धैर्याय जाता? किं वा तत्परिजनैः समाधानं अधायि?



\[६१\] मधुकण्ठ उवाचाथ व्रजे तु महाकोलाहलव्रजे जाते व्रजेश्वरगृहिणीं रोहिणीं च विहायं विहायं उपर्युपरि परिद्रुतासु वृद्धामध्यावधूषु तासु तदैव दैवनिश्चितदिशः काश्चित्पृथुनगपृतनां पतितां पूतनां दृष्ट्वापि विघटितभया निकटं अटिता विधिघटितस्खलितबाहुघट्टं आरूढा बालभावादकुतोभयतया खेलन्तं इव तं बालगोपालं अविलम्बितं गृहीत्वा तां संवेगजातवेगतया सर्वं चातिहाय गृहाय दुद्रुवुः ।





\[६२\] ततश्च तदवलोकेनासङ्ख्यलोकेन सुखमग्नेन पश्चाल्लग्नेन परिप्लवतया समुत्प्लवमानेन सह समहं महान्तःपुरं आगता नारीजना जनन्योर्निश्चेष्टितां दृष्ट्वा कर्तव्यमूढतां ऊढा बभूवुः ।



\[६३\] अथ तथालक्षणतया क्षणकतिपये लब्धव्यत्यये यत्नान्तरपथे च वितथे, काचिद्बुद्धिमती सकश्मलयोस्तयोरप्यङ्के तं बालकं एवावलम्बयामास ।
अवलम्बिते च बाले तेनैवामृतेनेव कृतत्राणेषु प्राणेषु, तं बालकं अवलोकमाने ते पुनरन्यां मूर्च्छां आनर्च्छतुः । ततः पुनः पुनरेवंविधानाच्चिदाधानेन प्रकृतिं आसेदतुः, मुहुरेव जलसंवलनेन निदाघदग्धभूमिवत् ।



\[६४\] अथ बालकं अप्यवलोकयन्त्यावालोकनवचनयोः काराभिरिवाश्रुधाराभिरतीव व्यग्रतां अग्रतः प्रापतुः । ततश्चान्याभिरेव स्तन्याभिमुखीकृतेन तेन सुकुमारेण कुमारेण क्रमानुसारेण धीरतां धारयामासतुः । ततश्च,

 आश्लिष्टः प्रतिदृष्टिचुम्बितमुखः सुघ्रातमूर्धा दृगर्

 णःसिक्तः सुहृदां पुरो भुवि धृतः स्वेनापि निर्मञ्छितः ।

 सत्यं सत्यं इदं न चान्यदिति स व्यक्तं विविक्तीकृतो

 मातृभ्यां न तथापि संहृतभयं दृष्टो बकीमर्दनः । ।Jङ्च्\_१,५.२४ । । \[शार्दूल\]



\[६५\] अथ श्रीव्रजेश्वरी सचमत्कारं उवाच"हन्त, विलोक्यतां असौ द्वितीयो बालः" इति । तदेतदुक्त्वा च तां स्वयं धावितुं उद्यतां विबुध्य प्रतिरुध्य श्रीलरोहिणी बहुलमहिलाभिः सह गृहान्तरं अवगाहमाना, तं मङ्गलसङ्गतं विलोकयन्ती, सङ्गिनीभिरङ्गीकृतपालनं विधाय च, तदागमनस्पृहिनीं व्रजमहेन्द्रगृहिणीं संहाय सान्त्वितवती ।



\[६६\] पूतनाहन्तुस्तु,

 गोमूत्राद्यैः स्नानं आचार्य तस्य

 प्रेम्णा चक्रुर्मन्त्ररक्षां जनन्यः ।

 श्रुत्वा यस्मिन्शास्त्रविज्ञत्वं आसां

 सर्वेऽ प्युच्चैः कोविदा विस्मयन्ते । ।Jङ्च्\_१,५.२५ । । \[शालिनी\]



\[६७\] अथ तादृशमहोत्पातदृश्वरी श्रीमती व्रजेश्वरी सर्वानर्वाचीनाः प्रति सगद्गदं जगाद,

 "पुत्रो भवेदेवं अतिस्पृहा नौ

 नासीदभूदेष तु वः स्पृहातः ।

 प्रत्यर्पि सोऽ यं बत युष्मकाभिर्

 अस्मासु युष्मासु तथास्मकाभिः । ।Jङ्च्\_१,५.२६ । । \[इन्द्रवज्रा\]



इति तासां चरणपरिसरणं अनु बालं नमयन्ती बाष्पं मुमोच ।



\[६८\] ताश्च धैर्यं हित्वा ससम्भ्रमं बालकं गृहीत्वा प्रोचुः,

 "अस्माकं यदखिलं अस्ति पुण्यजातं

 यद्वास्मत्पितृजननीकुलानुजातं ।

 तेनासौ बत भवतादहो यशोदे

 पुत्रस्ते निरवधिमङ्गलप्रमोदे । ।Jङ्च्\_१,५.२७ । । \[प्रहर्षिणी\]



इति सास्रं आत्मना तं निर्मञ्छयञ्चक्रुः ।

\[६९\] तस्याः सान्त्वनार्थं समुदिता मुदितास्तत्रैव तस्थुश्च । तत्र च पुतनया कृतं अजन्यं जनन्यावन्याश्च स्वस्वदृष्टं अन्योऽ न्यं निर्दिष्टवत्यः । तथा हि,

 यथागता सा यदुवाच यच्च वा

 चकार तद्ग्रस्तं अमू समूचतुः ।

 अमूः समूचुः यथा स्वयं गता

 यथान्वपश्यंश्च तथा सगद्गदं । ।Jङ्च्\_१,५.२८ । । \[वंशस्थविला\]



\[७०\] श्रीव्रजराजादयस्तु दूरतः किञ्चित्किञ्चिदीक्षित्वा मिथःकथया कथन्तया तदेतदुच्चावचवचनं रचयामासुः । तथा हि, \[७१\] "समुड्डीयमानामानवायसातायिसमुदायाविविक्तमहाघोररूपं चण्डरश्मिभस्मीकृतसन्तं असावशिष्टमहिष्ठग्रन्थिसन्ततितयोपहसितं झटिति निविडितवड्रीभूताटवीखण्डमण्डितप्रदेशतया निर्दिष्टं भूरिदूरतया भूलग्नवत्प्रतीयमानोऽ यं तोयदसम्भार इति सम्भावितं श्रीवसुदेवसूचितोत्पातोचितं किञ्चिन्निचितं इदम्" इति चिन्तितं । पुनर्, "लब्धपक्षतयोत्पातं आचरन्नुत्पत्य पतितोऽ यं अखर्वपर्वतविशेष" इति वितर्कितं । \[७२\]

राक्षसाकारसाक्षात्कारविकल्पकल्पनाजनितजनचयभयहासकौतुकविसंवादनादं क्षणतो राक्षसतालक्षणालक्षणविनिश्चितव्रजापचितिप्रचयं स्वाभिमुखं आगताया जनताया मुखान्नैकभेदवेदनविच्छेदकारणावधारणादवधारितवेदनं नैकट्यघट्यमानवैकट्यतया वित्रस्तसमस्तचित्तं परि व्रजात्पतितं पूतनापुद्गलं उद्भावयामासुः ।



 श्रुत्वा पूतनया सुतस्य नयनं तस्यास्तु तस्मान्मृतिं

 मूर्च्छन्नेव तदा व्रजक्षितिपतिः सम्यक्प्रबोधं ययौ ।

 लब्ध्वा दुर्धरकालनागदशनत्रोटं यथा तत्क्षणाद्

 दिव्यं मन्त्रं अपि श्रयेत मनुजः कश्चिद्द्रुतं जीवितुं । ।Jङ्च्\_१,५.२९ । । \[शार्दूल\]



\[७३\] अथ व्रजराजस्तत्राश्चर्यपारम्पर्यं इदं अशृणोददर्शयदन्वभूदपि । \[७४\] तत्राशृणोद्यथा प्रथमं तावत्पूतनातनुरायामतस्त्रिगव्यूतिं व्याप्य पतितवती, विस्तारतस्तु गव्युतिम्, उच्छ्रायतश्च प्रायः क्रोशं इति । \[७५\] सा च यामद्वयगम्यायामतदर्धविस्तारव्रजागारव्रजाद्बहिरेव पपात, तत्र च न प्राणिनः पीडितवती, किन्तु द्रुमानेवेति ।



\[७६\] अथादर्शयद्यथा, तत्र हि कुलिशतुल्यनिष्ठुरमहिष्ठकुल्यकुलाकुलाघनास्तदपघनाः स्वीयसमाज्ञया व्रजजनपृथक्पृथग्जनव्रजेन झटित्येव कठिनकुठारैर्विपाटिताः, प्रचुरतरस्थानस्थापितास्ततोऽ प्यतिविततानि निर्बन्धेनेन्धनानि सन्धाय सन्दग्धाश्चेति ।



\[७७\] तदेवं तद्व्रजबहिर्धामपामरचर्मकारादिकर्माकारगणानां अपि गणना शक्तिसमतिरिक्तता च न व्यक्तीकर्तुं शक्यते, किं उत गोपादीनां इति ।



\[७८\] अथान्वभूद्यथा



 कंसारेः सुमधुरिमा प्रमाणचर्यां

 न प्राप्स्यत्यधियुगकोटिकूटितोऽ पि ।

 सा राक्षस्यपि रुधिराशनापि यस्य

 स्पर्शांशाद्वरसुरभित्वं आससाद । ।Jङ्च्\_१,५.३० । । \[प्रहर्षिणी\]



यतः,

 तदा च दूता इव पूतनाङ्गतो

 दग्धाद्गता धूमगणाः सुगन्धयः ।

 ग्रामान्तरं यातवतां दिनान्तरे

 केषाञ्चिदाह्वानकृतिं विनिर्ममुः । ।Jङ्च्\_१,५.३१ । । इति । । । \[उपजाति १२\]



 अथात्मजं कलयितुं आशु गोकुल

 क्षितीशिता व्रजपुरमध्यं आययौ ।

 गतोऽ न्तिके पथि पतदश्रुविग्रहः

 क्षणं स्थितः स्वजनगृहीतदोर्युगः । ।Jङ्च्\_१,५.३२ । । \[रुचिरा\]



\[७९\] अथ धीरतां एव धारयन्परमधीरधीरसौ द्वित्रमित्रपरिवृततया बृहद्गृहालिन्दवेदीं विन्दमानः कनकासनकृतासनः स्वकुलगोकुलकुलपुरन्ध्रीभिः सार्धं अर्धाङ्गेन सानन्दं उपनन्दवधूहस्तविन्यस्तं बालं पुरस्कुर्वता पुरतः पतिरभिजग्मे । बालश्च तस्योत्सङ्गसङ्गी कारयाञ्चक्रे । तत्र च



 "किं ग्रहार्दिततया स बालको

 दूनतां अगमदेकरात्रतः ।"

 इत्यचिन्तयदमुं तदेन्दुवत्

 स्फीतं ऐक्षत पुनर्व्रजाधिपः । ।Jङ्च्\_१,५.३३ । । \[रथोद्धत\]



किं च,

 लीढं रूपमधु प्रकृष्य रसितं वक्त्रप्रसादामृतं

 सम्यक्स्वादित एव तुल्यरहितस्पर्शोत्सवः कोऽ प्यसौ ।

 तस्य श्यामलबालक्ॐअलतनोर्मूर्ध्नस्तु तातेन तां

 सौरभ्यस्वदनानुभूतिं अभितो विश्वं मदाद्विस्मृतं । ।Jङ्च्\_१,५.३४ । । \[शार्दूल\]



\[८०\] निभाल्य च श्रीमन्मुखं सुखं ऊचे,

 "यदि नारायणेन त्वं दत्तोऽ सि कृपणाय मे ।

 तेनैव सर्वं निर्वोढा सोढा च मम दुर्नयः । ।Jङ्च्\_१,५.३५ । । \[अनुष्टुभ्\]



\[८१\] अथ "निर्वोढा निर्वोढा" इत्यनुवदन्त्यत्यन्ताभिनिवेशादेकेनाप्यकृतनिर्देशा पृष्ठदेशादितप्रवेशा जटिलितकचा सत्यवचाः पौर्णमासी सर्वैरेव तूर्णं उत्थाय समनस्कारेण नमस्कारेण पुरश्चक्रे, अर्चयाञ्चक्रे चासनादिभिः ।



\[८२\] ततश्च, स्वप्रश्नोत्तरविषयीकृततद्विषयोषावृत्तिशेषा राज्ञानुज्ञापयां बभूवे पूर्ववदपूर्वदानाद्यपूर्वाय । तच्च तां एव प्रधानं विधाय विधीयते स्म इति ।



\[८३\] तदेवं पूतनां घातयित्वा समापनाय पुनरपीदं मधुकण्ठः परमर्षिसम्मतताव्यञ्जनया समुट्टङ्कितवान्



 ईदृशस्तनयो जातस्तव गोपपते यतः ।

 सा बालराक्षसी जज्ञे निजसंसारराक्षसी । ।Jङ्च्\_१,५.३६ । । \[अनुष्टुभ्\]



\[८४\] चेतसि चेदं विविक्तवान्,

 अर्भासृग्भुगजनि यत्पुरा यदर्वाग्

 धात्री चाभवदियं अत्र नन्दसूनोः ।

 तत्क्वाधस्पदं अथ तच्छिरस्पदं वा

 क्वेत्यन्तर्हृदि विमृशन्भृशं भ्रमामि । ।Jङ्च्\_१,५.३७ । । \[प्रहर्षिणी\]



\[८५\] तदेवं वृत्ते तद्दिनेऽ पि पूर्ववदेव कथा रक्षिता यथायथं अपि स्वावसथादिपथानुगतिराचरिता ।



इति श्रीश्रीगोपालचम्पूं अनु

पूतनावधावधारणं नाम

पञ्चमं पूरणं ।

| |५ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(६)



***अथ षष्ठं पूरणम्***





विशङ्कटशकटविघट्टनादिविचित्रबाल्यचरित्रम्



\[१\] अथ तथैवाधरेद्युः सुभासमानायां सभायां अनुमोदननिदिग्धः स्निग्धकण्ठः सोत्कण्ठ उवाचमधुमधुरकण्ठ श्रीमधुकण्ठ, श्रूयताम्



\[२\] ततः समन्तादहरहरन्यदन्यल्लावण्यं उत्फुल्लयन्विधुः स्वजन्मपक्षं उल्लासयामास । तत्र दिग्दर्शनं यथा



एका द्वित्राश्चतस्रो युतवियुततया पञ्चषाः सप्त चाष्टौ

पङ्क्तिर्वा पङ्क्तिबद्धाः शिशुयुवतिजरत्यर्धवृद्धाः समन्तात् ।

आयान्ति द्राग्विशन्ति व्रजनृपतिगृहं तं च पश्यन्ति बालं

कृत्वा चुच्कारमिश्रं बहुलविलसितं स्माययन्त्यो हसन्ति । ।Jङ्च्\_१,६.१ । । \[स्रग्धरा\]



यथा च

मात्रा पित्राथ मातापितरकुलभवैराकुलैश्चित्रमित्रैर्

नेत्राणां अञ्जनाभं शिशुं अनुभवितुं सन्ततं कञ्जनाभं ।

आगम्यागम्य रम्याकृतिपरिवृतिं उद्वास्य हास्यादिपूर्वं

स्पर्शं स्पर्शं तं उच्चैरहरहरहहो दृङ्महो लभ्यते स्म । ।Jङ्च्\_१,६.२ । । \[स्रग्धर\]

ततश्च

 विगलदलकजालालोलदृक्खञ्जरीटः

 प्रकटिततिलकश्रीरोचनाकुङ्कुमाभ्यां ।

 स्मितविलसितवक्त्रः श्यामधामाचलाङ्घ्रिः

 शिशुरतिशुशुभे स प्राप्य मासं तृतीयं । ।Jङ्च्\_१,६.३ । । \[मालिनी\]



तत्र च

 स्निग्धाः पश्यति सेष्मयीति भुजयोर्युग्मं मुहुश्चालयन्न्

 अत्यल्पं मधुरं च कूजति परिष्वङ्गाय चाकाङ्क्षति ।

 लाभालाभवशादमुष्य लसति क्रन्दत्यपि क्वाप्यसौ

 पीतस्तन्यतया स्वपित्यपि पुनर्जाग्रन्मुदं यच्छति । ।Jङ्च्\_१,६.४ । ।\[शार्दुलविक्रीडिता\]



\[३\] अथ कदाचिन्नाक्षत्रमासत्रयान्ते नक्षत्रेशकान्ते तज्जन्मनक्षत्रे श्रीमन्मात्रा पुत्राभिषेककौतुकयात्रा प्रवर्तिता । तदा च,



भवनं अनु सुयत्ने रत्नपर्यङ्कवर्ये

 सुरभिमृदुलतुलीशुभ्रवस्त्रप्रशस्ते ।

 हरिमणिरुचिबालः शोभते स्मासिताम्भो

 रुहं इव सुरसिन्धौ क्षीरसिन्धौ हरिर्वा । ।Jङ्च्\_१,६.५ । । \[मालिनी\]



 अथोत्तानशायी स सर्वातिशायी

 निजाम्बायशोदः स्वतातप्रमोदः ।

 स्वनक्षत्रभाते बभूव प्रभाते

 बलेनातिसाङ्गः परावर्तिताङ्गः । ।Jङ्च्\_१,६.६ । । \[भूजङ्गप्रयाता\]



\[४\] ततश्च, शयनं पार्श्वेनोपपीडं शयानं अमुं सुकुमारकुमारापीडं अकस्माद्विलोक्य तद्वृत्ते धात्रीभिर्मात्रे निवेदितमात्रे सति सातिमात्रानन्दकन्दलिता निजनन्दनमङ्गलातिशयस्पृहिणी श्रीमन्नन्दक्षितीशगृहिणी भर्तुराज्ञां सुज्ञातां सम्भूय भूयः सर्वाः समाहूय तं एव महोत्सवं अहो महोत्सवं चकार ।



\[५\] तत्र कासाञ्चिदपि गृहपालनाय स्थितानां आहूतिरेवं अनुसन्धेया;



लाल्यस्याद्य तु जन्मभं विजयते तत्रापि चौत्थानिकं

 सर्वा एव गतास्त्वं एव किल किं सद्मावितुं वर्तसे ।

 आगृह्णाति मुहुर्व्रजेशगृहिणी किं वा व्रजे मोषकः

 कोऽ प्यस्ति स्फुटं अस्ति वा स तु शिशुर्मुष्णाति चेतः परं । ।Jङ्च्\_१,६.७ । । \[शार्दुलविक्रीडितम्\]

\[६\] अथ तत्र चित्रवादित्रशुभरीतिगीतिप्रशस्तविप्रकुलशस्तस्वस्तिवाचनपूर्वकविधिं अतिरिच्याभिषिच्य, पीतवाससा परिकृत्यालङ्कृत्य, मन्त्रादिभिरभिरक्ष्याभिलक्ष्य, तदुद्धर्षहर्षमयबहुतरकार्यचर्यामर्यादां पर्यापयितुं इतस्ततश्चलन्ती, परिजनानपि नियोजनया सप्रयोजनान्जनयन्ती, जननी गेहायमानविसङ्कटघटनमहाशकटाधः कल्य एव पल्यङ्के बालं आलोकाजिर एवाजिरे शायितवती । तत्र कुमारयतः कुमारांश्च स्थापितवती । तत्रावष्टम्भस्तम्भचतुष्टयमध्यगदोलाकारः स पल्यङ्को यथा



 प्रवालाङ्घ्रिर्गारुत्मतघटितपट्टीपटुरुचिर्

 वहन्मध्ये पट्टारुणचिपिटडोरीपटवृतिं ।

 दुकूलान्तस्तुलस्फुरितवरतुलीवलयितो

 दरान्दोलो दोलो यदुपरि विरेजे शिशुहरिः । ।Jङ्च्\_१,६.८ । । \[सिखरिणी\]

तत्र च

 स्थविष्ठपट्टस्तवकं विचित्रं

 निबद्धं ऊर्ध्वादभिलम्बमानं ।

 स्पृशन्कराभ्यां असितः स कूजन्न्

 उत्तानशायी मुहुरुज्जहास । ।Jङ्च्\_१,६.९ । । \[उपजाति ११\]



\[७\] ततश्च, ब्राह्मणादिपूजायां पूर्यमाणायां कृतसमाहरणेन हरणेन सार्धं सार्धप्रहरणेऽ प्यतियाते न कस्यचिदन्यत्किञ्चिदपि छिद्रमात्रं आसीत् ।



\[८\] तदा च पूतनावन्नूतनार्भकाय कंसप्रहितः कश्चिद्दिविषदहितः समागम्य दिवि स्थित एवं चिन्तयामासः "स पूतनापोथकोऽ यं पोतो विसङ्कटशकटाधस्तादास्ते । साक्षान्मन्तुं विधातुं न कोऽ पि जन्तुरमुष्य शक्ष्यतीति लक्ष्यते । छद्मरूपसद्मतया च पूतना संस्थिता, तस्मादमूर्त एव सन्नत्र पूर्तये भवानि" इति । ततश्चासौ शकटं अप्रकटं आविष्टवान् ।



\[९\] तदावेशेन चासौ भूम्यां प्रविशच्चक्रतया वक्रीभवदक्षतया चोपरिपातपरीपाकप्रक्रमं यदा चक्रे, तदैव तद्दैववशतः किल तस्य पोतस्य स्तननिदिग्धदुग्धजग्धीच्छा जाता । तदा च मातरं अनुपलभ्य कातर इव नवकमलदलक्ॐअलचरणास्फालनादुद्घटितं निजशकटं पक्षविहीनं अपि कुतुकादिव राक्षसपक्षिणीवदुड्डीनं विधाय विवृत्तपतनत्वं आसादयामास स शावकः ।



\[१०\] इदं एव साश्चर्यतयानुदितं श्रीमदर्जुनेन विष्णुधर्मेः

 तालोच्छ्रिताग्रं गुरुभारसारम्

 आयामविस्तारवदद्य जातः ।

 पादाग्रविक्षेपविभिन्नभाण्डं

 चिक्षेप कोऽ न्यः शकटं यथा त्वम्? । ।इति ।



\[११\] स चासुरः स्वयं एवामूर्ततां उरीकृतवानितीव तं अप्यसावाकाशनीकाशतया नाशयामास । तदिदं अहो काकतालीयं एव जातं । सोऽ यं असुरावेश एव ब्रह्माण्डपुराणे श्रीकृष्णाष्टोत्तरशतनामस्तोत्रे शकटासुरभञ्जन इति नाम्ना व्यञ्जितः ।



\[१२\] अत्र देवाः श्रीलगोपालभावं उत्प्रेक्षाञ्चक्रिरे, यथा



 "शकटं इदं इहास्ति मद्गृहस्य

 स्वयं अविशस्तदनेन चोत्प्लुतोऽ सि ।

 रुदितं अनुपदं मया विकीर्णं

 तदपि यदि म्रियसे न तन्ममागः । ।Jङ्च्\_१,६.१० । । इति । \[पुष्पिताग्रा\]



 आविर्भवत्कटकटे शकटेऽ थ सर्वे

 किं किं किं इत्यभित एव भियाभियाताः ।

 तस्यातिपातं अवलोक्य विलोक्य तोकं

 क्रन्दद्विमूढमतिताततिमूढवन्तः । ।Jङ्च्\_१,६.११ । । \[वसन्ततिलक\]



 माता च तं विवशितावयवापि देवा

 विष्टेव पश्यति जने जगृहे द्रवेण ।

 पश्चात्तु कम्पमुखभावनिपीडिताङ्गीं

 तां विद्रुताः परपराः परितोऽ प्यगृह्णन् । ।Jङ्च्\_१,६.१२ । । \[वसन्ततिलका\]



\[१३\] तस्मिन्ननस्यब्दवच्छब्दे जाते तु,

 किं तत्? किं तन्ननाद? श्रुतिकटुशकटस्तत्कथं स व्यलोठीत्

 कस्मात्कस्माद्? अकस्मात्कुशलकुशलम्? ॐ वासुदेवप्रसादात् ।

 इत्थं प्रश्नोत्तराभ्यां व्रजकुलपतयः प्रापुरन्तःपुरान्तर्

 दृष्ट्वा तत्पातं आसन्दशनततिशिखादष्टजिह्वाश्चिराय । ।Jङ्च्\_१,६.१३ । । \[स्रग्धरा\]



\[१४\] ततश्च सहसा बहिःपुरादन्तःपुरपुरस्थलभाजं श्रीमद्व्रजराजं निर्वर्ण्य सर्वे पर्यायागता द्विधाभूताः पूरतो दूरतोऽ वकाशं ददुः । \[१५\] ततोऽ सौ जनकस्तु जनकलकलतस्तद्वृत्तं अवकलयन्नम्बालागलावलम्बं बालकं एव स्वपाणितलं अवलम्बयामास, विलोकयामास च तस्य सर्वावयवान् ।





\[१६\] तदनु च सर्व एव शान्ततामायान्तस्तदन्तं समन्ततः शकटनिकटसंवलकान्बालकानेव पप्रच्छुः । ते च तदेकनिर्देशिन्या दर्शयन्तस्तं एव निर्दिदिशुः । तत्रैको लोहलोऽ प्यग्रवादी निवारितकोलाहलः प्रललाप, "म म मम पा पा पा पार्श्वतः श्रूयताम्, य य य यदा च च चरण मु मुत्थापितवानयम्, त त त तदा ते तेन स्पृष्टमात्रो डि डि डि डि डीन इवोद्वृत्तः सोऽ यं श श श शकटः" इति ।



\[१७\] ततश्च, तद्विडम्बवादिषु बालादिषु हसत्सु बीभत्सितबालिशभाषिताः परमवत्सला विचिकित्सां न धित्सां चक्रुः । पूतनावधावधारितानुवादितया कर्कशतर्कचक्रनिरुद्धबुद्धयस्तु चक्रुः । \[१८\] पिता तु पुनः स्वस्तिवाचनाभिषेचनादिना विप्रकुलप्रतोषणादिना सर्वाशीराशिना च तं लङ्गिमबालं मङ्गलेन सङ्गमयामास मातुरुत्सङ्गेन च । तया च स्वबाललालनाकलापमय्या गृहान्तःशय्यायां एवायं शाय्यते स्म । गोपमहेन्द्रादिभिर्महितमहाशकटश्च यथास्थानं घटयामासे ।



\[१९\] अथ मधुकण्ठ उवाचवत्स, बालकेन महाशकटसमुच्चाटनं असम्भाव्यं इति सम्भाव्य भण्यताम्, अन्यथा हि कवेरेवान्यथात्वं आपद्येत ।



\[२०\] स्निग्धकण्ठ उवाचऽर्य, पूर्वं एवात्रापूर्वता निवारितास्ति, यतो योगमाया खल्वस्य सम्भावितयोगं निर्मापयतीति पुनर्मा प्राक्षीः ।



\[२१\] मधुकण्ठः सस्मितं उवाचतदनन्तरं उदन्तः कः?



\[२२\] स्निग्धकण्ठ उवाचाथाग्रजानुजाननु व्रजस्य राजा विविवेच, "बालकयुगलं इदं अपृथगालयालम्बनतां एव नितरां अर्हति, यतस्तदीयजनन्योः स्वयं एव तल्लालनाय लालसाधन्ययोस्, तत्र च परस्परतदासक्तयोर्नानास्पृहगृहकार्यपर्यापणव्यसनयोर्युगपत्तद्युगलस्य पृथगवकलनं दुर्बलं इति केवलं सुदिनागमनविलम्बतां अवलम्बे । यथा वा भवतां इच्छा भवति" इति श्रुत्वा श्रुतज्ञाः श्रोत्रियानाश्राव्य तदैव दैवानुकूल्यं निभाल्य समं उद्यद्वाद्यपरीतगीतस्वस्तिवाचनादिप्रशस्तिपूर्वकं द्वयोरपूर्वमिलनं आशु कलयामासुः । तच्च यथा



 मिथो लग्ना दृष्टिः समजनि चिरं मूर्तिरचला

 द्रवच्चित्तं नेत्रोदकमिषतयागादभिमुखं ।

 इति भ्रात्रोर्बाल्येऽ प्यसितसितयोः सा प्रसितता

 नवे व्यत्यालोके कुतुकं इह किं वा न तनुते? । ।Jङ्च्\_१,६.१४ । । \[शिखरिणी\]



 बाल्ये प्रथमं अन्योऽ न्यं मिलतो रामकृष्णयोः ।

 सितासितांशवः पृक्ता जज्ञिरे मृगलाञ्छनाः । ।Jङ्च्\_१,६.१५ । । \[अनुष्टुभ्\]



\[२३\] तदेवं एव सर्व एव पर्व विधाय निजनिजनूतनतनूजान्गणकगणितगुणगणेऽ हनि स्नेहं तेषां तेनेह सहेहमानाः समङ्गलं सङ्गमयामासुः ।



\[२४\] अथ युक्तिमत्या सदुक्तिसम्मत्या श्रीमद्भागवतकथनव्युत्क्रमेणाप्युपक्रम्यते, यतः,

 सर्वैः कविभिरनुक्रम शालि प्रोच्यते कृष्णलीलाद्यं ।

 शुकमुखवचसि प्रेम प्रमदमये तद्विना तु चित्राय । ।Jङ्च्\_१,६.१६ । । \[गीति\]



\[२५\] तदेवं दिनशतपूरणं अदूरतां अनुजस्याग्रजस्य तु तस्मादप्यदूरतां लब्धं ।

 सम्यङ्मातुः परिचितिरभूद्यत्र किञ्चित्पितुश्च

 प्राप्तः सोऽ यं स्वसदनजनः किं न वेत्थं मतिश्च ।

 तस्मिन्बाल्ये वलयति तयोः कापि शोभा सुधाब्धि

 प्रख्या गोष्ठं भूवनं अपि सा वीचिभिः सिञ्चति स्म । ।Jङ्च्\_१,६.१७ । । \[मन्दाक्रान्ता\]



\[२६\] तदेतदधिगत्य शीघ्रं एव नामकरणं कर्तव्यं इति सम्मत्य श्रीमन्तं वसुदेवं प्रति यदा श्रीव्रजनरदेवस्तन्निजं इष्टं सन्दिष्टवान्, तदा परमार्थविचारेण मित्रपुत्रतार्हसमधिकबहिर्व्यवहारेण चानुजस्य शततमं वासरं एव तदवसरं निश्चिन्वन्, श्रीवसुदेवः श्रीव्रजराजं प्रति यथावसरं तन्निवेदयिष्याम इत्यनिश्चिन्वन्निव सन्दिदेश । अथ तपोधामानं गर्गनामानं आत्मनः परमहितं कुलपुरोहितं मनसि सम्मत्य रहसि सङ्गत्य निजतनयविनिमयमयं वृत्तं वितत्य निवेदयामास । स च सहासं आह स्म, "तदेतदपरं अप्यहं नानावृत्तं जानाम्येव ।

सम्प्रत्यत्र मत्कृत्यं त्वाज्ञाप्यतां ।"



\[२७\] वसुदेव उवाच"ततस्तत्रभवता नन्दव्रजभूवं व्राजं व्राजं मिथः संयुतौ नव्यौ निजयजमानसुतौ द्विजातिजातिसमुचितप्रकारेण संस्कारेण पुरस्कर्तव्यौ, किन्तूपनयनोपयमने यथा तस्यां न स्यातां, तथा प्रयतनीयं ।"



\[२८\] मुनिरुवाच"युक्तं उक्तम्, यतः स्वपक्ष एवास्माभिरपेक्षणीयः ।"



\[२९\] अथ तस्मिन्ननुजस्य शततम एव वासरे, व्रजं प्रति प्रस्थिते च मुनिवरे, व्रजराजस्तु ज्यायसस्तद्दिनातिक्रमात्पुण्यतरं दिनान्तरं एव द्वयोरपि नामकरणस्याधिकरणं भविष्यतीति निश्चित्य, प्रातरेव तर्णकानां कोटिभिर्नृत्यपरिपाटीभिराटीकमानाभिर्विचित्रं स्थानं गोगोपानां वनप्रस्थानान्निर्जनावस्थानं गोस्थानं अनुसंस्कारालङ्कारसम्भालनार्थं एकसेवकमात्रकृतानुव्रजनतया कृतव्रजनः सकृपतया तान्पश्यन्नासीत् । तत्रैव च सर्वतोऽ प्यतिरिक्ते विविक्ते बाल्यत एव कृतसेवं निजदेवं सर्वसल्लक्षणनन्दितनिखिलायां श्रीमल्लक्ष्मीनारायणाख्यशालग्रामशिलायां अष्टाक्षरेणोपतिष्ठमानश्

चिराद्विराजते स्म । कृतसमापने च सभाजने सर्वसर्वज्ञगुरुर्मुनिपरिषदां उरुर्वाणीवासितसामा श्रीगर्गनामा वारं वारं निष्क्रमद्वारं विलोकमानेन गोपलोकप्रधानेन तस्मादकस्मात्तर्णकानां उत्कर्णतानिर्वर्णनया कस्यचिदागमनं वितर्कयता तुर्णं अभ्यर्णत एव निरवर्णि । तदा च





 उन्मीलद्विधुवर्णं अर्धपलितं वक्त्रादिरुपान्वितं

 किञ्चित्स्थूलं अखर्वं आयातभूजं विष्वक्प्रसादाकरं ।

 शुभ्रश्रीवसनद्वयं श्रुतिकरालङ्कारदीव्यत्प्रभं

 पुत्रप्रेमविलक्षिताखिलं ऋषिः श्रीनन्दं अत्रैक्षत । ।Jङ्च्\_१,६.१८ । । \[शार्दुल\]



\[३०\] अस्य च मुनेरनेन चिराद्वीप्सयाभीप्सितं आगमनं आसीत्, यतः प्रतीक्ष्य एव सर्वत्रायं प्रतीक्ष्यतां वा कथं न लभेत?



\[३१\] तदेवं, "प्रतीततया प्रतीतः सोऽ यम्" इति तं व्रजपतिरपि निपीतामृतवत्परमप्रीतः शीघ्रं आसनप्रदेशं अतीतः समतिरिक्तभक्तिपरीतः कृताञ्जलितयातिविनीतः साक्षादधोक्षजधीतः प्रणनाम । ब्रह्मवर्चसेन चर्चितं एनं आनर्चाशेषेण देवार्चनद्रव्यशेषेण, प्रोवाच च



 "अलं इह कुशलं पृष्ट्वा कुशलं कुशलं भवेद्यस्मात् ।

 किन्तु स्वककुशलार्थं कुशलं तत्र च विपृच्छ्यते सद्भिः । ।Jङ्च्\_१,६.१९ । । \[उद्गीति\]

 स्वागतपृच्छा धार्ष्ट्यं भवति महिष्ठे सदेति गीर्युक्ता ।

 तदपि सुरार्चां अनु सा यद्वन्निर्मीयते तद्वत् । ।Jङ्च्\_१,६.२० । । \[आर्या\]

 केवलवचसा तोषो वैभवसत्त्वे न युज्यते नुनं ।

 किन्त्विदं अपूर्णविषयं पूर्णे किञ्चिन्न मात्येव । ।Jङ्च्\_१,६.२१ । । \[आर्या\]

 न सतः स्वार्थापेक्षा किन्तु सदा सा परार्थैव ।

 तस्माद्विहरति तस्मिन् परपरविज्ञापनं सुखदं । ।Jङ्च्\_१,६.२२ । । \[उपगीति\]

 ज्योतिःशास्त्रं भवता कृतं अथ वेदेऽ पि निष्णातं ।

 तत्तत्परसुखमात्रापेक्षं तदिदं निवेद्यं मे । ।Jङ्च्\_१,६.२३ । । \[उपगीति\]

 बालो यो मम जातस् तस्मादधिकश्च वासुदेवो यः ।

 निजदृक्सुधया तं तं शीकितुं आस्तां भवान्करुणः । ।Jङ्च्\_१,६.२४ । । \[उपगीति\]



\[३२\] तदेतदाश्रुत्य गर्गः सगद्गदं जगाद

 "यन्मना भिक्षुरायातस् तद्दाता दित्सति स्वयं ।

 तदा भाग्यं कियद्वर्ण्यं भिक्षोर्दातुश्च कौशलम्? । ।Jङ्च्\_१,६.२५ । । \[अनुष्टुभ्\]



\[३३\] तदेवं आत्मने श्लाघमाने मुनिराजे श्रीव्रजराजः स्वनियोज्यस्य कर्णे वर्णितवान्, "एवं एवं कुरु," इति, प्रवर्तयामास च मुनिना कंसदुर्वृत्तविवर्तितवसुदेववृत्तसंवादं । \[३४\] सम्प्रवदमानयोश्च तयोः सोऽ पि तत्प्रयोजनं परामृश्य शुद्धान्तं प्रविश्य निजनिजोत्सङ्गसङ्गतीकृतबाले अम्बाले पुरो विधाय गन्धपुष्पादिलसितचामीकरभाजनकरः परमकिङ्करः सहसा रहसाससाद ।

 वीक्ष्याथ मात्रोरुरसि प्रसञ्जिताव्

 अत्यर्भकौ दूरत एव तावृषिः ।

 जवादुदस्थान्मणिमन्त्रवत्प्रभोः

 प्रभाव एवादृतये न विस्तृतिः । ।Jङ्च्\_१,६.२६ । । \[उपजाति १२\]

ततश्च,

 मातृयुग्मललिताङ्गलालितौ

 वीक्ष्य कृष्णधवलौ स बालकौ ।

 निर्निमेषदशया दृशोर्जलं

 रोद्धुं ऐष्ट नितरां न तापसः । ।Jङ्च्\_१,६.२७ । । \[रथोद्धता\]



\[३५\] अथ सङ्कोचं विधाय सन्निधाय मातृभ्यां आत्मनात्मजाभ्यां च मौनेनैवानामि मुनिवरः । सोऽ यं उच्चकैराशीशिषच्च, यथा,

 "पित्रोः प्रतिस्वं कुलयोस्तदीययोः

 सम्बन्धिबन्धुप्रकरे जगत्यपि ।

 आनन्ददाता भव नन्दनन्दन,

 त्वं तद्वदप्यानकदुन्दुभेः सुत! । ।Jङ्च्\_१,६.२८ । । \[इन्द्रवंशा\]



\[३६\] ततश्च, तदेकसर्गे गर्गे व्रजेश्वरयाचनतः स्वासनं आगते पुरतः किञ्चिद्दूरतःः

 सितासितैकैकपुष्प विष्णुक्रान्ताद्वयप्रभे ।

 ते रोहिणीयशोदाख्ये तनयाभ्यां विरेजतुः । ।Jङ्च्\_१,६.२९ । । \[अनुष्टुभ्\]



\[३७\] ततो मुनेरादेशतस्तेऽ प्युपविविशितुश्च । श्रीगर्गे च तयोरावेशितधीन्द्रियवर्गे, व्रजक्षितिपतिः क्षणं प्रतीक्ष्य साञ्जलिगिराभिलषितं व्यञ्जितवान्



 "योग्य एव परयोग्यताकरस्

 तादृशत्वं अपि वेदवेदजं ।

 त्वं तु वेदविदुषां वरस्ततः

 संस्कुरु द्विजजनुस्तनू अमू । ।Jङ्च्\_१,६.३० । । \[रथोद्धता\]



\[३८\] गर्ग उवाच"भवन्तो यदुबीज्यत्वेऽ पि वैश्यततीज्यमातृवंशान्वयितया तद्गुरुपदव्यागतैरेव कर्म कारयितव्याः न तु मया ।"



\[३९\] व्रजराज उवाच"भवेदेवं, किन्तु क्वचिदुत्सर्गेऽ प्यपवादवर्गं बाधतेऽ धिकारिविशेषश्लेषं आसाद्य, यथैवाहिंसानिवृत्तकर्मणि बद्धश्रद्धं प्रति यज्ञेऽ पि पशुहिंसां । तस्माद्भवतां ब्राह्मणभावादुत्सर्गसिद्धा गुरुता श्रद्धाविशेषवतां अस्माकं कुले कथं लघुतां आप्नोतु? तत्रापि भवतः सर्वप्रमाणतः समधिकता समधिगता, तस्मादन्यथा मा स्म मन्यथाः । एतदुपरि निजपुरोहितानां अपि हितं अपिहितमहसा करिष्यामः ।"



\[४०\] गर्गः पुनरतिगोपनाय सविचारं उवाच"तत्रापि खलः स खलु देवकीतोकहन्ता दुर्मन्ता देव्याः शंसनेन नृशंसः कंसः पुनरागताशङ्कः स्यात् । यस्माद्यादवगुरुतया पुरुप्रसिद्धः सोऽ यं अन्यवर्गजं अमुं समस्कुरुत, तस्मादेव वसुदेवकृतोपासनया नूनं अनया देव्या स्वेन विनिमितः स बालस्तत्र वर्तते, गीर्वाणवाणीनां अमृषाभावादिति । तदा निःषमं इदं अतिदुःषमं स्यात् ।"



\[४१\] अथ व्रजराजस्तु मनाग्विमनायमान इवासीत् । पुनर्, अनेन स्वस्तिवाचनादिके कृते सर्वं शस्तं भवेदिति विभाव्य प्रोवाच"यस्मात्तव सङ्ग एव समङ्गलस्तस्मात्,

 अलक्षितोऽ स्मिन्रहसि मामकैरपि गोव्रजे ।

 कुरु द्विजातिसंस्कारं स्वस्तिवाचनपूर्वकं । ।\[भ्P१०.८.१०\] इति ।



\[४२\] गर्ग उवाच"भवतु, भवदिच्छया यदृच्छया मङ्गलं सङ्गमयिष्यते । ततः समयसम्मतत्वादापाततस्तु नामकरणं एव करवाणि" इति स्वस्तिवाचनाद्याचर्य प्रोवाच तत्राग्रजं उद्दिश्य, यथाः

 "ईर्येत प्रणयादिसद्गुणगणैरेतं तथा बन्धुता

 मुख्यं लोकं अशेषं एष रमयन्रामो, बलित्वाद्बलः ।

 किं चायं भवदादिशूरतनयादीनां यदूनां गणं

 सङ्क्रक्ष्यत्युभयत्र भावतुलया स्वं तेन सङ्कर्षणः । ।Jङ्च्\_१,६.३१ । । \[शार्दुल\]



\[४३\] अथानुजं उद्दिश्य,

 "शुक्लो रक्तः पीत इत्यादिवर्णास्

 तत्तद्भावादस्य तत्तद्युगेषु ।

 तत्तन्मूलश्यामतैकात्म्ययोगाज्

 जन्मन्यस्मिन्कृष्णनामायं अस्ति । ।Jङ्च्\_१,६.३२ । । \[शालिनी\]



 "युष्मत्तो जन्मतः पूर्वं वसुदेवात्तवात्मजः ।

 जातो यस्मात्ततो वासुदेव इत्यपि गीयते । ।Jङ्च्\_१,६.३३ । । \[अनुष्टुभ्\]



 "नामानि यानि गुणकर्मनिबन्धनानि

 रूपाणि च प्रतिदिशं निखिलस्तुतानि ।

 साकल्यतो नहि वयं यदि तानि विद्मो,

 जानन्ति तर्हि न परे त्विति पौनरुक्त्यं । ।Jङ्च्\_१,६.३४ । । \[वसन्ततिलका\]



 सानन्दं नन्दराजेन तदा मुनिरगद्यतः ।

 "लग्नं हृदि न लग्नं नः, सर्वज्ञस्तद्भवान्गतिः । ।Jङ्च्\_१,६.३५ । । \[अनुष्टुभ्\]



पुनश्च

 "ईक्षतां भगवन्नस्मै भवान्," इति निवेदितः ।

 गर्गस्तस्मै राध्यति स्म प्रहसन्महसान्वितः । ।Jङ्च्\_१,६.३६ । । \[अनुष्टुभ्\]



\[४४\] "तदेतदस्माकं खमाणिक्यनाम्नि ज्योतिर्ग्रन्थे प्रागेव निरुपितमस्ति
।

 उच्चस्थाः शशिभ्ॐअचान्द्रिशनयो लग्नं वृषो लाभगो

 जीवः सिंहतुलालिषु क्रमवशात्पुषोशनोराहवः ।

 नैशीथः समयोऽ ष्टमी बुधदिनं ब्रह्मर्क्षमत्र क्षणे

 श्रीकृष्णाभिधमम्बुजेक्षणमभूदाविः परं ब्रह्म तत् । ।इति ।



 "वृषकन्यातुलामीनराजेषु स्फुटमुच्चगाः ।

 स्ॐअस्ॐयशनिक्षौणीसुतास्तज्जन्मनि स्थिताः । ।Jङ्च्\_१,६.३७ । । \[अनुष्टुभ्\]

 यस्माद्विश्वावसौ वर्षे जन्म त्वज्जन्मनः शिशोः ।

 विश्वमेव वसु श्रीमद्भवितामुष्य तुष्यतः । ।Jङ्च्\_१,६.३८ । । \[अनुष्टुभ्\]

 रोहिण्यां जन्मना रोहिण्ययुतानामसौ पतिः ।

 वृषलग्नं च तत्रासीद्वृषकोटीशिता ततः । ।Jङ्च्\_१,६.३९ । । \[अनुष्टुभ्\]

 आयतिश्चास्य भविता सदैवायतिमत्यतः ।

 आयत्यां मुनयोऽ प्यस्मिन्कुर्युर्मनस आयतिं । ।Jङ्च्\_१,६.४० । । \[अनुष्टुभ्\]

 एष वक्ष्यति शास्त्राणि शस्त्राण्यप्यात्मतेजसा;

 अनिष्टहृदमित्राणां मित्राणां च व्रजाधिप । ।Jङ्च्\_१,६.४१ । । \[अनुष्टुभ्\]

 भवतोर्भविता भव्यमस्मादिति वृथा कथा ।

 भावत्कानां च तद्भव्यं भवस्य च भवस्य च । ।Jङ्च्\_१,६.४२ । । \[अनुष्टुभ्\]

 अस्याश्चर्या चर्या वहति बहुनां कुतुहलं बहुलं ।

 ससुरानसुरान्दुन्वन् भवति सुराणां पुराप्यसावविता । ।Jङ्च्\_१,६.४३ । । \[उद्गीति\]

 सहजप्रेम्णां भवतां अमुना किं तारणं चित्रम्?

 तानपि कृत्रिमहार्दान् सर्वान्निस्तारयेदेषः । ।Jङ्च्\_१,६.४४ । । \[आर्या\]



 "तस्मान्नन्दात्मजस्ते यदपि हरिसमः सर्वसाद्गुण्यवृत्त्या

 सर्वत्रेमं तथापि स्वमहिमविभवख्यातिभिः पालय त्वं ।

 वश्यं कुर्वन्स्वदेवं हरिं अमुं अपि तं स्वाङ्गजं निर्मिमीषे

 तद्वीर त्वां विना न स्वयं अयं अयते स्वैरतां स्वावनाय । ।Jङ्च्\_१,६.४५ । । \[शार्दुलविक्रीडितम्\]



\[४५\] "तदेवं भवद्भिः स्वदेवेन तुल्यगुणिन्यस्मिंस्तन्नामान्येव कामं गणनीयानीति सङ्क्षेपेणार्थनिक्षेपः ।"



\[४६\] तदेवं आकर्ण्य जोषं जुषमाणे तु व्रजराजे, मुनिः पुनरुवाच"व्रजराज, भवदिच्छया वयं एवागम्य चागम्य चानयोर्द्विजातिसंस्कारान्करिष्यामः, किन्तु कर्णवेधचुडाकरणे न सम्भवतः । पश्य चाभ्यर्णतः सुक्ष्मतया कर्णच्छिद्रं अस्ति, केशलवस्यापि लवः स्फुटं न सम्भवतीति, ततश्चान्नप्राशनमात्रं भवद्भिराचर्यं । सावित्रसमावर्तनविवाहवृत्तं तु न स्वयं उद्यमपात्रं कार्यं, किन्तु समयज्ञैरसमयज्ञैरस्माभिरेव" इति ।



\[४७\] ततश्च क्षणं मुनितां एव व्यवस्यन्मुनिस्तौ पश्यन्वश्यमना बभूव । ततश्च,

 यद्यपि पित्रोः स्नेहान्वयमयबाल्यैकतानौ तौ ।

 तदपि मुनिस्तज्ज्ञानं शङ्कितवान्सङ्कुचन्नासीत् । ।Jङ्च्\_१,६.४६ । । \[उपगीति\]

 सङ्कोचादिव गोप प्रभुं अनु स मुनिर्विधापयन्नाज्ञां ।

 चलितोऽ प्यलभत तस्मिन् स्थित इव तत्तत्परिस्फूर्तिं । ।Jङ्च्\_१,६.४७ । । \[आर्या\]



\[४८\] चलनसमये तु श्रीमान्व्रजेशः स्वयं अनुव्रज्य बालकाभ्यां अभ्यवादयत
| स च, "सगवे सहपुत्राय स्वस्ति तेऽ स्तु व्रजाम्यहम्" इति व्यक्तं उक्तवान् |



\[४९\] ततश्चात्मनो महता सुप्रजस्त्वेन व्रजराजः स्वान्तरेवं आत्मानं आमन्त्र्य वदन्ननन्द,

 "पुत्रो लब्धः सुचिरादिष्टः स महद्भिरेवं आदिष्टः ।

 अस्मात्पूर्णानन्दान् मनुष्व ननु नन्दपूर्णोऽ स्मि । ।Jङ्च्\_१,६.४८ । । \[आर्या\]



\[५०\] अथ मुनये स दाक्षिण्याय सदक्षिणानां गवां अयुतं प्रयुतं च गोपैरिन्द्रगोपवर्णानां स्वर्णानां परोक्षं विहापयामास, "यथेच्छं स्वीयपरकीययज्ञयोग्यं क्रियतां इदम्" इति ।



\[५१\] अथ निजद्विजस्वजनवर्गानाहूय च भूयः प्रकटं एव विशङ्कटतत्तन्नामकरणपर्वणा सर्वानानन्दितवानिति ।



\[५२\] तदेवं अवधारयन्मधुकण्ठः सहविस्मयगद्गदकण्ठं आह स्म,

 नाम्ना प्रसिद्धिं अन्यस्य प्रसाधयति नामकृत् ।

 अहो कृष्णस्य तत्कर्ता गर्गस्तेन प्रसिध्यति । ।Jङ्च्\_१,६.४९ । । \[अनुष्टुभ्\]



\[५३\] अथ मधुकण्ठश्चिन्तयामास, "तस्मान्नन्दात्मजस्ते यदपि हरिसमः" इति यदुक्तम्, तत्तु युक्तं एव, नारायणसमो गुणैः \[भ्P१०.८.१९\] इति हि श्रीमद्भागवतस्थं तद्वाक्यं अपीदृशं दृश्यते, तत्पुरुषबहुव्रीहिभ्यां श्लिष्टत्वादस्याधिकत्वं च लक्ष्यते इति । \[५४\] प्रकटं चोवाचननु नामकरणं विशिष्य न प्रोक्तं अन्नप्राशनं तु न किञ्चिदपीति । तच्च तच्च स्तूयमानतया प्रस्तूयतां ।



\[५५\] स्निग्धकण्ठः सहासं आह स्म,

 तन्नामकरणं चान्नप्राशनं च व्रजे महः ।

 यातं अस्मन्मनोराज्यं न पृथक्स्तोतुं ईश्महे । ।Jङ्च्\_१,६.५० । । इति । \[अनुष्टुभ्\]



\[५६\] तदिदं प्रोच्य पुनः सानन्दं उवाचततः श्रूयतां उत्तरवृत्तान्तःः



 यदवधि गर्गः प्रययौ व्रजसदनान्नाम निर्माय ।

 क्रमतस्तदवधि पृथुकाव् अभिमान्येते स्म तेन स्वैः । ।Jङ्च्\_१,६.५१ । । \[उपगीति\]



यथा

 उत्कर्णतानिशमनं नयनाभिमुख्यं

 स्वभ्रातृनाम्नि च निजाह्वयभाणरीतिः ।

 तत्तद्विविक्तिं अभि झङ्कृतिमाधुरी च

 स्वानत्र कृष्णबलयोर्बलवत्पुपोष । ।Jङ्च्\_१,६.५२ । । \[वसन्ततिलका\]



 उदीक्ष्य मधुरं मुखं सुखचरिष्णु कृष्णाख्यया

 तदा जनकदिष्टया तनयं इष्टं आहूय तं ।

 तदीयकलहुङ्कृतीरपि निशम्य रम्याकृतीः

 प्रसूरमृतभृत्प्रभा जगति शर्म सा निर्ममे । ।Jङ्च्\_१,६.५३ । । \[पृथ्वी\]



 अथाव्रजद्द्रुतं इव रिङ्गरङ्गतां

 तयोर्व्रजेश्वरसदनाङ्गनक्षितिः ।

 समेत्य तौ चरणचरार्भका मुहुर्

 विलेभिरे सुखं अभिलेभिरे ततः । ।Jङ्च्\_१,६.५४ । । \[रुचिरा\]



\[५७\] अत्र गायन्ति चाद्यापिः

 "रिङ्गनकेलिकुले जननीसुखकारी । व्रजदृशि सुकृतस्फुरदवतारी ।

 वलयितबाल्यविलास जय बलवलित हरे! । ।ध्रु । ।

 किङ्किणिगणरणने हृदये रुचिधारी । पदयुगचालनकुतुकविहारी । ।

 गोरसकीर्णिभवे पङ्के लघुचारी । वारणकारणवागतिचारी । ।

 अकलितजनमिलने तस्मादपसारी । जननीं प्रति गतिचापलभारी । ।

 जननीस्तनवसने भयभागनुहारी । तत्र पयोरसविसराहारी । ।

 वपुषि मृदा मलिने मृदुतां अपहारी । जननीकरकृतमृजया हारी । ।

 अपि तन्द्रावलने स्तनपां अनुकारी । जननीस्मितपतदमृतासारी । ।Jङ्च्\_१,६.५५ । । इति

\[मात्रासमक\]

ततश्च,

 वर्षपञ्चकं अनु स्खलेद्वयस्

 तत्तु तत्त्रयं अनु द्वयोस्तयोः ।

 किन्तु न स्खलति तत्किशोरता

 या गतागमिदशातिरस्करी । ।Jङ्च्\_१,६.५६ । । \[रथोद्धता\]



\[५८\] यथानन्तरं आह



 कालेनाल्पेन राजर्षे रामः कृष्णश्च गोकुले ।

 अघृष्टजानुभिः पद्भिर्विचक्रमतुरोजसा । ।\[भ्P१०.८.२६\] इति ।



\[५९\] यथा च शम्बरगृहात्प्रथमवयसः प्रद्युम्नस्यागमनसमये प्राहकृष्णं मत्वा स्त्रियो ह्रीता निलिल्युस्तत्र तत्र ह \[भ्P१०.५५.२८\] इति । तत्र च

 न नव्याद्यौवनादन्यावस्था तस्येति यन्मतं ।

 वर्जयत्यङ्गवृद्धिं तन्, न माधुर्यसमर्जनं । ।Jङ्च्\_१,६.५७ । । \[अनुष्टुभ्\]



\[६०\] यतः प्रियजनभावभावित एव तस्याविर्भाव इत्यवादि स्म । तत्र तद्भावो यथाः

 उत्कण्ठा वष्टि तृप्तिं स्थवयितुं अभितः सा तु शश्वत्कृशन्ती

 तां एवोच्चैर्बकारेः स्थवयति झटिति प्रेमभाजां जनानां ।

 यद्यप्येवं तथापि प्रथमजवयसस्तूर्ध्वगां तत्तदीहां

 नोष्टस्ते सुष्ठु किन्तु प्रसृमरमधुरिम्ण्येव तां निर्मिमाते । ।Jङ्च्\_१,६.५८ । । \[स्रग्धरा\]



\[६१\] अथ कालेनाल्पेन इत्यादौ लीलायाः साधुरीतिमधुरतास्वाद्यतां । \[६२\] तत्र गतिशिक्षा यथा



 हस्तत्यागमये नव्ये संस्तव्ये गतिशिक्षणे ।

 पुत्रे स्खलति सा जीयान्मातुः पुत्रस्य च त्वरा । ।Jङ्च्\_१,६.५९ । । \[अनुष्टुभ्\]

 द्वित्रक्रमं गतः कृष्णश्चलितः स्खलने रुदन् ।

 पुत्र पुत्रेति चुम्बन्तीं अम्बां आलोलयन्मुहुः । ।Jङ्च्\_१,६.६० । । \[अनुष्टुभ्\]

 किञ्चिद्दूरं यदानञ्च स्वकतेजःप्रपञ्चकः ।

 स्थिरीभूय प्रसूवक्त्रं सस्मितं स व्यलोकत । ।Jङ्च्\_१,६.६१ । । \[अनुष्टुभ्\]

 दूरं मातुर्यदा याति तदासौ मन्थरायते ।

 समीपं तु यदा तर्हि स्मयमानो द्रुतायते । ।Jङ्च्\_१,६.६२ । । \[अनुष्टुभ्\]



\[६३\] गीःशिक्षा यथा

प्रथमं अग्रजस्य तुण्डपुण्डरीके ।

क्षरदक्षरमधुमधुरे जाते । ।Jङ्च्\_१,६.६३ । । \[\*३\]

\[\*३\] थिसिस्नोतिनन्य्रेचोग्निज़ब्ले मेत्रे. Pरोबब्ल्येदितोर्ऽस्मिस्तके.





\[६४\] तदनुजातं अपि धात्र्या लापयामास । यत्र च



 "मा मा ता ता" इति वचः पठन्नन्दतनूजनुः ।

 आनन्दार्थं अभूत्पित्रोर्व्रजस्य निखिलस्य च । ।Jङ्च्\_१,६.६४ । । \[अनुष्टुभ्\]

 अर्धोदितानां दन्तानां अक्षराणां तथा ततिः ।

 चित्रीयामास कृष्णस्य यत्राचित्रीयत प्रसूः । ।Jङ्च्\_१,६.६५ । । \[अनुष्टुभ्\]

 "ईशीथाः किं जगत्याम्?" "ॐ" "बन्धून्पास्यसि नः किम्?" "ॐ"

 इत्यादि मातृसुतयोः संवादवदभूदिह । ।Jङ्च्\_१,६.६६ । । \[अनुष्टुभ्\]



 अज्ञातवाचं शुकवत्पठन्तं

 विशेषपृच्छाकृतितर्जनीकं ।

 धात्रीजनाध्यापितवाक्प्रचारं

 व्रजस्य भाग्यं परितः स्मरामि । ।Jङ्च्\_१,६.६७ । । \[उपजाति ११\]



 नामग्राहं तदा प्राह रामः कृष्णं शनैः शनैः ।

 कृष्णो रामं अथार्येति मात्éणां परिशिक्षया । ।Jङ्च्\_१,६.६८ । । \[अनुष्टुभ्\]



तदा च

 पृच्छन्त्या वृद्धयाङ्गानि यदा किं अपि पृच्छ्यते ।

 तदाम्बाशिक्षया बालः स तां मुहुरताडयत् । ।Jङ्च्\_१,६.६९ । । \[अनुष्टुभ्\]



\[६५\] अथ भ्रातृद्वयं अपि मिथः किञ्चिद्वदति स्म, यथा



 "आगच्छ खेलां गच्छाव ।" "माता कोपं करिष्यति" ।

 "न कुर्याद्," इति तौ बालौ कृष्णरामौ समूचतुः । ।Jङ्च्\_१,६.७० । । \[अनुष्टुभ्\]



\[६६\] अथ बाल्यचापल्यं चावकल्यतामः

 दंष्ट्रां धित्सति दंष्ट्रिणः फणिपतेरुद्यत्फणां शृङ्गिणः

 शृङ्गं प्रज्वलदर्चिषं हुतभुजः कोटिं च खड्गादिनः ।

 इत्थं भ्रातृयुगं निवर्तितं अपि प्रागल्भ्यं एवासदन्

 मात्रोस्तेन समस्तविस्मृतिरभूद्गेहेऽ पि देहेऽ पि च । ।Jङ्च्\_१,६.७१ । । \[शार्दुल\]



 "दूरं अञ्च न हि चञ्चल स्फुटं

 तत्र कोऽ पि वरिवर्ति भीषणः ।"

 एवं एष जननीगिरा पुनस्

 तत्कृते कुतुकितां दधे शिशुः । ।Jङ्च्\_१,६.७२ । । \[रथोद्धता\]



 शिशुना भीष्मग्रहणे स्थाने मातुर्भयं यतो माता ।

 कवयस्त्विदं अनुमिमते तेजस्वित्वस्य बीजं तत् । ।Jङ्च्\_१,६.७३ । । \[आर्या\]



 यं यं पदार्थं अतितीव्रं इयं प्रयाति

 भ्रातृद्वयी, स च स च प्रतिभाति स्ॐयः ।

 अत्रानुमानविदुरा निरनैषुरेतद्

 युग्मं भविष्यति सदा कलिनाशनाय । ।Jङ्च्\_१,६.७४ । । \[वसन्ततिलक\]



\[६७\] अथ क्रमेण मातृवञ्चनी बुद्धिरप्युद्बुद्धा । यत्र यत्र स च स च,

 "नैव नैव चल चञ्चल रे रे,"

 वाक्यं एतदवकर्ण्य जनन्याः ।

 मायया स्म परिवृत्य हसित्वा

 तां निवर्त्य लषिते वरिवर्ति । ।Jङ्च्\_१,६.७५ । । \[स्वागता\]



\[६८\] अल्पहीनहायनवयस्त्वे तु जाते यत्र कुत्रचित्क्रीडनाय निर्गच्छन्तौ न सम्भालयितुं शक्येते । सम्भालितौ च तौ कुतो लीयेत इति नावधारयितुं पार्येते । \[६९\] अथ जननीद्वयं उभयतो वर्त्मावृत्य परितश्च धात्रीरवधानविधात्रीर्वितत्य द्रवन्तौ तत्रभवन्तौ गृह्णाति । \[७०\] ततो रुदन्तौ हसन्तौ च तौ गृहान्तरानीतावुद्वर्तनादिना वेषपरिवर्तनादिना च स्तनपायनादिना शायनादिना च रोचयति ।



\[७१\] तदेवं वर्णनं आकर्णयत्सु सभासत्सु प्रहसत्सु श्रीमद्व्रजपुरन्दरकुलधुरन्धरकिशोरवरे चानवरजेन सह दरस्मितसुन्दरतरवदनतया नेत्रादरणीये सति समापनाय पुनरुवाच स्निग्धकण्ठः



 ईदृशस्तनयो जातस्तव गोपाधिनायक ।

 बाल्यावलितचापल्यादपि यो मुनिमोहनः । ।Jङ्च्\_१,६.७६ । । \[अनुष्टुभ्\]



\[७२\] अथ कृतसुखप्रथायां कथायां वृत्तायाम्, अन्यदिनवत्कथकान्स प्रसाधनं सेधयामास शुभचरित्रीव्रजधरित्रीशः ।



इति श्रीश्रीगोपालचम्पूं अनु

विशङ्कटशकटविघट्टनादिविचित्रबाल्यचरित्रं नाम

षष्टं पूरणम्

 | |६ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(७)





***अथ सप्तमं पूरणम्***





बाल्यलीलाचौर्यशौर्यं



\[१\] अथ दिनान्तरवत्प्रभातान्तः प्रभातायां सभायां मधुकण्ठ उवाचस्निग्धकण्ठ, लीलान्तरेण निदिग्धचित्तो भव ।



\[२\] अथ वर्षजाते जाते नभस्ये मासि सर्वसम्पन्मयं जन्मदिनं आयातं । तत्र च गर्गोपदेशवर्गोपाश्रया कृष्णस्य जन्मतिथिपूजा पूर्यते स्म । यत्र च व्रजक्षितिपतिना प्रशस्तवाचनादिपूर्वकापूर्वपर्व प्रवर्तयामास । यथा



 वेदैर्वाद्यैः प्रगीतैर्नटनपटिमभिः मन्त्रपूर्वाभिषेकैः

 सप्रीत्यादानदानैः प्रमदकलकलैर्यज्ञविज्ञप्रयोगैः ।

 षट्तिल्यादिप्रकारैर्मृदगुरुरसधान्यादिभव्याभिमर्शैर्

 मत्स्यादीनां प्रमोकैरजनि जनितिथिर्गोपराजाङ्गजस्य । ।Jङ्च्\_१,७.१ । । \[स्रग्धरा\]

किन्तु,

 क्रमेण वृद्धिर्वर्षाणां यथा नन्दात्मजन्मनः ।

 तथा तत्पर्वणोऽ प्यासीत्स्फुटं यदभिदा द्वयोः । ।Jङ्च्\_१,७.२ । । \[अनुष्टुभ्\]

 कृष्णभोजनं अन्नं यत्कृष्णाच्छादनं अंशुकं ।

 तत्तन्नाम्ना प्रचारोऽ भूत्तस्य तस्य व्रजे ततः । ।Jङ्च्\_१,७.३ । । \[अनुष्टुभ्\]



\[३\] तदेवं हर्षेण वर्षे गणिते, कदाचिद्वर्षियःप्रभृतिषु स्त्रीपुंसेषु तत्तत्कृतिव्यापृतेषु निजोत्सङ्गेन बालगोपालः स्वमन्दिरालिन्दे जनन्या लाल्यते स्म, यथा

 मुखे मुखं लगयति चुम्बति स्म तद्

 वृथा कथाः कथयति तेन दुर्गमाः ।

 हसत्यथो हसति च तत्र बालके

 व्रजेश्वरी सुखशतसिक्ततां अगात् । ।Jङ्च्\_१,७.४ । । \[रुचिरा\]



\[४\] ततश्च पूर्वपूर्वनिहिंसनात्प्रजातमतिभ्रंशेन धैर्यरहिततया कंसेन प्रहितः सुमनसां अहितः सुरवर्त्मनि दूरतः स्थितस्तृणावर्तस्तं तथा वर्तमानं ददर्श विममर्श च । सोऽ यं एव तोयदवर्णः पृथुकः पृथुगृहालिन्दं विन्दमानाया मातुरङ्के वर्तत इति शङ्के ।



\[५\] तदेवं अधुना सर्वं धुनानः साम्बालं एव बालं सुरवर्त्मनि वर्तयाणि ।
किन्तु पूतना नूतनतनुकलनया, शकटश्च शकटाविष्टामूर्ततावलनया छलयितुं इष्टेनाप्यनेन दिष्टान्तं आप्यते स्म । तस्मादहं तदुभयेतरवातरूपेण प्रविशामि इति ।



\[६\] तदा च सदा तदवसरं अनुसरन्ती तु योगमाया तद्वपुर्योगं आयाता, मातुः पृथग्भावाय स्ववैभवं आविर्भावयामास । येन च तदम्बा क्ॐअलनीलकमलायमानकलेवरस्यापि तस्य भारं असहमाना विस्मयमाना चान्यस्य तद्भारासहतया सहसा भूमावेव तं धृतवती, ध्यातवती च जगतां अन्तर्यामिपुरुषं
| अतिभीता च तदुपद्रवबाधनाय तदाराधनाय व्यग्रचित्ता बभूव |



\[७\] तृणावर्तस्तु वातावर्तेन वर्तमानः सुरवर्त्मनि तं च वर्तयन्गलग्रहपाशं इव सञ्जग्राह । गोष्ठं अपि कष्टदकर्करादिवृष्टिभिर्नष्टप्रायतया घट्टयामास । यत्र च त्रसं अत्रसं अपि सर्वं वित्रस्तं अस्ति स्म । ततश्च,

 तमोभिरावृतं सर्वं बहिरेव न केवलं ।

 जनानां अन्तरं चासीत्तृणावर्तप्रवर्तने । ।Jङ्च्\_१,७.५ । । \[अनुष्टुभ्\]



\[८\] तेन तु दुर्जनेन तदैवं अन्यूनानां जन्यूनां अजन्ये जन्यमाने तत्र वित्रस्ताः प्रजाः प्रजजल्पुः, यथा



 उत्सर्पत्कर्परांशव्रणजनकजवः श्रोत्रदृक्तर्जगर्ज

 ध्वानस्त्रुट्युत्कुठेषु प्रकटकटकटेष्वर्धयन्वायुरायुः ।

 गोष्ठं कोष्ठं च भिन्दन्न्नटति बत हहा हन्त किं तत्र वृत्तं

 यत्रास्ते नीलपङ्केरुहदलतुलना लालिताङ्गः स बालः । ।Jङ्च्\_१,७.६ । । \[स्रग्धरा\]



श्रीमन्नन्ददेवमन्दिरे तु



 उपद्रवेऽ स्मिन्नधि यद्दधे सुतं

 तं तत्र नापश्यदसौ व्रजेश्वरी ।

 गवाधिकस्निग्धतरापि या तदा

 विचारलोपाद्वलते स्म गोतुलां । ।Jङ्च्\_१,७.७ । । \[उपजाति ११\]

 उपप्लवमरुत्प्लवेऽ भजति तत्र पुत्रास्तिताम्

 अवीक्ष्य पशुपेश्वरी बत जगाम यां व्यग्रतां ।

 हहा विगततर्णका बुधितलोकभाषादिका

 यदि स्फुरति नैचिकी क्वचन काचिदूहते तां । ।Jङ्च्\_१,७.८ । । \[पृथ्वी\]



\[९\] तदा च तां आरभ्य जनरोदनपरम्परया परितः प्रसर्पणादमन्देन तदाक्रन्देन सर्वगोकुलं आकुलं बभूव । \[१०\] अविगणय्य च तादृशं विसदृशं उपद्रवं सद्रवं एवागम्यागम्यापारदुःखवारवारां निधौ सर्वे ममज्जुः । तत्र च



 तृणावर्तहृते कृष्णे मातुर्भारायिता तनुः ।

 तदीयानां यथा सासीदुभयेषां यथा त्रुटिः । ।Jङ्च्\_१,७.९ । । \[अनुष्टुभ्\]



\[११\] ततश्च, सर्वासु निर्विशेषं रोदनवशतां विशन्तीषु, हा रोहिणि, द्रोहिणि, किं करिष्यामि? कथं तं अनवलोक्य मरिष्यामि? कथं वा व्रजराजदिशि मुखं वितरिष्यामि इति पर्यन्तं पर्यन्तदशावसानं अनु यः खल्वशेषविलापनः प्रसूविलापः । स पुनरवकलितः सहसा घृतं इव विलालयति हृदयं । कथं कथयितुं ईश्यते? इत्यलं अतिप्रसङ्गेन इति मधुकण्ठः स्वस्य सर्वस्य च वैवश्यवश्यतां आशङ्क्य मङ्क्षु सङ्कथयामास,



\[१२\] नभसा हृतस्य सुजातस्य श्रीमन्नन्दजातस्य तस्य बन्धूनां अवगाढदुःसहसादसिन्धूनां सहसानुकूलं कूलं आसन्नं । तथा हि,

 बाल्यस्वभावेन बलानुजन्मा

 बलान्निजग्राह गलं तदीयं ।

 तदातिगाढं स च पीडितस्तौ

 मेने भुजौ पाशिभुजङ्गपाशौ । ।Jङ्च्\_१,७.१० । । \[उपजाति ११\]



 भुजापीडनवत्तस्य भारश्च ववृधे शिशोः ।

 वोढुं त्यक्तुं च रोद्धुं च नाशकद्दानवाधमः । ।Jङ्च्\_१,७.११ । । \[अनुष्टुभ्\]

 तदा च माल्यहरतानर्हावस्थेन चामुना ।

 स भारहारतां प्राप्तः स्वप्राणहरतां गतः । ।Jङ्च्\_१,७.१२ । । \[अनुष्टुभ्\]

यथा,

 माल्यबुद्ध्याहिवल्ल्ॐअपटलभ्रान्त्या तं ऋक्षवत् ।

 कृष्णोऽ ववेष्टदात्माङ्गं वातूलः कथं उज्झतु? । ।Jङ्च्\_१,७.१३ । । \[अनुष्टुभ्\]

यथा च,

 तृणावर्ते रुद्धकण्ठे तच्छ्वासा रुद्धतां गताः ।

 तदैव च बहिर्वातास्तत्किं तस्य त एव ते? । ।Jङ्च्\_१,७.१४ । । \[अनुष्टुभ्\]



\[१३\] अथाकाशावकाशात्प्रस्तरकृतास्तरणायां अङ्गणस्थल्यां अतिविस्तीर्णं महाघोषबधिरीकृतघोषं तद्वपुर्निपपात । निपत्य च मूर्तिमन्मूर्तिकं अपि श्लथसन्धिबन्धीभूतं अदृश्यत । ततश्च, तत्तु,



 किं इदं अहहहा पपात कस्माद्

 इति परिवव्रुरुपेत्य गोपरामाः ।

 भयं अधुरथ कं निरीक्ष्य रक्षस्

 तदुपरि बालहरिं च मृग्यमाणं । ।Jङ्च्\_१,७.१५ । । \[पुष्पिताग्रा\]



 दनुसुतं अलं उद्विवर्तिताक्षं

 शिशुं अथ वीक्ष्य निरीक्षमाणनेत्रं ।

 तदुपरि सहसा निधाय लत्ताम्

 अमुं उपजह्रुरमूर्मुदा जनन्यां । ।Jङ्च्\_१,७.१६ । । \[पुष्पिताग्रा\]



\[१४\] अथ मन्त्रवत्किञ्चिद्वचनात्पुनरमूरमुष्याश्चेतनां आचिन्वते स्म, यथा,

 मृत्युर्मृतो, मृत्युहृतस्तु जीवितस्

 तदेतं आदत्स्व तनूजवत्सले ।

 इत्युक्तिमन्त्रान्वितबालकौषधं

 विन्यस्य तां प्रत्युदजीजिवन्नमूह् । ।Jङ्च्\_१,७.१७ । । \[उपजाति १२\]



 शिशुं उपसद्य यशोदा दनुजहृतं द्राक्चिचेत लीनापि ।

 वर्षाजलं उपलभ्य प्राणिति जातिर्यथेन्द्रगोपानां । ।Jङ्च्\_१,७.१८ । । \[गीति\]



 अथागमन्व्रजपतिसङ्गता जनाः

 सविस्मयं सभयं अदभ्रसम्भ्रमं ।

 गृहान्तरव्रजनविचारणाऽन्यदा

 न तर्ह्यभूद्यदभवदेकभावता । ।Jङ्च्\_१,७.१९ । । \[रुचिरा\]



 पश्यन्नपि तृणावर्तं अपश्यन्निव तं जनः ।

 कृष्णं एवागमद्द्रष्टुं तत्प्रेमा ह्यद्भुतादिजित् । ।Jङ्च्\_१,७.२० । । \[अनुष्टुभ्\]

 स्पृष्टः कम्प्रेण हस्तेन दृष्टः सास्रेण चक्षुषा ।

 पित्राथ मातुरुत्सङ्गादवित्रा शिशुराददे । ।Jङ्च्\_१,७.२१ । । \[अनुष्टुभ्\]



\[१५\] ततश्च राक्षसस्पर्शजक्षतजादिशङ्कया,

 निरीक्षितावयवगणोऽ पि मातृभिर्

 विलोकितः स तु जनकेन कृत्स्नशः ।

 ममेतिधीपृथुममतास्पदं दृशा

 स्वया परं न तु परया परीक्ष्यते । ।Jङ्च्\_१,७.२२ । । \[रुचिरा\]



\[१६\] अथ व्यग्रेहिता वृषभान्वग्रेसराः परमहिताः परस्परं अपरस्परं कथयाञ्चक्रुः



 क्वायं हतस्तीव्रबलः पलाशनः,

 क्व तीर्णवान्सोऽ यं अतीव बालकः ।

 किं वा स्वपापेन विहिंस्यते खलः

 साधुः समत्वेन भयात्प्रमुच्यते । ।Jङ्च्\_१,७.२३ । । \[उपजाति १२\]



\[१७\] अथवास्माकं एव भाग्यं इदं इति योग्यं । तथा हि



 किं नस्तपः पूर्तं अशेषसौहृदम्

 दत्तं तथेष्टं हरितुष्टयेऽ जनि ।

 रक्षोगृहीतः पुनरेष बालकः

 स्वयं स्वबन्धून्सुखयन्यदागतः । ।Jङ्च्\_१,७.२४ । । \[उपजाति १२\]



 समस्तार्थकरी विष्णुभक्तिः साक्षाद्व्रजेश्वरे ।

 दृश्यतां मृश्यतां अन्यत्किं वा बालकमङ्गलं । ।Jङ्च्\_१,७.२५ । । \[अनुष्टुभ्\]



यतः



 सर्वदा क्रमते यस्य बुद्धिः सद्भक्तये हरेः ।

 स सदा क्रमते तस्य लक्ष्मीश्च क्रमतेतरां । ।Jङ्च्\_१,७.२६ । । \[अनुष्टुभ्\] इति ।



\[१८\] देवाश्च सकौतुकं इमं श्रीकृष्णाभिप्रायं उत्प्रेक्षां चक्रिरे ।



 बालोऽ हं न परिचिन्ॐयभद्रभद्रं

 यः क्रोडे कलयति तद्गलं दधामि ।

 तेन त्वं यदि मरणं प्रयासि कः स्विद्

 दोषः स्यान्मम तं अथ त्वं एव जल्प । ।Jङ्च्\_१,७.२७ । । \[प्रहर्षिणी\] इति ।



\[१९\] ततश्च सर्वानर्वाचीनाभीरवीराणां सेयं मन्त्रणा जाता, गोष्ठं इदं दुष्टानां अधिष्ठानं वृत्तम्, तस्माद्गृह एव गोपनीयं इदं बालयुगलं इति ।



\[२०\] ततः शङ्कातिशयमयं दिनकतिपयं नानाक्रीडनकेन क्रीडयमाना मातृसमाना गोपिका गोपिका बभूवुः । यत्र च बालबालिकाकुलपालिकादयः सदयं समागम्य रम्यं तत्केलिकुतूहलं कलयन्ति, यथा



 क्रीडनानि विविधानि तं सदा

 दर्शयन्ति च मुदा हसन्ति च ।

 खेलयन्ति च बलेन ता इति

 स्वान्तरे परं अमू अरक्षिषुः । ।Jङ्च्\_१,७.२८ । । \[रथोद्धता\]



ततश्च



 बालेन समं अन्योऽ न्यं प्राबल्यं दर्शयन्निव ।

 ऊर्ध्वाधोभावं आसाद्य सर्वा हासयति स्म सः । ।Jङ्च्\_१,७.२९ । । \[अनुष्टुभ्\]

 मात्éणां अग्रतो बाहू विक्षिपन्धावति स्म सः ।

 दर्शयन्निव तेजः स्वं हसन्पाते रुरोद च । ।Jङ्च्\_१,७.३० । । \[अनुष्टुभ्\]



 बलं वा ज्ञानं वा कियदभवदस्येति विमृशन्

 यदा गोपीसङ्घः किं अपि मुहुरानेतुं अदिशत् ।

 तदा शक्तिं व्यञ्जन्क्व च पुनरशक्तिं क्व च शिशुः

 स पश्यंस्तद्वक्त्रं हसति च पुरो हासयति च । ।Jङ्च्\_१,७.३१ । । \[शिखरिणी\]



 नामादेशं यदा माता दिशते नयनादिकं ।

 कृष्णश्च कुरुते बाढं चक्रे तस्या न किं तदा? । ।Jङ्च्\_१,७.३२ । । \[अनुष्टुभ्\]

 रुदन्तं इन्दवे मन्थगर्गर्यां प्रतिरूपिणे ।

 पिण्डेन नावनीतेन वृद्धागर्धयतार्भकं । ।Jङ्च्\_१,७.३३ । । \[अनुष्टुभ्\]

 स्वस्य स्वल्पापहारेऽ पि चक्रन्द मणिहानिवत् ।

 कृत्वान्यमणिहानिं च प्राहसीद्बालकृष्णकः । ।Jङ्च्\_१,७.३४ । । \[अनुष्टुभ्\]



 निर्मञ्छनं तव भजाम कुलेशलाल्य

 बाल्यातिमोहन बलानुज नृत्य नृत्य ।

 इत्यङ्गनाभिरुदितस्थि थि थित्थि थीति

 क्प्तेन तालवलयेन हरिर्ननर्त । ।Jङ्च्\_१,७.३५ । । \[वसन्ततिलका\]



 मां नर्तयत भो वृद्धाः, इति तासां पुरो गतः ।

 भद्रं नृत्यसि भद्रस्त्वम्, इति स्तोत्रान्ननर्त सः । ।Jङ्च्\_१,७.३६ । । \[अनुष्टुभ्\]

 विहसन्तीषु सर्वासु सौष्ठवात्प्रच्यवादपि ।

 नृत्यन्व्रीडितवत्कृष्णो मातुरङ्केऽ पलायत । ।Jङ्च्\_१,७.३७ । । \[अनुष्टुभ्\]



\[२१\] क्षणं विरम्य च रम्याननः स्तनधयनं अपि तत्रारब्धवान्, यद्दर्शनं अनु सङ्कर्षणः सेर्ष्यं इव निजं उत्कर्षं वाञ्छन्निजजननीस्तनपानं आरब्धवान् । \[२२\] तदैव च तौ लीलाभिः प्रमीलां आगतौ यातृभ्यां मातृभ्यां शनैः शनैः शय्यां अधिशाय्येते स्म ।



\[२३\] तदेवं सरामस्य तस्य निरोधे विधीयमाने बहिर्विजिहीर्षिते चातीव तदुपजीवनपीवतां आसन्नेव योगमाया तदनुकुल्याय किञ्चित्प्रपञ्चितवती, यथा



 एकदार्भकं आदाय स्वाङ्कं आरोप्य भाविनी ।

 प्रस्नुतं पाययामास स्तनं स्नेहपरिप्लुता । ।

 पीतप्रायस्य जननी सुतस्य रुचिरस्मितं ।

 लालयन्ती मुखं विश्वं जृम्भतो ददृशे इदं । ।\[भ्P१०.७.३४५\] इति ।



\[२४\] तेन च सन्ततं विस्मयमानायां निजजायायां तस्यां कदाचित्श्रीमान्व्रजराजः पप्रच्छ, मया यदनिष्टभयाद्बालरोधनं उपदिष्टम्, तत्किं निर्वहति?



\[२५\] सा प्राहनिर्वहत्येव, किन्तु वृथेति लक्ष्यते ।



\[२६\] व्रजराज उवाचहन्त, कथं इव?



\[२७\] सा प्राहव्रजमात्रव्रजनं वर्ज्यते । दृष्टं तु मृष्टस्मितं जृम्भमानस्य बालकस्य वदनद्वारा जगदेव इति ।



\[२८\] अथ व्रजराजः सवैलक्ष्यं आलक्ष्य लक्ष्मीजानिलक्ष्यतया मौनं आलम्ब्य विलम्ब्य चोवाचयद्येवम्, तदा स्वजनपरायणस्य श्रीनारायणस्य विधित्सितं एव सर्वं विचिकित्सितं अपि चिकित्सितं करिष्यति । तस्यैव खल्विदं वैभवं इति
।



\[२९\] एवं तदवधि तद्विधिना नातिनिरोधे विधीयमाने क्वचिदपि समये संयमनं समया सरामः स रामानुजः श्रीदामसुदामवसुदामादिभिः समं रमते स्म । \[३०\] तत्र विनोदेन मृददनं चक्राणे चक्राङ्कितचरणे सङ्कर्षणादयः खेलायां कलितकलहा रहस्तन्मातरं निवेदयामासुः, ये खलु तया तद्विधविधानेऽ वधापिता विधीयन्ते स्म । \[३१\] माता च प्रच्छन्नं आगच्छन्ती बाहुं गृहीत्वा पप्रच्छ, चपल, किं इदं दुश्चरितं आचरितम्?

\[३२\] स तु सहसा सङ्कलिताननकमलः कातरमतिर्मातरं उवाचमातर्, न किं अपि ।



\[३३\] माता प्राहमृत्तिकां अत्ति स्म भवान् ।



\[३४\] सुत उवाचक इदं वदति?



\[३५\] माता प्राहसर्व एव तव सवयसः ।



\[३६\] सुत उवाचएते खलु निजनिजवस्त्यान्मधुरवस्तूनि मुष्णन्तः सतृष्णं अत्रपं अत्र परस्परं अश्नन्ति, तदनङ्गीकृतवतः कपाटितरदने मम वदने प्रथमं समं बलाच्छलादपि समर्पयन्ति, तच्च त्वयि सनिर्वेदं निवेदयितुं इच्छोर्मम तुच्छं सविवादं दुर्वादं एतं अवादिषुः ।



\[३७\] माता सुविस्मितं ऊर्ध्वं अधो मूर्धानं आधूय सस्मितं उवाचसव्याजराज!
तवाप्यग्रजः सोऽ यं व्यञ्जयति, तत्र किं वदिष्यति?



\[३८\] सुत उवाचएते सर्व एव वीथ्यां वीथ्यां मिथ्याभिशंसिनः ।



\[३९\] माता प्राहसच्छलप्रलपित! भो मत्पितः, बलभद्रः किं इति प्रमितिरहितं अभद्रं वदतु?



\[४०\] सुत उवाचायं अप्येतद्गणपातीति तथान्येद्युर्मृत्तिकां अत्ति स्म, तदवद्यं निवेदयितुं उद्यतं मद्वचनं मृषोद्यतां आसादयितुं इति ।



\[४१\] माता तन्मुखं धृत्वा सहासं आह स्म, किं इदं चिरं निगिरन्नसि?



\[४२\] सुत उवाचौक्तं एव मम लपने बलाद्गलान्तः प्रवेशाय किं अपि न्यस्तं समस्तैः इति ।



\[४३\] माता प्राहधूर्त, कथं जानीयाम्?



\[४४\] सुत उवाचसाम्प्रतं मम मुखं एव निरीक्ष्यतां ।



\[४५\] माता ससंरम्भस्मितं उवाचव्यादेहि, पश्यामः ।



\[४६\] ततश्च भयेन स एष मृच्चिह्नितं अप्यह्नाय वदनं व्याददौ । \[४७\] ततस्तद्भयं अवदधाना समादधाना च रसान्तरेण मातुः कोपशान्तये तदन्तर्योगं आयाता सा योगमाया पुनर्विश्वं दर्शितवती ।



\[४८\] तत्र चेदं व्रजेश्वरी पराममर्शे



अहो बहिरिवेक्ष्यते जगदिदं मुखाभ्यन्तरे

शिशोस्तदनु भूरियं भुवि च माथुरं मण्डलं ।

इह व्रजकुलं यदन्वपि मया धृतो बालकः

स एव तदहो कथं किं इव हन्त किं सिध्यति । ।Jङ्च्\_१,७.३८ । । \[पृथ्वी\]



\[४९\] अथ पुनः स्वप्नादिकं अनल्पं कल्पयित्वा पश्चिमं इदं निश्चिकाय,

 अहं यशोदास्मि पतिर्व्रजाधिपः

 सुतः स एष स्वं इदं च गोकुलं ।

 प्रतीयतेऽ थापि शिशोर्मुखे जगद्

 यन्माययेत्थं कुमतिः स मे गतिः । ।Jङ्च्\_१,७.३९ । । \[उपजाति १२\]



\[५०\] तदेवं स च नारायणस्तद्भावपरायणतां तां अनु नितान्तां विचारयन्नात्मनः परमाभिरुचिपरिचिताविर्भावे तस्मिन्नेव विस्मितिनिचितं जनन्युचितस्नेहं एव देहयामास, यं खलु नेमं विरिञ्चि \[भ्P१०.९.२०\] वक्ष्यमाणानुसारेण समस्तानि शास्त्राणि सदा प्रशस्ततया गायन्ति ।



\[५१\] अथ कौतुकान्तरं चान्तरं आनीयतां । तदेवं सर्वानन्दनः श्रीमन्नन्दनन्दनः क्रीणीहि भोः फलानि इति \[भ्P१०.११.१०\] गीतिरीतिरोचनवचनं कर्णयोरारचयन्नेव चपललोचनः किञ्चनाप्यालोचयन्नेव च लघुनापि पाणियुगलेन लघुतया पुरः पतितधान्यपुञ्जतः पूर्णं अञ्जलिं आदाय तदभिमुखं जगाम । किन्तु द्रववशादल्पकाञ्जलितः स्खलितं इदं इति भिदां न विदाञ्चकार, केवलं एव करयुगलं क्रय्यफलपूरिततत्पत्रपात्रोपरि परिवृत्त्या च चालयामास ।



\[५२\] ततश्च सा स्मितवती स्मितदिग्धतन्मुखमाधुरीसाधुरीतिभिः स्निग्धहृदया व्यञ्जितस्पृहावलीं तदञ्जलिं फलवलयेन भिक्षयन्ती दूरत एव सङ्कलनमुद्रां अपि शिक्षयन्ती सकलेन तु पूरयितुं शशाक । \[५३\] निजभाजनं फलरिक्तं बभूव वा न वा किं इति तु न विविक्तुं चकार । गृहाभ्यन्तरेणान्तरिते तु तस्मिन्निजं पत्रजं अमत्रं अयत्नतया रत्नपूरितं अप्यनिभाल्य भारं अप्यसम्भाल्य तन्माधुर्यावेशाभिनिवेशवती स्वजनानां अपि शर्मजननाय बहुलफलावलिबलिसमानयनाय च निजनिलयं एव जगाम । किन्तु गृहं गत्वा ज्ञातमणितत्त्वाप्यकुण्ठासकृदुत्कण्ठावहेन तन्मुखशोभाभरविरहेण सा धन्या हारितमहाधनंमन्या बभूव, यत एव सा कृष्णदृश्वरी

विश्वं अपि विसस्मार ।



\[५४\] स तु विविधदुर्विधशर्मविधानसन्निधानः स्वयं लब्धनिधानवदतिसावधानपाणिर्नृत्यन्निव मातुः समीपं अञ्चन्मधुरचञ्चलेहितस्तस्या निचोलाञ्चले निर्बन्धतः सकलानि फलानि बबन्ध ।



\[५५\] माता चोवाचपुत्र कुत्र लब्धानि तानीमानि?



\[५६\] सुतस्तु बाल्यभावादर्धार्धवर्णं वर्णयामास, कदाचिदाचितफला धान्यानि मूल्यं आदाय धन्या मयि चानुकूल्यं आधाय समर्पितवती ।



\[५७\] मातोवाचवत्स, गृहजनवत्सर्वतः प्रतीतिं मा कृथाः इति ।



\[५८\] सुतस्तु का खल्वप्रतीतिरिति च न विदाञ्चकार । \[५९\] क्षणतश्च तां गतां निरीक्ष्य पुनरागतः सक्षणतया जनाय तत्फलविभजनाय जननीं नियोजयामास । \[६०\] माता चामन्देनानन्देन कृतस्पन्देन करद्वन्द्वेन तानि विभजन्ती तदन्तीकृतिं नाससाद । दिनकतिपयं विस्मयवशा स्मयमाना वसति स्म ।
तदास्वादकराश्च लब्धचमत्कारा न विस्मरन्ति स्म ।



\[६१\] अथ लीलान्तरं उद्भावयितुं एवं विभाव्यते



 गोकुलेषु किल शीलं ईदृशं

 यद्दिवा वनं अयन्ति गोनराः ।

 योषितः प्रचुरगव्यसंस्क्रियां

 क्रीडनं रहसि बालतर्णकाः । ।Jङ्च्\_१,७.४० । । \[रथोद्धता\] इति ।



\[६२\] तदा चैकदा गृहव्ययपयःकृते समीपकृते वत्ससद्मनि रुद्धद्वारान्शकृत्करिसारान्बालहरिः परितःस्थितबालकजालः कलयामास । तत्र च,



 वत्सीर्मत्वा तदा धेनूश्छागतोकानि वत्सकान् ।

 आत्मानं गोदुहं बाला गोदोहं अनुनिर्ममुः । ।Jङ्च्\_१,७.४१ । । \[अनुष्टुभ्\]

 वत्सीषु यर्हि गव्यन्तो गोदुहन्ति स्म तेऽ र्भकाः ।

 तेषां प्रहासजा भासः पयस्यन्ते स्म तास्तदा । ।Jङ्च्\_१,७.४२ । । \[अनुष्टुभ्\]

 इयेष च यदा धेनुचारणानुकृतिं प्रति ।

 मन्त्रयित्वा तदा कृष्णः प्रामुञ्चन्नववत्सकान् । ।Jङ्च्\_१,७.४३ । । \[अनुष्टुभ्\]

 रक्षां इच्छू वत्सपुच्छं गृह्णानौ रामकेशवौ ।

 तदाकृष्टतया गोष्ठे बालैर्बभ्रमतुस्तरां । ।Jङ्च्\_१,७.४४ । । \[अनुष्टुभ्\]



\[६३\] तच्च तर्णकानुगतया तयोः प्रथमं अभ्यर्णागमनं आकर्ण्य निर्वर्ण्य च वरवर्णिन्यः स्खलद्वर्णं वर्णयामासुः । तथा हि गीतम्



बलकृष्णौ बलवलितविलासौ ।

खेलत इह सखि सखिकृतहासौ । ।ध्रु । ।

तर्णकपुच्छधृतिव्यापृतिनौ ।

प्रणयकलितकलिकलने कृतिनौ । ।

गृहगृहवीक्षणसक्षणनेत्रौ ।

धेनुपालतुलया धृतवेत्रौ । ।

द्रुततर्णकं अनुविद्रुतवन्तौ ।

श्रेणीयितचलवेणीमन्तौ । ।

शारदवार्षिकवारिदवपुषौ ।

चललोचनरुचिचपलांशुजुषौ । ।

स्खलदलकद्युतिवलयितलपनौ ।

अलिललितामलकमलग्लपनौ । ।

नीलकनकरुचिशुचिलघुवसनौ ।

चञ्चलचरणस्फुटरटरसनौ । ।Jङ्च्\_१,७.४५ । । इति । \[मात्रासमक\]



\[६४\] तदेवं अङ्गनादङ्गनाद्व्रजाङ्गनाभिरहम्पूर्विकयानुगम्यमानौ, विहिताकस्मिकपर्वसुखदोहनसर्वमोहनतयाधिगम्यमानौ,

संवादविवादपरीवादबन्धुरबन्धूनां अभ्यर्णतया निर्वर्ण्यमानौ,

तादृशाकर्णननिवर्णनं अनु परस्परं वर्ण्यमानौ,

तासु च काभिश्चिदमृतं अनृतं कुर्वता प्रतिचर्वणं सरसेन रसविसरेण भोज्यमानौ,

तद्वदेकाभिर्निजगृहाजीव्यदिव्यमणिहारं उपहारं उपहारं हारितयोपयोज्यमानौ तद्वद्वर्ण्यमानौ,

तासु च काभिरपि प्रेमानुगम्यरम्यवचनप्रचयरचनया कञ्चन कालं वरिवस्यमानौ,

किं चान्याभिः समुत्तम्भितकर्णतर्णककृतकृष्टिदृष्टितः शस्यमानवत्परिहस्यमानौ,

तद्वदन्यतराभिस्तन्मधुरचकुरचिकुरचञ्चुरताप्रचुरचञ्चलतां निचाय्य चातुर्यतश्चरितं इदं भवन्मातृचरणेषु गोचरयामः, इति सूचनया तस्माद्वर्ज्यमानौ,

ताभिरेव मातरपितरावारभ्य गणनालभ्यकुलालिगालिपालिं उपलभ्य कलितव्यलीकं इव सकोलाहलप्रणयकलितकलितया तर्ज्यमानौ

बलगोपालनामानौ वल्गुबाल्यवयसा समानौ खेलां कलयामासतुः ।



\[६५\] अथ मातरावपि जातावमू कुत्र याताविति कातरायमाणनयने निर्जनताजनितस्वैरताभागयने व्रजनीवृदयने रुषा निन्दिताभिरुपमातृभिर्मुदा वन्दिताभिरपि तदभिधातृयातृभिः समं एव गृहतः कृतनिर्याणे स्वयं एव सम्यग्मृगयमाणे दरसरसिजनिजचिह्नविगतनिह्नवचरणलक्षणविलक्षणवर्त्मवलनेन महिलानां कुतूहलकोलाहलावकलनेन च समया समयाञ्चक्राते । तदा च निजागमनवर्जनीं तर्जनीं अभिचाल्य प्रच्छन्नतया निभाल्य तस्मादकस्मादनयोर्बाहू जगृहतुः । बालकास्तु सर्वतः सर्व एव दुद्रुवुः, महिलाश्च काश्चनानुकूल्यतः काश्चन प्रातिकूल्यत इव च तयोश्चापल्यं लपन्त्यः समं एव मातृभ्यां अभ्याययुः । धात्र्यस्तु बालयोर्

अतीव स्नेहपात्र्यस्तर्णकानादाय तदभ्यर्णं आजग्मुः ।



\[६६\] अथ तदारभ्य वीथीं वीथीं उपलभ्य कुतुककर्मा बलानुजन्मा सह सहचरः कोलाहलं कलयामास । तदा च कदाचिन्निजतनूजलभ्यप्रागल्भ्यस्पृहिणी व्रजेशगृहिणी तदानन्दबृंहिणीभिर्विवदमानाभिरिव दीयमानतदीयमानसमानाभिरुपालम्भसमाधानलम्भनवाकोवाक्यव्यङ्गं अव्यङ्गं अभ्यधायि ।



\[६७\] तत्र सभायां सा यथा



 आसीना कनकासने सुतयुता श्रीमद्व्रजाधीश्वरी

 पीठश्रेणिं उपाश्रिता व्रजवधूर्नानात्मभावश्रियः ।

 कृष्णप्रेमसुधामह्ॐअयगिरां आस्वादनाद्धिन्वती

 ताभिश्च प्रतिधिन्विताखिलसभा शोभाङ्गयष्टिर्बभौ । ।Jङ्च्\_१,७.४६ । । \[शार्दूलविक्रीडितम्\]

\[६८\] वाकोवाक्यं यथा



 तव सूनुर्मुहुरनयं कुरुते ।

अकुरुत किं वा व्यञ्जितकुरुते । ।ध्रु । ।

 मुञ्चति वत्सान्भ्रामं भ्रामं ।

साचिव्यं वः कुरुते कामं । ।

 असमयमोचनं असुखनिधानं ।

कः किं कुरुते न यदि निदानं । ।

 विना निदानं कुरुते स्वामिनि ।

क्रोशं न किं इव कुरुषे भामिनि । ।

 क्रोशे हसति प्रत्युत सोऽ यं ।

दत्त्वा वशय स्फुटं अपि तोयं । ।

 अत्ति स्तेयं परं इह रुचितं ।

अज्ञे भानं कथं इदं उचितं । ।

 स्तेयोपाये गुरुरयं अखिले ।

नार्हति सर्वं मिथ्या निखिले । ।

 रचयति पीठादिकं आरोहं ।

तदगम्यं कुरु सर्वं दोहं । ।

 दूराच्छिद्रं कलयति पात्रे ।

अस्य कथं धीः सति तन्मात्रे । ।

 अन्तर्धियं अनु स इह विशालः ।

वक्षि यथासौ न तथा बालः । ।

 वेत्ति स कृत्स्नं गोपनरीतिं ।

गेहगुहा नहि दवयति भीतिं । ।

 गेहगुहात्र वृथा तनुदीपे ।

तनुरनुलिप्ता कलय समीपे । ।

 मणिगणमहसा गणयति न तमः ।

भूषणरहितस्तिष्ठेत्कतमः । ।

 अपि चाशयति बलादपि कीशं ।

मनुषे कियदमुं अत्तुं अधीशं । ।

 तदशक्तौ पात्रं भेदयते ।

तस्याशौचं वा वेदयते । ।

 गमसमये रोदयति च बालां ।

प्रक्ष्यामो वरमहिलामालां । ।

 अपि बालान्मेहयते गेहे ।

नहि नहि चूर्णं पतितं स्नेहे । ।

 तव पुरतोऽ यं स्थिरवन्मूर्तिः ।

आश्चर्येयं तव वाक्पूर्तिः । ।Jङ्च्\_१,७.४७ । । इति । \[मात्रासमक\]



\[६९\] पुनश्च प्रतीतिं आसादयन्त्य इवेदं वदन्ति स्म, नाश्चर्यं अत्राचर्यतां । यतः,

 इन्द्रियकुलं अतिगूढं नेत्राद्यन्तनिगूढं एवास्ति ।

 तन्मध्यादपि चित्तं हरतो नृहरेर्न हार्यं किम्? । ।Jङ्च्\_१,७.४८ । । \[आर्या\]



\[७०\] तदेवं अभीषङ्गभङ्गीभिर्वरवर्णिनीभिर्वर्ण्यमानं आकर्ण्य चपलदृष्टिपरामृष्टिकर्णं झटिति जातविलक्षणवर्णं श्रीकृष्णमुखश्रीपर्णं निर्वर्ण्य विहसन्तीं तां अनु विहसन्तीभिस्ताभिः शपन्तीभिरिव भणितम्यदि च वयं साधुचरिताचरितार्थतां गतास्, तदा भवत्या भवनेऽ पि शीघ्रं एतत्पतिष्यति
।



\[७१\] हसन्ती सा चोवाचभद्रं भद्रम्, तदैव वो भद्रत्वं अनुभविष्यामः इति । \[७२\] वस्तुतस्तु तस्याः क्ॐअलतायां अवकलितायां, मुहुरयं अस्मदालयं वलिष्यते इति विचार्यैव चर्येयं अमूभिराचर्यते स्म ।



\[७३\] अथ समापनं इदं मधुकण्ठवचनम्,

 अद्भुतं बाल्यचरितं तव सूनोर्व्रजेश्वर ।

 क्व तृणावर्तदलनं क्व मातुर्भयभावनम्? । ।Jङ्च्\_१,७.४९ । । \[अनुष्टुभ्\]



\[७४\] तदेवं तद्दिवावृत्ते पूर्ववदेव तल्लीलापर्वणि साक्षादिव वृत्ते सर्वे पुरस्कृतव्रजेशाः सम्भृततत्तदावेशा यथायथं आत्मपथं प्रतस्थिरे ।



इति श्रीश्रीगोपालचम्पूं अनु

बाल्यलीलाचौर्यशौर्यं नाम

सप्तमं पूरणम्

 | |७ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(८)



***अथाष्टमं पूरणम्***





दामोदरानुमोदः



\[१\] अथेतरद्युरपि प्रभात एव सभां उपविश्य विभातेषु वैश्यजातेषु स्निग्धकण्ठ उवाचकदाचिद्दामोदरमासि दरान्ववसाने, सामोदा यशोदा प्रातर्बालगोपालं शयानं उन्मीलन्निभनेत्रनीलनलिनयुगलं निभाल्य शनैरेव करकिशलयेन पल्यङ्कादुपरि तल्प एव परिलाल्य पुनरसूषुपत्कल्पं । तस्मादल्पं अल्पं निष्क्रामन्ती चालिन्दं विन्दमाना प्राह्णेतरां अह्नाय निजालयव्ययसम्बन्धि दधि कतिपयं निचितनिचयग्रन्थिर्मन्थितुं आरेभे । यस्मिन्नहनि सहनन्दनामन्दस्यन्दनारोहिणी रोहिणी प्रणयमययन्त्रणया निमन्त्रणया श्रीमदुपनन्दमन्दिरं विन्दमानासीत् । परिजननार्यश्च स्वस्वकार्यातिशयपर्यायपर्यापणाय गताः । कार्यातिशयश्चायं

हायनशीर्षायमाणमार्गशीर्षागमे जनवर्गमहितमहेन्द्रमहामहः कुलपरम्पराविहितः सन्निहित आसीदिति ।



\[२\] तदेवं स्वयं एव सयत्नीभूय व्रजराजपत्नी दधिचयं असकृदधिमथ्नती तस्य निद्राया द्राघीयस्त्वाय गायन्ती तदेकतानतया तदाननं एव निचायन्ती परितस्तदीयचरितं एव जगौ । यदुक्तं श्रीबादरायणिना



 यानि यानीह गीतानि तद्बालचरितानि च ।

 दधिनिर्मन्थने काले स्मरन्ती तान्यगायत । ।इति । \[भ्P१०.९.२\]



\[३\] अत्र मन्थनं यथा,

 श्यामा लोलदुकूलरत्नविलसत्काञ्चीचयेनाञ्चिता

 तज्झङ्कारकरम्बितध्वनिधरश्रीकङ्कणालङ्कृता ।

 पश्यन्ती तनयाननं लघुलघून्मीलन्निभाक्षिद्वयं

 श्रीमद्गोपमहेश्वरी चलभुजामथ्नादभीक्ष्णं दधि । ।Jङ्च्\_१,८.१ । । \[शार्दूलविक्रीडित\]

\[४\] गानं यथा



 गोकुलपतिकुलतिलक त्वं असीह ।

 कृतसुकृतव्रजरचितसुखव्रज, नयनानन्दिसमीह । ।ध्रु । ।

 आनन्दोद्भवजन्ममहोत्सवनन्दितगोपसमाज ।

 पूतनिकामृतिनवमङ्गलकृतिवलयितगोकुलराज । ।अ । ।

 धैर्यनिवर्तनशकटविवर्तनं अनु भव्येन परीत ।

 सतृणावर्तकवायुनिवर्तकपरमेशेनानीत । ।ब् । ।

 मधुरप्राङ्गणविरचितरिङ्गन जलजनयन सुपुण्य ।

 नानाकेलिषु नृत्यकलालिषु दर्शितवरनैपुण्य । ।च् । ।

 तर्णकवालधिशबलिततन्वधिवलयितमञ्जुलशोभ ।

 जरतीनिवहे कौतुककलहे प्रबलितमिथ्यालोभ । ।द् । ।

 मां मातरं अनु सुखं उद्वितनु प्रततं सततं कृष्ण ।

 द्रुतं उररीकुरु तनुवृद्धिं पुरुखेलावलिकृततृष्ण । ।ए । ।

 त्रिभुवनदर्शनविस्मयमर्शननिश्चितवैष्णवमाय ।

 हरिवरिवस्यासुखदतमः स्या विगतजरामरकाय । ।फ़् । । । ।Jङ्च्\_१,८.२ । । । इति । \[८ x ८ x ११\]





\[५\] अथ लब्धजागरः स नित्यताशालिलालित्यसागरः सपदि रुदन्निव समुत्थितवान्, मातरं इतवांश्च, यथा,



 दीर्घश्वासं गात्रमोटप्रयुक्तं

 नेत्रे मार्जन्जाग्रदम्बेति जल्पन् ।

 क्रन्दन्मन्थध्वानं आकर्ण्य बालः

 श्रीगोपालः प्रस्खलंस्तां जगाम । ।Jङ्च्\_१,८.३ । । \[रुचिरा\]



\[६\] ततश्च माता बाल्यताघटितलाल्यताजटितप्रणयाकुलकाकुलवसङ्कुलतया तेन सुभगाखण्डलेन विघटिते क्षुब्धदण्डस्य गतिमण्डले स्वयं पयस्तननयोः स्तनयोः प्रस्नवं नवकं तं शावकं पाययामास ।



 पयो वर्षति धाराभिर्वर्षावन्मेदुरश्रियः ।

 तस्याः पयोधरे सुष्ठु कृष्णश्चातकतां गतः । ।Jङ्च्\_१,८.४ । । \[अनुष्टुभ्\]



\[७\] सा तत्र गर्धेनार्धे तेन पीते धन्ये स्तन्ये नेत्रानन्तरगृहान्तरसन्ताप्यमानपयःसन्तानानां उत्सेकं प्रति निर्विवेकतां प्रतिपद्य सद्य एव तं विहाय यद्द्रुतवती, द्रवगमने तस्य पतनभीत्या च न तं गृहीत्वा गतवती ।



\[८\] मधुकण्ठ उवाचकिं इत्थं आत्थ? तावन्मात्राय तस्याः कथं क्षुत्क्षामगात्राद्बालपुत्रादन्यत्र यात्रा युक्तिपात्रायताम्? सा हि वत्सवत्सलानां अच्छताभागुपमा ।



\[९\] स्निग्धकण्ठः सहासं आह स्म, गुरो, पुरोऽ वधीयतां यद्वात्सल्यविलास एव खल्वयं अस्याः ।



\[१०\] मधुकण्ठ उवाचकथं इव?



\[११\] स्निग्धकण्ठ उवाचतथा हि, ये गेहदेहादयस्तं विनास्तमितप्राया मन्यन्ते स्म, ते तु तज्जन्मारभ्य तन्ममतामयममता एव ताभ्यां पितृभ्यां अभ्यमन्यन्त । यद्धामार्थसुहृत्प्रियात्मतनयप्राणाशयस्त्वत्कृते \[भ्P१०.१४.३५\] इति ब्रह्मवाक्ये व्रजमात्रस्यापि तथा श्रूयते, किं उत तयोरिति । इदं च मुग्धं दुग्धं दधि च तदधिकतत्प्रधानतावधिकं एवेति सविशेषतयावगम्यते ।



\[१२\] तदेवं सति तस्याः सेयं भावना क्लेशं अपि विषह्य स्पृह्यमाणां नानानिजगृह्यक्रियां साम्प्रतं न जानाति सोऽ यं बालक इति दयनीयतयास्मदीयं एव खल्वेतदीयकृत्यं कृत्यं इति । सोऽ यं एवंविधस्नेहविविधविधिस्तैरेव बोद्धुं अध्यवस्यते यैः कृतं तर्जनताडनादिकं अपि लालनामयतां कलयति, किं उतान्यत्? यतः,

 स्नेहतः क्वचन रुट्प्रजायते

 तस्य वर्धनकरी च दृश्यते ।

 मेदुरेऽ पि मुदिरे तथा तथा

 विद्युदग्निरसकृद्विवर्तते । ।Jङ्च्\_१,८.५ । । \[रथोद्धता\]



\[१३\] तथा हि, तयोर्मिथो हितयोरुभयोरपि चरितं । दुग्धाय गमनसमये सा खलु तन्मुदिततानिबन्धनं इदं उदितवती, वत्स, निर्मञ्छनं भजामि, क्षणं तावन्मन्थनगर्गरी रक्षताम्, त्वदीयं पयो वीक्ष्य यावद्द्रुतं अहं आयामि इति
। ततश्च



 यावद्विहाय पृथुकं बत मन्थनान्ताद्

 अम्बा ययौ द्रुतं असौ तत आययौ च ।

 तावत्पयोधरयुगं हृदयस्थवस्त्र

 क्नोपं ववर्ष पथि पिच्छिलता यथासीत् । ।Jङ्च्\_१,८.६ । । \[वसन्ततिलका\]



\[१४\] तदेवं अपि स तु निजार्थिते प्रत्यर्थिते भृशं आविजते स्म, यथा

 तेनाथ कोपस्फुरितारुणाधरं

 सन्दश्य दद्भ्यां उदसर्जि रोदनं ।

 दण्डाहतामत्रं अखण्डि चाश्मना

 नालम्भि तस्मिन्नवनीतं अण्वपि । ।Jङ्च्\_१,८.७ । । \[वंशस्थ\]



\[१५\] अत्र तु वर्णयन्ति,

 दन्तेन्दुलेखाविशदाधरारुणं

 चक्षुश्चकोरद्वयं अश्रु चादधे ।

 तदा शिशोरस्य कराम्बुजन्मनाप्य्

 अरिष्टं उद्धूय बलाद्विजृम्भितं । ।Jङ्च्\_१,८.८ । । \[उपजाति १२\]



\[१६\] तदेवं कलशान्तरीणे कालशेये सर्वतो रीणे पर्वान्तरं अपि जातम्, यथा



 ततो गृहाभ्यन्तरशिक्यलक्षितं

 हैयङ्गवीनं परिगृह्य यत्नतः ।

 जघास तत्रोर्वरितं तु पक्षक

 द्वारेण निह्नुत्य जहार केशवः । ।Jङ्च्\_१,८.९ । । \[उपजाति १२\]



\[१७\] स च यत्नो, यथा

 कुञ्चीक्षेपादर्गलां अन्तरङ्गाम्

 अल्पां मुञ्चन्सद्म गत्वा युयोज ।

 कृत्वा खट्टां तत्र निःश्रेणिकाभां

 कृत्वा सर्पिर्गुप्तं अञ्चन्नपागात् । ।Jङ्च्\_१,८.१० । । \[शालिनी\]



 ततः क्षणाद्दुग्धं इतं तु मुग्धताम्

 आधाय माता सुतं आगमद्द्रुतं ।

 अप्राप्य तं तस्य तु कर्म तद्विधं

 बुद्ध्वा सकोपं ससुखं जहास सा । ।Jङ्च्\_१,८.११ । । \[उपजाति १२\]



\[१८\] तत्र प्रथमं शङ्कासङ्कसुकायां तस्यां योगमायाप्रकाशिताकाशवागेव हासप्रकाशनस्य बोधस्य कारणं जातं । \[१९\] सा यथा

 शिशुमधुकृदतक्षन्मध्वसिद्धं पिपासन्

 सरसिजमुकुलाधश्छेदं आचर्य पश्यन् ।

 द्रवविगलनमात्रं तत्र निर्विद्य मध्ये

 कमलं अपरं अञ्चन्प्राप तस्मिन्मधूनि । ।Jङ्च्\_१,८.१२ । । \[मालिनी\]

किं च,

 शमयाञ्चकृषे दुग्धं

क्षुभितं तत्तव सुदक्षता कलिता ।

 शमयसि यदि शिशुकोपं

तादृशं उच्चैस्तदा प्रशस्येथाः । ।Jङ्च्\_१,८.१३ । । \[उद्गीति\]



\[२०\] तदेवं श्रुत्वा हसित्वा कालशेयलेशाध्यवसेयतानपह्नवचरणचिह्नं ईक्षित्वा साधकतमान्तरेण द्वारयन्त्रं मोचयित्वा च सा पुनरेवं आचचार



 गत्वा गृहाभ्यन्तरं अन्यदप्यसौ

 दृष्ट्वा सुतस्यातुलचापलं प्रसूः ।

 तदीयवर्त्मानुगमेन च क्रमाद्

 आलोकयल्लोलविलोचनं च तं । ।Jङ्च्\_१,८.१४ । । \[उपजाति १२\]



\[२१\] तत्र लोलविलोचनत्वम्, यथा

 हविरभिहृतवानिहास्मि दृश्यः

 कथं अथ मातरं ईक्षणं नयानि ।

 इति नयनयुगं श्रुतिद्वयान्तर्

 मुहुरिव वेशयति स्म बालकृष्णः । ।Jङ्च्\_१,८.१५ । । \[पुष्पिताग्रा\]



 अधोमुखीकृत्य बलादुदूखलं

 निविश्य तस्योपरि चञ्चलेक्षणं ।

 कीशाय सर्पिर्ददतं प्रसूः सुतं

 वीक्ष्य स्मितं प्राप तथा च विस्मितं । ।Jङ्च्\_१,८.१६ । । \[उपजाति १२\]



 गूढं प्रतस्थे कृतमोषं आत्मजं

 धर्तुं प्रसूरेष निरीक्ष्य चाद्रवत् ।

 प्रसिद्धिरेषा खलु लोकतः शतं

 दृशोर्मतं हर्तरि भर्तरि द्वयं । ।Jङ्च्\_१,८.१७ । । \[उपजाति १२\]



\[२२\] स खलु दृप्तः शाखामृगस्तु नवनीतानां तृप्तः पटवेष्टितयष्टिं एतां दृष्ट्वा द्रुतं एव शाखां आरूढः ।



 अथ द्रवन्तं सुतं अन्वगात्प्रसूः

 प्रसूनवृष्टिप्रथकेशबन्धना ।

 क्व यासि रे चोरवरेति जल्पिता

 नातिस्फुटक्रन्दनहाससुन्दरं । ।Jङ्च्\_१,८.१८ । । \[उपजाति १२\]



 तोकं धर्तुं सा समीपेऽ पि शीघ्रं

 धावन्ती तत्प्राप धावन्न माता ।

 प्रागञ्चन्तं वायुवेगात्प्रतीची

 स्तोकाम्भोदं यद्वदम्भोदवीथी । ।Jङ्च्\_१,८.१९ । । \[शालिनी\]



\[२३\] अथ पुरद्वारं न मातुर्गमनद्वारं इति मत्वा पलायनग्रहिलस्तद्दिशं एव जग्राह । जननी तु तदानीं तत्राजनतां जानती तं एवानुयातवती । ततश्च,

 यदाद्रवत्पृष्ठं अनीक्षमाणस्

 तदा न लेभे पृथुको जनन्या ।

 यदा भयाद्वीक्षितवान्स पश्चात्

 तदा तयासौ जगृहे करेण । ।Jङ्च्\_१,८.२० । । \[उपेन्द्रवज्रा\]



\[२४\] स च तथापि

 अक्षिणी द्रवगमाय साक्षिणी

 रोदनं क्रुदुदयप्रणोदनं ।

 चालनं वपुषि धार्ष्ट्यपालनं

 सृष्टवानविनयं न मृष्टवान् । ।Jङ्च्\_१,८.२१ । । \[स्वागता\]



 निर्ममे प्रसभं अम्बया मुखं

 सम्मुखं निजशिशोर्यदा यदा ।

 सर्पिरर्पितविलेपनं तदा

 रूक्षणाय तदघुक्षदेष च । ।Jङ्च्\_१,८.२२ । । \[स्वागता\]



ततश्च



 वष्टि चेद्बत भवान्गृहमुष्टिं

 यष्टिं आकलय मत्करमृष्टां ।

 इत्थं उच्चकितिते कमलाक्षे

 तां जहौ निजजहौ व्रजराज्ञी । ।Jङ्च्\_१,८.२३ । । \[स्वागता\]



 मा मेति वदता तेन, चोर चोरेति गीःकलिं ।

 रहसा सह सा राज्ञी सहसा सहसातनोत् । ।Jङ्च्\_१,८.२४ । । \[अनुष्टुभ्\]

 अहो राजासि चोराणां, चोरास्त्वत्पितृगोत्रजाः ।

 इत्याद्यचकलन्माता शिशुना गव्यचोरिणा । ।Jङ्च्\_१,८.२५ । । \[अनुष्टुभ्\]



किं च



 दधिमण्डः कथं खण्डो? दण्डोऽ यं परमेशितुः ।

 घृतं कीशाय कः प्रादाद्? असौ येन विनिर्मितः । ।Jङ्च्\_१,८.२६ । । \[अनुष्टुभ्\] इति ।



 शङ्के स्वादुङ्कारं इत्थं सदा त्वं

 यज्ञाङ्गीयं लेक्षि हैयङ्गवीनं ।

 एवं चोरङ्कारं अम्बा शिशुं तं

 प्रत्याक्रोशन्त्यार्द्रचित्ता बभूव । ।Jङ्च्\_१,८.२७ । । \[शालिनी\]



\[२५\] ततः ससंरम्भं विहस्य, सरहस्यं उच्यताम्, दम्भश्च मुच्यतां इति मात्रा पृष्टः सृष्टरोदननेत्रः पुत्र उवाच



 त्वय्युद्भटं प्रद्रवन्त्यां अङ्घ्र्याः कटकघट्टनात् ।

 अस्फुटद्दधिमण्डस्य घटः, का मम धृष्टता? । ।Jङ्च्\_१,८.२८ । । \[अनुष्टुभ्\]

 कीशोऽ यं ईशनिर्दिष्टः प्रविष्टः सद्म मुष्टये ।

 कृष्टः सर्पिःपरामृष्टो मया, का मम दुष्टता? । ।Jङ्च्\_१,८.२९ । । \[अनुष्टुभ्\]

 तथापि त्वां आत्तयष्टिं दृष्ट्वा दुद्रव चोरवत् ।

 त्वं पुनर्मां वृथा भीतं अपि दुद्रोथ निर्दयं । ।Jङ्च्\_१,८.३० । । \[अनुष्टुभ्\]



\[२६\] अथ सानुतापं इव माता प्राहरे वाचोयुक्तिमत्तम चोरोत्तम! त्वं नरोत्तमजातोऽ पि वानरप्रियो वानरप्रकृतिरेवासि ।



\[२७\] सुतस्तु सभयं सभयप्रदानं अप्युवाचततो वनं एव प्रविश्य स्थास्यामि ।



\[२८\] अथ माता सभयं चिन्तितवती, को जानीयात्, कुर्यादपीदं मानी । तर्हि तन्निबन्धनं बन्धनं एव सन्धेयम्, यदेकया मयालयबालयोरवधानं दुर्धानं भविता
। \[२९\] स्पष्टं त्विदं उक्तवती



 रे चौर चञ्चलविलोलविलोचनश्री

 निक्षिप्तमोह मनुषे विनिवारणं न ।

 बद्ध्वा भवन्तं अहं आशु चलामि गेहं,

 शक्तिर्यदि प्रथयतां कुरु चौर्यं अन्यत् । ।Jङ्च्\_१,८.३१ । । \[वसन्ततिलका\]



\[३०\] बन्धोद्यमे रुषिततारुषितः पुत्रः फुत्कुर्वन्निव सास्रं उच्चैरुवाचाम्ब, रोहिणि, सह सहजेन क्व गतासि? त्वया रहितं मां इयं बध्नाति, तद्द्रुतं इह समेहि ।



\[३१\] तदेतद्दूरगतया तया नावधार्यते स्म, किन्तु पराः पारम्पर्येणावधार्य कृतोपालम्भचर्याः काश्चिन्निकटनिकाय्या नार्यः परिवार्य मिलिताः । स्ववाचं इह स्मारयितुं ऐकागारिकः सोऽ यं भवदगारेऽ पि कां कारिं अकार्षीतिति सूचयन्त्य इव सह जहसुश्च ।



\[३२\] ततस्तदनवदधती कुन्तलसन्तानबन्धाद्विघटितां पट्टडोरीं एकां उपसाद्य, सद्यः सद्मद्वारान्तरुपसद्यमानं उदूखलं अनु वत्सगलबन्धवदलग्नं एवावलग्ने सनिर्बन्धं बन्धुं उद्यतवती, स्तनन्धयं शिक्षाजननी जननी । सा तु द्व्यङ्गुलाङ्गन्यूनाजनि ।



\[३३\] ततश्च तस्या धम्मिल्लादुद्वास्यान्यस्या विन्यस्तत्वेऽ पि तदवस्थतायां दृश्यमानायां साश्चर्यं इव नार्यर्पितैर्मन्थननेत्रैर्बहुभिरपि पारं न वव्राज व्रजेश्वरी । ततश्च



 तदङ्गे द्व्यङ्गुलाभासे सर्वे लब्धावकाशकाः ।

 दृश्यन्ते स्म वटास्तत्र विदूराद्रौ घना इव । ।Jङ्च्\_१,८.३२ । । \[अनुष्टुभ्\]



\[३४\] तदेतत्पश्यन्तीभिः परिहसन्तीभिरुक्तम्, व्रजदेवि, निवेदितं एवास्माभिः; स एष समुन्नतया मोहनतया कफल्लकं अपि वेल्लयन्लोप्त्रमात्रसुकलतानन्दी परास्कन्दी सन्दीप्यते इति ।



\[३५\] सा प्राहकिं जानात्यसावद्यजातः, किन्तु भवतीनां एव कापीयं अवद्याविद्या यदन्तरस्य पक्षपातिन्यः समीक्ष्यध्वे, बहिरेवान्यथा व्यवहारतया विहरन्त्यः स्थ ।



\[३६\] सर्वाः सहासं ऊचुः, तत्रभवति, भवच्चरणेभ्यः शपथं आचरामः, नास्माकं विस्मापिकेयं विद्या विद्यते इति ।



\[३७\] सा च चेतसि विचारं आचचार, तर्हि गर्गवचनवर्गवत्सकृत्कापि भागवती शक्तिरेवामुं अवरुणद्धि, न चायं किञ्चिदपि जानाति ।



\[३८\] अथेयं अस्याश्चर्यस्य पर्यन्तं पर्यालोचितुं ताभिरेव गृहादन्यान्यपि मन्थनदामानि मुहुर्मुहुरानाय्य सनिर्बन्धं बन्धं आदधत्यपि गत्यन्तरं न प्राप । ततश्च



 बध्नती न तु सुतं व्रजेश्वरी

 पारं आप तदपारकर्मणः ।

 घर्मवारिवरिमाणं आव्रजद्

 वारवारं अलकावृतीरपि । ।Jङ्च्\_१,८.३३ । । \[रथोद्धता\]



\[३९\] ततो यावदेव यादवदेवकुलजस्य तस्य हठवत्तायां प्रयत्नाधीरासीत्, तावत्तदाग्रहोऽ पि ग्रहनिगृहीत इवाभूत् । मातृवैकल्येन कल्यमानमनस्त्वे तु प्रथमडोरिकाद्वयमात्रसम्बद्धगात्रतया बद्ध एव सोऽ यं अबुध्यत । अन्यानि तु सर्वाणि दामानि तस्मिन्नुर्वरितान्येवादृश्यन्त । \[४०\] योगमायानामिनी तत्कर्मकारिणी हि तन्मनोऽ नुसारिणी, यया तन्निष्पाद्य मातरं प्रत्य्, अपि भ्रम एवायं इति प्रत्ययः प्रत्यहं आसाद्यत । \[४१\] अथ लब्धसन्धं तं बन्धं दीर्घतमयान्यया रज्ज्वाबध्य च तया तदुदूखलमध्यं बबन्ध । \[४२\] बद्ध्वा च माता शिक्षां घटयन्ती निजकठिनतां एव तस्मिन्हठिनि प्रकटयन्ती ताभिर्विहसन्तीभिः सह सनर्मगेहकर्मणे गच्छन्ती, तत्परिपालनाय बालकान्परितः

स्थापितवती ।



\[४३\] ततश्च गतासु तासु क्षणं कृतरोदनविनोदः, पश्चाद्बहलखलं प्रत्युदूखलनोदनाय लब्धमोदः स तु बद्ध एव केवलबालवलिततया प्रबलितचापलश्रद्धस्तैः सह प्रहसन्खेलन्नुलूखलं एतं लघु लघु चालयां आस, हारयामास च तैरेवोल्बणहासतया शुल्वहारिणीनां लब्धशून्यसाधर्म्यहर्म्यश्रेण्या हारिशिक्यितनवनवनीतादिकं आहारयामास च । किन्तु, तत्कर्षणमयहर्षप्रदलीलया न च करेण न चापरेण तदुद्दानमोचनरोचनतां अवाप ।



\[४४\] तत्र तु पुरद्वारपुरस्ताद्वर्ति वातावर्तवर्तितनर्तनं इव यमलं अर्जुनद्वयं अस्य नेत्रवर्त्मनि वर्तते स्म । क्रमेण चासौ तयोरन्तर एव विक्रमते स्म इति ।



\[४५\] एतावन्मुक्तकण्ठं उट्टङ्कयन्स्निग्धकण्ठस्तद्भञ्जने कारणं हरेरैश्वर्यप्रचारणं इति तत्प्रतारयन्कारणान्तरं एव व्याजहार \[४६\] ततः स्फुटं झटिति परतः पर्यटितुं उत्कण्ठया तन्मध्यसम्बद्धेनैवाध्वना निश्चक्राम, तदध्वनस्तु सङ्क्षिप्ततयाधःक्षिप्ततया तदुदूखलं प्रतितष्टम्भे
।



\[४७\] अथ स्फुटं असौ वटीत्रोटनेच्छया तत्कृष्टवान् । हठादाकृष्टे च तस्मिन्



 कुठद्वयं कटकटशब्दमुग्ज

 विघट्टितं स्फुटं अलुठद्द्वयोर्दिशोः ।

 न धीधृतिं वधिरविमुग्धतां अधि

 व्रजन्नधि व्रजं अदधात्प्रजाव्रजः । ।Jङ्च्\_१,८.३४ । । \[रुचिरा\]



 चित्रं तुत्रोट तत्तत्र वज्रमज्जार्जुनद्वयं ।

 न पुनर्मातृवात्सल्यनिर्बन्धमयबन्धनं । ।Jङ्च्\_१,८.३५ । । \[अनुष्टुभ्\]



\[४८\] श्लोकयन्ति चात्र



 श्यामाङ्गद्युति किङ्किणिध्वनिधरं रिङ्गातिरङ्गप्रदं

 कर्षच्छश्वदुदूखलं खरखरत्कारप्रकारप्रथं ।

 विस्फूर्जप्रतिमार्जुनद्वयकटत्कारार्जितात्कौतुकात्

 पर्यावृत्तनिरीक्षणं व्रजवधूलाल्यस्य बाल्यं स्तुवे । ।Jङ्च्\_१,८.३६ । । \[शार्दूल\]



\[४९\] अथ तयोरत्यूर्जितेन विस्फूर्जितेन मुहूर्तार्धं आर्ततया गोष्ठाधिष्ठाना मूर्च्छां ऋच्छन्तः स्थिताः, तन्निकटसङ्घट्टिनीं अर्भकघटां विना । सा तु तल्लीलामाधुरीधुरीणतया चित्राकृतिरिव मित्रावली न वित्रासं आससाद । \[५०\] दूरादपि तदूर्जितं विस्फूर्जितं सम्भ्रमकार्यवधार्य तु व्रजपतिमुखास्तर्कितमुखास्तदेवाभिप्रतस्थिरे । सत्रा सत्रासं अत्राभिदधिरे च



 विना वातं विना वर्षं विद्युत्प्रपतनं विना ।

 विना हस्तिकृतं दोषं केनेमौ पातितौ द्रुमौ? । ।Jङ्च्\_१,८.३७ । । \[अनुष्टुभ्\]

 अजन्यजन्यं एतावज्जाता निर्जनता कुतः? ।

 तस्मात्तस्मान्महागर्जान्मूर्च्छां आर्च्छन्व्रजे जनाः । ।Jङ्च्\_१,८.३८ । । इति ।

\[अनुष्टुभ्\]



\[५१\] अवदधिरे च तन्निकटतटस्थं भासमानहासविलासमुखं उलूखलं कर्षन्तं लीलासुखं वर्षन्तं बालगोपालं । तेन च, कथं, कथं? इति कथयन्तस्तं आवृन्वन्त एवावतस्थिरे ।



\[५२\] स तु पितरं अनुविन्दमानं अनुचक्रन्द । \[५३\] पिता चान्तःसम्भ्रान्तः सन्नपि तस्य सान्त्वनाय मुखमात्रं हसितपात्रं आचरन्नचिरादेव तं विपाशयामास । \[५४\] सरोदनवदनं वदनं चुम्बन्विदन्नपि मुहुः पप्रच्छ च, पुत्र, कुत्रत्यः स खलु खलबुद्धिर्येन चोलूखले निर्बन्धजनितबद्धस्त्वं असि? इति ।



\[५५\] स तु पितरि रतश्चिरतः श्लिष्टकण्ठतयाभ्यर्णं आगतः कर्णे वर्णयामास, तात, मातैव इति ।



\[५६\] पिता तु तां पूर्वं विगतसंवेदतया अनन्तरं तु स्वत एव जातनिर्वेदतया दूनां वेद स्म । तत एव न सहसा रहसापि परिभाषितुं इयेष । अज्ञतयावज्ञया न च पप्रच्छ बालकान्, किं इदं वृत्तम्? इति ।



\[५७\] ते तु स्वयं एवोचुः, स्फुटं अनेन कृतमध्यगमनेन विस्तीर्णखले पुरस्थले क्रीडितुं निष्क्रम्य, विकृष्टतले तिर्यग्भावादचले चास्मिन्नुलूखले खटत्खटिति त्रुटिततां ऋच्छत्कुठद्वयं झटिति लुठद्भावं आनर्च्छ ।



\[५८\] ततश्च खण्डिताभ्यां आभ्यां निर्गत्य कटकमुकुटकुण्डलादिमण्डितौ रोचिष्मद्वपुष्मन्तौ शुष्माणौ प्रणमन्तौ समन्तादेतं किं अपि सन्तोषयामासतुः । तदुत्तरं उत्तरस्यां दिशि प्रास्थिषातां ।



\[५९\] तदेतदाकल्य, बालानां प्रलापोऽ यं इति वत्सलाः कलयाम्बभूवुः । अन्ये तु सांशयिकतानपेतचेतसः प्रजाताः ।



\[६०\] ततश्च क्रमादेकद्व्यादिप्रक्रमान्मिलितेन व्रजजनेन समं व्रजभूपालः स्वबालकेनाङ्कं सदलङ्कृत्य नित्यकृत्यकृते कालिन्दीं अनुविन्दमानस्तेनानुषज्य निमज्य तत्रैव विप्रैः स्वस्तिवाचनादिकं आचर्य, महादानादिकं विसर्ज्य, निकाय्यं आसज्य च, पूर्वाह्नभोजनाय ससज्ज ।



\[६१\] तज्जाया तु तज्जाभ्यां दुःखलज्जाभ्यां सज्जती गृहादाग्रहाच्च न निष्क्रान्तवती, न च गृहागताः सम्भाषितवती । सर्वास्वर्वागेव निवृत्तासु, समाधानोहिनी रोहिणी गौरवपात्रीभिः पौरोगवीभिः परिवेषयामास ।



\[६२\] श्रीव्रजराजस्त्ववरात्मजं रामं अपि समानीय तेन सुतेन च सार्धं तयोः स्निग्धकलकोलाहलनिदिग्धः सग्धिं आचरितवान् । ताभ्यां मूर्तपरमानन्दपूर्ताभ्यां मुहूर्तं एकं विश्रम्य च सम्यगीदृगौशीरसुखधीरचेता गवागमनरम्यसमये गोस्थानं आगम्य गोदोहनादिकार्यं च कारयति स्म । \[६३\] उदवसितादतिसितां सितां आनाय्य तया सहितं सुहितं सह सवयोभिस्तनयौ स्तनपानप्रतिनिधितया धारोष्णं पयः पाययामास च । शिक्षयामास च तत्र पत्रपुटीघटनां ।



\[६४\] अथ पुनरपि हर्म्यं आगम्य ताभ्यां आचरितसायम्भोजनसुखसमाजे व्रजराजे, सहरोहिणीकास्तदीयसन्ततसुखाभीकाः स्वकुलमाणिक्यलक्ष्म्यः सर्वाः प्रामाणिक्यः समासाद्य निवेदवत्यः



\[६५\] राजन्, कृष्णजनन्यद्य न भुक्तवती, न केनचिदुक्तवती च वर्तते । तां अनु सर्वाश्च तथा वर्तन्ते ।



\[६६\] व्रजराजस्सहदुःखहासं उवाचवयं किं कुर्मः? रोषं अनुवर्तमाना स्वयं एव स्वदोषं पश्यतु ।



\[६७\] सर्वाः सास्रं ऊचुः, हन्त, सा खल्वन्तर्बहिरप्यतिक्ॐअला तवेदृशालापेन तापेनातिम्लास्यति ।



\[६८\] व्रजराजस्तु सस्मितः सुतं अपृच्छत्, स्वमातरं यास्यसि?



\[६९\] कृष्ण उवाचनहि नहि, किन्तु त्वां एव समया समयान्गमयिष्यामि ।



\[७०\] अथ राजज्यायःप्रजावत्यः सहासं ऊचुःस्तनं कस्य पास्यसि?



\[७१\] कृष्ण उवाचसितासम्भविष्णु धारोष्णं पयः पास्यामि ।



\[७२\] सर्वा ऊचुःकेन क्रीडिष्यसि?



\[७३\] कृष्ण उवाचतातेनैव समं । तथा भ्रातरं अपि सङ्गं गमयिष्यामि ।



\[७४\] व्रजराज उवाचभ्रातुर्मातरं कथं नानुगच्छसि?



\[७५\] कृष्णः सरोषास्रं उवाचमां विहायेयं अपीयाय इति ।



\[७६\] तदेतदाकर्ण्य सास्रा रोहिणी नीचैरुवाचपुत्र, कथं कठोरायसे? माता तव दुःखायते ।



\[७७\] कृष्णस्तदेतदश्र्ण्वन्निव सास्रं पितृमुखं ईक्षते स्म । रोहिणी तु सङ्कर्षणं तस्य सङ्कर्षणाय सञ्ज्ञया ज्ञापयामास । तेन गृहीतहस्तः पुनरसौ निरस्ततद्धस्ततया विद्रुत्य पितुरुत्सङ्गसङ्गी बभूव । तथाभवंश्च भुजाभ्यां अवगुण्ठिततत्कण्ठः कृतबाष्पवृष्टिं तद्दृष्टिं एव पश्यंस्तं अतीव वश्यं आचरन्नासीत् ।



\[७८\] व्रजराजस्तु मातर्यन्तःस्नेहं अस्य पर्यालोच्य तदभिव्यक्तये हस्तं किञ्चिदुदस्तं विधायाभिदधेपुत्र, यदि वक्षि, तर्हि बाढं तां ताडयामि ।



कृष्णस्तु तदसहमानस्तस्य हस्तं स्तम्भयामास । \[७९\] ततो व्रजराजः पुनर्विहस्य निजवत्सलतयातीव सदयं तदीयमातुरपि हृदयं अधियन्पुत्र, तव माता यद्येवं भविष्यति, तदा किं करिष्यसि? इत्यनधातोर्विरुद्धार्थं प्रयुज्य सपरिहासं आह स्म ।



\[८०\] कृष्णस्तु बालकभावेनाजस्रं मातरि सतृष्णः सास्रं, कुत्र मे माता? तत्र गम्यतां इति सशङ्कं रोहिण्यङ्कं गतवान् । \[८१\] ततश्च, प्रहसितकलकलेषु सकलेषु परमसुखारोहिण्या रोहिण्यानीतः सोऽ पि वेश्म प्रविश्य सरोदनमोदं अम्बालागलं लग्नवान् । ततश्च



 वत्समूर्ध्नि चिबुकं दधती सा

 धेनुवद्वलितघर्घरशब्दा ।

 रोदनप्रथनया द्रवदात्मा

 रोदयत्परिकरानपि सर्वान् । ।Jङ्च्\_१,८.३९ । । \[स्वागता\]



\[८२\] अथ तासां त्वनेकसान्त्वनया लब्धशान्तिः किञ्चिद्व्यञ्जितमुखकान्तिः श्रीसुमुखकन्येयं स्तन्येन तनयं प्रीणयामास । बुभुजे च सहाग्रजातेन तेन परमहिताभिः सहिता ।



\[८३\] तदारभ्य तु सङ्कोचं उपलभ्य व्रजराजलोचनगोचरतां वासरत्रयं नासादितवती । दिनान्तरे तु पितृनिदेशपालबालगोपालेनैव चेलाञ्चले गृहीत्वा नीता । तद्दिनश्च सनर्मामोदं दामोदरः इति व्रजवधूभिराहूयते स्म, सोऽ यं श्याममनोहरः इति ।



व्रजेश्वरीं स्तोतुं अपीह कोविदः

 को वा भवेल्लोकगलोकसङ्ग्रहे ।

 ब्रह्मापि सर्वोऽ पि रमापि यत्कला

 कलां च नाञ्चीदिति बादरायणिः । ।Jङ्च्\_१,८.४० । । \[उपजाति\]



\[८४\] सोऽ यं अस्या बादरायणिना घटितसम्यगुद्घट्टनः श्रीमान्यशःपटहशब्दस्त्रैलोक्यं एव श्लोक्यतया पर्यटन्नस्ति । तथा हि, नेमं विरिञ्चिः \[भ्P१०.९.२०\] इत्यादि ।



\[८५\] श्रीरामस्तु निजानुजं सतृष्णं आह स्म, स्मरसि, भ्रातर्, बृहद्वने वत्स्यावः ।



\[८६\] अनुजोऽ पि सस्मितं आह स्म, आं आं, तत्र क्रीडां अपि करिष्यावः इति
।



\[८७\] अथ कथकः समापनं आह



 ईदृशस्तनयो जातस्तव गोपमहेश्वर ।

 यौ वृक्षावपि तौ स्वस्य दिव्यभक्तौ विनिर्ममे । ।Jङ्च्\_१,८.४१ । । \[अनुष्टुभ्\]



\[८८\] तदेवं वृत्ते वृत्ते सर्वे तत्तत्कथां अपि तत्तत्पर्वैवानुभूय स्वं स्वं आवासं आसन्नवन्तः ।



इति श्रीश्रीगोपालचम्पूं अनु

दामोदरानुमोदो नाम

अष्टमं पूरणम्

 | |८ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(९)



***अथ नवमं पूरणम्***





श्रीवृन्दावनदेशे प्रवेशः



\[१\] अथ दिनान्तरे भासमानायां सभायां श्रीव्रजराजः पर्यनुयुक्तवान्, वत्स स्निग्धकण्ठ, तौ खलु वृक्षौ व्रजे सङ्कल्पप्रदतया देवतासदृक्षौ । ततः प्राग्जन्मनि कीदृशाव्, अत्र वा कस्मादागतौ, सम्प्रति च कीदृशतया क्व गतौ?



\[२\] स्निग्धकण्ठ उवाचपूर्वं धूर्जटिमित्रादुत्पन्नवन्तौ श्रीदेवर्षिवर्ये धार्ष्ट्यं अनुष्ठितवन्तौ सन्तौ, परिणामतः परमानुग्रहेण श्रीदेवर्षिवर्यकृतनिग्रहेण वृक्षतायां अपि भवगद्भक्ततां आगतवन्तौ । प्रतिभवदवतारं उद्भवतस्तस्य बृहद्वनस्थभवद्गृहस्य तु सदेशे देशे यमलार्जुनवेशेन स्थितवन्तौ । एतदनन्तरं च निजगतिं आगतवन्तौ परमभगवद्भक्तिमन्तौ च जातवन्तौ । सम्प्रति तु तद्भक्तिफलव्यक्तिं अप्याकलयन्तौ वर्तेते ।



\[३\] व्रजराजः सकौतुकं उवाचकथ्यतां तथ्यं, सम्प्रति कुत्र प्रतियातौ?



\[४\] अथ स्निग्धकण्ठः स्वमुखकमलं नमयित्वा तुष्णीं इव स्थित्वा च मधुकण्ठं कटाक्षेणेक्षाञ्चक्रे ।



\[५\] व्रजराज उवाचसङ्कुचन्निव कथं नोचितवानसि?



\[६\] स्निग्धकण्ठः ससम्भ्रमं उवाचदेव, वयं किं ब्रूमहे? श्रीचरणाः स्वयं एव वेत्स्यन्ति ।



\[७\] व्रजराजः सस्मितं उवाचसत्यं भवदुक्तं पुनरुक्तं एव भवेत्, यतो भवतो मौनं एवात्र ब्रवीतीति रीतिवशाज्ज्ञातवन्त एव च वयं । तथापि, स्वमुखेन सुखेन योजयतु भवानस्मान् ।



\[८\] स्निग्धकण्ठ उवाचसर्वसुखवर्षिश्रीदेवर्षिचरणानां कृपणविषयकृपाक्प्ततदेतद्गती लब्धमती तावेव स्फुटं आवां इति ।



\[९\] तदेतदाकर्ण्य निर्वर्णिततन्मुखाः श्रीव्रजराजप्रमुखाः समाहूय भूयः सकौतुकं ससुखं तौ मिलितवन्तः । मध्ये समुपवेश्य निरीक्षितवन्तश्चेति । \[१०\] पुनस्तु तत्प्रश्नानन्तरं मधुकण्ठः क्रमप्राप्तां कथां प्राह, \[११\] तदेवं विचित्रात्पूर्वचरित्राद्दिवसपञ्चकानन्तरं श्रीमानुपनन्दः स्वमन्दिरं विन्दमानः स्वपत्नीं पप्रच्छ, अद्य स्वदेवरनरदेवगृहे किं गमनमङ्गलं जगृहे भवत्या?



\[१२\] पत्नी प्राहाथ किम्, को वा तद्गमनं विना मनो मानयितुं शक्नोति, किं उत भवद्विधसविधसम्बन्धिनस्ते वयम्?



\[१३\] पतिराहविशेषश्चेत्कथ्यतां ।



\[१४\] पत्नी प्राह



 यस्मिन्प्रेमप्रचुरं भयं अपि तस्मिन्विभाव्यते प्रचुरं ।

 यद्वन्नेत्रं शङ्काविषयस्तद्वन्न कर्णादि । ।Jङ्च्\_१,९.१ । । \[गीति\]



\[१५\] तथा हि, यद्यपि निरवद्याधानविधातृमातृप्रभृतिभी रक्ष्येते सभीभिरेव तौ, तथापि खेलवेलायां सम्भालयितुं अपारणीयतया सुकलं एव विकलयतः । तत्र चाद्यतनं वृत्तं प्रतिपद्यताम्



\[१६\] तौ भवद्भ्रातृजौ सनिजव्रजव्रजेश्वरभोज्यसज्जनाय जनितामोदायां यशोदायां तदीयसाहायकारोहिण्यां अपि रोहिण्यां आशङ्कापात्रीर्धात्रीर्वञ्चयित्वा विदूरं चञ्चितवन्तौ । यथा,



 धात्रीणां अपरत्र कर्मणि मनाग्दत्तात्मनां अग्रतः

 सव्यासव्यदृशोर्दृशोरविषये सान्तर्द्धिदेशे च तौ ।

 क्रीडादम्भवशात्क्रमादपगतौ विद्रुत्य दूरस्थितौ

 तत्राथ स्वसुहृद्भिरुद्धतगणैः कोलाहलं चक्रतुः । ।Jङ्च्\_१,९.२ । । \[शार्दूल\]



\[१७\] अथ तथा निकृतस्तत्पालनाधिकृतधात्रीवर्गः क्षणात्कृतावधानसर्गः शीघ्रं एव कृतानुमार्गः क्रमेण स्वस्याकारणं अकारणतां आसादितं अवधार्य निजेश्वर्योरावेदयामास ।

\[१८\] तावच्च ततोऽ प्यतिदूरं गम्भीरसरित्तीरं गतावाकर्ण्य पूतनासूदनप्रसू रामाम्बालां एव तयोः सङ्कलनाय चालयामास ।ऽहन्त, न जाने खल्वर्जुनयुगलवद्दुर्जनप्रेर्यमाणतया कश्चिदनोकहो वा नद्यवरोहो वा स्खलतीति मयि पाककर्मविपाकावरुद्धायां सत्वरं त्वं एव स्वयं याहिऽ इति ।

 सा च तत्र गता शीघ्रं व्यग्रीभूताङ्गमानसा ।

 सरित्तीरगतं कृष्णं भग्नार्जुनं अथाह्वयत् । ।Jङ्च्\_१,९.३ । । \[अनुष्टुभ्\]



\[१९\] ततश्च क्रीडारङ्गाकुलतया तदनङ्गीकर्तरि सङ्गीशितरि कृष्णे कृष्णाग्रजे च तदनुगतृष्णे, सा परिवृत्य सद्मागत्य तस्य किञ्चिद्भयस्थानं प्रभवस्थानं एव प्रस्थापयामास ।



\[२०\] ततश्च तन्माता च गत्वा



 क्रीडन्तं तनयं बालैरतिवेलं सहाग्रजं ।

 वीक्ष्य स्तनमिषात्स्नेहं वर्षन्ती हूतिं आतनोत् । ।Jङ्च्\_१,९.४ । । \[अनुष्टुभ्\]



\[२१\] न तु सहसा समीपं आप तत्पलायनशङ्कया । आहूतिमाधुरी चेयं आस्वादधुरीणतां नीयताम्



 कृष्ण कृष्णारविन्दाक्ष

तात एहि स्तनं पिब ।

 अलं विहारैः क्षुच्छ्रान्तस्

तद्भवान्भोक्तुं अर्हति । ।\[भ्P१०.११.१५\] इति ।



\[२२\] तथापि मिथः सङ्घर्षयतः क्रीडातर्षवन्तं तं अनागच्छन्तं धर्षयन्ती, विच्छिदुरताविधुरसजातीयस्नेहस्य द्वितीयपात्रं आदृतस्ववचनमात्रतयावश्यं एव वश्यं श्रीबलभद्रं एव सानुक्रोशं चुक्रोश



हे रामागच्छ ताताशु सानुजः कुलनन्दन ।

 प्रातरेव कृताहारः क्रीडाश्रान्तोऽ पि पुत्रक । ।

 प्रतीक्षते त्वां दाशार्ह भोक्ष्यमाणो व्रजाधिपः ।

 एह्यावयोः प्रियं धेहि, स्वगृहं यात बालकाः । ।\[भ्P१०.११.१६७\]



\[२३\] ततो मातृहर्षणाय निवर्तयितुं कृष्णं कर्षति सङ्कर्षणे, सच्छलप्रोत्साहनं तं एव भणति स्म



 धूलिधूसरिताङ्गस्त्वं तात मज्जनं आवह ।

 जन्मर्क्षं तेऽ द्य भवति विप्रेभ्यो देहि गाः शुचिः । ।\[भ्P१०.११.१८\]



\[२४\] पुनस्तदानीं एव गृहादागतान्बालानाकलय्य स्पृहां बृंहयन्ती बभाषे,



पश्य पश्य वयस्यांस्ते मातृमृष्टस्वलङ्कृतान् ।

 त्वं च स्नातः कृताहारो विहरस्व स्वलङ्कृतः । ।\[भ्P१०.११.१९\]



\[२५\] तदेवं बाल्यं एवारभ्य विप्रपोषणादात्मनस्तोष इति तदारम्भाय स्तम्भमानं आह्वानादिलक्ष्येण लघु लघु समीपं आसन्ना सरामं रामानुजं भुजयोर्गृहीत्वा गृहं आनिनाय ।



\[२६\] ततश्च, जन्मर्क्षं ते इति मिथ्याकथ्यमानं अपि तेन गृहीतं नितरां एव गृहीतवती व्रजराजगृहिणी तत्पर्व, यत्र दुष्टदृष्टिनिवारणाय सयन्त्रा मन्त्रा मुहुर्विन्यासं ऊहुः ।



\[२७\] तदेवं अवधाय स सर्वदर्शः श्रीमानुपनन्दः पराममर्श, सत्यं आशङ्कितं प्रजां प्रति प्रजावत्योरनयोः प्रजावत्योः, यदिदं गोष्ठप्रकोष्ठं अवदुष्टं इव दृश्यते । भवतु, व्रजराजसमाजं अनु विचारयिष्यामः ।



\[२८\] तत्पत्नी प्राहविचारः पुनस्तत्रभवत्येव स्थास्यते ।



\[२९\] अथ प्रातरेव गोव्रजव्रजान्तस्थायां सर्वास्थास्पदव्रजराजसमाजराजमानायां आस्थान्यां मिलिता गोपाला गोपालनादिसौकर्यं नात्रेति पर्यालोचयामासुः



\[३०\] चिरवासेनोत्सन्नतासन्नवनतया बृहद्वनस्य । तत्र तु वयोज्ञानाभ्यां वृद्धः श्रीरामकृष्णप्रेम्णा समृद्धः स्वाङ्कपल्यङ्कं सदलङ्करिष्णुना मध्ये मध्ये च चिबुकं गृहीत्वा वितथप्रश्नं आचरिष्णुना तत्तदा क्रीडनकयाच्ञासतृष्णेन कृष्णेन लभ्यमानानन्दः श्रीमानुपनन्दः प्रावोचदखिलरोचनं । इह च व्रजराजस्य सङ्कोचं अवलोचयन्बालप्रजामात्रस्य हितपक्षं उपलक्षयामास । यथा



 ऽइह न स्थेयम्ऽ इतीत्थं व्रजहितं उक्तं भवद्भिर्यत् ।

 तत्पुनरतिबालानां हितप्रधानं मम स्फुरति । ।Jङ्च्\_१,९.५ । । \[उपगीति\]

 सहजनिजनिते यन्मम परपरयत्नेन रक्षितेऽ प्यत्र ।

 जातं विप्लवजातं, तस्मात्किं स्यादिहोर्वरितम्? । ।Jङ्च्\_१,९.६ । । \[आर्या\]

 तत्तदुपद्रवजाते केवलपरमेशितू रक्षा ।

 तस्मिन्भारं दद्यादिति च न खलु तत्परैरिष्टं । ।Jङ्च्\_१,९.७ । । \[उद्गीति\]

 चलता द्वयं अनुचिन्त्यंः त्याज्यं गम्यं च यद्धाम ।

 त्याज्यं दुःखनिदानं, गम्यं सुखितानिधानं तु । ।Jङ्च्\_१,९.८ । । \[उपगीति\]

 स्थानं तदपदेयं, यदिह परत्र च घटेत दुःखाय ।

 बृहदाख्यं वनं अनुपदं ऐहिकदुःखाय साम्प्रतं जातं । ।Jङ्च्\_१,९.९ । । \[गीति\]

 स्थानं तदुपदेयं, यदिह परत्र च घटेत सौख्याय ।

 वृन्दावनारण्यं चादः समस्तसुखतमं अतीव पुण्यं च । ।Jङ्च्\_१,९.१० । । \[गीति\]

 गोवर्धन इति नामा यत्रारण्ये गिरिः स्फुरति ।

 तत्खलु गोजातीनां गोपानां चास्ति सर्वस्वं । ।Jङ्च्\_१,९.११ । । \[उपगीति\]

 गोपाः काननकरदा ग्रामादीनां विनिश्चयाभावात् ।

 तदपरकाननगमने राज्ञां चाज्ञा स्वतःसिद्धा । ।Jङ्च्\_१,९.१२ । । \[आर्या\]

 सुखतो भयतो वा यत्कृत्यं कर्तव्यतां याति ।

 शीघ्रं यत्खलु कार्यं वलयति शङ्कां अलं विलम्बस्तु । ।Jङ्च्\_१,९.१३ । । \[उद्गीति\]

 उत्थातव्यं तस्मादस्मात्सद्यो न कार्यं आलस्यं ।

 तुलिता ह्युद्यमकलना कृत्यं यद्यद्यदा क्रियते । ।Jङ्च्\_१,९.१४ । । \[आर्या\]

 इयं अस्माकं उदीक्षा युष्मभ्यं यदि तु रोचमाना स्यात् ।

 परवीक्षितेऽ पि वस्तुनि बहुसम्मतिरुत्सवं दुग्धे । ।Jङ्च्\_१,९.१५ । । \[आर्या\]

 भवति तु चेदिह भवतां समर्थना तर्हि गावः प्राक् ।

 सम्यक्पायितवत्साश्चरन्तु वृन्दाटवीवर्त्म । ।Jङ्च्\_१,९.१६ । । \[उपगीति\]

 पश्चात्पटगृहशकटान्यटन्तु गृह्यं समस्तं आदाय ।

 विधिविधिसिद्धा सेयं व्रजनाद्व्रजता हि गोदुहां सदने । ।Jङ्च्\_१,९.१७ । । \[गीति\]

ततश्च,

 तद्वाक्यं पशुपसमूहं ऊहशून्यं

 स्वार्थाय स्वयं अनुगम्य कल्पते स्म ।

 साधर्म्यस्पृशि मृदि पश्य बीजभेदः

 स्फीतः स्यात्फलति च तत्र नापरत्र । ।Jङ्च्\_१,९.१८ । । \[प्रहर्षिणी\]



\[३१\] तदेवं पौर्णमासीं अपि विज्ञाप्य समनुज्ञाप्य पुरतः प्रस्थाप्य च शीघ्रं उत्थाप्यतां व्रजः इति दुन्दुभिनिर्घोषणया कृतपोषः सोऽ यं घोषः स्वनिरुक्तिं एवातिरिक्ततया व्यक्तवान् । गव्यानां मानुष्यकानां अपि कोलाहलान्महाघोषास्पदता हि घोषता निर्दिष्टा । यथा,



 तदा व्रजे कलकलकोटिरुत्थिता

 हिहीहिहीजिहिजिहिकारमिश्रिता ।

 घडद्घडद्घडदिति शाकटारवः

 सवाद्यकः पुनरखिलंगिलः स्थितः । ।Jङ्च्\_१,९.१९ । । \[\*जभजसग\]



 आरोप्यानसि वृद्धादीन्स्वयं ऊढशरासनाः ।

 गौरवेण गवां गोपा ययुर्विक्रममाणतां । ।Jङ्च्\_१,९.२० । । \[अनुष्टुभ्\]



\[३२\] ततश्च सङ्क्रीडति शकटवर्गे सङ्क्रीडमाने सति,

 शकटगृहाटनचर्यां पर्याकलयन्विदूरगो लोकः ।

 व्यतिषज्यावददेतद्ग्रामः कश्चिच्चरिष्णुरस्तीति । ।Jङ्च्\_१,९.२१ । । \[गीति\]

पथि तु,

 एको धावति कश्चनाह्वयति कोऽ प्यत्रोत्तरं भाषते

 कश्चित्तत्र निवृत्य गच्छति निजं सम्भालयत्यन्यकः ।

 सर्वो गायति कृष्णबाल्यचरितं बाष्पायते स्तम्भते

 स्विद्यत्येजति र्ॐअहर्षं अयते वैवर्ण्यं आसीदति । ।Jङ्च्\_१,९.२२ । । \[शार्दूल\]



 आरूढशकटा गोप्यो व्यूढनव्यपरिष्क्रियाः ।

 अमन्दं जगुरानन्दादानन्दान्नन्दनन्दनं । ।Jङ्च्\_१,९.२३ । । \[अनुष्टुभ्\]

यथा,

 नन्दमहीपतिजात नन्द यशोदामात ।

 जन्ममहामहदिग्ध रमितसमस्तस्निग्ध । ।ध्रु ।

 स्पर्शादितविषयोष अपरिचितापददोष ।

 शकटविघट्टनशेष गोकुलपुण्यविशेष । ।

 कृतनामभिरभिराम सन्ततरामाराम ।

 रिङ्गभृताङ्गनरङ्ग अङ्गीकृतसखिसङ्ग । ।

 लङ्घितमारुतचक्र नन्दितगोकुलशक्र ।

 वत्सविमोचनमोद व्रजजनशर्मयशोद । ।

 सर्वानन्दनचौर्य तस्मिन्दर्शितशौर्य ।

 अयि दामोदरलील अखिलसुखप्रदशील । ।Jङ्च्\_१,९.२४ । । \[२ x ३ गणस्\] इति ।



\[३३\] तदेवं गायन्त्यस्तद्दर्शनस्य नाथमाना व्यत्यतिक्रामन्ति स्म



 तदा यशोदारोहिण्यावेकं शकटं आस्थिते ।

 रेजतुः कृष्णरामाभ्यां तत्कथाश्रवणोत्सुके । ।\[भ्P१०.११.३४\]



\[३४\] तत्र स्थितिर्, यथाः

 मणिखचितसुवर्णचित्रवर्णे

 शुचिमृदुतुलिकयानुकूलमध्ये ।

 गृहनिभशकटे विरेजतुस्ते

 सुतरुचिरोचिषि रोहिणीयशोदे । ।Jङ्च्\_१,९.२५ । । \[पुष्पिताग्रा\]



\[३५\] तत्कथा तु द्विविधा, तत्सम्बन्धिनी, तत्कर्तृका च । पूर्वा यथा,



 स्निग्धा नार्यः शकटं अभितो मातरौ पुत्रयोस्तैर्

 ज्ञाताज्ञातैरखिलचरितैर्धिन्वते स्माविशेषात् ।

 प्रेम्णः सेयं प्रकृतिरखिलाश्चर्यरूपा यदुच्चैः

 सर्वं स्वीयं विषयं अमनःस्पृष्टतुल्यं करोति । ।Jङ्च्\_१,९.२६ । । \[मन्दाक्रान्ता\]



\[३६\] उत्तरा यथा



कृष्ण उवाचमातः, क्व नु खलु गच्छन्तः स्म?



\[३७\] माता प्राहपुत्र, वृन्दावननामनि वनधामनि ।



\[३८\] कृष्ण उवाचकदा सदनं आयास्यामः?



\[३९\] माता सस्मितं आहवत्सास्मदनुषङ्गत एव सङ्गच्छमानं तदास्ते ।



\[४०\] कृष्ण उवाचक्व नु निरूप्यताम्?



\[४१\] रामः प्रहसन्नाहकृष्ण, पाकादिनित्यकृत्यसन्निवेशदेशाधःप्रदेशान्महाशकटवेशान्गृहान्निकटत एवाटतः पश्य ।



\[४२\] कृष्णः साश्चर्यं दृष्ट्वा श्रीरामं स्पृष्ट्वा जहास, पुनरुवाच च, तथ्यं इदं कथ्यते स्म । यस्माद्विदूरक्षितिगा अपि क्षितिरुहास्तथा लक्ष्यन्ते ।



\[४३\] माता तु रोहिण्या सह सहासं आह स्म, पुत्र, त एते तु न कुत्रचन च गच्छन्ति, किन्तु सम्प्रति तथा प्रतीयन्ते मात्रं ।



\[४४\] कृष्णः सतृष्णं उवाचभवतु, तद्वृन्दावनं कुत्र?



\[४५\] रोहिण्याहपुत्र, यमुनायाः पारे ।



\[४६\] राम उवाचएका यमुना दूरतः पश्चान्न्यस्ता, पुरतः किं अन्याप्यस्ति?



\[४७\] माता सहासं आहपुत्र, कुत्रचिदपि मनागपि न विच्छिन्नगमना सा ।



\[४८\] रामस्तु मातृमुखं साश्चर्यतया ससुखचर्यं पश्यति स्म । \[४९\] कृष्ण उवाचतत्रभवता किल न तर्कितं, यत्खल्वित इव तत्राच्छ गच्छन्ती सा दृश्यते स्म ।



\[५०\] तदेवं तयोः सोल्लासं हासं बिभ्रतोः पुनः कृष्णः सतृष्णं उवाचलघुमातः, का तत्र शातसम्पदस्ति यदेतावता प्रयासेन प्रयास्यामः?



\[५१\] रोहिण्याहपुत्र, क्रीडास्थानानि क्रीडनकानि च बहूनि सन्ति ।



\[५२\] कृष्णः सहर्षं सङ्कर्षणनिष्कलङ्कविधोरङ्कं निजश्यामधाम्नालङ्कुर्वन्नेव साङ्गप्रणयतया समुत्तानिताङ्गस्तन्मुखं उन्मुखं पश्यन्विहसन्विलसन्मुहुर्लुठति स्म । \[५३\] सङ्कर्षणस्तु तन्मुखं अनु मुखं निधाय मुहुर्विहसितलीलां विधाय चिराय तं हासयति स्म ।



\[५४\] अथ यमुनातरङ्गसङ्घसङ्गतमारुतदिग्धस्निग्धवनलेखेयं आसन्ना इति मातृयुगलसंलापं निशम्य सम्यगुत्थितः कृष्णः सङ्कर्षणसङ्करः प्रागज्ञातान्ज्ञातानपि नगमृगखगान्हसन्तीभिः स्खलितदन्तीभिर्विवादतः सर्वानपूर्वानिव पृच्छन्नुत्तरं आयच्छंश्च तत्कूलानुकूलवनं आससाद ।



\[५५\] तत्र प्रश्नोत्तरे यथा



 कोऽ सौ वृक्षः समन्तादनिशचलदलः? पिप्पलः । कोऽ ण्डकोटिं

 सूते? सोडुम्बराख्यः क इह घनजटाव्याप्तमूर्तिर्? बटः सः ।

 इत्थं नव्यां वनान्तर्गतिं अनु जननीडिम्बसंवादजातं

 लोकं पीयूषवर्षैरसुखयदखिलं तत्र तत्रातिचित्रं । ।Jङ्च्\_१,९.२७ । । \[स्रग्धरा\]



किं च



 गौराः कृष्णप्रधानाप्लुतगतिपशवः के रमन्ते? हरिण्यः

 के वामी सैरिभाश्वप्रतिमतनुधरा? रोहिषाख्याः प्रसिद्धाः ।

 के शृङ्गानेकशाखाशवलितवपुषः? शम्बराख्यास्तदेवं

 मातुर्गीर्ज्ञातनामा स जयति सबलो नन्दगोपालबालः । ।Jङ्च्\_१,९.२८ । । \[स्रग्धरा\]



अपि च

 चित्रः कोऽ पि? मयूरः क इह मृदुकुहूगायकः? कोकिलाख्यः

 को वक्तुं वष्टि वाणीं नरवदपि? शुकः पुष्पगः कश्च? भृङ्गः ।

 इत्थं मातृद्वयेन प्रथमवनगमे संलपन्तौ हसन्तौ,

 बालौ गोपालरामौ व्रजकुलमहिलाः शर्मभिः सिञ्चतः स्म । ।Jङ्च्\_१,९.२९ । । \[स्रग्धरा\]

 अथागतास्तरणिसुतातटं व्रज

 प्रजाव्रजाः सशकटधेनुसङ्कटं ।

 ससम्भ्रमं तरितुमनस्तया च ते

 परस्परं कलकलकीर्णं अभ्रमन् । ।Jङ्च्\_१,९.३० । । \[जभसजग\]



\[५६\] ततश्च द्वावपि भ्रातरौ मातरौ विहाय, परमं उन्नततमं व्रजेशितुः पितुः शकटं आगताव्, ऊर्ध्वस्थित्या दलदिन्दीवरसुन्दरताशालिकालिन्दीं प्राणिवृन्दप्रीणि वृन्दावनं अपि फुल्लदृशा ददृशतुः ।



\[५७\] श्रीव्रजेश्वरादयस्तु परस्परं ऊचुःअहो, रूपं इह पारीणवन्यासम्बन्धिन्या भास्वत्कन्यायाः, या खलु प्रतिबिम्बसंवलनया वृन्दावनान्तं अन्तर्वहन्ती विचित्रचित्रपट्टपटवदाचरति । \[५८\] अहो मधुरीणां साधुरीतिरस्य च वृन्दावनस्य, यत्खलु नीलाभं सितपीतलोहितप्रसूनालिभिर्निःसरदासारविद्योतमानविद्युत्कान्तिरोहितरोहितनीरदवदाभासमानं दूरतोऽ प्यमृतपूरं अर्पयति । यस्य चाकृष्टत्रिपिष्टपपदषट्पदपदतया व्यक्तदौर्लभ्यं समाकर्षिसौरभ्यं घ्राणाभ्यागतानां दूरं आरभ्य प्रत्युद्गमि सभाजकसभ्यवृन्दं इव लभ्यते । \[५९\] यस्य च विचित्रपत्रिकृत्रिमकलकलिलकाकलीसङ्कुलकोलाहलकुलं आकर्षणमन्त्र

इवार्थग्रहणं विनापि सकर्णकं जन्युं निजाश्रयाभ्यर्णं आकर्षति ।



\[६०\] तदेवं पश्यतोः शृण्वतोरपि सतृष्णयो रामकृष्णयोर्गोपाः गाः पारयितुं व्यापारं कारयामासुः,

 नीरं तरणिकन्यायास्तीरं च तरणे तदा ।

 गोमयं ग्ॐअयमयं क्षणादजनि सर्वतः । ।Jङ्च्\_१,९.३१ । । \[अनुष्टुभ्\]



\[६१\] तीर्णासु गोषु तथा कर्णीरथादवतीर्णासु परिजनपरिच्छदसहितासु गोपवनितासु, काशकुशशरवंशवरैरलङ्कर्मीणनिर्मितपरस्परनद्धप्लवराजी राजपद्धतिरिवासम्बाधतया साधिता । \[६२\] ततश्च पारावारीणभूम्योरेकतायां कृतायां अवारीणं इव पारीणं मधुपुरीकालीयह्रदयोरन्तरालं तद्वनभागं सर्व एव गायन्तः प्रहसन्तः क्रीडन्तश्च शकटघटयापि प्रविविशुः । तदेवं एवोक्तम्,



 वृन्दावनं सम्प्रविश्य सर्वकालसुखावहं ।

 तत्र चक्रुर्व्रजावासं शकटैरर्धचन्द्रवत् । ।\[भ्P१०.११.३५\] इति ।



\[६३\] रामकृष्णाउ च बद्धतृष्णावासादिततीरोपकण्ठावुत्कण्ठया भुवि शकटादुत्प्लुतौ प्लुतसम्प्लुताह्वानतः सुखसमन्वितं सखीनन्वग्विधाय प्रत्यग्रं अपि प्रत्यग्रायमाणवैचित्रीगहणं गहनं अवगाहमानौ सव्यापसव्ययोः पश्यन्तौ चरणचारितां एवाचरितवन्तौ । तदा च किं अन्यद्वर्णनीयम्, समस्तं वृन्दावनं अपि कृष्णेन स्पृष्टं हृष्टं एव निर्णीय परामृष्टं । यतः,



 यद्गानं विपिनस्य कोकिलकले नृत्यं लताविभ्रमे

 र्ॐणां उत्थितं अङ्कुरे च कवितं योग्यान्निदानादृते ।

 तन्मिथ्या यदि कृष्णसङ्गतिवशात्तस्मिंस्तथा वर्ण्यते

 सत्यं तर्हि सदापि तत्तदखिलं यस्माद्दरीदृश्यते । ।Jङ्च्\_१,९.३२ । । \[शार्दूल\]



\[६४\] ततश्च तौ क्वचिद्विक्रमणेन क्वचित्तु स्निग्धजनस्कन्धाद्याक्रमणेन बन्धुभिरास्वाद्यमानानवद्यलालित्यामृतौ शुभशकुनसम्भृतौ वत्सक्रीडनाभिधयमुनाघट्टतः सट्टीकराख्यं प्रदेशं आसेदतुः ।



\[६५\] अथावतरणतुर्यघोषजाते राज्ञा समनुज्ञाते, तं पश्चान्निधाय दक्षिणपश्चिमां अग्रे विधाय सर्वे समाकीर्णविस्तीर्णदेशतयावतीर्णाः ।



लोकहूतिव्यक्तचेष्टं तदा नन्दादिवेष्टितं ।

 वृन्दावनं इदं रेजे सुप्तजागरितप्रभं । ।Jङ्च्\_१,९.३३ । । \[अनुष्टुभ्\]

 तत्र चक्रुर्व्रजावासं शकटैरर्धचन्द्रवत् ।

 यदन्तःपूरितं गोभिः क्रमेण घनरीतिभिः । ।Jङ्च्\_१,९.३४ । । \[अनुष्टुभ्\]



श्रीहरिवंशे च,

 निवेशं विपुलं चक्रे गवां चैव हिताय च ।

 शकटावर्तपर्यन्तं चन्द्रार्धाकारसंस्थितं । ।इति । \[२.९.२०१\]



\[६६\] एवं तद्दिने शकटैरेव चक्रुः, दिनान्तरे तु,

 कण्टकीभिः प्रवृद्धाभिस्तथा कण्टकिभिर्द्रुमैः ।

 निखातोच्छ्रितशाखाभिरभिगुप्तं समन्ततः । ।इति । \[२.९.२२\]



 गोपुरस्य पुरः कृत्वा गोवर्धनधराधरं ।

 गोपवासः स तत्रासीन्नगोपवसतिर्यतः । ।Jङ्च्\_१,९.३५ । । \[अनुष्टुभ्\]

 पौरस्त्यवस्त्यत्यागेऽ पि तत्तन्मर्यादयाचितः ।

 व्रजाकारस्तथैवासीत्कृष्णापारे यथा स्थितः । ।Jङ्च्\_१,९.३६ । । \[अनुष्टुभ्\]



 अष्टक्रोशीं आयतं गोष्ठं एतन्

 मध्ये तस्मिन्विस्तृतं चार्धं अस्याः ।

 एतन्मानं चात्र लोकस्य दृष्ट्या

 शक्त्यानन्ताचिन्त्यधामत्वं एव । ।Jङ्च्\_१,९.३७ । । \[शालिनी\]



 मध्ये राज्ञः सद्म तत्पार्श्वतस्तद्

 भ्रात्éणां तद्बाह्यतस्तत्परेषां ।

 यद्वत्प्रेमण्यन्तरङ्गादिरीतिर्

 वासेऽ पि स्यादौचिती तद्वदेव । ।Jङ्च्\_१,९.३८ । । \[शालिनी\]



\[६७\] अथ तत्र परमशर्मणा गम्यमानसमयव्रजे पूर्ववद्व्रजे क्रीडारतयोरपि तयोर्वनदिदृक्षा पुनरतीव विलक्षणा जाता । ततश्च प्रतिदिनं अपि गवावनाय वनाय प्रयातेन तातेन समं समन्तत एव व्रजतः स्म । यत्र



 वृन्दावनं गोवर्धनं यमुनापुलिनानि च ।

 वीक्ष्यासीदुत्तमा प्रीती रामरामानुजातयोः । ।Jङ्च्\_१,९.३९ । । \[भ्P१०.११.३६\]



यथा,

 प्राधान्यादतिदिव्यवृक्षविततेर्वृन्दावनं रत्नभू

 पल्यङ्कान्वितपीठजेतृदृशदां वृन्दस्य गोवर्धनः ।

 ग्लौचूर्णोद्भवरङ्गभूमिविजयिस्थल्यावलेरंशुमत्

 कन्यायाः पुलिनालिरुत्सवशतं दुग्धे स्म मुग्धं तयोः । ।Jङ्च्\_१,९.४० । । \[शार्दूलविक्रीडितम्\]

\[६८\] अथ मधुकण्ठः समापनं इदं साञ्जलितया व्यानञ्ज,



 ईदृशस्तनयो जातस्तव गोपाधिनायक ।

 पाल्यं करोति यो विश्वं बाल्यस्य चरितादपि । ।Jङ्च्\_१,९.४१ । ।

\[६९\] तदेवं तल्लीलानां साक्षात्प्रथायां कथायां वृत्तायां पूर्ववृत्तवत्तद्दिनेऽ पि सर्वेऽ प्यानन्दानां अखर्वाणां खर्वेण कर्बुरिता निजनिजालयं कलयामासुः ।



इति श्रीश्रीगोपालचम्पूं अनु

श्रीवृन्दावनदेशे प्रवेशो नाम

नवमं पूरणम्

| |९ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(१०)



***अथ दशमं पूरणम्***





वत्सासुराद्युत्सादनम्



\[१\] अथ प्रातरपि पूर्ववत्कथा प्रथते स्म ।



\[२\] यथा स्निग्धकण्ठ उवाच अथानयोरतिबाल्यादूर्ध्वविलासं आरभमाणं सुकुमारं कुमारताशेषं वर्णयिष्यामः । यथा

 मुक्तस्तन्यं उदञ्चदङ्गवलयं चाञ्चल्यपर्याकुलं

 खेलाचञ्चदखर्वनेत्रयुगलं शश्वत्प्रहासाननं ।

 नानाकौतुकभावितं सखिजनक्रीडाविलासास्पदं

 वत्सेक्षास्पृहि रामकृष्णकलितं क्ॐआरं अन्तर्भजे । ।Jङ्च्\_१,१०.१ । । \[शार्दूल\]

अपि च,

 शुभ्रश्यामौ नीलपीताभवस्त्रौ

 शृङ्गीपारीध्वानशिक्षासु दक्षौ ।

 क्रीडालोलौ मित्रवर्गे विचित्रं

 चित्रीयेते रामकृष्णौ कुमारौ । ।Jङ्च्\_१,१०.२ । । \[शालिनी\]



\[३\] एतदवधि च वस्त्रपरिधानं क्रमेण निश्चितं जातं, यथा



 वस्त्रं दधाति जननीनिहितं प्रयत्नात्

 क्षिप्रं च बन्धनधिया स्वयं उज्जहाति ।

 भूयस्तदर्दति बिभर्ति च यस्य चार्धं

 व्रीडां विकल्प्य लघु नित्ययति स्म कृष्णः । ।Jङ्च्\_१,१०.३ । । \[वसन्ततिलका\]



\[४\] तत्र नित्यं एव गोजातं अनुयातेन तातेन सह यातवन्तौ समन्तादलं तौ भ्रमतः । यथा,

 अगच्छतां तत्र वने जनानां

 स्नेहार्थिनां क्रोडगतौ पितुश्च ।

 अपृच्छतां तत्प्रतिवस्तु बालाव्

 अयच्छतां शर्म च रामकृष्णौ । ।Jङ्च्\_१,१०.४ । । \[उपजाति ११\]



\[५\] तत्र च निवार्यमाणावपि विस्फार्यहम्पूर्विकया गोगोयुगं गोगोयुगयुगं गोषड्गवं अपि युगपद्वशयन्तावक्रीडतां । अनन्तरं अपि परस्परं अपरस्परं सद्रवं एव द्रवन्तौ विघटितधेन्वनडुहसङ्घट्टावुद्धता धेनुर्वृषभानपि शृङ्गग्राहं निवर्तयतः स्म । किं च, पञ्चकेनापि पशून्गृह्णीतः स्म ।



\[६\] दिनकतिपये पुनरेवं गतसमये तदेतदुपधार्य व्रजेश्वर्या पतिं प्रति प्रणयस्फुरदुपालम्भं भणितं, किं इदं अपूर्वं इव कुर्वन्ति तत्रभवन्तः? इति
| तेन च लज्जातङ्कौ सज्जता तौ वञ्चयता वनं चञ्चतामुनानुमता तं च तं च सा च सा च तन्माता वनगमनतस्तनयं अतिप्रणयान्निरुद्धवती | \[७\] निरुद्धौ च तावुत्कण्ठाविष्ठावरोदिष्टां | तत्र च कदाचिदह्नाय निह्नवं आरभ्य पितुरभ्यर्णं गच्छन्तौ, सवयोभ्यः सुखं यच्छन्तौ वर्त्मापरिकल्य व्रजबहिरुपशल्यस्थैर्वत्सपाल्यैर्बालैः कृतमेलन्तौ खेलन्तौ तत्पालायमानौ मुमुदाते |



\[८\] तदेवं तयोरसकृत्कृतिं अनुभूय भूयः श्रीव्रजभूपती दम्पती सुखसम्भूयमानतायां अपि भव्यदूयमानमनस्तया मन्त्रयामासतुःः यदि गोसङ्गावस्थानं विना न स्थातुं पारयतस्, तर्हि व्रजसदेशदेशे वत्सानेव तावत्सञ्चारयतां इति ।



\[९\] तदेतदेव व्रजराजः सहजादिभिर्मन्त्रविद्भिः सह मन्त्रसहतया विचार्य, तन्त्रविद्भिः पुण्यदिनं अवधार्य, पुण्याहवाचनादिकं अपि सञ्चार्य ताभ्यां गोबालपालनारम्भं आचारयाम्बभूव । \[१०\] ताभ्यां एव सह महागोपाला महं विधाय मनसि च सुखं निधाय निजनिजबालान्वत्सपालान्कलयामासुः । यस्य चादौ जननीजनितेन मज्जनसज्जनेन भोजनभजनेन वसनवसनेन सदलङ्करणधरणेन वेत्रनेत्रमुरलीगवलानां वलनेन च बलकृष्णौ शोभां लेभाते ।



\[११\] कृष्णस्त्वानीते उपानहौ नहिनहिकारेण बहिश्चकार, कुलपरम्परागतधनगोधन्समाराधनधर्ममर्मबाधनं हि तत्प्रसाधनवशाद्भवति इति । ततः कृष्णभावं अनुभवता रामेणापि तथानुमतं । \[१२\] दुष्करगणनानि गोधनानि तु नूनं कृततदवधानानि तदानुकूल्याय प्रखरखरखुरखननखुरलीभिर्मृन्मयरेणूनपि पुष्परेणूनिव विधाय कर्कराकण्टकादिकं अपि खण्डशस्तथा सन्धाय तदीयचरणप्रचारभूमिं सुखसञ्चारतया कारयामासुः । वसुधा च सुधासेकं एव तदीयचरणसञ्चारेण मन्वाना वृन्दया सह च योगं तन्वाना तदानुकूल्यावशेषं निरवशेषं चकार । यथा च खदिरवनादिकं अपि सुखसञ्चाराय सम्यग्

अधिकं भवति । \[१३\] यथा च सर्वत्र तदीयचरणकिशलयालयसूक्ष्मरेखालेखानां उदयः सर्वमुदयनं भवतीति प्रकृतं अनुसरामः ।



\[१४\] तदेवं महामङ्गलसङ्गततया वत्सचारणोत्सवं अनुक्रियमाणे प्रयाणे समुद्गतशोभसमुद्गकविचित्रच्छत्रचामरपट्टपटादिनानासामग्रीसङ्ग्रहव्यग्रीभूतकरा भुवनशुभङ्करा जितवृन्दाकराः किङ्करदारकास्तावनुसरन्तः किं अप्यन्तःसुखं अनुबभूवुः । \[१५\] तत्र च मातरपितरावारभ्य प्रत्यागारद्वारं सर्वाभिरनर्वाचीनाभिर्वरवर्णिनीभिर्महाधनैर्निर्मञ्छ्यमानौ दीपायमानमणिभिर्नीराज्यमानौ प्रफुल्लसुरभिप्रसूनैरभिवृष्यमाणौ मङ्गलसङ्घसङ्गतगीतैः सङ्गीयमानौ यथार्हं तदन्तिकवचनकान्तिसन्ततिभिः सन्तोष्यमाणौ, पुरस्ताद्विकीर्णविस्तीर्णनयनैर्निर्वर्ण्यमानौ गुरूनभिवाद्य निरवद्यवाद्यप्रसाद्यमानकौतुकप्रततं

प्रतस्थाते । \[१६\] यत्र दिव्यगणाश्च तद्वदेव दीव्यन्ति स्म । ततश्च



 वेणुवेत्रदलशृङ्गवटीभिः

कन्दुकभ्रमरदारुनटीभिः ।

 क्रीडिनौ सशिशुगोसुतजाते

नीलपीतवसनौ रुरुचाते । ।Jङ्च्\_१,१०.५ । । \[स्वागता\]



\[१७\] तदनु, दूरतः सूरततया पुरतः पश्यदृशः पितृतत्सदृशस्ते कांश्चित्प्रौढानूढावधानान्विधाय, चारप्रदेशविचारं अभिधाय च, क्रमत एव व्युत्क्रमतः क्रममाणाः सुकृतिनः कृतिनः पराववृतिरे । \[१८\] रामरामानुजादयश्च किञ्चिदञ्चित्वा



 विसार्य वत्सानावार्य परितः शाद्वले स्थले ।

 खेलां चक्रुर्मिथो मेलादावेलां भोजनागतेः । ।Jङ्च्\_१,१०.६ । । \[अनुष्टुभ्\]

यथा,

 वेणुं वादयतोः फलादि किरतोः शिञ्जत्तुलाकोटिभाग्

 अङ्घ्रिभ्यां क्षिपतोर्वृषानुकरणैः संयुध्यतोरेतयोः ।

 भ्रात्रोर्निर्जयिनोर्मिथो द्रववशादुच्चैः सखायश्च ते

 पार्ष्णिग्राहतया युधं विदधतः कोलाहलं चक्रिरे । ।Jङ्च्\_१,१०.७ । । \[शार्दूल\]



\[१९\] ततश्च तौ वत्सांस्तृणैराप्याय्य जलं आपाय्य सर्वान्विलोकितवन्तौ । श्रीकृष्णस्तु तेषु कस्यचिद्गण्डादिकण्डूतिखण्डनेन बाहुदण्डकृतकण्ठावगुण्ठनेन, मातरं मिलितुं इच्छसि? मेलयिष्यामि इति तत्कर्णे मिथः कपोलमेलनपूर्वकवृथावर्णनेन च तं उपचर्य सुखं उपलब्धवान् ।



\[२०\] अथ भ्रातरौ सखिभिर्जलाप्लवनकेलिं आचर्य वन्यवेशविशेषं अप्यासज्ज्य चरणचर्यया चरन्तावपूर्वमृगपक्षिणः समन्ताल्लक्षयन्तौ वैलक्ष्यं आसेदतुः । तत्र च,

 रुतं अनुकुरुतस्तौ लीलया यस्य जन्तोः

 समुदयति तदीयं जातिमात्रं तदाशु ।

 भणितं अथ विधत्तस्तद्विरुद्धस्य तस्मिन्

 यदि भयं अनु तस्माल्लीयते तज्जवेन । ।Jङ्च्\_१,१०.८ । । \[मालिनी\]



\[२१\] ततश्चाह्नाय मध्याह्नाशनं आदाय स्वस्वधामतः समागताभिस्तदुचिताभिर्वनिताभिर्जनितानन्दनः श्रीमान्नन्दनन्दनः सखिवृन्दं आनन्दयन्वाणीयमानवेणुरणितेनाकारणया मङ्क्षु सङ्कलयामास । सङ्कलितांश्च सखीनेणीदृशः श्रेणीकृत्य चादृत्य च समुपवेशितान्सुवेशितान्मध्यं अध्यासितश्यामरामान्भोजनकामान्क्रमनिशामनया यां अनया जेमयामासुः । \[२२\] यत्र नर्मणा शर्मदानाय किञ्चित्कश्चित्किञ्चित्कश्चिद्विशिश्लाघे शश्लाघे च । यत्र च तैर्विवदमानानां संवदमानानां चान्यासां वचनप्रतिवचनश्रवणकौतुकानन्तरं धात्रीगणपात्री काचित्तु दासेरबालकान्प्रति फेलाविसर्जनरञ्जनाय पूर्तिव्यञ्जनया भोजनवितृष्णतां अनुचरिष्णुं

कृष्णं प्रति सकाकु जगाद



 मया यत्नादेतद्द्रवमधुरं आरादुपहृतम्

 जनन्या रामस्य प्रयतनयुजा साधितं इदं ।

 भवन्मात्रा चास्य स्वदनविधये दत्तशपथं

 मुहुः सन्दिष्टं तन्निखिलं उपयुङ्क्ष्व त्रयं अपि । ।Jङ्च्\_१,१०.९ । । \[शिखरिणी\]



\[२३\] तदेवं कौतुकविशेषेण जाते भोजनशेषे रचिताचमनं तं अनन्तगुणकमनं रामदामादिभिः सहितं सहितं सा पुनः कर्पूररसपूरपूर्णखपुरपूरितसचूर्णस्वर्णवर्णपर्णपुटदानपुरःसरं एवं अवादीत्, लाल्यपाल्यमानमातृसन्देशतया बाल्यं अपहाय तूर्णं एव व्रजसदनं पूर्णं आचरणीयं ।



\[२४\] अथ किञ्चिद्दूरं गत्वा तस्य तेषां च खेलामेलाभिनिवेशं मत्वा ग्रीवां परावर्त्य नर्त्यमाननयनतया समर्थांस्तत्पालकान्बालकान्प्रत्युवाचारे रे, शीघ्रं एवायं प्राणयनीयो व्रजधरणीशप्रणयिन्याः प्राणस्य प्राणः इति ।



\[२५\] तदेवं गतासु तासु साग्रजः स तु दुष्परिहरबाष्पच्छेद्यसपुष्प तृणमुखान्वत्सान्व्रजाभिमुखान्विधाय शनैश्चारयन्गायन्नृत्यन्हसन्क्रीडन्दिविचरैर्ब्राह्मणैर्ब्राह्मणैः स्तूयमानः सुमनोभिश्च सुमनोभिर्वृष्यमाणः स्वगृहाय वर्त्म जगृहे ।



\[२६\] ततश्च वत्सावासं यावत्साग्रजमित्रव्रजतया यथाक्रमं विक्रममानस्तत्र च वत्सान्सङ्कृत्य कृतकृत्यतया रममाणस्तल्लावण्यदर्शनेन हर्षमानस्तत्प्रागेव सर्वैर्व्रजवासिभिरुपव्रज्यमानः स्नानादिपूर्वकं दिव्यं अम्बरं वलयमानः शीघ्रं एव भोजनं भजमानः पुनरपि गोदोहनभूमिगमनेन सुखं यजमानस्तत्तन्मातृनामभिर्वत्सान्ह्वयमानः सम्भ्रमतस्तद्गमनव्यतिक्रमात्प्रहासमयमानः प्रदुग्धानि दुग्धानि च तानि किङ्करनिकरेण गृहं हारयमाणः पुनरालयं आगम्य क्षणकतिपयं मातरं आनन्द्य तां अनु विन्दमानश्चन्द्रशालिकां विश्रमाय श्रयमाणः पुनर्

सर्वेषां अतिहर्षं ववर्ष । प्रस्वाप्य च तं च तं च सा च सा च माता परितः परिजनकुमारान्सन्निधाप्य गृहव्यवहाराय बृहद्धाम जगाम ।



\[२७\] तदेवं दिनकतिपये परमरमणेन गमितसमये स तु नृशंसः कंसनामा यथार्हवर्णकृतवर्णनतः समाकीर्णतत्तद्वृन्दावनागमनादिवृत्तान्तः स्वान्तश्चिन्तयामास



\[२८\] हन्त, सत्यतासारेण देव्या वचनानुसारेण नन्दगोपडिम्भतादम्भ एव स कोऽ पि गोपितः सम्भाव्यते, येन नूतनावयवेनापि दुःसहमहसः पूतनादयः सहसा गाम्भीर्यावृत्तेन वीर्यातिशयेनालम्भनीयतां लम्भिताः । त्रस्यति च तस्य नामधामवशान्मम हृदयं । तस्मादसौ छलत एवोत्कलनीयः । हन्त, छलानप्युत्तरं उत्तरं अतिरिक्तं युक्तं एव ते प्रयुक्तवन्तः । तथापि कदर्थितीभूय व्यर्थीभूताः इति विचार्य, पुनरपि तं प्रणिधिं सन्निधिं निकाय्यतः समानाय्य पप्रच्छ, अये, त्वयेदं अप्यवकलितं, जातौ कस्यां तस्यादरः स्नेहभरश्च परमः परामृश्यते?



\[२९\] स चोवाचदेव, गोवत्सेषु तदुत्सेकः प्रतीयते ।



\[३०\] कंस उवाचसम्यग्गम्यतां निजं एव हर्म्यं । पुनश्चान्यं उवाचऽकार्यतां पुरतः स वत्सासुरः । स च शचीपतेरपि क्लमनः । ससम्भ्रमविक्रमक्रमतया तेनानीय समर्पितः पानीयलववद्द्रवप्रवणतावस्थ एव तस्थौ । तेन च सम्बन्धतां आशंसन्पांशुसङ्घवल्लब्धध्वंसः कंसस्तूपांशु तं सुतं इव शशंस, वत्स वत्सासुर, गच्छ नन्दस्य व्रजं । गत्वा च वत्सांश्चारयतः कुमारयतस्तत्कुमारस्य सदेशं आसाद्य निजं वत्सवेशं उत्पाद्य तस्यापकारं आरभस्व ।



\[३१\] ततः स च, यथाज्ञापयन्ति राज्ञां आज्ञापकाः इति तद्वचनानुपथात्मा तत्प्रतिशासनादत्रासं एव तत्राजगाम । यत्र स्वच्छे वत्सक्रीडननामनि यामुनकच्छे तद्विधमारककर्मा व्रजराजजन्मा वत्सान्मानयन्नयनविषयं विषधरं इव तं चकार ।



\[३२\] अथ मत्सरतस्तत इतः सरतस्तस्य गन्धानुसन्धानतः कृत्स्नान्खटदेशं अटतः शकृत्करीन्व्यग्रं पश्यतः पश्यन्नग्रजं व्रजराजतनूजनू रहः सव्याजं व्यजहार, बृहद्भ्रातः, प्रातरनायातः परिचीयते वा कोऽ यं उपतोयं प्रतीयते वत्सः?



\[३३\] राम उवाचभ्रातर्, नहि नहि ।



\[३४\] कृष्ण उवाचनिरूप्यतां ।



\[३५\] राम उवाचभीषणप्रकृतिरिव प्रतीयते ।



\[३६\] कृष्ण उवाचपूर्वज, पूर्वदेवोऽ यं ।



\[३७\] राम उवाचसत्यम्, यस्मादस्मासु वत्सेषु चाकस्माददृष्टिजादृष्टिरस्य दृश्यते ।



\[३८\] कृष्ण उवाचयदि भवदादिष्टं स्यात्तर्ह्येतं दिष्टान्तं आसादयामि ।



\[३९\] राम उवाचलोकतः कलङ्कतः शङ्के ।



\[४०\] कृष्ण उवाचमरणे दित्यपत्यता परं आगत्य प्रत्यक्षीभविष्यत्यस्य । ततः कोऽ पि नापवदेत ।



\[४१\] रामः सहर्षं उवाचद्विषन्तप, सच्छलं एतं सच्छलं एव मन्दं मन्दं अभ्यवस्कन्द ।



\[४२\] अथ श्रीवत्सवक्षाश्च वत्सानन्यांश्चुचुकारेण सन्निधानः कण्ठगण्डपिचिण्डादौ कण्डूं अपनयमानः, सर्वतः क्रीडन्गायन्पर्व तन्वन्निवासीत् ।



\[४३\] ततस्तस्यापि लब्धछिद्रंमन्यस्य, कूटमय्या स्वकण्डूतिविघटनेच्छया निकटं अटतस्, तदकर्कशमुद्रया सहसा तान्हित्वा तं सपुच्छपादं गृहीत्वा भ्रमयामास ।

 यावच्छः परिवर्तनं भ्रमयता वत्सस्य चक्रेऽ मुना

 तावच्छः प्रतिपत्क्रमान्निरगमद्रूपान्तरं चागमत् ।

 क्रीडायाः फलपातनार्थं इव च क्षिप्ते कपित्थोपरि

 ज्ञातृत्वं नटवत्कलां च पृथुकास्ते तस्य शश्लाघिरे । ।Jङ्च्\_१,१०.१० । । \[शार्दूल\]



 अथ देवैः प्रसूनानि वृष्टानि हसितानि च ।

 न नासया न च दृशा भिन्नतां नेतुं ईशिरे । ।Jङ्च्\_१,१०.११ । । \[अनुष्टुभ्\]



\[४४\] तदनु च परिहासभासमानहासं दिव्यसभासदस्तदिदं अवदंश्च, नूनं एतदेव देववैरिवैरिणस्तात्पर्यं पर्यवस्यति ।



 वयं गां गोपालाः परिचिनुमहे तद्द्विषं अपि

 प्रतिच्छन्ने रूपेऽ प्यनुमितिनिदानव्यतिकरात् ।

 अतो रे रे वत्साकृतिसुररिपो मद्विधकरात्

 कथं ते मोक्षः स्यादिह लषसि चेत्प्रेत्य भवतु । ।Jङ्च्\_१,१०.१२ । । इति । \[शिखरिणी\]



तदेवं



 तौ वत्सादपि रक्षन्तौ सर्वं लोकं ररक्षतुः ।

 यदर्थं प्रातराशादि यस्मिन्दैत्यवधादि च । ।Jङ्च्\_१,१०.१३ । । \[अनुष्टुभ्\]



\[४५\] ततश्च तद्दिनेऽ पि श्रीकृष्णरामयोः स्वधामसमागमनं जातम्, किन्तु तद्वृत्तं अनिष्टं इति तदिष्टगणः सर्व एवावरिष्ट । तच्च, न जाने किंवदन्ती किंवदन्ती स्याद्, इति सचिन्तीभूय ।



कंसस्तु तस्माद्वत्सपादपि वत्सासुरनिर्वासनं अपसर्पमुखाद्विषं इव कर्णरन्ध्रस्पर्शमात्रेणान्तः सम्भूय भृशं दृशौ निमीलयामास । तेन दशमीं इव दशां प्रापितः । स तु मन्त्रिभिः कथञ्चिद्बहिरवधापितः सार्धं एव तैरिदं अचारु विचारयामास, हन्त सम्भाविता दम्भान्विता बहवः प्रस्थापिताः, न तु तैर्भद्रं किञ्चिदपि सञ्चितं । तेषां धीप्सावीप्सा हि न हीप्सां त्रातवती, प्रत्युत तानेव प्सातवती । ततः किं कुर्मः?



\[४६\] मन्त्रिण ऊचुः, देव, केवलं बकं अत्र बलं अवलम्बामहे, यतस्तज्जातावेव दम्भसम्भारा गम्भीरायन्ते ।



\[४७\] कंस उवाचऽं आं, मम सुहृत्तमः स एव केवलस्तत्र प्रस्थापनाय स्थाप्यतां इत्यानाय्य तथादिष्टः सदनिष्टः स दुष्टः कंसपुष्टः सम्प्रति बकस्थलनामानं नान्दीश्वरगिरिसमीपधामानं उपसरसं प्रदेशं भाविकृष्णप्रवेशं अधिगम्याभिगम्य गिरिशृङ्गभ्रमारम्भं दम्भं दधमानस्तस्थौ । यत्र तुल्यपर्यायतया दम्भ एव गह्वरायते स्म ।



\[४८\] तदा च श्रीगोपालवलिता गोपालबाला गोबालान्पालयन्तः पानीयं पाययन्तः कूलं अनुस्थापयन्तः स्वयं अपि पयःपानं अयन्तः परस्परं स्नपयन्तः समुत्थाय च कलापयन्तश्चिक्रीडुः । कलापयन्तश्च पुष्पाहरणाय परतः प्रचारं आचेरुः, तं आचरन्तश्च तं बकं ईक्षामासुरुत्प्रेक्षामासुश्चः अहो, गिरिरयं दूरत एव कुतः? पुरस्तस्य शृङ्गं । ततः सद्य एवादः शतमन्युना मन्युना शतकोटित्रोटितं इति घटते । पुनर्निचाय्य च प्रोचुः, नेदं गिरिशृङ्गं सङ्गच्छते, किन्तु जन्तुविशेषः सोऽ यं मन्तुं इव चिकीर्षन्न्

अमितशीर्षं वर्तते, यत उग्रम्पश्यतया खरताचञ्चुचुञ्चुतया च बक इव परामृश्यते ।



\[४९\] श्रीकृष्ण उवाच

 आकारात्पक्षितुल्यः स्याद्व्यापारान्न च पक्षिवत् ।

 बकः किं नवकः साक्षात्कूटवत्स्थितिरीक्ष्यते? । ।Jङ्च्\_१,१०.१४ । । \[अनुष्टुभ्\]



\[५०\] अत्र तत्र जिगमिषन्नेव समिषश्लिष्टताविशिष्टं कूटशब्दं पठितवान् । \[५१\] अथ समुद्दण्डदण्डवरण्डसखिमण्डलमण्डितः पुण्डरीकलोचनस्तं जानन्नप्यजानन्निव तस्य तुण्डसन्निधिं एव गमनेऽ वधिञ्चकार । स्पर्शविषविषधरविशेषकुमारः कौतुकातिरेकवशाद्भेकस्येव ।



\[५२\] ततश्च गण्डूपदं मन्यमानः स च मण्डूक इव कुण्डलिपोगण्डं तं निजगार, न तु किञ्चित्कुञ्चयितुं अपि शशाक । किन्तु हन्त, हन्त, स्फूर्तिं प्रति सन्तमसधर्मणा तेन कर्मणा श्रीरामदामादीन्प्राणैर्विकलितां कलयामास ।

 स्वभ्रातृवीर्यं जनुषा विदन्नपि

 प्रलम्बकारिर्बकचेष्टितेऽ र्दितः ।

 भैष्मीकृते तस्य गतौ यथैव स

 प्रेमा हि सर्वङ्गिलभावं ऋच्छति । ।Jङ्च्\_१,१०.१५ । । \[उपजाति १२\]



\[५३\] अथ बकः स्वकण्ठावटे कृपीटयोनिवत्कपटतेजस्कं तं झटित्युज्जगार । ततश्च, सोऽ यं मम हृदयं अभ्राक्षीदिति विभाव्य पुनस्तन्निगरणयोग्यं नाद्राक्षीत्, किन्तु ततः पराङ्मुखः स पुनर्बक इव मूर्खः सुरशात्रवबकस्तेजोमात्रगात्रतयावगतं अपि तं त्रोटिकोटिभ्यां त्रोटयितुं उदयुङ्क्त । \[५४\] स तु शौटीर्यकोटीश्वरस्तत्त्रोटी कराभ्यां विघटयंस्तं सपाटवं पाटयामास, भीमो जरासन्धं इव, बालो वीरणं इव वा ।



 यदा मुरारिं निजगार कह्वस्

तदा सखायः सबला मुमूर्च्छुः ।

 उद्गीर्णवान्यर्हि तदान्वचेतन्

स्वभावजं प्रेम परानपेक्षि । ।Jङ्च्\_१,१०.१६ । । \[उपजाति ११\]



\[५५\] यत्र वृन्दारका दारकाश्च क्रमान्मुमुदिरे । यथा



 बकासुरे वत्ससुरारिघातिना

हते सुरा नर्तनवाद्यवर्तनाः ।

 ते नन्दनादप्यतिसेतुतां गता

मल्ल्याद्यं उल्लूय मुदा वरीवृषुः । ।Jङ्च्\_१,१०.१७ । । \[उपजाति १२\]



\[५६\] श्रीकृष्णाभिप्रायं उत्प्रेक्षमाणाः साद्भुतं प्रेक्षमाणा बकं उपजहसुश्च । यथा



 प्रसारयंस्त्वं ग्रसनाय चञ्चुं

साहायकं तत्र मयाप्यकारि ।

 विदीर्णं आसीद्यदि सर्वं अङ्गं

ममास्ति दोषः क्व नु मूढ कह्व? । ।Jङ्च्\_१,१०.१८ । । \[उपजाति ११\]



तत्र च

 यस्मिन्बकास्यादुदितेऽ पि तेऽ र्भका

 जिजीवुरस्मिन्मिलिते बकान्तके ।

 तेष्वश्रुकम्पस्वरभङ्गसङ्गतं

 वैवर्ण्यं ऋच्छेत्किं उ वर्णनीयतां । ।Jङ्च्\_१,१०.१९ । । \[उपजाति १२\]



\[५७\] अथ सर्वे समयव्यग्रतया शीघ्रं एव तस्मिन्सरसि मिलित्वा स्नात्वा तं प्रदेशं हित्वा कृष्णं गृहीत्वा गृहाय प्रतस्थिरे ।



 कृतगृहागमना व्रजबालकास्

तदखिलं खलु वृत्तं अवर्णयन् ।

 बकखगस्य तथाकृतिता

तथा शिशुकृता मृतिरेवं अभूदिति । ।Jङ्च्\_१,१०.२० । । \[द्रुतविलम्बिता\]



 तद्वार्तायुगलेन गोकुलभुवां दग्धं च सिक्तं च यत्

 प्रत्यङ्गं तदिदं लयाय भवितेत्येवं जनैः शङ्कितं ।

 पश्चात्प्रत्युत र्ॐअहर्षं अदधाद्यत्तत्तु युक्तं परा

 वार्ता तत्र वरामृतादपि परा तैरेवं आस्वाद्यत । ।Jङ्च्\_१,१०.२१ । । \[शार्दूल\]



\[५८\] ततश्च ते सर्वे समुद्विग्नं उदिताः समुदिता वित्रासानन्दनिस्पन्दं श्रीमन्नन्दमन्दिरजनवृन्दं अनुविन्दमानाः श्रीगोविन्दवदनारविन्दं अस्रसन्दिताः सन्दरीदृश्य परामृश्य च बकान्तानां अशान्तानां मरणे कारणं परस्परं ऊचुः

 अस्य बालस्य किं पूर्वं किं अपूर्वं व्रजेशितुः ।

 किं अर्थं वा पूर्वं आगस्ते चक्रुस्ते हता यतः । ।Jङ्च्\_१,१०.२२ । । \[अनुष्टुभ्\]



\[५९\] तदेवं प्रपञ्चेऽ वतीर्णानां अपि श्रीमन्नन्दादीनां तद्वर्णनानन्दाददीनानां प्रपञ्चधर्मेण सङ्कीर्णतां न वर्णयामासुः । ऊचुश्च श्रीबादरायणिचरणाः



 इति नन्दादयो गोपाः कृष्णरामकथां मुदा ।

 कुर्वन्तो रममानाश्च नाविन्दन्भववेदनां । ।\[भ्P१०.११.५८\] इति ।



\[६०\] तदेतद्बकनिर्ग्रन्थनं उग्रं उग्रसेनदुष्पुत्रः श्रोत्रेणापीय व्यग्रचेता बभूव, भावयामास चहन्त, सर्व एव मायातिरिक्तताप्रयोक्तारस्तत्र रिक्तीकृताः । सर्वं लुम्पन्तस्ते चुलुम्पामासिरे च । तर्हि व्य्ॐआभिधानदानवमात्रं अत्र पात्रं पश्यामः । \[६१\] सर्वमायामयमयतनयः प्रख्यातबलवलयः स हि महीयानिति पद्मावतीजरठजठरजन्मा संमाननया तं आनाय्य तत्कार्याय पर्यापयामास ।



\[६२\] स चागम्य व्य्ॐअनामा कृतव्य्ॐआवलम्बतया न्यक्षेण वीक्षमाणः काम्यकारण्यधरणीधरसन्निधानतः समं अत्यर्भकवृन्देनात्यर्भकतया निर्व्रीडक्रीडासन्दर्भं श्रीयशोदागर्भजातं श्रीरोहिण्यर्भकं विना समायातं ददर्श विममर्श च



\[६३\] एते खलु भोः दास्याःपुत्र ! चौरस्यकुल ! पश्यतोहर ! देवानां प्रिय ! इति परस्परं सम्बोधयन्तः क्रीडन्ति । ते चैते मेषतत्पोषकतन्मोषकायमाणा रममाणा लक्ष्यन्ते । यत्र च मेषा मोष्यमाणा अपि न भाषन्ते । पोषकाश्च तेषां बहलानां सम्भालनाय दुर्बलायन्ते, मोषकास्तु निर्घोषतया प्रच्छन्नं एवागच्छन्ति । अयं तु तत्पोषकायमाणः श्यामधामा कुमारः प्रभाकरसहस्रप्रभावभाविततया नास्मद्विधसन्निधेयसन्निधानस्तर्क्यते । तथाप्यस्माकं अयं एवावसरो वरो नावरो वरणीयतां अनुसरति । अत्र हि तस्य निरवधानस्य बहिश्चरप्राणतुलां

वलमाना बालका विनैवार्तिं हर्तव्या भवेयुः । ततो व्यग्रीभूतः सोऽ यं अग्रीयश्च विना विग्रहं ग्रहीतव्यतां ऋच्छेत्, सामिकृतं तु न स्वामिने रोचिष्यते । तदेतद्विचारयंश्चोरवदाचारगोपदारकप्रकारस्तदीयनिविडक्रीडायां प्रविवेश । प्रविश्य च, निविडकाननकृतप्रवेशतया पोषकाभिनिवेशं अतिक्रामतस्तान्मोषायमानान्क्रमशश्चतुःपञ्चावशेषं अपक्रमयामास । अपक्रम्यापक्रम्य च गिरिगुहायां निगूहयमानः पुनः पुनरयमानः पेशस्करितानुसारी प्रस्तरास्तरणतस्तद्द्वारं आववार ।



\[६४\] एतज्ज्ञात्वा निर्जरारिप्रहारी शिष्टान्कष्टन्तं हरन्तं कुमारान्व्यग्रीभूतः सिंहवद्ग्रामसिंहं विद्रुत्यारादग्रहीन्न्यग्रहीच्च ।

 स्वाङ्गव्यङ्गात्स्पष्टभूमिष्ठमानं

 कृष्टा डिम्भांस्तं ततः क्षौणीपृष्ठे ।

 आपात्याथ प्राणवर्त्मणि रुन्धन्

 व्यग्रीकृत्यालम्भ्यकल्पं चकार । ।Jङ्च्\_१,१०.२३ । । \[शालिनी\]



\[६५\] तदेवं संहतसंहननं अप्येतं निःसन्धिबन्धनं विसृज्य तत्पदपद्धतिं संसृज्य तद्गुप्तिद्वारं अनुससार । ततश्च,

 सद्यो निर्भिद्यापिधानं गुहायास्

 तत्राविश्य द्योतं आविश्चकार ।

 तस्यास्तेषां चार्भकाणां समन्ताद्

 आत्मालाभाद्यत्तमस्तज्जहार । ।Jङ्च्\_१,१०.२४ । । \[शालिनी\]



 येषां दुःखं तद्गुहागर्तरोधे

 तद्वन्नासीद्यद्वदेतद्वियोगे ।

 दृष्ट्वाकस्मादेनं एते बकारिं

 प्राणान्प्रान्ताकर्षणेनैव जग्मुः । ।Jङ्च्\_१,१०.२५ । । \[शालिनी\]

 सर्वे तस्मादुत्थिता रोदनार्तास्

 तद्वदार्तं कृष्णं अह्नाय चक्रुः ।

 सोऽ पि क्ष्माभृत्तत्प्रतिध्वानदम्भात्

 क्रन्दन्नासीदित्यमीभिर्व्यभावि । ।Jङ्च्\_१,१०.२६ । । \[शालिनी\]



 तस्मात्कृष्टास्तेन तं वेष्टयन्तः

 शश्वत्तस्य स्पृष्टितो नष्टदुःखाः ।

 दृष्ट्वा द्विष्टप्राणं अत्यन्तभीष्मं

 व्य्ॐअं हृष्टा मित्रगोष्ठीं उपेयुः । ।Jङ्च्\_१,१०.२७ । । \[शालिनी\]



 अथ परिमिलितैर्विचित्रमित्रैर्

 भुवि दिवि देवगणैस्तदोपलम्भ्यः ।

 अपहृतिचरितं निजक्रमात्तैः

 कथितं असौ कलयन्व्रजे विवेश । ।Jङ्च्\_१,१०.२८ । । \[पुष्पिताग्रा\]



\[६६\] अत्र व्य्ॐअं दिष्टान्तदष्टं दृष्ट्वा कुसुमवृष्टिकृद्भिर्दानवद्वेष्टृभिरयं श्रीकृष्णाभिप्रायः स्पष्टं परामृष्टः



 क्रीडायां अत्र चोराणां श्वासरोधो विधीयते ।

 व्य्ॐअस्त्वं व्य्ॐअतां प्राप्तस्तस्माच्चेत्करवाणि किम्? । ।Jङ्च्\_१,१०.२९ । । \[अनुष्टुभ्\]



\[६७\] अथ कथकः कथासमापनं उवाच,

 ईदृक्कौतुकवान्पुत्रस्तव गोपनराधिप ।

 वत्सादित्रयं आनिन्ये लीलया यस्तु पञ्चतां । ।Jङ्च्\_१,१०.३० । । \[अनुष्टुभ्\]



\[६८\] तदेवं अमी साक्षादिव व्य्ॐअवधं अनुभूय भूयसा सुखेन विलसन्मुखेन ललिता गृहाय चलिता बभूवुः ।



इति श्रीश्रीगोपालचम्पूं अनु

वत्सासुराद्युत्सादनं नाम

दशमं पूरणम्

 | |१० | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(११)





***अथैकादशं पूरणम्***





अघब्रह्माघमोचनम्





\[१\] अथ पूर्ववत्प्रभाततः प्रभातायां सभायां मधुकण्ठः सोत्कण्ठं उवाच



\[२\] तदेवं पूर्ववदेव देवनकुतुकतः पूर्वदेवमारयोः कुमारयोरनयोः क्ॐआरं अतिवृत्तकल्पं आसीत् । \[३\] यौ खलु,



 शुभ्रश्यामरुची रुचीं अकुरुतां पौगण्डलक्ष्मीकृते

 चापल्येन मुनेरपि स्म कुरुतश्चित्तं मिलच्चापलं ।

 नानाक्रीडितमाधुरीवरकला शिक्षाकलापं गतौ

 वेणूद्गानसुधां सुधांशुवदनावातत्य चिक्रीडतुः । ।Jङ्च्\_१,११.१ । ।
\[शार्दूल\]



\[४\] अथ कदाचिदतिप्रातरग्रतो जाग्रतो निजविहारतो जगदेव पातुः श्रीरामभ्रातुर्यादृच्छिकीयं इच्छा जाता । प्रातर्भोजनं अप्यद्य निर्जनवन एव योजनीयं इति । ततश्च कृतप्रातःक्रियस्तत्प्रार्थनाय रचितमातृप्रियस्तदनुज्ञया गच्छन्शृङ्गरवसञ्ज्ञया साग्रजं सखिव्रजं जागरयामास । झटिति चाटित्वा शृङ्गाटकमध्यं अध्यास्य क्षणकतिपयं तत्प्रतीक्षणं प्रतीक्षणं व्यापारयामास । \[५\] शय्योत्थायां विद्रुत्य मिलितेषु सवयःसमवायेषु रामं आगमयितुं ऊर्ध्वं वर्तमानस्तन्मानवेन वार्तानुवर्तयामासे ।



\[६\] यथा च प्रोवाच तद्वाचिकं असौहन्त भोः, कृष्ण, त्वया सह क्रीडातृष्णगप्यहं विरुद्धविधिना निरुद्ध एवास्मि, यदकस्मात्कस्मादपि पुरुकुलजन्मा मन्मातुलः परमातुलनिर्बन्धान्मां अवलोकयितुं आगम्य हर्म्य एव स्थावरसाधर्म्यं आसादितवानस्ति । अद्य च तवातीव प्रातरात्तजागरतया समीहितविशेषं ऊहितवानस्मि । तस्माद्भवता या लीला भावयितुं भाविता, सावश्यं भावयितव्या । नव्यारम्भे विष्कम्भः खल्वप्रतिबद्धसिद्धिसम्भावनां स्तम्भयति इति ।



\[७\] अथ वर्ण्यमाणं तदाकर्ण्य स च कमलसवर्णताविलसदाकर्णलोचनः प्रतिपन्नक्रीडारोचनः सखीनुवाचभवतु । भवन्त एव स्वस्वभवनाद्विहङ्गिकायां काचं आयोज्य भोज्यभक्तभक्तनियोज्यजनं प्रयोज्य तत्तदुपयोज्यं आनाय्य वनाय गमनाय त्वरयन्तु । अस्मज्जननी च भव्यानां भाजनभृतभोजनद्रव्याणां द्रुतं एव सज्जनवर्गेणास्मभ्यं विसर्जनं अर्जयिष्यति इति निजेहिते तथा विहिते, हितेप्सुबालकसमुदायमुदां उदारचेष्टः पुरस्कृतवत्सचयेष्टः काननं प्रविष्टवान् । यत्र च वत्सपालबालकाः प्रतिघस्रं सहस्रश एव तेन मिश्रतया विश्रूयन्ते । तेषां वत्साश्चायुतप्रयुतनियुतादिसङ्ख्यायुता

वर्ण्यन्ते । कृष्णवत्सानां सङ्ख्या पुनरसङ्ख्यसञ्ज्ञा सङ्गीयते ।
ततश्च



 आपूर्णशृङ्गमुरलीनियुतं सवत्स

 यूथायुतारवं उदीरितहूतिमिश्रं ।

 कृष्णश्चलन्नथ वनाय बलस्य चित्तं

 लोलं चकार जगता सह कौतुकाय । ।Jङ्च्\_१,११.२ । । \[वसन्ततिलक\]



\[८\] अथ गहनं गाहमाना मणिजातरूपाभ्यां सुष्ठु जातरूपा अपि बालाः फलप्रवालादिभिरलङ्कृतं आत्मानं कृतवन्तः, यथा निकाय्ये दुर्याचकाचगुञ्जापुञ्जं अप्युपयुञ्जते स्म । नहि विलासबहुलताकुलानां इदं न तत्तुलं इति विचारः सञ्चरति । कार्पण्यं एव खलु पण्यं गण्यतां नयति, विलासिता पुनर्दृश्यतां एव परामृश्य हृष्यतीति ।



\[९\] अथ ते शिक्यितान्नपात्राणि वृक्षशाखास्ववलम्बितगात्राणि विधाय कृष्णभ्रूभङ्गतरङ्गसङ्गतरङ्गतया चापल्यविशेषं श्लेषयामासुः ।



 मुष्णन्तोऽ न्योऽ न्यशिक्यादीन्ज्ञातानाराच्च चिक्षिपुः ।

 तत्रत्याश्च पुनर्दूराद्हसन्तश्च पुनर्ददुः । ।\[भ्P१०.१२ ।५\] इति
।



\[१०\] तत्र चौर्यादिकं, यथाः

 यष्ट्यादेर्नर्मणासन्नपहरणकरा ये हृतस्वास्तथा ये

 दूरे ये क्षेपका ये प्रतिहरणकृतस्ते च ते चाशु सर्वे ।

 श्रीकृष्णभ्रूविधूतिप्रतिलवलघुताशालितत्तद्विलासैः

 प्रत्येकं स्वीययोग्यं निगमनं अविदुस्तत्र नैवान्यदन्यत् । ।Jङ्च्\_१,११.३ । । \[स्रग्धरा\]



\[११\] तदेवं एव संयोगाद्यथा तदेकसुखयोग एव तेषां भोगस्तथा वियोगादपि, यथाः

 यदि दूरं गतः कृष्णो वनशोभेक्षणाय तं ।

 अहं पूर्वं अहं पूर्वं इति संस्पृश्य रेमिरे । ।\[भ्P१०.१२ ।६\] इति ।



\[१२\] अस्य चार्थः समस्य दर्श्यते । तत्र स्पर्शनं, यथा



 वत्सेभ्यः प्रेष्य सर्वां सखिततिं अघजिद्वीक्षितुं वन्यलक्ष्मीं

 दूरेऽ गाद्कृष्टदृष्टिः क्रमश इह तदा सा निवृत्ता विदूरात् ।

 सौरभ्याघ्राणनेत्रा मधुपकुलतुला सङ्घशस्तं द्रवन्ती

 स्पृष्ट्वाहम्पूर्विकायां अहमहमिकया पृच्छती चाननन्द । ।Jङ्च्\_१,११.४ । । \[स्रग्धरा\]



\[१३\] रमणं यथा



 मिथोऽ पि स्निग्धभावानां कृष्णकौतुकदत्तये ।

 आहोपुरुषिका तेषां आलोकि स्पर्धनां इव । ।Jङ्च्\_१,११.५ । । \[अनुष्टुभ्\]

 जगुरेके वेणुना तत्प्रच्छादनपराः परे ।

 वादयन्तो विषाणानि हासयामासुरच्युतं । ।Jङ्च्\_१,११.६ । । \[अनुष्टुभ्\]

 व्यञ्जयन्तस्तत्र केचित्पूर्वेषां ग्राम्यरीतितां ।

 तान्निवार्य स्वयं भृङ्गैर्जगुस्तद्वत्पिकैः परे । ।Jङ्च्\_१,११.७ । । \[अनुष्टुभ्\]

 गोपालानां जवः श्लाघ्यो गानाद्यं भिक्षुतापरं ।

 इत्थं केचिद्व्यञ्जयन्तः पक्षिच्छायेन दुद्रुवुः । ।Jङ्च्\_१,११.८ । । \[अनुष्टुभ्\]

 केऽ पि सर्वानुकर्तृत्वस्वगुणाधिक्यसूचकाः ।

 हंसकह्वमयूराणां गोष्ठीमध्यं प्रपेदिरे । ।Jङ्च्\_१,११.९ । । \[अनुष्टुभ्\]

 केचिद्वांशनटीं विद्यां आत्मनो व्यञ्जितुं मुदा ।

 विडम्बितैः कीशडिम्बैः सह शाखासु बभ्रमुः । ।Jङ्च्\_१,११.१० । । \[अनुष्टुभ्\]

 तत्र सर्वकनिष्ठास्तु स्वनिष्ठामात्रतत्पराः ।

 साकं भेकैर्विलङ्घन्तः सरितः स्रवसम्प्लुताः । ।Jङ्च्\_१,११.११ । । \[अनुष्टुभ्\]

 विहसन्तः प्रतिच्छायां शपन्तश्च प्रतिस्वनान् । \[भ्P१०.१२ ।१०\]

 हसन्तः कृष्णसन्तोषं लसन्तः सन्ततं ददुः । ।Jङ्च्\_१,११.१२ । । \[अनुष्टुभ्\]

 कर्तुं प्रतिध्वनौ शापं प्रतिबिम्बे विडम्बनं ।

 नुदन्बालान्मुदं लेभे प्रतिशापादितो हरिः । ।Jङ्च्\_१,११.१३ । । \[अनुष्टुभ्\]



 एषा गतिर्मायिकदृग्विमोहनी

 ज्ञातात्मनां भक्तिमतां च दूरगा ।

 यासादितो कृष्णं अनुव्रजार्भकैर्

 इति स्फुटं श्रीशुकदेवनिश्चितिः । ।Jङ्च्\_१,११.१४ । । \[उपजाति १२\]



\[१४\] तदेवं लीलां अन्यां अपि तितंसति कंसद्विषि दीव्यत्सु च सर्वकलाविद्वत्सु विसरज्जालेषु वत्सपालेषु बकीबकयोरनुजः कश्चिदघनामा दनुजस्तद्वर्त्मनि वर्तते स्म, ज्योतिर्मण्डलेषु प्रचण्डकालजलद इव । यं खलु कंसः शशंसाये, मदीयमहासहाय! विस्मयं अपहाय श्रूयतां । त्वं अजगरभावेन सदा जागररहित एव शाशय्यमानतानिष्ठं तिष्ठन्न जानासीति हि त्वं जागरयामासिषे ।



\[१५\] अघ उवाचजगदीश, कामं आदिश्यतां ।



\[१६\] अथ देवकीविवाहगताहनभःसभ्यवाणीं आरभ्य सर्वकथाशंसनपूर्वकं कंस उवाचतदेवं प्रत्येकं नूतननूतनारब्धमिषविषमयपूतनादिषु धूतफलप्रयासालिषु सर्वङ्गिललीलतया भवानद्यानवद्यगतिः । इह च रावणस्य कुम्भ इत्यर्धोक्तं अशकुनभियाच्छाद्य, पूर्वेषां पूर्वदेवानां वृत्र इव इत्यपि प्रत्याख्यायेदं आख्यत्ध्रुवं ध्रुवस्येव तव चात्र भ्रात्रमित्रनिर्यातनं अवश्यवश्यतां अर्हति इति ।



\[१७\] तदेवं भव्यप्रसव्यं अप्युपलभ्य स्फुटं असभ्यतया शीघ्रं असौ बकभ्रातृकः कृष्णभ्रातृकाणां तेषां पुरतः प्रचरन्प्रचुरतराङ्गं उरङ्गं अरूपं आस्थाय स्थितः । किन्त्वथासौ तथासीद्यथात्मपथाधिकृतप्रथाचलतया प्रथयामासे । नर्मणा नागधर्मतां उपदिशद्भिरमीभिरूचे च



 उद्यद्गरतया जाग्रद्वर्त्मन्यजगरः पुरः ।

 समग्रं ग्रसिता तस्मादस्मान्यदि बकिष्यति । ।Jङ्च्\_१,११.१५ । । \[अनुष्टुभ्\]



\[१८\] तदेतदभिधाय श्रीकृष्णमुखकमलं निध्याय, बाढं करताडनाल्लसन्तो हसन्तो महागिरिगुहान्तर्वत्तद्वक्त्रान्तरं प्रविविशुर्, ज्योतिर्वलयः पश्चिमाचलं इव, यतो मयूखवत्समग्रा वत्साश्च तद्वर्त्मायच्छन्ति स्म; यत्र निषिषित्सन्नपि श्रीवत्सलक्ष्मा नावसरं अवाप, किन्तु भाविनिजलीलानिश्चलतया विस्मयं आप, पश्चात्तापं आपदप्यसौ येन हि तेषां वर्त्माप्यनुवर्तमानस्तत्र प्रविवेश, नीहारकुज्झटिकाघटिततमश्चक्रवाले प्रचण्डमर्तण्डमण्डलं इव; \[१९\] यत्र मुरारिप्रभावाचतुराः सुराः सुरारयश्च मुहुरारादारादपि हन्तहन्तकारं चक्रुः; यत्र च तेषां उभयेषां तत्तद्वर्णतः समानम्

आननकुलयुगलं तत्तद्वर्णतः क्रमाद्भयं विजयं उद्भावयामास ।



\[२०\] बकचेष्टां अनुतिष्ठतस्तस्य तु पापिष्ठस्य कण्ठे सोऽ यं अकुण्ठधामा कृष्णनामा व्रजनृपतपःप्रतापमययोगमायासहायतया केशिप्रवेशिस्वभुजदिव्यभुजङ्गमवद्ववृधे । \[२१\] स तु जातश्वासरोधः परित्यक्तबोधश्च क्षणकतिपयं आसीत् । तदूर्ध्वं पाटितमूर्धानं प्राणं अपहाय पूतनाशमयितुः सङ्गतः पूतः पूतनाभ्रातुरात्मा नित्यनूतनां सद्गतिं अवाप्तुं अस्य बहिरागमनं प्रतीक्षते स्म ।



\[२२\] स श्रीवत्सवत्सस्तु तं अन्तर्हत्य वत्सवत्सपान्मूर्च्छितानमृतवृष्टिमयदृष्टिप्रचारेण सञ्चरितचेतनानाचरन्नमीभिः समं गमनवर्त्मना तस्मान्निर्जगाम स्वर्भानुमुखादमृतभानुरिव ।



\[२३\] ततश्च हिमाचलाद्गाङ्गप्रवाहानां इव तेषां प्रवहे जाते तस्यात्मज्योतिरजितस्याङ्गसङ्घान्निःसज्जदेव जगज्जनेन दृदशे चण्डज्योतिर्ज्योतिषि ज्योतिरिव ।



\[२४\] यत्र ब्रह्मपुरःसराः सुराः सुरवर्त्मनि पुरतः स्थिताः सुरतरुपुष्पस्तवकवृष्टिभिः स्तवकृतसंस्तवतौर्यत्रिकादिप्रस्तावसृष्टिभिः स्तवनीयं व्रजराजतनूजं पूजयामासुर्, उपजहसुरप्यघासुरं ।



 मम स्पर्शमात्राद्भवज्ज्ञातिमात्रं

 विनश्यत्यकस्मात्तमस्तेजसो वा ।

 इदं ज्ञातवानप्यघाख्यासुर त्वं

 कथं मां अयासीरितीवाह कृष्णः । ।Jङ्च्\_१,११.१६ । । \[भुजङ्गप्रयाता\]

अथवा,

 सर्वांस्त्वं खर्वकोटीः पशुपशुपशिशून्ग्रस्तवान्मां तथापि

 ग्रस्तं निर्मातुं ऐषीरिति सुखदतया प्रापं अन्तस्त्वदीयं ।

 सङ्कोचाद्गन्तुं इच्छन्बहिरथ भुजग प्राणवर्गस्तवाद्धा

 मन्निर्बन्धोऽ पि मूर्ध्नः स्फुटनकृतितया धिग्गतः किं विदध्याम्? । ।Jङ्च्\_१,११.१७ । । \[स्रग्धरा\] इत्येवं ।



\[२५\] ततश्च तस्मात्कलितगणतया तरुनिचयादाचितकाचितदिव्यदीदिवितया चातिचपलं चलितस्य तस्य काचनातिदूरा भूरायतवनकलापविमलापसरोवरान्तरतया वराप्यवरतां आससाद । \[२६\] यां उपसाद्य च सद्यः सुखविकसितमुखपङ्कजः पद्मलोचनः स्वं रोचनं वचनगोचरं आचचार । यथा



 भास्वन्महो योगविकासहृद्गत

 प्रभाम्बुजातं मधुसूदनप्रभं ।

 पश्यन्तु मित्राणि सुजीवनालयं

 महन्मनस्तुल्यतरं सरोवरं । ।Jङ्च्\_१,११.१८ । । \[उपजाति १२\]



 एषा वनाली सरसी तथा मिथो

 गुणेन पुष्टा गुणितेन सर्वदा ।

 आद्या रसेन द्वयपूरणी यतः

 प्रसूनसौरभ्यशतेन पुष्पते । ।Jङ्च्\_१,११.१९ । । \[उपजाति १२\]

 स्फुरति पुलिनं अच्छं क्ॐअलं बालुकाभिः

 कुसुमफलवनक्ष्माप्रावृतं सूक्ष्मदूर्वं ।

 यदिह मृगजनानां वृक्षलक्षालयानाम्

 उप विमलजलान्तं भाति शय्यायमानं । ।Jङ्च्\_१,११.२० । । \[मालिनी\]



 अत्र भोक्तव्यं अस्माभिर्दिवारूढं क्षुधार्दिताः ।

 वत्साः समीपेऽ पः पीत्वा चरन्तु शनकैस्तृणं । ।\[भ्P१०.१३ ।६\]



\[२७\] अथ समं भूमिस्थितं संयुज्य भोजनजननार्थं रचितमज्जनेषु कृतमिथःसज्जनेषु तेषु सुहृज्जनेषु प्रथमतस्तावदेवं जातं ।



कृष्णं मध्ये लब्धवन्तः सखायः

 सर्वं तत्तद्विस्मरन्तः स्वदुःखं ।

 तत्कान्तीनां सन्ततं पातुकामास्

 तस्थुर्यद्वत्पूर्णचन्द्रं चकोराः । ।Jङ्च्\_१,११.२१ । । \[शालिनी\]



\[२८\] ततश्च तत्पालनतृष्णेन कृष्णेन यत्नेन योजितभोजनेषु सवयोजनेषु काचिदन्या शोभा धन्यां तां वन्यां शोभयामास, यथाः

 अन्तरान्तरमिलद्वलयानां

 वल्गु बाल्यवयसां अधिमध्यं ।

 सर्वतोऽ भिमुखतां हरिरागाल्

 लीलयाभ्रमदपूर्वनटाभः । ।Jङ्च्\_१,११.२२ । । \[स्वागता\]



 विभ्रद्वेणुं जठरपटयोः शृङ्गवेत्रे च कक्षे

 वामे पाणौ मसृणकवलं व्यञ्जनान्यङ्गलीषु ।

 तिष्ठन्मध्ये प्रियसवयसां हासयन्हासितस्तैर्

 दिव्ये लोके कलयति मुदा भुक्तवान्बालकृष्णः । ।Jङ्च्\_१,११.२३ । । \[मन्दाक्रान्ता\]



\[२९\] तदेवं परमोत्स्वरतेषु तेषु वत्साः कच्छदेशादनच्छतार्णप्रदेशं प्रविश्य प्रच्छन्ना बभूवुः । \[३०\] प्रच्छन्नेषु च तेषु विच्छिन्नभोजनरतीर्मित्रततीः स्वस्थयन्तदवस्थ एव स्वयं नीरन्ध्रवनावनीध्रमध्यं अध्यासितानवीध्रदुर्गमार्गान्विचित्य कृतकृत्यताराहित्यं प्रतीत्य च निवृत्य तत्र च मित्रवर्गानपरिचित्य वैचित्त्यवशादुभयानपि सभयान्मत्वा विचिकित्सन्विचिकाय । कायक्लेशतः केशवः सोऽ यं किन्तया चिन्तयामास च,

 अहो, मात्éणां यच्छिशुकुलं असुभ्योऽ पि दयितं

 स्थितिं वत्सत्वेन प्रसजति तथा वत्सपतया ।

 तदेतन्मत्प्राणप्रतिकृतिशरीरं क्व नु गतं

 यदर्थं दुष्टाहेर्जठरं अविशं हा विषमयं । ।Jङ्च्\_१,११.२४ । । \[शिखरिणी\]



\[३१\] तदेतदगुणगुणगुणगणनिधानस्य तस्य निरवधानं अपि न चित्रं अध्यस्यति । \[३२\] एष हि प्रेममयलीलावेशवश्यतां आपन्नः कदाचिदवश्यं पश्यन्नपश्यन्निव भवति । तदा हि सद्य एवेदं प्रत्यपद्यत । आं ब्रह्मणः खल्विदं कर्म ।
मम पुनरेतावन्तं कालं सञ्जङ्घन्यमानसखिसङ्घप्रणयासङ्गवशाल्लङ्घितज्ञानतया न तदनुसन्धानं जातं । न च तेन विरोधितयेदं आचरितम्, किन्तु मयि प्रेमस्थेमसंहितस्य तस्य व्रजहितस्य सम्प्रति मद्वैभवं प्रति विशेषवीक्षाप्रतीक्षा जातेत्येवं एवाचरितं । यत एव खलु मायावैभवतस्तदनन्यस्थानस्थितंमन्यं एवान्यत्र वन्यभूमावाकृष्य पुनस्

तत्रैव पुलिने प्रतिकृष्य तत्तद्वृन्दं अनेनागोपायि, ततो न विरोधिबुद्धिरसौ । विरोधिषु मद्बुद्धिवीर्ययोर्निद्रागमेऽ पि जागरुकता कलिता । ततो वयं भक्ते तस्मिन्नर्मकर्मठतां एव घटयिष्यामः । तत्र च प्रायः श्रीमत्पितृचरणाभिप्रायमयतया या मम योगमाया साहायकं आयाति । यदि तां एव सम्प्रति चावलम्बेय, तदा स्वयं एव तत्तद्रूपतां लभेय । नान्यद्धि मद्धितानां तेषां साम्यं भजेदिति\[३३\] येन च शतानन्दस्य व्रजानन्दस्य च मन्दतामन्दतां विन्देत, तदेवं चिन्तयन्नेव, सहसुहृल्लोकशोकं चिन्तयामास, हन्त, हन्त, कथं तान्मां विना तान्तान्विना समयं गमयिष्यामि? इति ।
ततश्च,

 यस्य यस्य च शुचा गुणरूपं

 चिन्तयन्नभजत स्वतयाथ ।

 तस्य सुष्ठु धुतभेदतयाऽसौ

 जज्ञिवान्प्रयतनं व्यतिरिच्य । ।Jङ्च्\_१,११.२५ । । \[स्वागता\]



\[३४\] इति तथानुसन्धाय स्वतस्तत्तद्बालवत्सादिरूपाणि सन्धाय सर्वसमाधाननिर्बन्धाय दिनान्तरवदेव व्रजागमनदेवनेन गेहं गेहं प्रवेशं आसीनस्तां सन्ध्यां अबन्ध्यां चकार । \[३५\] तन्मातरस्तु दिनान्तरादप्यन्तरङ्गतरं आनन्दं विन्दन्ति स्म । तथा हि,

 सुते गोपेश्वर्या निजनिजसुतप्रत्ययमुदा

 तथा तन्मित्रत्वस्फुरणसुखलक्ष्म्या द्विगुणितं ।

 पुरावद्वात्सल्यं व्रजपुरपुरन्ध्रीर्विदधतीस्

 तदीया संसिद्धिर्यदधिनुत तद्भाति तदिव । ।Jङ्च्\_१,११.२६ । । \[शिखरिणी\]



 यद्यप्येकस्वरूपा व्रजनृपतिसुतस्यापरे बालवत्सा

 जातास्तर्ह्यप्यमी तत्प्रतिमपदं अधुस्तत्र नेत्येव युक्तं ।

 तद्रूपं तद्गुणालिस्तदमितविहृतिश्चाश्रयः खल्वमीषां

 तस्यापि स्वस्य चित्रस्थितिकृदिति यतस्तत्र तत्राभ्यधायि । ।Jङ्च्\_१,११.२७ । । \[स्रग्धरा\]



\[३६\] तदेवं हानप्रायस्य तस्य हायनस्य पूरणाय पञ्चषाण्यहानि यदा हीनानि, तदा तु कृष्णविषयकस्नेहजातीयस्नेहं अनु स्वपरतत्परतायास्तेषु बालादिषु सम्यगवगम्यमानतया रामोऽ पि विस्मित्य तेन सह प्रश्नोत्तरे विनिमित्य विनिश्चित्य च स्थितवान्, किन्तु तेषां सखीनां अखिलानां विप्रलम्भलम्भितकष्टेन निजानुजे रुष्टतया पञ्चषाण्यहानि तेन सह वनं नाजिघाय ।



ब्रह्मा तु तत्र गुप्तं आगतः श्रीकृष्णेन तर्क्यते स्म, यथा



 यस्मादेति परैति पश्यति पुरः पश्चात्तथा पार्श्वतः

 स्वात्मानं परितः स्तृणोत्यनुपदं सम्भ्राम्यति भ्राम्यति ।

 लोप्त्रा लोप्त्रसवत्सवत्सपगणं सन्दिग्धं आलोकते

 तस्मान्मे प्रतिभात्यसावनुदिशं वक्त्रं दधत्स्तेनकः । ।Jङ्च्\_१,११.२८ । । \[शार्दूल\]



\[३७\] अथ ब्रह्मा तेषां अर्वाचीनानां प्राचीनानां च बालादीनां रूपादिभिः परस्परं अभेदं आकलय्य चेतसाश्चर्यं आचर्य चार्वाचः परिविन्दन्, सर्वतोऽ प्यतिदृष्टमहिष्ठताभूयिष्ठान्दृष्टवान् । \[३८\] ब्रह्माणं पश्यति श्रीदामादिमित्रे तु स्वमित्राणां एवानयनेच्छा जातेति यदृच्छया तदन्वेषणावस्था प्रादुर्भूता, साम्प्रतिकाश्चान्तर्भूताः ।



\[३९\] तदेवं नानावैभवं अनुभवतः कमलभवस्य त्रप्ततयानुतप्ततया च या रचितावाचीनता, सा स्वयं प्रणामाय परिणमति स्म । तत्र च,



 एकं एकं अधः कृत्वा मुखं तत्र चतुर्मुखः ।

 नमन्नन्यमुखस्योर्ध्वीभावात्पूर्तिं जगाम न । ।Jङ्च्\_१,११.२९ । । \[अनुष्टुभ्\]

 यद्यपि न नमन्मुमुदे विधिरेकास्यानवाग्भावात् ।

 तदपि हरेर्मुखचन्द्रालोकालोपान्मुदं लेभे । ।Jङ्च्\_१,११.३० । । \[उपगीति\]



\[४०\] अथापकृष्टंमन्यः सन्ननन्यगतितया सुमेधा वेधाः स्तवकेनेव स्तवकेनेष्टवांश्च कृष्णं । यत्र च चतुर्भिर्वक्त्रैरानुवान इव नुवन्नसौ सर्वमहानपि यत्किञ्चिद्गोकुलानुगतानुगतिं एव प्रति निजानुमतिं आततान ।
यथा चाह स्म



 तद्भूरि भाग्यं इह जन्म किमप्यटव्यां

 यद्गोकुलेऽ पि कतमाङ्घ्रिरजोऽ भिषेकं ।

 यज्जीवितं तु निखिलं भगवान्मुकुन्दस्

 त्वद्यापि यत्पदरजः श्रुतिमृग्यं एव । ।\[भ्P१०.१४.३४\] इति ।



\[४१\] तदेवं व्रजमहिमहिमकरकरनिकरजडीभूता वयं नोपपत्तिप्रत्यासत्तिं लभामह इत्यलं अतिविस्तरेण ।



\[४२\] अथ स्निग्धकण्ठ उवाचश्रीमद्व्रजयुवराजेन तत्र किं उक्तम्?



\[४३\] मधुकण्ठः सस्मितं उवाचन किं अपि, किन्तु तत्र स्तुतिसमये तावत् ।

 गोविन्दः स्मितं अतनोत्स्तुवानं एनम्

 दृष्ट्वा यत्किं अपि ददर्श तत्र चित्रं ।

 एकस्मिन्वदति चतुर्मुखे हि तस्मिंश्

 चत्वारो दधति रुतीरिति भ्रमः स्यात् । ।Jङ्च्\_१,११.३१ । । \[प्रहर्षिणी\]



\[४४\] स्तुत्युत्तरकालतस्तु,

 वयं गोपाश्चार्थवन्तो ब्रह्मा च त्वं अनर्थवान् ।

 ब्रूमस्त्वां किं इतीवायं अवदन्स्मितं आतनोत् । ।Jङ्च्\_१,११.३२ । । \[अनुष्टुभ्\]



\[४५\] स्निग्धकण्ठ उवाचपरिसेधत्यपि वेधसि किं किञ्चिदप्युक्तम्?



\[४६\] मधुकण्ठ उवाचस्तवपर्यावसाने खलु निजरूपरूपतया सर्वपर्याप्तिमद्भिरपि पश्चादाविर्भूतवद्भिर्बालादिभिः परितोषपोषं अमन्यमानः स धन्यः स्वजनप्रेमजितः श्रीमानजितस्तान्व्रजबालादीनेवानेतुं यदा वाञ्छां आनञ्च, तदाञ्जलिबन्धव्यञ्जितां सञ्ज्ञां अनु समनुज्ञां याचमानं विरिञ्चिं खल्वेवं लम्भिततदुपालम्भनर्मस्मितं अनुज्ञापयामासयदि तत्रभवतां आज्ञा विज्ञायते, तदा तान्पूर्वं एवानुसंहितान्सन्निहितानानयामि इति ।



\[४७\] ततश्च विरिञ्चिः किञ्चिन्नम्रनिटिलताघटितमुनिव्रतसुनिरूपितनिजदुर्नीतितयानुज्ञायाः कर्मकर्तृत्वं व्यक्तीकुर्वन्, भक्तिभरासक्तिपृक्तीकृतपुलकसङ्कुलतया स्वापराधमयबाधाव्यकुलतया च त्रिः परिक्रम्य बहुशः प्रणम्य च निजहर्म्यं एव जगाम ।



\[४८\] श्रीकृष्णश्च मनसि तस्यापराधं मनागप्यनागमयन्नागमयमानः प्राग्दिष्टसदिष्टद्वेषवेशक्रियानतिक्रमिक्रमतयावस्थितांस्तान्वत्सांस्तत्सदृगवस्थैर्वत्सपालैर्मेलयामास
। \[४९\] तथैव हि तेषां कालदेशविपर्यया पर्यालोचनाय द्रुहिणदेवेन स्नेहदेहन्यनवद्यविद्येयं उद्भाविता । एतदेवोक्तम्



 ततोऽ नुज्ञाप्य भगवान्स्वभुवं प्रागवस्थितान् ।

 वत्सान्पुलिनं आनिन्ये यथा पूर्वसखं स्वकं । ।\[भ्P१०.१४.४२\] इति ।



\[५०\] अथ ते,

 ऊचुश्च सुहृदं कृष्णं, स्वागतं तेऽ तिरंहसा ।

 नैकोऽ प्यभोजि कवल, एहीतः साधु भुज्यतां । ।

 ततो हसन्हृषीकेशोऽ भ्यवहृत्य सहार्भकैः ।

 दर्शयंश्चर्माजगरं न्यवर्तत वनाद्व्रजं । ।\[भ्P१०.१४.४५४६\] इति ।



\[५१\] चर्म चेदं एतावन्तं समयं यथावदेव योगमाययान्तर्धापितं इति गम्यं ।



\[५२\] ततश्च संवत्सरप्रसरवत्सवत्सपालबालविरहविरहान्महतानन्देन महितस्तैरेव सहितः संहितसम्पद्व्रजं व्रजं प्रविशन्, तत्तदुन्मर्यादवत्सपरावर्तनाय निदिशन्, पूर्वपूर्वतोऽ प्यपूर्वं पर्व पर्वति स्म । तथा ह्युक्तम्



 बर्हप्रसूनवनधातुविचित्रिताङ्गः

 प्रोद्दामवेणुदलशृङ्गरवोत्सवाढ्यः ।

 वत्सान्गृणन्ननुगगीतपवित्रकीर्तिर्

 गोपीदृगुत्सवदृशिः प्रविवेश गोष्ठं । ।\[भ्P१०.१४.४७\] इति ।



\[५३\] ततश्च पितृसम्बन्धिभिर्नन्दसूनुरिति मातृसम्बन्धिभिर्यशोदासूनुरिति तस्य नामानूद्य, सद्य एव सिद्धं इति चिरन्तनं अपि तच्चरितं जगे । तद्यथा



 नन्दतनूजनुरद्य व्यालं । हतवान्हृतवानस्मत्कालं । ।इति ध्रु । ।

 अद्य यशोदासूनुर्व्यालं । हतवान्हृतवानस्मत्कालं । ।इति वा । ।

 ओष्ठाधरं इह जलदतटालिः । दम्भावलिरपि दन्तकपालिः । ।

 श्वासभरः खरदावजवातः । जिह्वायुगं अपि वर्त्मनिपातः । ।

 इत्युत्प्रेक्षिततमविविधाङ्गान् । व्यतिहासानाचरतः साङ्गान् । ।

 अहिं अन्वहितां कल्पयमानान् । गिरिरिति तं विशतः कृतमानान् । ।

 तदुदरमध्यकृताभ्यनुवेशान् । निजविरहादिविमूर्च्छितवेशान् । ।

 स्नेहभरादथ स्वेन समेतान् । स्वकनेत्रामृतवृष्टिसचेतान् । ।

 तस्माद्बहिरथ निष्कासितवान् । पुनरिह निखिलं बत दर्शितवान् । ।

 प्राणादधिकः सोऽ यं प्राणान् । रक्षन्नस्मान्कुरुते त्राणान् । ।Jङ्च्\_१,११.३३ । । \[मात्रासमक\]



\[५४\] इति श्रुत्वा च ते व्रजस्थाश्चिन्तयामासुः, साधुघातुकानां पातुकानां आमीषां कथं इव जातु कामाः सिध्येयुः? इति ।



\[५५\] तदेवं सिद्धे, सुखानुबिद्धे तेषां समे समागमे प्रातस्तु बृहद्भ्रातरं अनुगम्य प्रणयमयरम्यरोषं अनुनीय दीयमानविस्मयतया तानानीय तेन चैकत्र प्रणीय श्रीवत्सवत्सः पूर्ववदेव वत्सपालनं आरेभे ।



\[५६\] अथ पुनर्मधुकण्ठः समापनाय सविस्मयं इवाह स्म



 ईदृशस्तनयो जातस्तव गोष्ठाधिनायक ।

 ब्रह्माण्डग्रामणीर्यस्य ब्रह्मापि ग्रामणीरिव । ।Jङ्च्\_१,११.३४ । । \[अनुष्टुभ्\]



\[५७\] तदेवं कथकयोः कथां प्रथयित्वा सभ्येषु साक्षादिव कलिततत्तत्केलिसन्धयोः कृताञ्जलिबन्धयोस्तद्दिनेऽ पि पूर्ववदेव सर्वे गृहवर्त्मनि वर्तमाना निजनिजस्पृहणीयं कर्म निर्मिमाणा अपि तां एव लीलां बृंहितां हृदि जगृहिरे ।



इति श्रीश्रीगोपालचम्पूं अन्व्

अघब्रह्माघमोचनं नाम

एकादशं पूरणम्

 | |११ | |







जिव गोस्वमिनः

गोपलचम्पु, पुर्वचम्पु, १२२२





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*





(१२)





***अथ द्वादशं पूरणम्***





गोचारणप्रचारणं





\[१\] अथ परेद्यवि च कथा प्रथते स्म, \[२\] यथा स्निग्धकण्ठ उवाचयद्यपि कालेनाल्पेन \[भ्P१०.८.२६\] इत्यादिरीत्या वर्षत्रयत्रयपर्यायेण तयोर्वयोगणना निर्णीता, तथापि क्ॐआरं तु वर्षं एकं अधिकं अधिरूढम्, बालवत्सानां श्रीवत्सवत्सस्य च मिथो वत्सरविरहमयानुल्लासेन व्यतीतक्षणमयसंवत्सरकालबालवत्सानुरोधेन वा तस्य स्तब्धीभावात् । \[३\] ततस्तद्भावानुगामितया रामस्य च तथा वृत्तं सुतरां एव वृत्तं । तदनन्तरं अखण्डं पौगण्डं तु वर्षद्वयेनैवापूर्यत, चिराल्लब्धबन्धुसंवासेन सम्यगुल्लासेन झटिति कैशोरघटनात् । तथा च प्रथां करवाम धेनुकवधावमधामगमनान्ते । तदेवं एव सङ्गच्छते कालेनाल्पेन इत्यादि ।



 तावदेवात्मभूरात्ममानेन त्रुट्यनेहसा ।

 पुरोवदाब्दं क्रीडन्तं ददृशे सकलं हरिं । ।\[भ्P१०.१३.४०\] इति ।



ततश्च पौगण्डवयःश्रितौ \[भ्P१०.१५.१\] इत्यादि च ।



\[४\] अथ प्रकृतं अनुसरामः । तदेवं विहरतोः सर्वेषां मनो हरतोरनयोः पञ्चमं वर्षं अञ्चत्क्ॐआरतः पारभूतं वयः समयाञ्चक्रे । यथा



 ऐषमोऽ भवदसौ परुत्परार्य्

 एवं आदि निखिलैर्यदागणि ।

 हन्त तर्हि सहसा बकान्तकः

 प्राप्तकान्ति विजहौ कुमारतां । ।१,१२.१ । । \[रथोद्धता\]



 उद्गच्छद्बुद्धिशक्तिप्रथमरुचिजयिश्यामताशुभ्रतायुक्

 किञ्चिद्विस्तीर्णवक्षःप्रभृति वलयितायामनेत्रादिगात्रं ।

 केशं वेशं च पूर्वादधिकमितिं अयत्केलिशिक्षाप्रवीणं

 पौगण्डं प्रागचण्डं स्फुरदलं अनयोर्मां दिदृक्षुं करोति । ।१,१२.२ । । \[स्रग्धरा\]



\[५\] तदा च कदाचिच्छ्रीव्रजराज्ञी सभान्तः प्रातरायाता श्रीमदभिनन्दपत्नी सयत्नीभवन्ती तां पप्रच्छयातः कृष्णमातर्, अद्य सद्यः प्रातरेव कुत्र वा भवज्जातः प्रयातः?



\[६\] व्रजराज्ञी तु सहासं आह स्महन्त, तदेतद्वर्तमानसमयपर्यन्तं तस्योद्वर्तनस्नानपरिधानमयानि कर्माणि मया निर्मीयन्ते स्म । सम्प्रति मदपि लज्जां आसज्जन्स्वकसवयःसेवकप्रियः पृथगेव कृततत्क्रियः स मा समया समायाति । आगत्य च प्रत्यहं मां पितरं यथायथं इतरं च गुरुजनं पुरुगौरवेण नमस्कारेण पुरस्करोति । \[७\] किं च, तदवधि यदा सन्ध्यायां मया ध्यायमानागमनं सहवत्सः समागच्छति, तदा तदुपरि वारि वारत्रयं भ्रमयित्वा पिबन्ती भवामि स्म । सम्प्रति तु, सशपथं एधमानयत्नवता तत्प्रतिषेधता तेन मम हस्तौ विहस्तौ क्रियेते । एवं एव रौहिणेयश्च इति । तदेतदर्वाचीनं तद्वर्णनम्

अपूर्वतयाकर्ण्य तन्मुखं निर्वर्ण्य सर्वा हसन्ति स्म । \[८\] सा पुनरुवाचतदेतदबाल्यं इव च तस्यासमयमयत्वाद्बाल्यं एव मत्वा सुखं उपलभामहे, अनेन तु दुःखाक्रियामहे ।



\[९\] सर्वाः साशङ्कं ऊचुःहन्त, किं तत्?



\[१०\] सा प्राहस्वयं अचिरादेव गवां विचारं अन्तरा चिचारयिषितं यत् ।



\[११\] सर्वा ऊचुःनात्राप्यन्यथा मन्यस्व । गोपकुलतिलकायमानबालकानां स एष एव स्वभावः सर्वत्र नाभावं आसीदति । किं उत तेष्वपि परमचित्रचरित्रस्य तस्य इति ।



\[१२\] अथ व्रजराजस्य सदस्यपि तस्य वृत्तं इदं वृत्तं आसीत् । यथाह स्म सस्मितं समासन्नौ सन्नन्दनन्दनौ नन्दितसमाजः श्रीमन्नन्दराजःभोः आयुष्मन्ताव्, अद्यजात इव युष्मद्भ्रातृजातः स यथा सम्प्रति युवां प्रति वर्तते, न तथा मां इति लक्ष्यते । यतः किञ्चित्सङ्कुचितविलोचनेन मां अवलोचयन्नालोच्यते । युवाभ्यां सह तु मधुरवार्तां वर्तयन्नेव दृश्यते ।



\[१३\] सन्नन्द उवाचसाम्प्रतं एवेदं, यतः साम्प्रतं तत्रभवता तत्र शिक्षामयवीक्षा गाम्भीर्यं आचर्यते । आवाभ्यां तु क्ॐआरकालीनेऽ पि तस्मिन्नतिशालीने विधेयतया पर्यालोचितुं न पार्यते । \[१४\] पाश्य पश्य



 प्रथमं नमं इह मातरं अथ पितरं त्वां तथैवास्मान् ।

 प्रत्यूषः प्रतिसुहृदं सत्कुरुतेऽ सावतीव बाल्येऽ पि । ।१,१२.३ । । \[उद्गीति\]



\[१५\] अथ क्रमागतेषु वत्सलतया समानमतेषु तदाकर्णनार्थं अकिञ्चिद्वादिषु श्रीमदुपनन्दाभिनन्दादिषु तद्वर्ण्यमानं अन्यमुखादाकर्ण्य सानन्दविकसितमन्दहसितभ्राजिषु पुनः सन्नन्दनन्दनौ प्रति श्रीव्रजराज उवाचभवन्तावेकान्तं अनुभवन्तावनुगम्य तौ रम्यकातराक्षिप्रान्तावसकृत्प्रातरारभ्य प्रार्थितवन्ताविव ह्यः पूर्वेऽ ह्नि समन्ताद्भ्रातरावतिदूराददृक्षातां । तत्किं उच्यताम्?



\[१६\] नन्दन उवाचतदानीं एवेति किं वक्तव्यम्? किन्तु चिरादेव तयोस्तदभिरुचितं उपचितं अस्ति । सङ्कुचितभावाभ्यां आवाभ्यां तु भवत्सु न श्रावितं ।



\[१७\] व्रजराज उवाचकिं तत्?



\[१८\] सन्नन्दः सस्मितं उवाचस्वयं एव गवां सेवनं इति यत् ।



\[१९\] उपनन्द उवाचकिं ऊचतुस्तौ?



\[२०\] सन्नन्द उवाचऽवयोः प्रथमवयोऽ तीतयोस्तातचरणानां स्वयं गोचारणं अनाचारतां आचरति इति ।



\[२१\] तदेतद्वर्ण्यमानं आकर्ण्य तयोर्मुखं निर्वर्ण्य सविस्मयं तूष्णीम्भूष्णुतया विराजमाने व्रजेशाने सर्वेऽ पि तं ऊचुःयद्यप्यद्यजाताविव सुजातावमू, तथापि क्रमं विना बुद्धिनिष्क्रमस्य बलसंवलनस्य च सद्भावादस्माकं विस्मायकावेव भवतः । इतस्तु न विस्मायकौ भवतस्तपःप्रभाव एव खल्वेवं भावं आवहतीति । न खलु तत्तत्खलानां यत्परिमलनं जातम्, तत्र सहायतानां सहायता काचिदपि परिचिता । तस्मान्मङ्गलं एव सङ्गतं भविष्यति इति ।



\[२२\] अथ तदा कदाचिन्निजगृहिण्यापि सह रहसि श्रीव्रजराजस्य स एष प्रस्तावविशेष आसीत्यत्र च तौ पुत्रप्रेमयन्त्रिततया तदेतन्मन्त्रितवन्तौ, पश्यामः समयविशेषं इति ।



\[२३\] तदा च दिनकतिपयानन्तरं सभायां भासमानायां श्रीव्रजराजस्य वैलक्ष्यं आलक्ष्य सर्वेऽ नर्वाचीनगोपा मिथो निरीक्ष्य हसन्ति स्म । \[२४\] तत्र च श्रीव्रजराजे कथं कथम्? इति सस्मितं उक्तवति वदन्ति स्म, यदस्माभिरकस्माद्विस्मायनं अनुभूतम्, तदेव भवद्भिरपीति सम्भाव्यते ।



\[२५\] व्रजराज उवाचकथ्यतां तावत्तथ्यं भवद्भिः ।



\[२६\] सर्व ऊचुःयद्यपि चिरत एवेदं चरितम्, तथापि भवतापि गोचरितेन गोचरितेनातीव रचितम्, यत्खलु सर्वं गोजातं न तु भवज्जातं अन्तरा पदं अपि पदः प्रददाति । कथञ्चित्तेनैवाग्रावस्थितेनाद्य ताः प्रस्थापिताः सन्ति
।



\[२७\] व्रजराज उवाचतदिदं अकस्मात्कथं जातम्?



\[२८\] सर्व ऊचुःभवत्पुत्रः कुत्रचिद्यत्र स्नेहं व्यञ्जयति, तत्र सर्वत्र चैवं दृश्यते ।

\[२९\] व्रजराज उवाचतर्हि किं अगर्हितं अर्हितं स्यात्?



\[३०\] सर्व ऊचुःयत्र गत्यन्तरं नास्ति, तत्खल्वनन्तरं एव विधातुं युक्तं
। यत्तु तत्रभवन्तस्तत्र भीतायन्ते, तत्पुनर्वत्सपालनेऽ पि न तुच्छायते
| किन्तु भवत्तप एव प्रतपति प्रतीपानिति प्रतीयते | तस्माद्भवताद्भवतां अनुज्ञा, या परम्परयापि परं परं अप्यमङ्गलं तारयिष्यति |



\[३१\] अथेदं आकर्ण्य निर्वर्णनत एव ज्ञापितानुज्ञानिजसमाजे श्रीमन्नन्दराजे सर्वानुमतिलब्धानन्दः श्रीमानुपनन्दः प्रथितसमज्ञान्समयज्ञान्जिज्ञासयामास । तैरपि बुधश्रवणसुखप्रदमङ्गलश्रवणसङ्गतबुधश्रवणविशिष्ठायां अबहुलबाहुलाष्टम्यां बहुलापालनं बहुलं एतदिष्टं इत्यादिष्टं । \[३२\] श्रीमन्नन्दादयश्च सर्वे दुन्दुभिनिर्घोषेण घोषे तस्मिन्निर्विशेषं अहस्त्रितयं अहमहमिकया महः प्रचारयन्तस्, तद्वत्सचारणबृहदुत्सवं अप्यतिचरन्तस्तत्समाचरन्ति स्म ।



 एकस्यैकस्य चेद्वक्तुर्वक्त्राणि स्युः सदायुतं ।

 तदा तद्वक्तुं इच्छन्तु यद्यायुः सर्वदायुतं । ।१,१२.४ । । \[अनुष्टुभ्\]



\[३३\] दिग्दर्शनं तु यथा,

 गोपालोचितनव्यवेषवलनै रक्षाविधानैर्द्विजाद्य्

 आशीभिः सुदिनाहलभ्यरचनैर्व्रज्यार्हनीराजनैः ।

 सङ्गानान्वितवाद्यनृत्यनिकरैः शश्वज्जयाद्यारवैः

 श्रीमान्गोपमहेन्द्रसूनुरगमद्रामेण धेनूरनु । ।१,१२.५ । । \[शार्दूलविक्रीडित\]



\[३४\] तदनु गतिरीतिरितीव च गन्तव्यावाद्यगीतमङ्गलपरीतं पुरोधसः पुरोधाय धेनूः सन्निधाय ताश्च पाद्यादिभिरर्चिता विधाय मधुरग्रासैस्तासां समग्राणां तृप्तिं आधाय तासु नतिप्रभृतिभिर्मानं उपधाय पुनश्च प्रदानदक्षिणाभिः पुरोहितादीनक्षीणानन्दान्सन्धाय, श्रीमत्पितृचरणादीन्मञ्जुलाञ्जलिवलितं अग्रतो निधाय स्थितवति साग्रजे तस्मिन्नवरजे, श्रीमांस्तत्पिता व्रजराजस्तावन्मणिमयलकुटिं तत्करे घटयामास । श्रीमती तन्माता च व्रजराज्ञी भाले तिलकं निदधे, निधाय च सा



 राम प्रागस्य पश्चाद्भव सुबल युवां श्रील दामन्सुदामन्

 दोः पार्श्वस्थौ भवेतं दिशि विदिशि परे सन्तु चात्मीयबन्धोः ।

 इत्थं हस्ते विधृत्य प्रतिशिशु दिशती तत्र कृष्णस्य माता

 तत्तत्कर्माधिकारश्रियं अपि ददती नेत्रनीरैरसिक्त । ।१,१२.६ । । \[स्रग्धरा\]



\[३५\] अथ रोहिणीबृंहितशुचिसम्पदुपनन्दगृहिणीसंहितमहितमहिलाभिः सहितं यथायथं सङ्गमिते नानामङ्गले, भुवि दिवि च महामहबहलकुशलकुतूहलं अनु, मातरं पितरं कांश्चिदन्यांश्च नमस्कृत्य, कृतकृत्यतया जिहिजिहिकारेणेरिताश्च गावः स्वाभिमुखं एव स्थिता न प्रस्थितवत्य इत्यनुपपत्त्या प्रत्यासन्नान्गुरून्परावर्त्य, तासां पुरत एव सबलसखः स प्रस्थितवान् ।
प्रस्थितवति च तत्र श्यामवर्णे तर्णकाग्रिमतानिर्वर्णनेनेव मन्दं मन्दं गच्छन्तं गावस्तं अन्वगच्छन् ।



\[३६\] तदेवं श्रीकृष्णरामावेतावथ स्वानुगमनकमनमनस्कान्जनान्कथं कथं अपि ततः पथः श्लथयित्वा, स्वात्मानं अपि तल्लोचनशृङ्खलामोचनान्मोचयित्वा, सखिभिरप्यखिलविलम्बिललितैर्नवगोपमहसोपवलितैः सह सहसा हसन्तौ लसन्तौ चाराय मध्ये मध्ये स्तब्धनिखिलगवीकौ लब्धमनोगवीकौ सुवलितचलितं गोवर्धनदिशं उद्दिश्य चलतः स्म ।



\[३७\] यत्र गावः सङ्केतितस्वरादिविशेषेणैव मिथः सङ्कीर्णा विकीर्णाश्च भवन्ति स्म, न तु दण्डेनोपघातं विशीर्णाः क्रियन्ते स्म । यत्र च सखिषु ताभ्यां सह परस्परं मण्डयन्तेषु नन्दयन्तेषु क्रीडाजनयन्तेषु च परमकौतुकं आविर्भवति स्म ।



\[३८\] तदेतन्निर्वर्ण्य देवैर्वर्णितं यथा



 प्रत्येकं गाव एता बहिरपि च हरेः प्राणरूपा यदासां

 शश्वत्तृप्तौ च तृप्तिं क्षुधि च कलयति क्षुद्विकारं स एषः ।

 आनीयानीय चैता निजहृदि विदधद्घ्राणसौख्यं दधानः

 श्लिष्यन्नुच्चैर्विचिन्वन्नशनं उपददत्पालयन्स्वेन भाति । ।१,१२.७ । । \[स्रग्धरा\]



 उस्राणां प्राणसाम्यं वहति हरिरमूस्तं विना रिक्तचित्ताश्

 चित्रप्रायाः समन्ताद्यदिह वनततिश्रीनिभा विस्फुरन्ति ।

 तल्लाभाद्घ्राणदृष्टिश्रवणसरसनस्पर्शयोगाद्वलन्ते

 किन्तु स्याच्चित्रं एतद्बहिरुपवलितं तेषु तं स्वादयन्ति । ।१,१२.८ । । \[स्रग्धरा\]



 आहूतं कुरुते हरिः सखिजनं, सोऽ प्येनं एवं तथा

 वक्ति श्लिष्यति जिघ्रति प्रहसति स्कन्धं स्पृशन्कर्षति ।

 आस्तां तच्च महाद्भुतं शृणुत भो यद्यन्तरं तर्क्यते

 नैवात्मा पृथगस्य तस्य च भवेदित्येव विज्ञायते । ।१,१२.९ । । \[शार्दूलविक्रीडितम्\]



 वदति सखिसमूहः कृष्णरामावितीदं

 क्वचिदपि विनिमाय प्राह तत्तच्च युक्तं ।

 कलयत यदिमावप्यात्मनः स्थान एव

 स्फुटं इह विदधाते यन्मिथस्तत्र तत्र । ।१,१२.१० । । \[मालिनी\]



\[३९\] अथ तदेवं च स्थिते, पूर्वत एव तदीयविमलपरिमलमाधुरीधारानन्दितविदूरगवृन्दावनस्थिरचरजीवावलीभिर्जीवातुतयाजीव्यमानौ, सम्प्रति तु सर्वा एव ता देवतापूर्वाः परमापूर्वदर्शनस्पर्शनादिभिर्लब्धपर्वणः कुर्वाते स्म । \[४०\] याः खलु सर्वातियायिसुखदायितयान्येषां अपि पुण्याय पुण्यफलाय नैपुण्यं आसेदुः । \[४१\] तत्रैव च सर्वसुखशंसिनी वंशी सर्वं आत्मानं च कृतार्थतां प्रापितवती । यतः



 न तद्वनं यन्न विहारमङ्गलं

 नायं विहारः शुभगीतभृन्न यः ।

 गीतं न तद्यन्न हि वंशीकाकृतं

 वंशी न सा कृष्णमुखानुगा न या । ।१,१२.११ । । \[उपजाति १२\]



\[४२\] तद्दिने तु कान्तः सोऽ यं वृत्तान्तः कर्णान्तः क्रियताम्



 उदीर्णमुरलीकलः स्वगुणगातृगोपावृतिर्

 बलेन सहितः स्फुरद्विविधमाधुरीविस्तृतिः ।

 रसार्द्रं अनिशस्मितं तदतिहार्दभाजां गवां

 हितं स्वजनचित्तवद्वनं अथाविशन्माधवः । ।१,१२.१२ । । \[पृथ्वी\]



\[४३\] स च नितान्तप्रियजनभानः काननान्तःसारसरसगन्धसरससुगन्धगन्धवाहवाहितनवपल्लवपाणिभिः स्फुरन्मधुरसखिततिं मधुपतिं आलिङ्गन्नुतसङ्गसङ्गिनं विधाय, स्वानुव्रतमधुव्रतखगमृगमञ्जुगुञ्जितादिव्यञ्जनया खेलितुं इव प्रोत्साहयामास ।



\[४४\] ततश्च कौतुकविशेषलम्भनाय व्रजराजतनूजः सस्मितं ईक्षमाणः सविस्मयवदुत्प्रेक्षमाणश्च निजाग्रजं प्रति सादरनर्मगन्धप्रबन्धिवनवर्णनं निर्ममे, यथा

 नूनं भवान्विश्वपतिर्नमन्ति यद्

 बलिं गृहीत्वा तरवः पदं तव ।

 पश्य प्रसूनादिशतेन तन्नत

 प्रवालशाखाशिखया स्पृशन्ति ते । ।१,१२.१३ । । \[उपजाति १२\]



 त्वं राजसे देव वनेऽ त्र साम्प्रतं

 वयं न पश्याम तथापि तामसाः ।

 इतीव चक्षुष्मति जन्मलम्भनं

 वृक्षा वृणानाश्चरणं तवाश्रिताः । ।१,१२.१४ । । \[उपजाति १२\]



गायन्ति त्वां षट्पदाश्चानुयान्तः

 श्रीरोहिण्याः पुत्रं अन्तर्हितं च ।

 इत्थं मित्राण्याहुरूहेऽ हं एवं

 सर्वेशस्त्वं न त्वमी सन्मुनीशाः । ।१,१२.१५ । । \[शालिनी\]



 सुरम्यं नृत्यन्ति प्रमदशिखिनः स्नेहवलितं

 हरिण्यः पश्यन्ति स्फुटमृदुकलं बिभ्रति पिकाः ।

 नटा रामाः सूक्तप्रपठनविदः काननसदाम्

 अमी धन्या यस्माद्विदधति तवारादतिथितां । ।१,१२.१६ । । \[शिखरिणी\]



 अङ्घ्रिस्पर्शैर्धरित्रीगिरितृणसरितस्ते नखश्रेणिलेख

 श्रीमच्चित्रैर्विचित्रद्रुमसमुदयगद्योतवीरुद्विभेदाः ।

 स्निग्धेक्षाभिश्च धन्या मृगविहगगणा वक्षसः सङ्गलाभाद्

 एषा तत्रापि गोपीव्रततिरतितरां यत्स्पृहा सापि लक्ष्मीः । ।१,१२.१७ । । \[स्रग्धरा\]



 पितृव्यान्मे क्षत्रादवतरणं आप्तः स तु भवान्

 पितुर्गोपेशस्यात्मजपदं अगाद्धर्मविधिना ।

 अतस्त्वं गोपीनां परिणयनं आप्तासि तदियं

 लता गोपीनाम्नी तव हृदयलग्ना प्रथयति । ।१,१२.१८ । । \[शिखरिणी\]



\[४५\] अथाग्रजश्चानुजवाचं अमृतं इवाचम्य स्मितं आचरन्नुवाचभवादृश एव तादृशगुणगणभागीश्वरः कथं अन्यं तत्र गण्यं करोति? इति ।



\[४६\] तदेवं अखिलसखिभिः सह हसन्नर्मणा तेषां शर्म स्फुटं उत्तम्भयन्, श्रीमद्वृन्दावनवनशोभां अपि स्वं इव तानुपलम्भयन्, पशूनपि मानसगङ्गारोधांसि लम्भयन्स्वयं अप्ययं अतितरां रेमे । तच्च प्रात्यहिकप्रायं एवं प्रथयिष्यामः । यथा



 रमते रामं परितः कृष्णः । सखिगणगीतगुणेषु सतृष्णः । ।

 अनुगायति पिकषट्पदगानं । परिजल्पति शुकहंससमानं । ।

 एवं चक्रचकोरबकादि । अनुरौति स्फुटहासविवादि । ।

 द्वीपिमुखार्पितभीति पशूनां । रुतिं इव सृजति भयाय शिशूनां । ।

 पक्षिमृगादिकं अहरहरचलं । विरचितनामभिराह च सकलं । ।

 भ्रमति सखा यदि तस्मिन्कोऽ पि । कर्षति विहसन्पणं अमुतोऽ पि । ।

 दूरगपशुं आह्वयति च नाम्ना । कृतगोगोपमनोरमसाम्ना । ।

 गव्याहूतौ शिखिनां हूतिः । जाता यदसौ घनरुतिभूतिः । ।

 व्यतियुञ्जानो भ्रात्रा स्वकरं । शंसति हसति सखीहितनिकरं । ।

 सखिभिर्विश्रमयन्नयं आर्यं । प्रणयति तत्पदलालनकार्यं । ।

 सुललितपल्लवतल्पविधानः । सुहृदूरुस्थिरमूर्धनिधानः । ।

 केलिश्रमं अनु कृतशयनेहः । पुण्यतमैरुपवीजितदेःअः । ।

 अत्र च कैरपि लालितचरणः । अस्मत्तृण्मात्रदपरिचरणः । ।

 यः स्निग्धानां गानविनोदैः । निद्रां इतवान्स्वरकृतमोदैः । ।

 स्मरतां तन्नः किं अपि मनःस्थं । समयं सहते नान्यावस्थं । ।

 वयं इह के वा लुब्धंमन्याः । लुब्धा यस्मिन्शुकमुखधन्याः । ।१,१२.१९ । । \[मात्रासमक\]



\[४७\] तदेवं एव वल्गु वलयिते लीलावलये पूर्ववन्निलयादाकलितं इष्टमिष्टान्नादिकं रसनया श्लिष्टं विधाय, गवां जालं चालयन्पालयन्साग्रजव्रजराजतनूजः सवयोभिरायतीगवं अवसरं अवगत्य गोत्रामात्राणां ततिं शनैरुपव्रजं अनैषीत् । नीत्वा च तार्णकवात्सकभेदानां तथा स्त्रीगवीनां तास्वप्युपसार्यासन्धिनीप्रष्ठौहीधेनुबष्कयिणीगृष्टिसमांसमीनानैचिकीकपिलावशागोपतिप्रभृतीनां तत्र च गङ्गादिनाम्नां तथा पुङ्गवानां तेषु

चार्षभ्यदम्यजातककुत्पूर्णककुज्जातोक्षमहोक्षवृद्धोक्षयुग्यप्रासङ्ग्यशाकटप्रष्ठवाट्प्रमुखानां तत्र च हंसादिनाम्नां परःकोटीनां कूटान्पृथक्पृथगवीवसत् । तत्र तत्र च नस्तितानपि शिवकबद्धानचीकरत् ।



\[४८\] ततश्च पूर्वपूर्वस्मादप्यपूर्वतया मङ्गलवस्तुनिकरकरैः पुरस्कृतक्षितिदेवनरदेवपुरःसरैर्व्रजवासिवरैरुपव्रज्य नीराज्य च सपशुपालबलः स गोपालः सदनं सादरं आसादयामासे । प्रसादयामासे च सुललितलालनया जनितसुखजननीमुखपुरन्ध्रीजनेन ।



\[४९\] अथ क्षणमात्रं तत्र विश्रम्य गोदोहनाय निर्गम्य रम्यदोहपात्रसन्दोहं किङ्करनिकरकराहृतं विधाय, गवास्थानीं अभिनिधाय, महामहिमगोपसमूहं अनुकृतोपवेशं श्रीव्रजनरेशं अनुज्ञाप्य वत्समोचनं आज्ञाप्य धेनुकमध्यस्थितः स्वस्तिवाचनादिप्रशस्तं समस्तचित्तमोहनं गोदोहनं नाम कर्म प्रथमं निर्ममे
।



\[५०\] तत्र च गृहान्निर्गमनं यथा,

 हाटकलकुटिपाणिर् मणिचितनिर्योगराजदुष्णीषः ।

 जितगजराजविलासः सबलः कृष्णो ययौ गोष्ठं । ।१,१२.२० । । \[आर्या\]



\[५१\] दोहनं यथा,

 श्रीमत्पट्टवटान्तमौक्तिकलसन्निर्योगराजत्कचौ

 गाढानद्धवरान्तरीयरुचिभिश्चित्राधराङ्गश्रियौ ।

 ऊर्ध्वज्ञू क्षितिसंहिताग्रचरणौ जानुद्वयान्तःस्थित

 स्वर्णामत्रधरौ सितासिततनू धेनूर्दुहाते स्म तौ । ।१,१२.२१ । । \[शार्दूलविक्रीडित\]



\[५२\] ततश्च घटोध्नीनां तासां नातिदुग्धानां अपि दुग्धानि तु प्रचुरं दुग्धानि विधाय गवादिसम्भालनं अनु गोपान्संविधाय तानि च पितुः पुरस्तान्निधाय कराभ्यां अञ्जलिं सन्धाय स्थितवन्तौ सन्तौ, तेन दूरतस्तदीयतुरीयकक्षापूरितचातुरीनिरीक्षणसुखस्थगितेन भूयो भूयश्चाहूय सव्यापसव्ययोरुपवेशितौ । यत्र च



 अक्ष्णा तस्यापसव्येन सव्यं तच्चकृषे बलात् ।

 अपि सव्येनापसव्यं रामं कृष्णं दिदृक्षुणा । ।१,१२.२२ । । \[अनुष्टुभ्\]



किं च

 एकहेतुमयं एव लोचने द्वे च बाष्पं अपरत्र विन्दतः ।

 रामकृष्णयुगपद्विलोकने ते तु गोपनृपतेर्यथायथं । ।१,१२.२३ । । \[रथोद्धता\]



तथा हि

 सव्यं अक्षि तनुजाद्व्रजेशितुर्

 भ्रातृजात्पुनरसव्यं अस्रवत् ।

 यत्र मानसं अपि स्वयं द्विधा

 भिद्यताश्रुमिषं इत्यबुध्यत । ।१,१२.२४ । । \[रथोद्धता\]



ततश्च

 अग्रिमानग्रिमान्कुर्वन्नन्त्यानन्त्यान्समैः समं ।

 सोऽ भितो रामकृष्णाभ्यां शोभितो गृहं आययौ । ।१,१२.२५ । । \[अनुष्टुभ्\]



\[५३\] तौर्यात्रिकचर्यपर्याकुलतयेति शेषः ।



गृहं आगत्य च सर्वां आत्मगोष्ठीं मिष्टान्नादिभिः सुष्ठु तुष्टां अकार्षीत् । \[५४\] ततश्चानन्दविशिष्टेषु विसृष्टेषु शिष्टेषु रामकृष्णौ निजनिजधाम समागम्य रम्यतमशय्यां अधिशय्य मातृभ्यां उपचर्यमाणौ परिचारकैः परिचर्यमाणौ सुखं निदद्रतुः ।



\[५५\] अथ स्निग्धकण्ठः समापनदिग्धं तदिदं वाक्यं साञ्जलि व्यानञ्ज



 ईदृशस्तनयो जातस्तव गोपधरापते ।

 आत्मारामाश्च यत्कीर्त्या यान्ति द्रागात्मविस्मृतिं । ।१,१२.२६ । । \[अनुष्टुभ्\]

\[५६\] अथ श्रीदामादिचमत्कारसारप्रदप्रथनस्य तदेतत्कथनस्य श्रवणान्ते, सैवेयं लीलेति भ्रान्ते, तत एव बहिर्वृत्तित उपशान्ते गोलोकधरित्रीकान्ते जने च श्रेणीप्रान्ते, तौ सूतसुतौ यथावद्बद्धाञ्जलितयावस्थितौ चिरत एव पूर्वपूर्ववत्प्रीतिदानेन वासं प्रस्थापितौ विधाय ते सर्वे यथास्वं आवासादिकं आसादितवन्तः ।



इति श्रीश्रीगोपालचम्पूं अनु

गोचारणप्रचारणं नाम

द्वादशं पूरणम्

 | |१२ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(१३)



***अथ त्रयोदशं पूरणम्***





कालियदवचण्डतादण्डनम्





\[१\] अथ प्रतिप्रातरिव श्रीमद्व्रजराजसमाजे विराजमाने कथां कथयितुं समुत्कण्ठो मधुकण्ठो निजान्तश्चिन्तयामास



\[२\] धेनुचारणारम्भलम्भकदिने धेनुकालम्भः खलु श्रीबादरायणिना तदीयचारणावसरसाम्यानुसारिणा पूर्वं एव वर्णितः । वस्तुतस्तु पौगण्डप्रान्त एव पण्डया निर्णीतः, तद्दिवसावसाने वेश्मप्रवेशे कैशोरांशावेशवर्णनात् । अतः श्रीपराशरेणापि कालियदमनानन्तरावसर एव सोऽ यं सावसरः कृतः । श्रीहरिवंशे च स्पष्टं एव, दमिते सर्पराजे तु कृष्णेन यमुनाह्रदे \[२.१३.१\] इत्युक्त्वा धेनुकवधः समारब्धः । तदेव युक्त्यापि व्यक्तीभवति
। कार्तिकवर्तमानशुक्लाष्टम्यां गोचारणारम्भसम्भवदिनतया पाद्मे स्पष्टतयोक्तिर्दृष्टा । पक्वतालफलकालो भाद्र एव, तत्र च धेनुकनिर्धूननप्रसिद्धिः

| तस्मात्कालियदमनं एव प्रथमं प्रथयिष्यामः इति |



\[३\] स्पष्टं त्विदं अभ्याचष्ट



 कवयो ये भुवि ख्यातास्त एवाकवयो मताः ।

 सुखं आयास्यतीत्येवं सुदुःखं वर्णयन्त्यमी । ।१,१३.१ । । \[अनुष्टुभ्\]



इति तूष्णीकां आसज्य पुनराह स्मः अथवा



 सुखं वा वीर्यं वा तदिह परमं यत्प्रतिमुखं

 प्रतीपं निर्जित्यानवरतं अतुल्यं विजयते ।

 कविश्च श्रेयान्स स्फुरति खलु यस्तद्विधतया

 सदा तत्तद्गायन्नपि न परितस्तृप्यतितरां । ।१,१३.२ । । \[शिखरिणी\]



\[४\] अतः कालियनिर्यापनफलं तदिदं वृत्तं आपाततः सुदुःसहं अप्यायत्यां प्रत्याप्तबहुलसुखसहचरतया वर्णनं एवास्माभिराकर्णनीयं एव च युष्माभिरिति याचित्वा सकम्पं उवाच



\[५\] तदेवं अर्जुनीषु पर्यागेव चिराय चार्यमाणासु परि कालियालयजलाशयाशयं एव चलितुं खलु श्रीबलरामः समनुज्ञां कलयाञ्चक्रे, श्रीव्रजेश्वर्याः शिक्षितचर्यानुगमात् । श्रीबलावरजस्य तु तस्य चिरत एवाविरतं तद्दिदृक्षा न क्षीणासीत् । \[६\] बहलेन कुतूहलेन, जन्मत एव दुर्जनतेजसां असहनतायां अविकलेन तेजस्विताबलेन च ।



\[७\] तदेवं स्थिते सदावदेव कदापि कृष्णाग्रजन्मनः श्रवणाख्यं मासिकं

जन्मर्क्षं अतिथिवत्प्रथितिं व्रजसदसि समाससाद । तदा च सङ्कर्षणः स खलु हर्षणमङ्गलस्नपनाद्यासङ्गतः स्वगृह एव सङ्गत आसीत् । \[८\] तदा च कासाञ्चनाभिनवानां गवां अतिप्रत्यासन्नप्रसवानां अवश्यं एव स्वावनीयतया विनापि तं वनीं अनुगतसखः श्रीदामसखः प्रस्थितवान् । किन्तु सम्भोजनसमयसमयने समयं विधाय तदा च लब्धे विप्रलब्धेरवसरे तदितरं प्रति यः कालकूटतुल्यः कालकूटस्तन्मयकालिन्दीयकालियह्रदहरितं एव त्वरितं हरिसुधावारिधिरवजगाहे ।



\[९\] तत्र गवां अग्रेसरा ये गोपकुमारवरास्, तेषु चानाशितङ्गवीननवीनवनविभागावकलनकलितबहलकुतूहलजातरभसतः किञ्चिद्विलम्बं आलम्बमानेषु निदाघद्राघीयस्तृष्णाव्याकुलं अग्रिमगोकुलं कालियविषाकुलं कृष्णाजलं पिबति स्म । पानमात्राच्च विचेतनतया निपपात, क्षणतस्ते चाग्रेसरास्तदवलोकशोकधरा देहजिहासया सहसा स्वयं अपि धयन्तः पतन्ति स्म । \[१०\] इयं पुनर्योगमायाया एवानपाया गतिः, या खलु खलानां उत्कलनायासम्भवं अपि सम्भावयति ।



\[११\] अथ मुहूर्तपूर्तावागतोऽ यं तोयदश्यामलमूर्तिर्मूर्तानेव तान्पश्यन्नन्यादृशश्यामलतां आजगाम, विललाप च



 या गावः खलु देवता व्रजसदां अस्माकं उच्चैस्तरां

 ये बालाश्च सदैव जीवतुलितास्तेऽ मी विपन्नाः पुरः ।

 हा हन्त स्वयं अस्मि तत्सहचरः किं भ्रातरं मातरं

 तातं सर्वजनं च वच्मि मम धिक्चापल्यतः साहसं । ।१,१३.३ । । \[शार्दूलविक्रीडितम्\]



\[१२\] ततश्च विप्रतीसारसारानुसाराद्रुतविद्रुततरचेतसः श्रीव्रजकुलचन्द्रमसः क्रमशः सर्वेषां मुखं अभिदत्तदृशः स्तिमितीकृतनिजाधरा नेत्राम्भुधारा निपेतुः, या एवाङ्कुरीकृतवसुधाः सुधायमाना यथाक्रमं सर्वं चेतयामासुः । किन्तु मुरशत्रुः पुरः पुरःस्थगमनावेशादपुरःस्थदेशाश्रितानां चेतनां तदा न चिचेत, चिरादेव त्वचेतीत् ।



\[१३\] ते च चेतिताः सर्वे चिराय विचारप्रचारं नानुचरन्ति स्म, यस्मादात्मानं अघनामधरविषधरविषमविषमोहाद्रक्षितवन्तं अघद्विषं एव तत्र तत्र भ्रमन्तं अनुभूय, भूयः स एव चेतनामूलं इति निश्चितवन्तः ।



\[१४\] कृष्णस्तु तान्विलुलितवेशान्लब्धोपवेशान्दृष्ट्वा युगपदेव सर्वान्कृष्ट्वा पृथक्पृथगेवाश्लिष्टवान् । \[१५\] तदुक्तं एव यदस्य खल्वौत्पत्तिक एवायं उपपत्तिं अतीतवान्गुणः, यद्भावभावनः स्यात्तत्रानुरूपरूपाविर्भावनं असौ यौगपद्यं उपसद्य, बहुत्रापि सद्य एवापद्यते इति ।

\[१६\] तत्र बालैर्मिलनं, यथा,

 दृष्टिर्बाष्पं इता तनुः स्तिमिततां अन्तर्मतिर्लीनताम्

 इत्थं सङ्गतिसाधने तु निखिलेऽ भीक्ष्णं गते व्यर्थतां ।

 किं सौख्यं किं असौख्यं एतदिति च स्फूर्तिं विनावस्थितौ

 कञ्चित्कोऽ पि न किञ्चिदुज्झितुं अभूच्छक्तिप्रयुक्तश्चिरं । ।१,१३.४ । । \[शार्दूलविक्रीडितम्\]



\[१७\] गोभिर्यथा



 गावो हुङ्कृतिघोषणा वलयिताः कृष्णं लिहन्त्यश्चिरात्

 तद्बाहुद्वयवेष्टनेन विलसत्कण्ठ्यः समुत्कण्ठिताः ।

 यत्नात्त्याजिततद्ग्रहाश्च पशुपैः क्षिप्ताश्च तस्थुश्चिरम्

 तास्तद्वक्त्रसुधाकरद्युतिसुधापीतावतृप्तेक्षणाः । ।१,१३.५ । । \[शार्दूलविक्रीडितम्\]



\[१८\] तदेवं सति तस्य भावविशेषोद्भवः समुद्भाव्यते । पूर्वं एवायं श्रीयुतकृष्णः पारावारभविष्णुस्थास्नुचरिष्णुदुःखदानधृष्णोः कृष्णाधिष्ण्यस्य कालियस्य निराकरिष्णुतृष्णोऽ पि, तत्पत्नीभ्योऽ पत्रपिष्णुतया चिराय तूष्णीं बभूव । सम्प्रति तु गोगोपालकालधर्मापातजातासहिष्णुतया वर्धिष्णुक्रोधः सुष्ठु जातः ।



\[१९\] ततश्च सावहित्थं इत्थं उवाचाहो, वयस्याः! पश्यथ अत्रोदकस्तम्भविद्याकृतावकाशप्रकाशमानह्रदिनीह्रदस्थितस्वसदने कालियाख्यमन्ददन्दशूकस्तिष्ठति । तेन च दुष्टनिष्ठ्यूतया सर्व एवाखर्वविषज्वालया ज्वलिताः पर्यग्देशा दृश्यन्ते । उपर्यप्युत्पातिताः पतत्रिणश्चात्र पतिता इत्यात्मनेत्राभ्यां प्रतीयताम्, येभ्यस्तु प्राणा जगत्प्राणाशनभयतः सद्य एव विप्रतिपद्येव स्वयं उत्पतन्तः कदापि न न्यवर्तन्त । सोऽ यं पुनर्गरुत्मत्कृतामृतसेक एक एव कालकुटज्वालयापि कृतालम्बः कदम्बः सुललितदलादितया लालसीति । तस्मादस्योपरिगकोटरपिठरे स्फुटं तदनवद्यं अमृतं अद्यापि विद्यत इति प्रसह्याहं आरुह्य पश्यानि । भवन्तस्तु गाः

किञ्चिद्दूरचरतया चारयन्तश्चरन्तु ।



\[२०\] तदेतद्वदन्विगतकदनः कञ्जवदनः कदम्बं अधिरुह्य परिकरं समूह्य, स्वयं किरणगणामृतघनाघनः सान्निध्यमात्रनिर्मितसाधर्म्ये तस्मिन्कालियहर्म्ये निर्मलजलक्रीडाकुतुकाय पपात



\[२१\] यत्र च तत्र सर्पह्रदगतजलं धनुःशतं उदसर्पत् । तच्च श्रीव्रजराजतपःप्रतापफलस्य सङ्ख्यातीतबलस्य तस्य न चित्रं इत्येव मन्तव्यम्, येन हि पौगण्डतया नातिप्रचण्डं अपि तदेव तद्वपुश्चण्डांशुकोटिवदतीवोद्दण्डतया तत्र कुण्डलीनां भाति स्म । ततश्च तस्यामरवारण वारणविक्रमक्रमतया घूर्णद्भुजापूर्णवार्घोषणसङ्घर्षणया घर्षितस्तदुत्कर्षासहनसमाजः सहसा तनूनपान्महसाहिराजः स्वीयलीलान्तरीपान्तः स्वयं क्रीडाहर्षतः स्मितं वर्षन्तं पीतांशुकविद्युद्भरं करचरणाधररोहिताकरं वनमालाशचीपतिचापधरं

सुललितनीलघनवरं तं एवाससाद ।



\[२२\] सम्प्रति तु कृतयवक्षारसारसन्धगन्धकेन्धनवह्नीयमानं एतं आत्मना चछाद ननाद च । केवलबलिमानितामयासहिष्णुतया धृष्णगसौ नागजिष्णुरार्तोऽ पि न निवर्तते स्म ।



\[२३\] अथ कालियस्य वरुणपाशपाशीयमानाभोगाशयनीयमानाशीराशीभ्यां याहङ्कृतिस्तस्याश्चूर्णीकृतिकौतुकाय योगमायामयकङ्कटसङ्घटिताङ्गताङ्गतस्तृणावर्तवर्तनसमुद्वर्तनः स मुहूर्तं तथैव वर्तते स्म, यत्र हि तस्य सदहितस्य भोगिनः शतं एकातिरेकाभोगा मर्कटिकाजालवद्विघटितशक्तयः सन्ति स्म । आशिषश्च तूलवर्तितुलां कलयामासुः
।

\[२४\] किन्तु यदा कदम्बादसौ कदम्बमाली कालियालयकालिन्दीशम्बरं अपप्तत्तदातितप्तहृदयतया हाहाकारकृतमिथःक्रेङ्कारः स खिन्नः सखिवारः स्खलच्चरणचारः सहसा तस्मिन्नेव ससार । \[२५\] गावश्च शावसहिताः सहितास्तं एवानुद्रावकतां अवापुः ।



\[२६\] ततश्च स्वेषु विश्वेषु तं एव ह्रदं सावेगगदं प्राविशत्सु प्रतिदिशं गावश्च प्रविशन्तीत्येवं दृष्ट्वा परमकष्टं स्पृष्ट्वानुपायाः पशुपाः नष्टप्राया भ्रष्टकाया, यमुनायाः प्रह्वा इव कह्वासुरजठरादिव तत्प्रत्यागत्याशया परं प्राणन्ति स्म । तत्र च



 किं ज्ञप्तिः स्वपनं सुषुप्तिरथवा मूर्च्छा मृतिर्जीवनं

 भात्येवं नहि निश्चिकाय निखिलः सोऽ यं सखीनां गणः ।

 उस्राणां ततिरस्रवृष्टिकलितैः सा च प्रवाहैः पुनस्

 तर्ह्येषां हृदयं ह्रदं च तं अथ क्ष्वेडैरिवापूपुरत् । ।१,१३.६ । । \[स्रग्धरा\]



\[२७\] तेषु च बहिरीदृगवस्थेषु तथान्तरनवस्थेषु न कोऽ पि प्रकोपि तद्वृत्तं व्रजे वृत्तं कुर्यादिति विचार्य दिविषद्वर्यव्रजेन मुहुरुत्पातव्रातं प्रत्यापय्य तं अनुसञ्चार्यते स्म ।



\[२८\] तत्र व्रजप्रजावचनं यथा



 दिवि भुवि खे चोत्पाताः कथं इव तत्कालं उद्भूताः ।

 आं नः सर्वेषां यः प्राणेष्वधि तत्कृते त इमे । ।१,१३.७ । । \[उपगीति\]



\[२९\] इति व्यग्रीभूय समग्राः प्रजाः सग्रामण्यस्तं व्रजाग्रगण्यसमाजं कृष्णाग्रजन्मजन्मर्क्षमहसि सम्भोजनाय जनायतनतां आप्तवत्यः, किं बहुना, व्रजमहीपतिपत्नी च व्रजमहिलाभिरपत्रपां अपहाय तत्राजिघाय । सन्दिदेश दूरदेशतः



 दुर्निमित्तं उदभूद्बलं विना

 हा ययौ विषदिशं बलानुजः ।

 हन्त पूर्णसमयः स नाययौ

 गोष्ठराट्कथं इहास्ति निर्वृतः? । ।१,१३.८ । । \[स्वागता\] इति
।



ततश्च

 देहं गेहं तत्तदर्थं च सर्वं

 धिक्कुर्वन्तस्त्यक्ततत्पर्वभोगाः ।

 ते गच्छन्तः कालियानच्छकच्छं

 वातव्रातक्षिप्तचित्ता इवास्थुः । ।१,१३.९ । । \[शालिनी\]



\[३०\] भ्रातृप्रभावज्ञानारामः श्रीरामस्तु तेषां शङ्कायां अनिशां अयन्नपि न तदानीं तद्भावं अवाप, किन्तु रिरक्षिषां एव । अन्यथा ह्यन्यथापत्तिरेव स्यादिति समुचित एव भावः स्वयं एव योगमाययाचितः ।



\[३१\] अथ स्वमनस्येवं स विविवेच, वयं इदं मुहुरुन्नीय नियमत एव जानीमः, यत्खलु तस्य खलवंशदवहुतवहस्य निरस्यमानता न केनाप्यकेनापि कर्तुं शक्यते । तथाप्येते केवलस्नेहबलदेहा विद्युत्पातायमानदुर्निमित्तलब्धजीवनसन्देहा निजजीवनमूलं पीतदुकूलं प्रति गमनाय दुर्मदेहा वर्तन्ते । तस्मादरण्यारण्यङ्गजदहनसन्दहनसहनतामन्दसमुद्दिष्टहिमद्रवसन्द्रवसमुत्कटतागलत्कटवारणदुर्गणगणवदापाततस्तु मम वारणं अपि न मंस्यते । यत्खल्वेतेषां तद्विश्लेषातिशयशङ्कितादुःखं अनु मय्यपि दुःखं दुःखननमूलं जातं अस्ति, तदपि न व्यञ्जनाय प्राञ्जलताम्

अर्हति, प्रज्वलितज्वलनवनं अनु ज्वलनान्तरसन्ताननवत् । तस्मात्केवलमङ्गलव्यङ्गव्यङ्गसङ्गमिसदिङ्गितविशेषसङ्गितया त एते सम्भाविततद्भव्या भावनीया, न तु निराकरिष्णुतया । आवयोरावयो ह्येकप्राणतां खल्वेते मन्यन्ते इति ।



\[३२\] अथ स एवं विविच्य सहसा जहास । तदनु किञ्चिल्लब्धाश्वासतया चलन्तश्च ते



 दुःखाघ्रातप्राध्वतामन्दनेत्राः

 कृष्णाङ्घ्रिश्रीलक्ष्मलब्धावलोकाः ।

 वर्त्मन्यस्मिन्पिच्छिलेऽ प्यश्रुभिस्ते

 रामप्राप्तन्यस्तहस्ता विचेलुः । ।१,१३.१० । । \[शालिनी\]



 यथा यथा विदधुरतीव शीघ्रतां

 तथा तथाप्यदधुरलं विलम्बितां ।

 कथं कथञ्चन बत तं ह्रदं गता

 दशां तु कां समधुरमी न वेद्मि तां । ।१,१३.११ । । \[रुचिरा\]



तत्र तु

 दृष्ट्वा कालियभोगसङ्घवलितं गोपालकं गोपका

 नन्दाद्या बत गोपिकाश्च विदलच्चित्ता यशोदामुखाः ।

 हा शुष्काङ्गदशां महामलिनतां अप्यूहुरित्थं यथा

 तेषां आन्तरवह्निनैषि बहिरप्युद्यातुं इत्यूह्यते । ।१,१३.१२ । । \[शार्दूल\]



 मानुषान्बुद्धिराहित्यात्पशूनिव निरीक्ष्य ते ।

 पशूंश्च क्रन्दनान्मानुषानिव क्लेशं ऐयरुः । ।१,१३.१३ । । \[अनुष्टुभ्\]



ततश्च

 तेषां सदा स्नेहमयात्मनां तदा

 त्रासात्तु शुष्कीभवतां हिमादिव ।

 मिथःसमीक्षाभवतापसङ्गमाद्

 भूयो बभूव द्रवता रवेरिव । ।१,१३.१४ । । \[उपजाति ११\]



 स्नेहात्प्रवाहावलितुल्यतां यतां

 व्रजौकसां द्राग्विशतां विषह्रदं ।

 बालोऽ प्यथावेशवलद्बलो बलो

 द्रुतं महासेतुदशां ससाद सः । ।१,१३.१५ । । \[उपजाति १२\]



\[३३\] उवाच च



 प्रीतिः किं न्वनुजे न मे? व्रजपते तात व्रजाधीश्वरि

 श्रीरोहिण्यपि मातर्, अस्य तु सदा तत्त्वं परं वेद्म्यहं ।

 सत्यं वः पदपङ्कजाश्रयरुचां कुर्यां अमुष्य क्वचिन्

 नैकस्मिन्नपि मूर्धजे क्षतिलवो भावी यथा गर्गगीः । ।१,१३.१६ । । \[शार्दूल\]



\[३४\] तदेवं प्रशस्तेन स्वहस्तेन श्रीरामेण हस्तवारणे कृते



 विषह्रदान्ताद्विनिवर्तिताश्च ते

 प्रतीयुरेवाधि तदात्मनः स्थितिं ।

 यत्कालकूटज्वलनान्तरङ्गतं

 स्वं मेनिरे वीक्ष्य तदन्तरे हरिं । ।१,१३.१७ । । \[उपजाति १२\]



 कालियह्रदं इते बकशत्रौ

 गोकुलस्य रुदतः प्रतिशब्दात् ।

 रोदसी च रुदती स्वनिरुक्तिं

 बाढं अज्ञपयतां रुदसिज्भ्यां । ।१,१३.१८ । । \[स्वागता\]



 गोप्यो मिथः कण्ठविलग्नकण्ठास्

ता रोरुदामासुरलं विलप्य ।

 स्मृतिं नयत्पूतनिकादिनाशं

यन्मातृसन्त्वाय मुहुर्बभूव । ।१,१३.१९ । । \[इन्द्रवज्रा\]



 एवं स्वगोष्ठं अहिवेष्टविविक्षु वीक्ष्य

 सस्त्रीकुमारं अतिदुःखितं आत्महेतोः ।

 कृष्णः सरोषवितताङ्गतया तदङ्गं

 छिन्दन्श्लथं विदधदाशु बलादुदस्थात् । ।१,१३.२० । । \[वसन्ततिलक\]



\[३५\] तदेवं कृष्णस्योत्थानं एव कालियस्य व्युत्थानं जातं इति सर्वोऽ पि जहर्ष । यथा



 तदा मुदा कलकलगर्जितैर्जितं

 व्रजौकसां शिशुसवयोजराजुषां ।

 दिवौकसां कुसुमजवृष्टिसृष्टियुग्

 जयध्वनिध्वनियुततूर्यलङ्घिभिः । ।१,१३.२१ । । \[रुचिरा\]



\[३६\] ततश्च समुत्तेजिततत्तेजोभिरुद्वेजितचित्तः कुण्ठतावगुण्ठितोत्कण्ठतया दूरत एवोत्कण्ठतयातिष्ठन्मूढधीरसौ गूढपात्प्ररूढक्रोधः स्वबोधरोधतस्तं प्रतिद्रोग्धुं उद्यतः सन्न्, उद्धतबुद्धिस्थूत्कारफुत्कारदृष्टिवारकृतकूटं कालकूटं प्रकटीकुर्वन्गिरिकूटायमानः कर्तव्यविह्वलतया जिह्वाद्वयसमुदयेन मुहुः क्ष्वेडबाडवपक्वं सृक्वणीद्वयसमुदयलेहनाद्द्विजिह्वलेलिहानाद्याह्वयोऽ स्मीत्युट्टङ्कनेन घटयितुकामः सर्वतो दृष्टवपुर्बभूव ।



\[३७\] ततश्चाखण्डाहितुण्डिकविद्यापण्डितवदुच्चण्डतया सकण्ठतुण्डावगुण्ठनाय सदर्पं अभितः सर्पति सर्पाशनवाहने, सर्पोऽ यं अपि शिरोभिः कृतपरिसर्पः सर्पवदेवापसर्पन्नुपसर्पंश्च जिह्मगवदेव जिह्मं गच्छंश्च परितो बभ्राम शश्राम च ।



\[३८\] तदेवं अहीनं अहिनं प्रति सांयुगीनतारतोऽ पि चिरतो लब्धच्छिद्रतयाभिद्रवन्नेव तदीयसमग्रग्रीवाग्रगण्यमूलनालं एव बलानुजन्मा बलादवजग्राह निजग्राह च ।



\[३९\] ततश्च विवशाङ्गसङ्घे तस्मिन्नुरङ्गमे तु,

 उद्यद्रत्नचितेषु पुष्टनिटिलप्रस्थेषु रङ्गश्रिया

 शस्तेषु स्फुटनृत्यकृत्यकलनालोभेन शोभेक्षणः ।

 द्योविद्योतनवाद्यगीतकलया संहाय साहायकं

 श्रीकृष्णस्तदुपर्युदप्लुत मुदां उच्चैरुदारच्छविः । ।१,१३.२२ । । \[शार्दूलविक्रीडितम्\]



ततश्च

 पुनर्व्रजः स्फुटसुखविस्मयारव

 प्लवश्रियास्पृशदमरव्रजं दिवि ।

 असौ च तं भुवि बत यत्र चोभयोः

 प्रतिध्वनिध्वनिविभिदा न तर्किता । ।१,१३.२३ । । \[रुचिरा\]



ततश्च

 शश्वद्गर्वदपर्वशर्वडमरुस्वर्वाद्यसर्वाद्यतां

 विन्दन्कुण्डलिदण्डनाय रभसादुद्दण्डसत्ताण्डवः ।

 आरादूर्ध्वितं ऊर्ध्वितं भुजगराड्मूर्धानं उन्मर्दयन्

 क्रोधाद्रोधकुतुहलाद्धरिरिहानर्ते ननर्त स्फुटं । ।१,१३.२४ । । \[शार्दूलविक्रीडितम्\]

अथ

 जयज्जयजयारवाः कुसुमवृष्टिसृष्टिप्रथाः

 स्फुरत्पुलकपालयः प्रथितशर्मघर्माश्रवः ।

 भुजङ्गशिरसीशितुस्तदनुकृत्यनृत्यं सुरा

 भवाम्बुजभवादयः प्रमदगर्जं आर्जन्मुहुः । ।१,१३.२५ । । \[पृथ्वी\]



 सर्पस्याननजालकूटघटनादुत्थानं आत्मायुषा,

 निर्मञ्छ्याग्रनखस्य तस्य नटनं तन्मूर्ध्नि चात्यद्भुतं ।

 दृष्ट्वा श्रीव्रजराजतत्प्रणयिनीमुख्या व्रजप्राणिनो

 नेत्रं गात्रं अपि प्रफुल्लं अभजन्मन्ये जगद्व्याप्तये । ।१,१३.२६ । । \[शार्दूलविक्रीडितम्\]



 मूर्धश्रेण्यां तस्य शून्ये च कृष्णे

 नृत्यं कुर्वाणे तु चित्रं तदासीत् ।

 तेन क्रोधान्मस्तकं यद्युदस्तं

 तत्रानेन प्रापिता ताललत्ता । ।१,१३.२७ । । \[शालिनी\]



 मुखै रुदिरं उद्वमन्गरलं उद्गिरन्नक्षिभिः

 स्खलन्मणिकमस्तकस्थिततदङ्घ्रिचिह्नव्रणः ।

 श्लथाङ्गकतयाजहदनुजसङ्घजिद्रङ्गतां

 व्यालोक्यत निजाङ्गनावलिभिरेष कालीयकः । ।१,१३.२८ । । \[पृथ्वी\]



\[४०\] ततश्चासावुपस्कीर्णविकीर्णमूर्त्या स्वपौरुषापूर्त्यानन्यगतितास्फूर्त्या तत्कारणककारणानिवारणाय तं नारायणं एव मत्वा शरणं अमन्यत ।



\[४१\] तदङ्गनानां च



 न तावदार्द्रत्वं अभूदमूषां

 बहिर्मुखत्वं यदबोध्यमुष्य ।

 दृष्टे तु भक्त्यङ्कुरजन्मनि स्फुटं

 कृष्णं गतिं जग्मुरमूस्तदर्थं । ।१,१३.२९ । । \[उपजाति ११\]



 काश्चित्कुमारानत्यर्थबालान्काश्चन ताश्तदा ।

 काश्चिदण्डानि पुरतस्तस्य न्यस्य व्यनंसिषुः । ।१,१३.३० । । \[अनुष्टुभ्\]



\[४२\] हसति च भक्तसान्त्वनतृष्णे कृष्णे, तास्तु बहुधा स्तवबुधा मृदाकुलाः पृदाकुपत्न्यः सकाकु विज्ञापयामास । तत्र सङ्क्षेपनिक्षेपश्चायम्



 अस्त्येष स्फुरदमतिः सदर्पसर्पस्

 त्वं विष्वग्विदसि तथा कृपाम्बुराशिः ।

 अस्मासु त्वदनुगतास्वमुष्य पत्नी

 भावश्चेदजनि यथायथं विधेहि । ।१,१३.३१ । । \[प्रहर्षिणी\]



 दण्डं ते विदधतु ये स्वसङ्गमात्राद्

 दुष्टत्वं प्रशमयितुं न शक्नुवन्ति ।

 त्वत्स्पर्शाज्झटिति ह्रदोऽ पि सोऽ यं औज्झत्

 क्ष्वेडत्वं बलवदतीह नः समक्षं । ।१,१३.३२ । । \[प्रहर्षिणी\]



 मूर्खत्वं न इदं अनुग्रहेऽ पि यस्मात्

 त्वत्स्पृष्टे स्फुटं इह भाति दण्डबुद्धिः ।

 दण्डश्चेदमुं अपरैरदण्डयिष्यस्

 तं कर्तुं कथं अदधाः पदारविन्दम्? । ।१,१३.३३ । । \[प्रहर्षिणी\]



 सत्पुण्यैरिह खलु कैस्त्वदङ्घ्रिपद्म

 स्पर्शोऽ यं परिवलते भुजङ्गराजे ।

 दुष्पापैरपि बत कैरमुष्य देहस्

 तद्भावं द्रुतमृतिलम्भाय वेत्ति । ।१,१३.३४ । । \[प्रहर्षिणी\]



तस्मात्

 शीर्षच्छेद्यस्य यः कृष्णः शीर्ष्णि कालियभोगिनः ।

 अन्वगृह्णात्पदन्यासाच्चिह्नश्रेण्या गतिः स नः । ।१,१३.३५ । । \[अनुष्टुभ्\]



\[४३\] अथ हीने तस्मिनहीने सदयं तदनुमोदमानः क्रोधं विनयमानः कृतयशोदायशोदानः स्वाङ्घ्रिसङ्घट्टनत्रुटितात्कालियनिटिलादवतीर्य नातिप्रकटितवीर्यस्तस्यावग्वक्त्रतया स्थितस्याग्रे क्षणकतिपयं करुणाव्यग्रेक्षणतयावतस्थे । अथ वनमाली कालिन्दीयह्रदं इव कालियह्रदं दायति स्म ।



\[४४\] तदा सोऽ पि लीयमानदोषतया तदीयरोषं प्रोषितं अकरोत्, वलिताञ्जलिकरो दर्वीकरो विज्ञापयामास च



\[४५\] यद्यपि वृजिनगामिनो मम वृजिनं एव स्वभावस्तथापि तु,

 गुणो वा दोषो वा भवति मयि यः कृष्ण स भवद्

 वशस्थायी नित्यं मम तु कृतिसाध्यं किं अपरम्? ।

 त्वदङ्घ्रिद्वन्द्वस्याश्रयणं इति चेत्तच्च शिरसि

 त्वया मे विन्यस्तं मम तु कृतिसाध्यं किं अपरम्? । ।१,१३.३६ । । \[शिखरिणी\]



\[४६\] तस्मात्कां अपि दिशं स्वयं एव मां आदिश ।



\[४७\] अथ स च सदेशरूपं इदं आदिदेश, अहिपते, त्यक्तदौर्जन्यतया धन्यस्यापि तव यस्मादहिता स्वयं जगदहिता, तस्मात्



 नात्र स्थेयं त्वया सर्प समुद्रं याहि मा चिरं ।

 त्वं ज्ञात्यपत्यदाराढ्यो गोनृभिर्भुज्यते नदी । ।\[भ्P१०.१६.६१\]

 द्वीपं रमणकं हित्वा ह्रदं एतं उपाश्रितः ।

 यद्भयात्स सुपर्णस्त्वां नाद्यान्मत्पादलाञ्छितं । ।\[भ्P१०.१६
।६४\]



रेफं विसृष्टं निर्मायादवसाने पदान्तगं ।

 इति शासनविज्ञानां मतं एव मतं मम । ।१,१३.३७ । । \[अनुष्टुभ्\]

 अधुना कालिय यस्मान्मत्पदकृतलक्षणस्त्वं असि ।

 तदमुत्र च सम्भविता मत्पदकृतलक्षणः स भवान् । ।१,१३.३८ । । \[उपगीति\]



\[४८\] अथ दण्डवदेव पतितः कुण्डलिपतिस्तेन नखरसुधाकराकरकरसरसिरुहं शिरसि निधाय सुधासिक्ततनुतया नीरुग्निरमायि ।



\[४९\] एतदनन्तरलीला तं पूजयामास \[भ्P१०.१६.६५\] इत्यादिकं श्रीशुकवचनं अनूद्य, महत्त्वं च इत्यादिना विशद्यते ।



 तं पूजयामास मुदा नागः पत्न्यश्च सादरं ।

 दिव्याम्बरस्रङ्मणिभिः परार्ध्यैरपि भूषणैः ।

 दिव्यगन्धानुलेपैश्च महत्योत्पलमालया । ।

 पूजयित्वा जगन्नाथं प्रसाद्य गरुडध्वजं ।

 ततः प्रीतोऽ भ्यनुज्ञातः परिक्रम्याभिवन्द्य तं । ।

 सकलत्रसुहृत्पुत्रो द्वीपं अब्धेर्जगाम ह ।

 तदैव सामृतजला यमुना निर्विषाभवत् । ।\[भ्P१०.१६.६५६८\]



 कृष्णं ह्रदाद्विनिष्क्रान्तं दिव्यस्रग्गन्धवाससं ।

 महामणिगणाकीर्णं जाम्बूनदपरिष्कृतं ।

 उपलभ्योत्थिताः सर्वे लब्धप्राणा इवासवः । ।\[भ्P१०.१७.१३४\] इति ।



 महत्त्वं च परार्ध्यत्वं चात्र दिव्यत्वं उच्यते ।

 दिव्यत्वं तेषु कृष्णस्याप्यङ्गे देदीप्यमानता । ।१,१३.३९ । । \[अनुष्टुभ्\]

 अतोऽ स्यामूनि नित्यानि स्थितान्यरुणजाह्रदे ।

 तेषु कौस्तुभनामा तु मणिः कृष्णे विराजते ।

 नक्षत्रेषु सदा पूर्णचन्द्रवत्पूर्वपर्वते । ।१,१३.४० । । \[अनुष्टुभ्\]

 जगन्नाथं च यत्प्राह तथा तं गरुडध्वजं ।

 तत्राश्चर्यं न चाचर्यं द्वारकायां हि विश्रुतं । ।१,१३.४१ । । \[अनुष्टुभ्\]

 काद्रवेयस्य देवाभनानाशक्तिविधारिणः ।

 वर्त्मास्य सुरवर्त्म स्यादिति युक्त्यावगम्यते ।

 अन्यत्तु जीवपीडाय तत्कथं कृष्णसंमतम्? । ।१,१३.४२ । । \[अनुष्टुभ्\]

 वारिलीलापरामर्शः स्पर्शश्चाघरिपोर्यदा ।

 तदैषामृततुल्यासीद्यमुनेत्यवगम्यते । ।१,१३.४३ । । \[अनुष्टुभ्\]

 कृष्णस्याक्लिन्नवेशत्वं कालियेनोपवाहतः ।

 अकस्माद्दर्शनं यत्तन्नागालिपरिवारितः ।

 तस्मात्कृष्णं ह्रदादित्याद्युक्तं युक्तं प्रकाशते । ।१,१३.४४ । । इति । \[अनुष्टुभ्\]



\[५०\] तन्निर्वऋनने विशेषस्तु वर्ण्यते,

 कोलाहलस्त्वरितता विवशाङ्गचर्या

 कम्पः स्खलद्वचनता स्रवदस्रता च ।

 वीक्ष्यादितृप्तिपरिहानिरिति व्रजस्थाः

 सौख्येऽ पि दुःखं अगमन्प्रतिलभ्य कृष्णं । ।१,१३.४५ । । \[वसन्ततिलका\]



 आगतोऽ यं इति केवलं मुदा

 स्फूर्तिपूर्तिरभवद्व्रजौकसां ।

 हन्त येन न वपुर्न वा मनः

 किञ्चिदञ्चितुं अवाप शक्ततां । ।१,१३.४६ । । \[रथोद्धता\]



ततश्च

 स्तम्भः सन्धिषु बन्धनं पुलकितासान्द्रव्रणाभस्थितिर्

 बाष्पः स्रस्तविलोकनः स्वरभिदा कण्ठान्तरस्तम्भिनी ।

 कम्पः पातवदन्तदन्तवलयः स्वेदस्तनुद्रावणः

 स्यादेवं कृतवीक्षणं स्वसुहृदां व्यग्रीबभूव प्रभुः । ।१,१३.४७ । । \[शार्दूल\]



\[५१\] अथ प्रथमत एव प्रथमतः स्थिताः समानवयसः सवयसस्तस्मात्तं उत्तीर्णं निर्वर्ण्य विस्तीर्णतद्वर्णामृतभृतनयनतया स्थिताः क्रमतस्तदङ्गसङ्गरङ्गभूमितां इतास्तदालिङ्गनरिङ्गत्सुखतरङ्गतां गता न तावत्प्रतिस्वं अयं अहं अस्मीति तस्मिन्न्यवेदिषुः ।



\[५२\] यद्वदेतांस्तद्वदेव श्रीमन्नन्दजन्मा क्रमभजनसम्माननया जननीं जनकं सुहृज्जनतां अपि जनितानन्दान्जनयामास, यतस्तत एव ते सर्वे स्तब्धदेहा लब्धसुखदेहा बभूवुः । \[५३\] अहो, यदि सत्यवचसस्ते नावदिष्यंस्तदा तदिदं वा कः प्रतीयात्? यत्खलु गावश्च मृगाश्च तदागमनं मृगयमाणा व्रजजने चाभेदं आययुः, यच्च नगा अपि तद्दुःखतः शुष्कचराः सम्प्रति पुष्कलसुखास्तत्कालकलितपल्लवादिभिः प्रफुल्ला बभूवुरिति । तत्र च



 सुहृल्लोका ये ये सुररिपुजिता यर्हि मिलितास्

 तदा सत्यं सर्वे समयुरभितः प्रीतिं अतुलां ।

 यदा तु श्रीमाता सपदि मिलिता प्रेमविवशा

 तदास्तां तद्वार्ता, सकलजनतागाद्द्रवदशां । ।१,१३.४८ । । \[शिखरिणी\]



\[५४\] अथ रामं स्वीयप्रभावभावनारामतायां अप्यन्तर्व्रजजनदुःखतः शुष्कं, तादृशतायां अपि बहिर्लम्भितगम्भीरताभृदुपालम्भसम्भवद्विकाशहासं हसन्नेव नमस्कुर्वन्न्, आत्मन्यालिङ्गनं लम्भयंश्च चिरं तदुत्सङ्गसङ्गी बभूव ।



\[५५\] अथ तत्र जनानां विमर्शः,

 हरेरेषा प्राप्तिर्यदि भवति निद्रावकलिता

 तदा शोकोऽ प्येष स्वयं अयति तत्रैव तुलनां ।

 असौ जाग्रद्भूता स्फुरति यदि वा तर्हि नितराम्

 अभीष्टं सम्पन्नं कथं अपि न शर्मप्रतिहतिः । ।१,१३.४९ । । \[शिखरिणी\]



\[५६\] अथ सर्वत एव निध्यानाय नष्टनिध्याप्तिवत्कृष्णं मध्ये निधाय परितश्चरितनिवेशेषु परिधिवेशेषु खर्वितव्रीडेषु व्य्ॐअचारिणां लोचनक्रीडेषु सर्वेषु स्त्रीपुंसानां खर्वेषु प्रथमप्रथितभाविभविका ब्रह्मविदः सम्प्रत्यपि तं प्रत्याशिषां कृतदाना व्रजपतिं प्रत्युपालम्भमानाः प्रत्याययामासुः । यथा



 श्रीनन्दराज तनयस्तव सर्वशत्रु

 मर्दीत्यभासि मुहुरप्यलं अस्मकाभिः ।

 प्रेम्णा तथापि निखिलं बत हन्तुं ऐच्छः

 पुण्येन केवलं असौ द्रुतं आजगाम । ।१,१३.५० । । \[वसन्ततिलका\] इति ।



\[५७\] तदेवं शोकेन हर्षेण कालं अजानति व्रजलोके रजनिरजनीति तत्रैव क्षुत्तृष्णातिक्रमिकृष्णातिक्रमखेदेन कृशतां गताः प्रत्यूषं यावदूषुः । तत्र च सर्वां एव शर्वरीं व्रजोर्वीशपत्नी सपत्नशङ्कया सुतं अङ्कत एव निवेशयन्ती परमावेशेन मुहुरपि तन्मुखनिरीक्षणसुखसक्षणापि तद्वृत्तस्मरणेन तस्माद्विलक्षणा प्रभातं आससाद । हन्त हन्त क्षुद्वन्तं तं अपि गवां दुग्धं अपि दुग्धं विधाय न पाययामास, सत्यं सर्वं अत्रत्यं विषसकलङ्कं इति शङ्कया ।



\[५८\] रात्रौ पुनरन्यदपि चरित्रं धन्यं जातं । यदा कालियस्य कालिन्दीजलान्निष्कलनम्, तत्कालत एव गूढपुरुषमुखात्परुषतया कलितवांस्तदा स दुर्जनवतंसः कंसश्चिन्तासन्ततस्वान्तया निरीह इवासीत् । \[५९\] चिन्ता यथा, हन्त, हन्त! सन्ततं अस्माकं एव वीरास्तस्मादुन्मन्थं आगच्छन्तः सन्तीति दुष्कीर्तिवह्निमुखपिशाचिमूर्तिरतीव हसन्ती हसन्तीव मदीयान्ज्वलयन्ती त्रिभुवनं अयन्ती च नरीनर्ति । \[६०\] हंहो बलीयानपि कालियः सपदि विलीयमानबलतां वलते स्म । तस्य तदिदं निर्वासनं निर्वासनं एव च मन्यामहे, यतो वयं अपि निर्वासनतां गताः । तस्मादधुना तथा विधेयं, यथास्मदीयानां

नापचारस्तस्य चापकारः स्यातिति ।



\[६१\] तदानीं एव चान्यतः स व्रजराजात्मजव्रजवासिनां तरणिजातीर एव वासं आकर्णयन्नभ्यर्णगतानाज्ञापयामास, भवन्तस्तत्र प्रविशन्तः समन्ततः प्रवलतया ज्वलनं प्रज्वलनं आचरन्तः स्वयं अन्तर्धानं आचरन्तु ।



\[६२\] ततश्च तेषु तथाकृतचरितेषु विपोलति तु दवानले शीघ्रं पलायितेषु तेषु च सर्व एव व्रजभवनाः स्नेहवृत्तलब्धसम्भावनाः साग्रजं व्रजराजतनूजं एवाव्रज्य विज्ञापयामासुः



 शङ्कामहे न मृत्योश्च न च कृच्छ्रप्रवाहतः ।

 किन्तु त्वन्मुखचन्द्रांशुदर्शनाभाववैशसात् । ।१,१३.५१ । । \[अनुष्टुभ्\]



ततश्च

 हरेः फुत्कारमात्रेण निर्ववौ दवदीपकः ।

 उत्प्रेक्षन्ते तु मुनयस्तस्य तत्पानकर्तृतां । ।१,१३.५२ । । \[अनुष्टुभ्\]



\[६३\] तदेवं अहितेन य उपाहित उपाहितस्तस्मिन्नपवाहिते सर्व एव त्राणप्राणाः प्रभाते च प्रभाते, तत्प्रभावत एव यथावस्थितं व्रजं व्रजवासिनः सानन्दं तं अन्वविन्दन्त । किन्तु तस्मिन्नेव मधुरताकलिले कालिन्दीह्रदसलिले सङ्कर्षणेन कृतकृष्णाकर्षणेन विहरता सखिभिर्, अखिलं सहधवलाव्रजं व्रजं अपि समाहरता यदा बहलं कुतूहलं जातम्, तदा तेन गृहाय गमनं अनुज्ञातं ।



\[६४\] तथा च गमनं यथा



 वाद्यैर्नृत्यैः प्रगीतैः श्रुतिशिवपठनैर्दिव्यभ्ॐअप्रसून

 प्रवृट्कल्पाभिवर्षैर्जयजयनिनदैः शर्मकोलाहलैश्च ।

 कृष्णं मध्ये विधाय प्रकटतरमहानन्दनिर्व्रीडभावान्

 नृत्यन्तस्ते व्रजस्था व्रजं अभिविविशुः खं यथा ज्योतिरोघाः । ।१,१३.५३ । । \[स्रग्धरा\]



\[६५\] तदनन्तरं च धवलाः परतश्चालयित्वा तत्पूर्वकालपालकासद्भावेऽ पि श्रीमतां तत्रभवतां एषां प्रभावेण तत्रोदपात्रमात्रं न विकल्पं आगादिति स्वल्पपरिभवायाप्यकल्पमाने समस्तव्रजे यातयामं अपि यातयामतां नागतं तद्घृतपक्वप्रचुरान्नं इति सद्यस्तनं इव रामपर्वणि पूर्वाह्नेतनं गृहान्तःसङ्गृहीतजेमनसामग्रीसमुदयं सर्व एव तावग्रजानुजावग्रतो विधायाव्यग्रं सम्यग्रसयामासुः ।



\[६६\] तदेवं उद्घटितगीःकण्ठः स मधुकण्ठः समापयामास



 ईदृशस्तनयो जातस्तव व्रजनराधिप ।

 कंसादीन्दमयामास कालियदमनेन यः । ।१,१३.५४ । । \[अनुष्टुभ्\]



\[६७\] तदेवं, तरीयमाणेन हरिणा वरीयसा व्रजपरीवारेण सरिताविवातरीषातां ते आपदाविति सुखदवृत्ते सभ्यानां तल्लीलासमाधेरभ्यवकर्षणाय स्तवनामृतवर्षणाय च साञ्जलिस्थितयोस्तयोश्चिराद्बहिरवहिततदुपसेवाः पूर्ववदेव सव्रजदेवाः सर्वे स्वं स्वं कार्यं आसेदुः ।



इति श्रीश्रीगोपालचम्पूं अनु

कालियदवचण्डतादण्डनं नाम

त्रयोदशपूरणम्

 | |१३ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(१४)**





**श्रीश्रीगोपीजनवल्लभाय नमः**





**अथ कैशोरलीला**





***अथ चतुर्दशं पूरणम्***





**गदर्भासुरमर्दनम्**





श्रीकृष्ण कृष्णचैतन्य ससनातनरूपक ।

गोपाल रघुनाथाप्तव्रजवल्लभ पाहि मां । ।१,१४.१ । ।

\[१\] तदेवं गोलोकविलासे श्रीगोपालपाल्यमानगोपालानां नित्यलोकः श्रीगोलोकः कथितः । तत्र च श्रीगोपराजसभायां अपूर्ववीक्षितकविक्षितिपतिकुमारसुकुमारकुमारयुगलावकलनं उद्भावितं ।\[२\] तदनन्तरं अपि बाल्यविलासे तद्युगलेन कृष्णबाल्यचरितवर्णनं कालियदलनलीलावसानं आचरितं । सम्प्रति तु तत्प्रथितं कैशोरचरितं आख्यायते
। \[३\] तद्यथा



अथ दिनान्तरे च पूर्ववदेव व्रजनरदेवसभान्तरे तयोरेकतरः समुत्कण्ठतया स्निग्धकण्ठः स्वगतं इदं उवाच\[४\] अथ कैशोरं वर्णनीयं । किन्तु रहस्यरसहारिप्रसभायां सभायां अस्यां यथा लज्जा न सज्जा स्यात्तथा युज्यते
| \[५\] यदि च जातु निजमाधुरीबुभुक्षितकुक्षिम्भरिणा हरिणा स्वकसुखावहं इति रहस्तदनुयुज्येवहि, तदा तदुचितं एव तदुपचितं आचरिष्यावः इति |



\[६\] अथ स्पष्टं तु व्याचष्टततश्च स्पष्टं कृतगमायां षष्ठसमायां समुल्लसितसम्मतिमये जन्मतिथिसमये हर्षसमृद्धिप्रदवर्षवृद्धिपर्वणि सर्वनिःश्रेयसं आविस्तरां विस्तारयतः समस्तं विनिस्तारयतस्तस्य श्रीमद्व्रजराजसुतस्य विश्वेषां एव मनश्चोरं कैशोरं उदयाञ्चक्रे । तथा हि



 राज्यं सम्यगुपेत्य कृष्णवपुषि त्रैलोक्यलक्ष्मीमये

 क्रीडाभिर्लघु निर्गमय्य समयानौदार्यपर्याकुलं ।

 पात्राय स्वयं आगताय गुणितावासाय सद्वेदिने

 कैशोराय निजं प्रदाय विषयं पौगण्डं अन्तर्दधे । ।१,१४.२ । । \[शार्दूलविक्रीडितम्\]



ततश्च

 दृष्टिप्रसादकृतसामभिरंशुदानैः

 शश्वन्मनोहरणनिर्मितबुद्धिभेदैः ।

 अर्थान्तराभिविनिवेशजभावदण्डैः

 कैशोरकं वशयति स्म हरेः समस्तं । ।१,१४.३ । । \[वसन्ततिलका\]



तत्र च,

 मुखे पूर्तिः कान्तिर्नयनयुगले दैर्घ्यं अरुण

 प्रभा हृद्युच्छ्रायः प्रततिरपि मध्ये तु कृशता ।

 इतीदं सौन्दर्यं यदवधि मनागप्यधिजगे

 जगन्नेत्रश्रेणी तदवधि हरौ तेन चकृषे । ।१,१४.४ । । \[शिखरिणी\]



\[७\] तदित्थं तज्ज्येष्ठश्च निर्दिष्टः ।



\[८\] तदा च तालफलपाकावसरे वर्षाप्रसरे कदाचिन्निखिलसुखवर्धनस्य गोवर्धनस्य गिरेराग्नेय्यां हरिति हरिरामादयः सामोदा गाश्चारयन्तः सन्ति स्म । \[९\] ततश्च पूर्वानुभवसम्पातातीतं पूर्ववातानीतं अतिदूरतः सजातीयपूरधरं पक्त्रिमतालफलजालसौरभ्यभरं उपलभ्य, पूर्वत एव तत्कीर्तिविवर्तितचित्ता व्रजवर्तिषु वित्तास्ते सर्वंसहायाः स्पृहणीयाः सर्व एव तयोः सहाया हृदि स्पृहयाम्बभूवुः रामकृष्णाभ्यां वलिता वयं इतश्चलिता रासभासुरराजभवनं तालवनं तत्पालगणं अपि तथाविधं निभालयितुं नूतनकुतुकाः स्म । ततः

स्वबुभुक्षासुक्षामतालक्ष्यविनोदादिमौ विनुदाम इति ।



\[१०\] ते च श्रीदामसुबलस्तोककृष्णशवला बलकृष्णयोः समबला लब्धमर्माणः सधर्माण इत्यतएव शश्वदखिलतया सखितया विराजन्ते । ययोरेव समं वीर्यं इत्यादिकं ईर्यते इति । ततः सततं एव क्रमते तत्पराक्रमे तेषां बुद्धिक्रम इत्यकृतशङ्काशेषेण प्रणयविशेषेण जिघत्सामिषेण च तदर्थं भ्रातृबलं बलभद्रं प्रार्थयामासुः, यथा



 तालानां वनं अत्र पक्त्रिमफलं निर्हारि पूरं यतः

 सौरभ्यं बत दूरं एति तदिदं भोगं विना निष्फलं ।

 श्रूयन्ते हि खरा नराशनकरास्तस्याधिपा इत्यदः

 श्रीरामायतदोर्युगार्पय तथा श्रीकृष्ण दुष्टापह । ।१,१४.५ । । \[शार्दूलविक्रीडितम्\]

\[११\] आयतदोर्युग इत्यनेन च ध्वनितं इदम्



 महाबाहुतया राम तर्क्यसे त्वं च विक्रमी ।

 न तथा लक्ष्यथाः क्वापि लक्षणीयस्तु सम्प्रति । ।१,१४.६ । । \[अनुष्टुभ्\] इति ।



\[१२\] श्रीरामस्तु सस्मितं उवाचभो भवन्तो लोभवन्तो भवन्तोऽ प्यस्मत्तः प्रति प्रतीयध्वे, यतो मुग्धाः! नियुद्धाभिमुखैर्भ्रूभङ्गसूचितशौटीर्यसुखैः प्रभवद्भिर्भवद्भिः कदाचिदावां अपि पराभवं आसाद्यावहे । तत्कथं आवां एव याच्यावहे ?



\[१३\] ते च प्रोचुःसर्वतोऽ प्यतिगुणवन्तौ भवन्तौ खल्वस्माकं सारौ राजकुमारौ । राजनीतिरीतिश्चैवं एव यद्राजकुलं एव व्रियते पुरस्क्रियते च
| मृगयायां मृगताडनवन्न पुनरन्येन स्वयं अग्रगण्येन भूयते | यदि तत्कुलं परमवीर्याकुलं भवति, तदा तु किं उत? तत्र चाग्रजतया भवतः सदापाग्र्यतो नाग्र्यायते | तस्माद्यद्यस्मदिच्छापूरणाय भवतोरिच्छा सङ्गच्छते, तदा नान्यदनुमन्यतां |



\[१४\] तदेवं सहप्रहसिते शुभ्रांशुसिते कृष्णाग्रजे स्वयं अग्रतो व्रजे सिंहनादं आददाना दामोदरादयः सामोदं तदनुप्लवाः प्लवमानतया तद्वनाय तदवस्था एव प्रतस्थिरे । गास्तु स्वस्थान एव स्थापयामासुः । प्रस्थाय च रामम्,



 सोपालम्भं इवावदंस्तं अनु तद्बाहू च मित्राणि यत्

 तेन द्राक्स च सेर्ष्याचित्तं इव तां गत्वा तु तालावलिं ।

 सर्वां एव भुजायुगेन युगपद्विक्षिप्य सङ्घट्टयन्

 विभ्रष्टानि मिथः फलानि विदधे घृष्टानि दिग्दन्तिवत् । ।१,१४.७ । । \[शार्दूलविक्रीडितम्\]



 तज्ज्ञात्वास्रपरासभाश्च परितः साक्रन्दं अभ्याययुर्

 यान्दृष्ट्वा पशुपाः समाधवबलाः शश्वद्द्हसन्तः स्थिताः ।

 हासावेशवशात्कृतानवहितिं प्रत्यक्पदाभ्यां बलं

 वज्राभ्यां इव धेनुकस्तं अनुदत्तच्चैष नाबुध्यत । ।१,१४.८ । । \[शार्दूलविक्रीडितम्\]



 न ज्ञातवानपि यतः स तु तं प्रहारं

 तेनातिरोषभरनास्तिविवेकचर्यः ।

 भूयः पराक्स्थिति विनर्द्य विकीर्णलत्तस्

 तेनाथ वत्सक इवारचि धेनुकाख्यः । ।१,१४.९ । । \[वसन्ततिलका\]



\[१५\] अथ ब्रह्माण्डं अपि खण्डयितुं प्रचण्डतामण्डिताच्चण्डचण्डीशशूलादप्युद्दण्डप्रहारेण बलभुजदण्डेन तालमण्डलमण्डलेश्वरशिरसि चक्रीवच्छक्रारिर्विचकरे । तेन च तालपरावरपरस्परासु यः खलु निहित आवेगसंस्कारः प्रलयजातदुर्वारप्रभञ्जनाकारः, स तु हिन्दोलयंस्तत्तदुपरिगं अर्धं अर्धं अग्नियन्त्रप्रक्षिप्तं इव विक्षिप्तं विधाय प्रायः सर्वं एवाखर्वतालखर्वमयं तद्वनं निमेषमात्रेण वित्रोटयामास । यत्र स्वयं तु भवन्तु तृणराजाः खल्विमे, तथापि तृणान्येव इति बलभद्रश्चिन्तयामास च ।



\[१६\] अथ तदनुगता देवविस्पर्धिनः परेऽ प्यस्वरतया गर्दभा गर्दन्तः प्रतिघात्प्रतिघातं आचरन्तः सहसा रुद्धाध्वानः सह युध्वानः पर्यागतास्तृणवन्मताः परमानन्दारामरामकृष्णाभ्यां हसद्भ्यां विलसद्भ्यां एवाखव इव धृतासव एव तुच्छीकृत्य गृहीतपुच्छचरणास्तेषां तालभक्षणसौकर्यार्थं इवाधिमध्यां अध्यवस्थिततृणक्ष्मापत्युपरि क्षिप्रं एव परिक्षिप्ताः क्षपितजीविताः क्षितिनिपतिताः सह निस्तलतालफलैः केतव इव राहुभिर्दिनानि कानिचित्कंसपक्षीयानभीषयन्त ।



 रासभान्शमयितुः कियद्भवेत्

 पौरुषं तदिति नावमन्यतां ।

 यद्दिविष्ठपटली तदापि तौ

 वाद्यगीतकुसुमैरसेवत । ।१,१४.१० । । \[स्वागता\]



\[१७\] अथ हाससहितं उपजहास च, सा मघवत्प्रधाना धेनुकं अघजिदभिप्रायं अभिप्रयती । यथा,



अघासुरः कालियकद्रुजन्माप्य्

 असोढ वीर्यं यदि नास्मदीयं ।

 पुत्रीप्रमर्दिन्, बत गर्दभ त्वं

 कर्तुं कथं धार्ष्ट्यं इयज्जगन्थ? । ।१,१४.११ । । \[उपजाति ११\]



\[१८\] अथ सद्यः पितृवनविलासतालवनवासरासभशवस्पृष्टानि तानि तालानि न तु तैः परामृष्टानि, न च तदीयतृणानि गावस्तर्णाविताः, किन्तु तद्विसृष्टानि तानि केचिदितर एव मानवा गावश्च विगतसाध्वसाध्वतया चिरं साध्वास्वादितवन्तः ।



\[१९\] तदेवं नृजग्धं तं सगणं क्रोधदग्धसूक्ष्मदेहपर्यन्तं आचर्य श्रीमान्कृष्णस्तु साग्रजः सहसखिव्रजः पुरस्कृतधेनुर्वादितवेणुर्व्रजन्व्रजं आजगाम । यथा,

 कमलदलविशाललोलनेत्रः

 सखिजनगीतपवित्रचित्रकीर्तिः

 सहबलं अविशद्व्रजं सवेणुं

 क्वणितकलं कलयन्व्रजेशसूनुः । ।१,१४.१२ । । \[पुष्पिताग्रा\]



 तं गोरजश्छुरितकुन्तलबद्धमाल्य

 सम्बद्धपिञ्छं अमलेक्षणचारुहासं ।

 आनन्दितवेणुं अनुगेडितपुण्यकीर्तिं

 गोप्यः सतृष्णनयनाः परितः समीयुः । ।१२अ । । \[वसन्ततिलका\]\[\*४\]

\[\*४\] Cॐपरे भ्P१०.१५.४२, wहिछिस्फ़ोउन्दिन्थिस्वेर्सेऽ स्प्लचे इन्स्ॐए एदितिओन्स्.





\[२०\] तदेतत्पर्यन्तं उदन्तं समुदन्तः कथयित्वा तत्र च कृष्णमनश्चोरीणां नवकिशोरीणां तन्मुखविधुदर्शनशातजातभ्रूभङ्गतरङ्गसङ्गतानुरागसागरगरिमाणं अनुस्मृत्य विस्मृतसर्वेन्द्रियकृत्यः सबाष्पकण्ठः स्निग्धकण्ठस्तस्यां सभायां मुहूर्तद्वयं मूर्तभावं एवाससाद । \[२१\] श्रीमद्व्रजराजादयस्तु तदभिप्रायजानानाः सदयतया तदीयसान्त्वविधये सावधाना नानाविधविधानं आचरन्तः सर्व एव चिन्तातुरा बभूवुः ।



\[२२\] तत्तद्विधानस्य चाकिञ्चित्करतायां अविरतायां मधुकण्ठ एव तान्स्फुरदुत्कण्ठः सान्त्वितान्विधाय भ्रातुः सर्वेन्द्रियकुण्ठताशान्तये तदानीन्तनव्रजराज्ञीसन्तततल्लालनसङ्गानं आततान । यथा



 हरिणा हलिना सह रिपुदलिना ।

 रजनीमुखं अनु जननीलालनं इति कलितं जितकलिना । ।ध्रु । ।

 निर्मञ्छननीराजनमार्जनवदनालोकनरचनं ।

 मर्दनमज्जनसंवस्त्रणतः पश्चात्पुण्ड्रकसचनं । ।

 रसचययोजनभोजनपूरणसुरभितनीरास्वदनं ।

 अगुरुद्रवयुतिरथ ताम्बूलस्वदनं सुखसंवदनं । ।

 सुकृतिजनं प्रति शय्यासंस्कृतिसमनुज्ञां अनुशयनं ।

 प्रियसखसङ्गतिं अनु सेव्यनुगतिं अनु च मुदां अतिचयनं । ।१,१४.१३ । । इति । \[७ x ४\]



\[२३\] तदेवं अतिपरिचरितं । हरिचरितवर्णनं मधुररागनीरन्ध्रं कर्णरन्ध्रं प्रविशदेव तं मूर्च्छां ऋच्छन्तं अपि जागरयामास, नामधेयं इव निद्रालब्धचिद्राहित्यं ।



\[२४\] अथ स्वस्थावस्थतया कुण्ठतारहितस्तादृशगुणमहितः स्निग्धकण्ठः सबाष्पकण्ठं उवाच



 सोऽ यं गोपालभूपाल तनयस्तव निर्दयः ।

 मुग्धं च मद्विधं मुग्धं करोति स्वैरलीलया । ।१,१४.१४ । । \[अनुष्टुभ्\]



\[२५\] तदेवं वृत्ते निवृत्ते सर्वत्र च व्रजजने गृहवर्त्मानुवृत्ते नित्यवदेव व्रजमहेन्द्रतनूजस्तौ सूतराजतनूजौ सङ्गत एव निनाय । नीत्वा च तयोरात्मना तृतीयः सन्प्रसङ्गतः प्रच्छन्नतया पप्रच्छकथयतं, कथं एतावान्कस्मान्मूर्च्छावेशः क्लेश इव परामृष्टः? इति ।



\[२६\] उभौ तु सगद्गदं जगदतुःकिं ब्रूवहे, भवन्त इव सर्वं अनुभवन्ति इति ।



\[२७\] कृष्णश्च सतृष्णं उवाचजानीम एव केवलं न, किन्तु तदानीं स्वयं अपि नितरां आचरामस्, तथापि तद्वर्णनं आकर्णयितुं इच्छामः । तथा हि



 स्वयं अपि यत्पुरु रचितं तद्यदि हृदयं तदा सदा श्राव्यं ।

 काव्यं निजसचितं यथ्तदिदं युवकां परस्परं शृणुथः । ।१,१४.१५ । । \[गीति\]



\[२८\] तस्मात्प्रथमं तावत्प्रेयसीगणाधिकाया राधिकाया बिम्बोष्ठीगोष्ठीमध्यं अध्यास्य व्यस्यतां एषा पटीयसी रसपरिपाटी ।



\[२९\] उभौ सबाष्पतया परस्परं निरूपयन्तावूचतुः



 यदन्तर्यस्य सर्वं तत्तस्य जानात्यभीप्सितः ।

 स एव चेद्वसत्यन्तस्तं तु जानीत कः परः । ।१,१४.१६ । । \[अनुष्टुभ्\]



\[३०\] कृष्णश्च सानन्दं उवाचतदद्य नक्तं एवानवद्या सेयं विद्या निवेद्यतां इति बाहुयुगं गृहीत्वा सखिगोष्ठीं अनु तावमू नीत्वा बहलकुतूहलवेष्टितेन चेष्टितेन यावद्विरोचननिम्लोचनावसरं वासरं गमयामास ।



इति श्रीश्रीगोपालचम्पूं अनु

गर्दभासुरमर्दनं नाम

चतुर्दशं पूरणम्

 | |१४ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



(१५)





***अथ पञ्चदशं पूरणम्***





अपूर्वानुरागचर्याजागर्या





\[१\] अथ गोलोकयुवराजः सखिभिः सह राजमानः, सायं प्रत्यवसाय, मातुराज्ञां आदाय, वलितप्रभायां गोपराजसभायां प्रतिरजनीजनितसर्वायतपर्वाकृताभिप्राये प्रहरप्राये गुरूननुज्ञाप्य, तदन्यान्प्रस्थाप्य, महान्तःपुरं प्राप्य, प्रसूनिदेशं अवाप्य, सुबलमधुमङ्गलादिभिरन्तरङ्गसङ्गिभिः सङ्गतः सूताङ्गजाताभ्यां च ताभ्यां अनुगतः प्राग्वर्णितगोकुलकमलपत्रस्थितं परमसुखसत्रतया प्रमितं श्रीराधारामधाम जगाम ।



\[२\] अकस्मादागते च तस्मिन्सस्मितक्रीडानर्मजुषां अमूषां सम्भ्रमभ्रमविस्मयस्मयत्रपापत्रपादरादरहर्षतर्षादयस्ते भावा युगपदेव समुत्पन्नाश्चित्रीयमाणतां चित्रायमाणतां अप्याचेरुः । अत्र च,

 अकस्मादायान्तं हरिं अनुभवन्ती किल ह्रिया

 दशां अक्ष्णोर्नानाद्रुतं अपिदधे सा नतमुखी ।

 मुदा स्मेरा भुग्ना विकसितवती कुञ्चितवती

 सबाष्पा स्तब्धाभाभवदिति समं या न घटते । ।१,१५.१ । । \[मन्दाक्रान्ता\]



\[३\] अथ प्रगुणगुणालङ्कृता किङ्करीततिर्वितस्तिदघ्नराङ्कवास्तरणेन तं अतिविस्तीर्णं मणिकीर्णं अलिन्दं आस्तीर्णं चक्रे । आस्तीर्णस्य च तस्य प्रतीचीप्रचितसुललिततुलिकायां प्राचीमुखतया स्वयं निविशमानः शुभ्रतारामचामरादिकराभिः किङ्करीभिः सेव्यमानः श्रीराधाया बहिरपि विराजमानप्राणः पाणिना तां आदाय स्वरसमिलिततदीयरसवेणीसमाप्लवनजीवनानां श्रेणीकृतानां एणीदृशां गणाग्रदेशगततया वामदेशे निवेशयामास ।



\[४\] दक्षिणतस्तु केवलतदीयनवतरुणिमावतारसमुचितसेवाप्रकारकामनारामप्रथमवयसः सुबलादिसवयसः । \[५\] यत्पङ्क्तिद्वयान्तिमसीममध्यगतौ तन्मिथुनाभिमुखताभिरतौ तादृशप्रणयसुकुमारौ सूतकुमारौ तस्थतुः, ययो रागतालादिसाहायकाः सखाय एव केचन सचन्ते स्म ।



\[६\] यौ खलु द्वयोरपि तयोः सवयसां आवल्योरर्धमणिसरवल्ल्योरिवाग्रिमसीममध्यं अधिकृत्य मिथः शोभाविनिमयशीलतया नीलपीतताविवेकव्यतिरेकमयमहानायकायमानं सर्वत्र प्रथितदृष्टिप्रसादं अपि मिथः समर्पितनेत्रत्रिभागरागं तन्मिथुनं अवलोकयन्तौ द्वित्रक्षणं चित्रवदिवास्थिषातां ।



\[७\] ततश्च प्रहस्य नवघनश्यामेनादिश्यमानतया सावधानतां दधानावानन्दादुभावेव संहिताञ्जलिकरौ नान्दीकरौ बभूवतुः ।



\[८\] तत्र वस्तुनिर्देशः



 इमौ गौरीश्यामौ मनसि विपरीतौ बहिरपि

 स्फुरत्तत्तद्वस्त्राविति बुधजनैर्निश्चितं इदं ।

 स कोऽ प्यच्छप्रेमा विलसदुभयस्फूर्तिकतया

 दधन्मूर्तिभावं पृथगपृथगप्याविरुदभूत् । ।१,१५.२ । । \[शिखरिणी\]



\[९\] अथ नमस्क्रिया,

 श्रीरासां न तुलां बिभर्ति नितरां इत्युद्धवः कीर्तयन्

 यासां अङ्घ्रिरजो ननाम हरिणा यः स्वेन तुल्यो मतः ।

 तासां तत्प्रियतासुधाकरतनुं विष्वक्चकोरायिते

 नानेनानुगतां समस्तमहितां वन्दावहे राधिकां । ।१,१५.३ । । \[शार्दूलविक्रीडिता\]



\[१०\] अथाशीः,

 प्रेमा योऽ सौ राधिकाकृष्णयुग्मं

 स्वानन्देन प्लावयित्वा सखीश्च ।

 शश्वद्विश्वं प्लावयन्सुप्रसिद्धः

 सोऽ यं बुद्धिं नः समिद्धां करोतु । ।१,१५.४ । । \[शालिणी\]



इति परस्परं सवैलक्ष्यस्मितं ईक्षित्वा स्थितयोस्तयोः स्निग्धकण्ठ एव सोत्कण्ठं उवाच



\[११\] अथ श्रीकृष्णजन्मादिमाधुर्यवदेव श्रीराधिकायास्तत्तन्माधुरी वर्णनीयेति निर्णयेऽ प्यतिविस्तीर्णतासङ्कोचनाय किञ्चिदेव सूचयिष्यामः ।



\[१२\] तत्र श्रीमद्भागवते खल्वेतदुद्भावितम्

 तत आरभ्य नन्दस्य व्रजः सर्वसमृद्धिमान् ।

 हरेर्निवासात्मगुणै रमाक्रीडं अभून्नृप । ।इति । । \[भ्P१०.५.१८\]



\[१३\] तच्चैवं विशदयन्ति



 जन्मारभ्य हरेर्व्रजस्थलं अभूद्विश्वर्द्धियुक्तं पुनर्

 लक्ष्मीणां रमणास्पदं च तदधिष्ठानाद्विशिष्याजनि ।

 राधा यासु ललास पूर्णशशभृन्मूर्तीव तारासु सा

 कान्तिः किन्त्विह चित्रभाववलिता या कृष्णपक्षाधिका । ।१,१५.५ । । \[शार्दूल\]



\[१४\] बृहद्गौतमीयेऽ प्येषा सर्वतो लब्धविशेषा प्रस्तूयते



 देवी कृष्णमयी प्रोक्ता राधिका परदेवता ।

 सर्वलक्ष्मीमयी सर्वकान्तिः सम्मोहिनी परा । ।इति ।



\[१५\] अलंलक्ष्मीणां एतदादीनां लक्ष्मीणां जन्म च श्रीमत्पर्जन्यं आरभ्य धन्यतया लभ्यस्य पुरुषत्रयस्य परमातुलस्तोत्राणां मातुलगोत्राणां ये खल्वामुष्यायणकुलतानिर्बन्धिनः सम्बन्धिनस्तेभ्य एवेति मागधानां अनुसन्धानं सयत्नीभूय यज्ञपत्नीस्त्यक्तवतस्तस्य तथाव्यक्तमर्यादतान्यथा न पर्याप्ततां आपद्यते ।



\[१६\] तदेवं स्थितेषु च श्रीराधिकायास्तु सर्वतोऽ प्याढ्यकुलीनाश्छ्रीमद्वृषभानुतया लब्धख्यातिकान्महागोपपयोनिधेर्जन्म सम्मतं ।



\[१७\] अत्र चोपगायन्ति



 सत्यं बहुसुतरत्ना करतां न प्राप गोपदुग्धाब्धिः ।

 किन्त्वमृतद्युतिराधा लक्ष्मीजननादगात्पूर्तिं । ।१,१५.६ । । \[आर्या\]



\[१८\] सा खलु श्रीकृष्णजन्मवर्षानन्तरवर्षे सर्वसुखसत्रे राधानाम्नि नक्षत्रे जातेति राधाभिधीयते ।



\[१९\] जन्मानन्तरं तस्याः सन्माधुरी चेयं कृतावलोकेन लोकेन कीदृगिति पृच्छतः प्रति निरूपिता



 नवेन्दुर्मूर्तिर्वा कनककमलं वक्त्रं अथवा

 चकोरौ नेत्रे वा विसरदमृतं दृष्टिरथवा ।

 अपीत्थं राधायां यदि जिततुलायां न वलते

 विकल्पः किं तर्हि प्रसजतितरां तत्तदुपमा । ।१,१५.७ । । \[शिखरिणी\]



\[२०\] आस्तां तावदसौ व्रजलक्ष्मीणां परमलक्ष्मीरखिलाश्च तास्तथा वर्ण्यन्ते । यथा



 हरिं अनु विन्दति शश्वल्लक्ष्मीरिति या तु सर्वतः ख्याता ।

 तां अपि किल गोपायितुं गोपीसंज्ञा जयन्ति ता लक्ष्म्यः । ।१,१५.८ । । \[आर्या\*\]



किं च



 कृष्णानुरूपं अप्यासां वयोवृद्धिः समृद्ध्यते ।

 यथा चन्द्रमसः पुष्टिस्तथा तस्य रुचां अपि । ।१,१५.९ । । \[अनुष्टुभ्\]



\[२१\] तत्र क्ॐआरमध्यं अध्यासीनायां श्रीराधिकायां तदानीतनानां केषाञ्चिन्नारीजनानां उत्प्रेक्षा यथापश्य पश्य,

 अरुणितलघुशाटीखण्डकम्राधराङ्गी

 श्रवणगलवरन्ध्रप्रोतसुस्पर्शसूत्रा ।

 रजसि निजसखीभिः क्रीडया लोलनेत्रा

 मधुरिपुरतिबीजश्रीनिभा भाति राधा । ।१,१५.१० । । \[मालिनी\]



\[२२\] तदेवं ईदृग्वयसि पर्यवसिते तदादीनां तासां सौन्दर्यसारस्य प्रचारः सर्वत एव प्रसर्पन्मातरपितरादिभिर्नापसर्पयितुं ईशाञ्चक्रे चिन्तयामासे च, न जानीमहे, दुर्जनः कंसः किं सम्प्रति सम्प्रतिपत्स्यते इति ।



\[२३\] अथ प्रत्यहं एव प्रत्येकं अन्तः परस्परमिलिताः सन्तश्च ते सर्वे विचारितवन्तः, साम्प्रतं एव पात्रसात्कर्तुं एताः साम्प्रतं । तत्राप्यासां श्रीमन्नन्दनन्दनादवरस्तु न वरतां अर्हति । अवर एव हि सर्वः
। तथा हि



 कन्या धन्यतमा रमां अपि जितां कुर्वन्त्यमूर्नन्दजः

 स्वस्मादूनदशां रमारमणं अप्यासादयन्दृश्यते ।

 तस्मात्तुल्यतया स एव वरतां अर्हत्यमूषां तदप्य्

 आस्तां धामसुहृत्प्रियात्मतनयप्राणा हि नस्तत्कृते । ।१,१५.११ । । \[शार्दूल\]



\[२४\] अथ, यद्यप्यधुना यज्ञसूत्रं अलब्धवतस्तस्य न विवाहावसरः सम्भवति, तथापि सज्जनसमाज्ञां आचार्य भाषाबन्धश्च सन्धातव्य इति ।



\[२५\] तदेतद्विचार्य स्थितानां तेषां निश्चयावधारणपूर्वकं तन्निवारणं प्रति पूर्ववदेव वसुदेवमन्त्रणया यन्त्रितविचारवर्गतयापि गर्गः सर्वदर्शितया तदिदं पराममर्श



\[२६\] तल्लीलाक्रमः खल्वयं दुरत्ययतया मयासुगमस्तल्लीलाशक्तिप्रयुतानां अस्माकं च तत्र प्रत्यग्वदाचरणेऽ पि नारदवन्न प्रत्यवायस्, तथापि तथा प्रथनीयं यथा तासां न प्रत्यवायः स्याद्, आयत्यां इष्टापत्तिः स्याद्, अखिलायत्यां पूर्नतदापत्तिश्च स्यातिति ।



\[२७\] तदेवं विमृशन्स किल विलम्बं अनवलम्बमानः श्रीव्रजं आजगाम । आगम्य च निजं उटजतटं सध्यानं अध्यासीनां पौर्णमासीं प्रति जगाम । गत्वा च सर्वं एवेदं निवेद्य पुनर्निवेदयामास, मयेदं तावत्कर्तव्यम्, भवत्या तु तासां यथान्यत्र पत्यादिव्यवहारः सत्याय न कल्पते, किन्तु लोकप्रत्यायनमात्राय तथा व्यवहर्तव्यं इति ।



\[२८\] तदेवं तां सम्भाष्य श्रीमद्व्रजराजसम्भाषणं निर्वाह्य, बाह्यावरणवासिनां आवासेषु बभ्राम । ते च तं आगतं अकस्मान्निशाम्य शाम्यच्चिन्तातमसः स्वस्वमनोरथलब्धये लुब्धमनसः प्रणामादिभिः परिपूज्य कुशलं अनुयुज्य प्रच्छन्नतया तं एवार्थं पप्रच्छुः, इदं तावच्छङ्कितं; तत्र किं कर्तव्यम्? इति ।



\[२९\] स तूवाचवयं इदं सर्वं अपूर्वं पूर्वं अपि जानीमहे । इदं च भवद्भिः सम्बद्ध्यं अध्यवसितम्, किन्त्वेका शङ्का शङ्कुरिव मङ्क्षु हृदि परिवर्तते
। यदा भवदङ्गजाताङ्गनानां व्रजराजाङ्गजवरकुमारेण सह सङ्गमः स्यात्, तदा नातिविलमबतः सर्वस्यापि व्रजस्य तदीयचिरविप्रलम्भलम्भनं भविता, किं उतामूषाम्? किं च, प्रौढतां ऊढवतीनां तु सहजतदनुरागस्वाभाव्येनादर्शनेऽ प्युद्भवत्तत्स्फूर्तीनां न कोऽ पि तस्माद्विनिवर्तनं कर्तुं समर्थः स्यादित्यपि कदर्थनान्तरं भविष्यति । तस्मान्नन्दकुलावतंसात्कंसाच्च वञ्चयितुं चञ्चलं एवान्येभ्यः

सम्प्रदातव्या नव्याः कन्यकाः ।



\[३०\] तदेवं आदिश्य प्रस्थिते यदुपुरोहिते तत्कृतोपदेशोपजातादरो निजनिजकन्यागोपनपरो गोपनिकरोऽ पि तासां सम्प्रदानाय सम्प्रदानं अन्वेष्टुं सुष्ठु चिन्तां अवाप, किन्तु सन्ततं अस्य सा लालसा तु नालसा जाता ।



\[३१\] तदेवं एतासां स्वतनयेन परिणयनं प्रति व्रजपतिजम्पती च पूर्वं अतीव तीव्रस्पृहागृहीतचित्तावास्तां । विशेषतस्तु राधाया माधुर्यविशेषावधारणतः
| किन्तु गर्गेण तद्वदेव निरस्तावित्यस्तमितप्रयत्नावभूतां |



\[३२\] अनुतापस्तु तयोर्नापजगाम, तद्भ्रातृपर्यायाश्च तदेकानुगतिमर्यादया पर्याकुलास्तासां कन्यानां स्वपुत्राय न्यासं अन्यायं मन्यमानास्ततः पराङ्मुखा बभूवुः । किं बहुना? सर्व एव केवलस्नेहतस्तत्र कृष्णवरतायां एव जातेहतां संहितवन्तः समदृश्यन्त । यतः



 योग्येन योग्यस्य तु नित्यसङ्गमः

 कस्मै न रोचेत भृशं सचेतसे ।

 रत्नेन हेम्नः शरदा सरोऽ म्भसः

 सिताख्यपक्षेण यथा सुधारुचेः । ।१,१५.१२ । । \[उपजाति १२\]



\[३३\] वरतासम्भावनाविषयाणां पितृवर्गश्च तादृगप्यनर्गलकर्णेजपलब्धसंसर्गगर्गवचनसर्गत एव भिन्नचित्ततां आप । \[३४\] पुत्रानप्यतिक्रम्य तत्र स्थितानां कृष्ण एव हि सुखसत्रायते ।



\[३५\] तदेवं ज्ञातरहस्योऽ पि निर्णीतनीतिप्रणीतये रहसि व्रजराजं उपव्रज्य स च तत्पितृवर्गः प्रतिस्वं एव तं अर्थं अर्थयामास, \[३६\] आमुष्यकुलिका कलिता धन्याः खलु ताः कन्याः कृष्णन्यासत एव सन्यायतां अर्हन्ति । स यदि भवद्भिः स्वयं अङ्गीक्रियते, तदा भङ्गीभिः प्रसङ्गं अङ्गीक्रियतां अस्माभिरिति ।



\[३७\] व्रजराजस्तु तदाकर्ण्यं आकर्ण्य सनिश्वासं इदं विवर्णतया वर्णितवान्, अस्माभिः स्वपुत्राय सर्वथा न ते सम्बन्धाः सन्धातव्याः, किन्तु यूयं अपीदं विदांकुरुते । यत्खलु युष्माकं अपत्यानि युष्माकं इवास्माकं स्नेहसातत्यवहानि समुद्वाहयितव्यानि च, तस्मादस्माभिरेव तत्र तत्र सत्राकुर्वद्भिः प्रयतनीयं ।



\[३८\] तदेवं स्थगितसमुल्लासे निखिले च व्रजावासे व्रजपत्यनुमत्यनुसारतस्तासां पितरस्तद्वितरं आचरितुं रुचिं विनापि बहिरुद्यमं आचरितवन्तः । \[३९\] तत्कुमार्यस्त्वतिबाल्यचर्यापर्याकुलतया न किञ्चिदपि चिदमत्रतां निन्यिरे ।



\[४०\] अथ या काचिद्वृन्दावनगह्वरतः साक्षात्किल योगमायाया व्याजतस्तापस्यास्तत्र चाह्वयतः पौर्णमास्याः समभ्यर्णं अहर्दिवं प्रायः किमपि मन्त्रायितुं आगन्त्री दृश्यते; या च मानुष्यपि देवीयमानेति वा देव्यपि मानुषीयमाणेति वा लक्षयितुं न शक्यते किन्तु सदानुकूलतया तद्वनपालितासिषाधयिषितकृष्णलीलता राधादिषु च परमस्नेहलता यस्यां अनुमीयते, सा वृन्दारिकेति निजाख्यां प्रख्यापयन्त्यपि जनवृन्देन लाघवाद्वृन्देति स्वेनैव नाम्ना समाम्नायते । सा च सम्प्रति सर्वशोच्यतामयतद्वार्ताश्रवणादतीवार्ता तदभ्यासं एवाभ्यजगाम ।



\[४१\] अभ्यागतां अथ तां जपार्थं आसीनापि, पौर्णमासी तूर्णं उपव्रज्य नमस्कुर्वतीं परिष्वज्य शुभाशिषा च संयुज्य स्वच्छमनाः पप्रच्छुः, कथ्यतां कथं असमयं इदं तव समागमनम्? इति ।



\[४२\] वृन्दाहभगवति, परं आपदां पदं एकं उत्पन्नं अस्ति, कथं तव निश्चिन्तता दृश्यते?



\[४३\] पौर्णमासी उवाचकिं तावच्चिन्ताकारणं तत्पदम्?



\[४४\] वृन्दाहहन्त, याः खलु नित्यतया कृष्णस्य प्रेयस्य इति श्रूयन्ते, तासां अप्यन्यसम्बन्धः सनिर्बन्ध इव दृश्यते ।

\[४५\] पौर्णमासी उवाचकथं इवायं परामृश्यते?



\[४६\] वृन्दाहतस्यानुबन्धश्चक्षुषा स्पृश्यते ।



\[४७\] पौर्णमासी उवाचन भविष्यति तासां अन्येनान्येन संयोगसम्बन्धः, यतो मया हि मायया परा निर्माय निर्मास्यते तत्र प्रतिबन्धः ।



\[४८\] वृन्दाहाथ तथापि लोकतः कलङ्कः शङ्कनीयः ।



\[४९\] पौर्णमासी उवाचन स्यादपि तस्यापि स्थितिः, यतो मुनयः पुनरिदं गास्यन्ति



 नासूयन्खलु कृष्णाय

मोहितास्तस्य मायया ।

 मन्यमानाः स्वपार्श्वस्थान्

स्वान्स्वान्दारान्व्रजौकसः । ।\[भ्P१०.३३.३९\] इति ।



\[५०\] अतएव पुत्रोत्पत्त्यभावात्पाययन्त्यः शिशून्पयः इत्यत्र शिशूनित्येव पयः इत्येव च वक्ष्यन्ति, न तु सुतान्स्तनं इति । एतदपेक्षयैव क्वचित्पुत्रत्वव्यपदेशश्च श्रीकृष्णपरिहासनिर्देशश्च सङ्गंस्यते ।



\[५१\] वृन्दाहयद्येवं तर्ह्यन्येन तासां पाणिपीडनं पुनरतीव पीडनं । यत्र प्रायश्चित्तान्तरं अपि न चिन्तयन्ति तन्त्रविदः, तत्कथं साम्प्रतं स्वव्रतं उपेक्षसे?



\[५२\] पौर्णमासी सस्मितं उवाचभाविन्य्, एतदपि न भावि, त्वया तु रम्याननतया गम्यतां ।



\[५३\] वृन्दा सानन्दं पदारविन्दयोः पतन्ती सानुमोदं रुरोद । सा तु तां निरवहित्थं उत्थाप्य सान्त्वयित्वा गहनाय प्रस्थापयामास ।



\[५४\] अथ वृन्दापि तथा विश्वसती निश्वसती च वित्रासरहिता द्वित्राहोरात्रान्गमयामास । दिनान्तरे तु तासां उद्वाहनिर्वाहं आकर्ण्य विवर्णवदना पौर्णमास्यभ्यर्णं पुनरपि तूर्णं उपस्थाना मृतकप्रतीका तस्थौ ।



\[५५\] पौर्णमासी उवाचकिं इव वृत्तं वृत्तं यस्माद्भवत्युद्वृत्तचित्ता दृश्यते?



\[५६\] वृन्दाहमम मुखतः काचिदप्युक्तिर्न व्यक्तीभवति, किं इव वक्तव्यम्?



\[५७\] पौर्णमासी उवाचपङ्कजाक्षि, न काचिदपि शङ्का मनसि शङ्कनीया ।



\[५८\] वृन्दा सरूक्षहासं आहभगवति, कथं इव?



\[५९\] पौर्णमासी उवाचयदद्याप्यसिद्धनिर्वाह एव तासां विवाहः ।



\[६०\] वृन्दाहविचक्षणे, तं एतं चाक्षुषं एव विधाय सर्वेऽ प्याचक्षते ।



\[६१\] पौर्णमासी उवाचसम्प्रति ता बालिकाः कुत्र?



\[६२\] वृन्दाहतदिदं अपि श्रुतम्, यदतिबालकतयावगताः पितृगेह एव ता निधाय ते गता इति ।



\[६३\] पौर्णमासी सप्रणयरोषं उवाचाथ कथं मत्कथनं न प्रत्येषि यत्किंवदन्तीं एव मुहुर्वदन्ती वर्तसे?



\[६४\] वृन्दा सानन्दं उवाचभगवति, तदेतदृतं अनृतं एव भवतु, किन्तु मया नायं सन्धिरनुसन्धीयते ।



\[६५\] पौर्णमासी सहासं उवाचन लोकेनातथ्यं कथ्यते, न च ग्रथ्यते स्म तासां उद्वाहबन्धह् ।



\[६६\] वृन्दाहनेदं च बुध्ये ।



\[६७\] पौर्णमासी उवाचयुक्तं एवेदम्, यतः



 त्वय्यपि लीलाशक्त्याम्, अवसरनाम्नी भवेद्विभोः शक्तिः ।

 त्वां अपि या भ्रमयन्ती, तस्मिंस्तस्मिन्प्रवर्तयति । ।१,१५.१३ । । \[उद्गीति\]



\[६८\] वृन्दा सकाकु प्राहतर्हि स्वयं एवेदं रहस्यं प्रकाश्यताम्?



\[६९\] पौर्णमासी क्षणं हसित्वा नीचैरुवाचयुगपदेव, देवि, सर्वेषु तादृग्दुःस्वप्न एव केवलं जागरकल्पतया मया कल्पितः ।



\[७०\] वृन्दा विश्वस्य निश्वस्य च पुनरुवाचतथापि तासां तथा ख्यातिरपि न युक्ता ।



\[७१\] पौर्णमासी उवाचसापि न भविष्यति, यतो मुनय एव पुनः पुनरिदं गास्यन्ति, तत्र तपन्यां ताः पृच्छतीः प्रति दुर्वासाः, स वो हि स्वामी \[ङ्तु २.२७\] इति; रासप्रसङ्गे च भगवान्बादरायणिः, कृष्णवध्वः \[भ्P१०.३३.७\] इति; उद्धवसन्देशे स्वयं श्रीकृष्ण एव च, बल्लव्यो मे मदात्मिकाः \[भ्P१०.४६ ।३\] इति । तदिदं गच्छोद्धव व्रजं स्ॐय पित्रोर्नः प्रीतिं आवह इति वल्लभाभिमानितां आत्मनि व्यज्य श्रीकृष्णस्य वचनं ब्राह्मणादीनां मम ब्राह्मणीत्यादिवत् । तथा, मां एव दयितं प्रेष्ठं आत्मानं मनसा गताः \[भ्P१०.४६ ।४\] इति प्रचुरं प्रचुरतार्धपद्येन

च ताभिरपि बहिर्दृष्ट्या परं तत्र क्वचिदुपपतित्वं प्रतीयते, शश्वदन्तर्दृष्ट्या तु पतित्वं एवानुभूयत इति सूच्यते, यथा च, अपि बत मधुपुर्यां आर्यपुत्रोऽ धुनास्ते? इति ।



अथागमे च मन्त्रद्रष्टारो गोपीपदानन्तरं जनेत्यस्यान्ते वल्लभेति । \[७२\] तदिदं त्रिधा निरुक्तं अप्यागमस्य रहस्यरीतितया क्रमात्पूर्वपूर्वपक्षस्य तूत्तरपक्षत्वं व्यञ्जितं । यथा गौतमीयतन्त्रे,



गोपीति प्रकृतिं विद्याज्जनस्तत्त्वसमूहकः ।

अनयोराश्रयो व्याप्त्या कारणत्वेन चेश्वरः ।

सान्द्रानन्दं परं ज्योतिर्वल्लभत्वेन कथ्यते । ।

अथवा गोपी प्रकृतिर्जनस्तदंशमण्डलं ।

अनयोर्वल्लभः प्रोक्तः स्वामी कृष्णाख्य ईश्वरः । ।

कार्यकारणयोरीशः श्रुतिभिस्तेन गीयते । ।

अनेकजन्मसिद्धानां गोपीनां पतिरेव वा ।

नन्दनन्दन इत्युक्तस्त्रैलोक्यानन्दवर्धनः । ।इति ।



\[७३\] अत्र प्रथमा प्रकृतिः प्रधानम्, द्वितीया स्वरूपशक्तिः । तत्त्वानि महदादीनि अंशाः,

ज्ञानशक्तिबलैश्वर्यवीर्यतेजांस्यशेषतः ।

भगवच्छब्दवाच्यानि विना हेयैर्गुणादिभिः । ।



इति विष्णुपुराणोक्ताः \[VइP६.५.७९\] । अनेकजन्मसिद्धानां इति, बहूनि मे व्यतीतानि जन्मानि तव चार्जुन \[ङीता ४.५\] इति श्रीभगवद्गीतावदनादित्वं एव बोधयति, पतिरेव इति कदाचिदुपपतित्वव्यवहारस्तु मायिक एवेत्यर्थः । वाशब्दस्त्वस्यैवोत्तरपक्षताबोधनाय ।



\[७४\] अतएवाप्रकटलीलायां प्रकटं एव ब्रह्मसंहिता तथानुसंहितवती यत्र ब्रह्मा प्राह



 आनन्दचिन्मयरसप्रतिभाविताभिस्

 ताभिर्य एव निजरूपतया कलाभिः ।

 गोलोक एव निवसत्यखिलात्मभूतो

 गोविन्दं आदिपुरुषं तं अहं भजामि । ।इति । ।\[५.४८\] ।



\[७५\] अत्र कलात्वान्निजरूपत्वे स्वतःसिद्धेऽ पि निजरूपतयेति पुनरुपादानम्, न तु प्रकटलीलामध्यवत्परकीयाभासतयोपलक्षिताभिस्ताभिरित्यर्थज्ञापनार्थं ।



\[७६\] तथा च तत्रैव श्रियः कान्ताः कान्तः परमपुरुषः इत्यत्र युक्तिं च दर्शितवान् । श्रीपरमपुरुषयोरौपपत्यं नास्तीति । काशीखण्डे च धर्मराजः, गोपीपते यदुपते वसुदेवसूनो इति । सङ्गीतशास्त्रे च, गोपीपतिरनन्तोऽ पि वंशध्वनिवशं गतः इति । भविष्यत्काव्येषु श्रीगीतगोविन्दे पत्युर्मनः कीलितं इति ।



\[७७\] एतदभिप्रायेणैव लक्ष्यभेदेनोक्तम्



 त्वां अप्राप्य मयि स्वयंवरपरां क्षीरोदतीरोदरे

 शङ्के सुन्दरि कालकूटं अपिबन्मूढो मृडानीपतिः ।

 इत्थं पूर्वकथाभिरन्यमनसो विक्षिप्य वक्षोऽ ञ्चलं

 राधायाः स्तनकोरकोपरि मिलन्नेत्रो हरिः पातु वः । ।इति ।



अन्यत्र च, गोपीभर्तुः पदकमलयोर्दासदासानुदासः इति । भगवच्छङ्कराचार्यकृते यमुनास्तोत्रे च, विधेहि तस्य राधिकाधवाङ्घ्रिपङ्कजे रतिं इति ।



\[७८\] ललितमाधवे श्रीराधिकादीनां तथावर्णनं तु स्फुटं एव निर्वर्णितं । उज्ज्वलनीलमणौ साक्षात्कथनया कुमारिकाणां साक्षादन्यसम्बन्धाभावप्रथनया च परासां अपि यदेव समृद्धिमदाख्यसम्भोगे ललितमाधवानुसारेण स्फुटं अङ्गीकृतं अस्ति ।



भावार्थदीपिकायां च, ऋषभस्य जगुः कृत्यानि \[भ्P१०.३३.२१\] इत्यत्र ऋषभस्य पत्युः इति कृष्णवध्वः इति स्वयं उक्तं इदं एव पतित्वं श्रीपरीक्षित्प्रश्नोत्तरे पत्यन्तराभ्युपगमवादेनैव हि बहिरङ्गानां बोधाय परमात्मतया श्रीबादरायणिना बोधितमः गोपीनां तत्पतीनां च सर्वेषां अपि च देहिनां । योऽ न्तश्चरति सोऽ ध्यक्षः एष क्रीडनदेहभाक् । ।\[भ्P१०.३३.३५\] इत्यत्रानतरङ्गान्प्रति त्वयं अर्थःः गोपीनां काश्चिद्व्यूढाः काश्चिदव्यूढा इति द्विधात्र लोकमात्रप्रसिद्धानां वस्तुतस्तु नित्यसिद्धानां सर्वतः श्रेयसीनां तत्प्रेयसीनां अन्यासां अपि नानाभावसमृद्धानां

कुमारीतरुणीवृद्धानां, तथा यथासम्भवं तासां पतीनां तदुपलक्षिततया कुमारततीनां, किं बहुना? सर्वेषां अपि तदेकजीवानां व्रजजीवानां यानि तत्तदुपचितताचिततदीयक्रीडासाधनदेहानि, तदासक्तः सन्नन्तःशब्दाभिहिते महिते जगन्नेत्रादन्तर्हिते सदाभवे स्ववैभवे यश्चरति क्रीडति । स एष एवाध्यक्षः कदाचिज्जगत्प्रत्यक्षः सन्क्रीडति । तस्मान्निजप्रेयसीभिः समं अनादित एव मिथुनतेति कथनादौपपत्यं अस्य नोपपत्त्यर्हम्, किन्तु परमव्य्ॐआधिपलक्ष्मीनारायणवद्दाम्पत्यं एव तदर्हं भवतीति ।



तदिदं, जयति जननिवासः \[भ्P१०.९०.४८\] इत्यादौ व्रजपुरवनितानां वर्धयन्कामदेवं इति पुरवनिताभिः सह तासां सहपाठाद्द्रष्टव्यं । श्रीमानुद्धवस्तु, एताः परं तनुभृतो भुवि गोपवध्वः \[भ्P१०.४७.५८\] इत्यादावासां अनुगतिं मुमुक्षुमुक्तमद्विधभक्ता अपि वाञ्छन्ति इत्युक्त्वा कृष्णे परमात्मनि वृन्दावनचर्य इमाः क्व, तदीदृशभावव्यभिचारदृष्टास्त्वन्ये क्वेति वदन्कृष्णे परमात्मनि ह्येष रूढभाव इति प्रत्यक्षतो दर्शयन्नासु माहात्म्यविशेषं दर्शयति, नायं श्रियोऽ ङ्गे \[भ्P१०.४७.६०\] इत्यादौ श्रीप्रभृतिभ्यः पुनरपि विशेषयति च

।ऽ



\[७९\] अथ सानन्दापि वृन्दा पुनः पप्रच्छकथं ईदृशी प्रक्रिया नातिप्रिया, नान्यथा क्रियते स्म भवत्या? भवत्याः खलु नाशक्यं तर्क्यते ।



\[८०\] पौर्णमासी उवाचरसविशेषसम्पादयित्री लीलावश्यकतावसरवैचित्रीयं सीताया रावणगृहगतिवन्नास्माभिरप्यन्यथा कर्तुं शक्यते । रसविशेषश्चैवं एव सङ्गच्छते । भ्रमजनितत्वादश्लीलताविश्लिष्टे परसम्बन्धस्याभासमात्रे दृष्टे सति तासां परनिवारणकुण्ठितानां उत्कण्ठावर्धनतः स्फुरदखर्वसुखगत्यां सर्वायत्यां विश्रान्तभ्रमनितान्तस्थिरतानिरतकान्तप्राप्तितस्तस्यातीव दीप्तताप्राप्तिरिति । तथा च भविष्यत्काव्येषु श्रीमदुज्ज्वलनीलमणौ प्रमाणीकृतं प्राचां मतं । तत्र मूलं यथा



 लघुत्वं अत्र यत्प्रोक्तं तत्तु प्राकृतनायके ।

 न कृष्णे रसनिर्यासस्वादार्थं अवतारिणि । ।\[१.२१\] इति ।



प्रमाणं यथा,

 नेष्टा यदङ्गिनि रसे कविभिर्परोढा

 तद्गोकुलाम्बुजदृशां कुलं अन्तरेन ।

 आशांसया रसविधेरवतारितानां

 कंसारिणा रसिकमण्डलशेखरेण । ।\[५.३\] इति ।



\[८१\] अत्र रसोत्कर्षस्य तर्षत एव कंसारिणावतारितानां इति तासां नित्यं तन्निजप्रेयसीतया विहारस्, तदवतारसमय एव तु रसमयमहोत्कर्षाय मायया परोढव्यवहार इत्यतो न दोषः, प्रत्युत परमगुण एवेति भावः । इह चावतारितानां इति देवीचरतां साधारणलक्ष्मीचरतां च न प्रचारयति, नायं श्रियोऽ ङ्ग उ नितान्तरतेः प्रसादः स्वर्योषितां नलिनगन्धरुचां कुतोऽ न्याः? \[भ्P१०.४७.६०\] इत्यनेन विरोधात् । तेनैवान्यतमतान्यथाकारितया तदीयपरमलक्ष्मीत्वं एव तासां लक्ष्यत इति ।



तदेवं च निरूप्य पुनरप्याह स्मतादृशं परमरहस्यं आकाशाय च न प्रकाशनीयं । किन्तु



 राधादीनां केवलानां केवलो नन्दनन्दनः ।

 वरः स्यात्केवलं तस्मात्के बलात्कुर्युरन्यथा? । ।१,१५.१४ । । \[अनुष्टुभ्\]



यतः,

 व्रजलक्ष्मीजनताया हरिरिह रमणः परं न परः ।

 कथं अथ चकोरजातेर्वृत्तिश्चन्द्राद्भवेदन्यः? । ।१,१५.१५ । । \[उपगीति\]



\[८२\] अथ वृन्दा तु, भवतु याथाकथाचं । यदिदं आचितम्, तदाचितं एव । किन्त्वायत्यां सर्वसुखसमुत्थापनं भवदभ्युत्थानं एव गत्यन्तराय भविता इति प्रार्थ्य नमस्कृत्य च चलिता ।



\[८३\] पौर्णमासी तु प्राह



 अवचं अवोचं उवाच च, वच्मि हि वक्तास्मि वक्ष्यामि ।

 उच्यासं इदं वच्यां वचानि नो चेदवक्ष्यं न । ।१,१५.१६ । । \[अनुष्टुभ्\]



\[८४\] तदेवं तासां खेलामात्रविलासिनीनां स्ववासिनीनां मातरपितरादिभिरन्तःपुर्यां असूर्यम्पश्यतया धूताकर्णनकृष्णवर्णनतया च परितः परीतं वारितानां अपि दीप्यमानकैशोरसामीप्यसमिद्धः स्वभावसिद्धः कृष्णभावः स्वयं उद्भूतवान्वारिदागमनसमयं समया कासाञ्चिद्वल्लीजातीनां पल्लव इव । यतः

 हृदयं अनङ्गस्तासां अविशद्वयसः क्रमादेव ।

 श्यामाङ्गः स तु साङ्गं विवेश सहसा ततः पूर्वं । ।१,१५.१७ । । \[अनुष्टुभ्\]



\[८५\] दृष्टान्तयन्ति चेदम्



 आसीदासु हरेः स्फूर्तिर्दर्शनश्रवणे विना ।

 यथान्तःपुररुद्धासु कन्यासु मदनोद्गमः । ।१,१५.१८ । । \[अनुष्टुभ्\]



\[८६\] अतएवोक्तम्



 नव्ययौवनतः पूर्वं कृष्णे तासां तु या रतिः ।

 तस्यां नातिशयोक्तिः सा स्वभावोक्तिस्तु मन्यतां । ।१,१५.१९ । । \[अनुष्टुभ्\]



\[८७\] तदा च, यदा प्रसङ्गसङ्गत्या कृष्णेति वर्णद्वयं कर्णाभ्यर्णं आपद्यते, वंशीवाद्यं वा, तदा तं एव पश्यन्त्य इव हृष्यन्त्यः पुनरप्यपश्यन्त्यस्तापं आप्नुवन्ति स्म, किन्तु कञ्चित्प्रति न किञ्चित्प्रकाशयां आसुः । चेतसि तु भावयां बभूवुः, यथा



 यः कृष्णनामाक्षरमाधुरीझरैर्

 आस्वाद्यते वेणुकलीरसैरपि ।

 स एव एकाम्बुदरोचिरेष मे

 कः स्वान्तं उच्चैः कुरुते पुरुव्यथाम्? । ।१,१५.२० । । \[उपजाति १२\]



\[८८\] तत्र च श्रीराधाया भावना, यथा



 याते कृष्णेति शब्दे श्रुतिपथं अमृतादप्यतिस्वादयुक्ते,

 वंशीवाद्ये च शश्वन्मनसि सपदि यः स्फूर्तिं आप्नोति सोऽ यं ।

 आजन्माभ्यासहीनोऽ प्यतिसुपरिचितप्राय एवेति भाति

 प्राप्तिव्यावृत्तितस्तु प्रसभं अचिरतो नेष्यति प्राणवर्गं । ।१,१५.२१ । । \[स्रग्धरा\]



\[८९\] पुनश्च सम्प्रति स्वयं एव परस्परं इवाहराधे, किं उदग्रं व्यग्रचित्तासि? राधिके, तदेतन्नावदधासि चेदवधानं विधेहि ।



 श्रव्याणां स्वादसारं श्रुतिरनुमनुते यत्तु यद्वा सुधाब्धेर्

 मन्थाल्लब्धं, रसज्ञा सुखहृदिजसुखं चित्तवृत्तिर्यदेव ।

 किं तत्कृष्णेति वर्णद्वयं अयं अथवा कृष्णवर्णद्युतीनाम्

 आजीव्यः कोऽ पि शश्वत्स्फुरति नवयुवेत्यूहया मोहितास्मि । ।१,१५.२२ । । \[स्रग्धरा\]



\[९०\] एवं श्रीकृष्णस्य च तदीयप्रचरिष्णुतत्तद्गुणभविष्णुतृष्णस्य भावरम्यता गम्यताम्



 नाम्नि श्रोत्रं सदनसरणौ नेत्रं आमोदपूरे

 घ्राणं पृष्ठे वपुरपि गुणे सूक्तं आसां मदीयं ।

 मां प्रोज्झ्यासीद्द्रुतं इति हरिः स्वीयदोषं विचारात्

 प्रत्याख्याय स्फुटं अनुसरं तत्र चित्रायते स्म । ।१,१५.२३ । । \[मन्दाक्रान्ता\]



 राधाऋक्षे क्वचन गणके नान्तिकाद्वर्ण्यमाने

 दृष्ट्वा राधां घटयति जने सञ्जनं स्वस्य दूरात् ।

 राधागेहान्मृदुलपवने वाति नास्मारि तत्तत्

 कृष्णेनास्मिन्पुनरलं असौ सस्मरे सैव राधा । ।१,१५.२४ । । \[मन्दाक्रान्ता\]



\[९१\] तदेवं अपूर्वकृष्णदर्शनपर्वण्यजातपूर्वे यदा तु कालियदन्दशूकसन्दलनं आसीत्तदा विध्वस्तनिरोधा राधादयोऽ पि व्रजवासिसाधारणतया तत्र गच्छन्ति स्म
। \[९२\] एतदर्थं एव कालियदमनार्थे तावान्विलम्बारम्भसम्भारस्तेन लम्भितः
।



\[९३\] तदेवं तत्र गतवतीनां अपि बाल्यां ओकतः शोकतश्च न लोकतस्तासां भावः स्वस्य विशेषं भावयामास, किन्तु प्रेमातिशयमात्रं । तथा हि



 यदा दूरे नृत्यं फणिशिरसि चक्रे मुररिपुस्

 तदा ताभिः साक्षादरचि स इतीदं नहि मृषा ।

 तथाप्यासां बाल्याद्बहुजनसमाजादपि शुचा

 वृतेर्भावो नैव स्वरसमयतां अण्वपि ययौ । ।१,१५.२५ । । \[शिखरिणी\]



 यदा कालीयस्य ह्रदवलयतः सोऽ यं उदितस्

 तदा राधामुख्याः प्रथमकलनादेव पतिताः ।

 बहिर्ज्ञानं नासीद्यदपि तदपि स्फूर्तिवलिता

 न मूर्च्छां नामूर्च्छां ययुरहह रात्रिन्दिवं अनु । ।१,१५.२६ । । \[शिखरिणी\]



 यद्यपि कृष्णस्तासां कलनादन्तर्विकारमासन्नः ।

 तदपि च समयान्तरजां चकार गम्भीरतां शरणं । ।१,१५.२७ । । \[आर्या\]



\[९४\] ततश्च, प्रभाते ताः शकटसमारोहिततया व्रजं आनीताः कथं अपि स्वस्थतां याताः, यथा



 मुहुर्बन्धुस्त्ॐए तदुपचरणादुत्थितमतौ

 जनद्वारा तासां हरिरपि विमूर्च्छां कलितवान् ।

 अथ व्यग्रीभूयामृतं इव मुरल्या मृदुकलं

 जगौ ताश्च प्रापुर्बहिरवहितिं सत्वरतया । ।१,१५.२८ । । \[शिखरिणी\]



\[९५\] किन्तु तस्य वंशीशंसनमाधुर्यं एव तास्वभिषज्यदवबुध्य तदवधि तासां प्रतिबन्धाय बन्धवस्तेनातिनिर्बन्धं ययुरिति कदाचिच्चिरतो दर्शनं अपि तस्य तासु पर्यवस्यति स्म ।



\[९६\] अथ श्रीकृष्णस्य षष्ठे वर्षे गते तासां च ततः किञ्चिदूनतया मते समारब्धप्रपञ्चाद्भावादक्षीणानां नवकैशोरलक्ष्मीणां मुदञ्चनं तस्य च तासां च तथा जातं यथा परस्परं स्पर्धयेव सञ्चयं अञ्चदासीत् ।



\[९७\] तत्र तस्य श्रीकृष्णस्य, यथा



 वक्त्रं पूर्णकपोलकान्तिवलितं केशा भृशश्यामला

 नेत्रे लोलविशालपाटलतटे वक्षः स्फूरद्विस्तृति ।

 बाहुद्वन्द्वं अखर्वपुष्टघटनं मध्यः कृशस्तत्परः

 स्फीतस्तद्वदुरू पृथू भवितुं उद्यातौ स्म तस्मिन्हरेः । ।१,१५.२९ । । \[शार्दूल\]



\[९८\] तत्र च कस्यचिन्मर्मज्ञजनस्य नर्मवचनम्



 तनौ श्यामा लक्ष्मीरभजदयं अन्तर्हृदि पुनः

 सदा गौरीरित्थं कपटं अभिपश्यन्मुररिपोः ।

 स्फुरन्नेत्रद्वन्द्वं भजदरुणतां ईषदभितो

 मुहुः कर्णाभ्यर्णं व्रजति किल किञ्चित्कथयितुं । ।१,१५.३० । । \[शिखरिणी\]



\[९९\] अथ तासां, यथा



 कटाक्षे कृष्णाभा स्फुटं अधरयो रागगरिमा

 कपोलद्वन्द्वान्तः शुचिरुरसि चारून्नतिरुचिः ।

 अमी चेतोधर्मा बहिरहह यद्येवं उदिता

 भवेत्किंवा तर्हि व्रजमृगदृशां गोपनपदं । ।१,१५.३१ । । \[शिखरिणी\]



\[१००\] तत्र श्रीराधां प्रति कस्याश्चिदुक्तिः



 भद्रा पद्मा धनिष्ठा शिविपशुपसुता पालिका श्यामला सा

 चन्द्रावल्यप्यभीक्ष्णं वयसि निजनिजश्रीसमुत्कर्षि दृष्टा ।

 श्रीराधे त्वं पुनः स्वं जितकनकगुणं द्योतं उद्योतयन्ती

 तद्दिव्यं श्यामधाम प्रथयसि परितः केन वा तन्न वेद्मि । ।१,१५.३२ । । शार्दूल\]



\[१०१\] तत्रान्यस्या वचनम्



 विलसति कृष्णनवाब्दः स्फुटं अधि हृदयं प्रविश्य राधायाः ।

 न भवति तद्यदि कथं इव पुलकैः सह लोचने स्रवतः । ।१,१५.३३ । । \[आर्या\] इति ।



\[१०२\] तत्प्रभृति तासां भावना चेयम्



 तदेव यमुनारण्यं त एव च तमालकाः ।

 तदेव चित्तं अस्माकं साम्प्रतं किं इवान्यथा? । ।१,१५.३४ । । \[अनुष्टुभ्\]



ततश्च

 शारदप्रथमशुभ्रपञ्चमी

 भाविरात्रिनिकराब्जसप्रभं ।

 सुभ्रुवां मुखं उरोजयुग्मं अप्य्

 आयत प्रतिदिनं महोदयं । ।१,१५.३५ । । \[रथोद्धता\]



 यदा राधा तासु प्रथमवयसाकीर्णकिरणा

 तदा ताः सर्वाश्च प्रतिहतसमज्ञाः समभवन् ।

 परं नानापुष्पावलिषु लतिकासु प्रथमतः

 प्रफुल्लन्ती ख्यातिं सदसि सुरवल्ली वलयते । ।१,१५.३६ । । \[शिखरिणी\]



\[१०३\] तत्र चेयं किंवदन्ती वदन्तीबभूव



 इन्दुर्मन्दति खञ्जरीटतरुणः खञ्जन्निवालोक्यते

 दूनं भाति तिलप्रसूनं अरुणाद्बिम्बं गुणाल्लम्बते ।

 स्वर्णश्रीजयिवर्णजालविलसद्वल्ली न लीनायते

 राधाया मधुरिम्णि यद्विधुरतां आप्नोति तन्माधुरी । ।१,१५.३७ । । \[शार्दूल\]



\[१०४\] तदेवं लब्धदरस्फोरे कैशोरे तासां स एव कृष्णप्रेमा तृष्णाविशेषं आसादितवान् । \[१०५\] व्रततिततीनां कृतव्रततित्वे लब्धसत्त्वे स्वाश्रयं प्रत्यभिमुखप्रसारस्तद्वलयनलालसं इव । तत्र तासां भावना, यथा



 जन्मन्येतदहो किं अत्र भविता यत्तस्य वक्षःस्थलं

 विस्तीर्णातुलनीलरत्नमसृणं स्पृश्येत मद्वक्षसा ।

 ताम्बूलं बत चर्वितं च मुखतः कृष्येत किं मन्मुखे

 नैवं केयं अहो ममाद्य विमतिर्धर्मध्रुगभ्यागता । ।१,१५.३८ । । \[शार्दूल\]

\[१०६\] अथ प्रेमापि परमवरिमाणमाससाद, यथा



 पूर्वं यत्परितो हरेरनुभवात्कैशोरं अत्युद्गतं

 तत्तासु स्फुरितं तं एव विदधल्लीलाभिरुच्चैः स्थितं ।

 अप्याकर्णनदर्शनादिरहितास्ता देवताविष्टवच्

 चेष्टन्ते स्म यतः शशाक नहि यद्बोद्धुं जनश्चाण्वपि । ।१,१५.३९ । । \[शार्दूल\]

तत्र तु



 शून्यं पश्यति बाष्पपूरं अनिशं म्ॐउच्यते कम्पते

 स्विद्यत्युद्गतकण्टकत्वं अयते स्तम्भं पुनः प्रार्च्छति ।

 ग्लानिं गच्छति वाचितापि वचनं नाभाषते सेति तां

 पश्यन्ती सुहृदां ततिर्मुहुरहो राधां अशोचन्मुहुः । ।१,१५.४० । । \[शार्दूल\]



\[१०७\] तस्या भावना चेयम्



 रूपेणामृतसिन्धुः कीर्तिभिरमृतद्युतिर्यदपि ।

 तदपि हरिर्मम हृदयं विदहति हा धिग्विधिर्वामः । ।१,१५.४१ । । \[उपगीति\]



 तस्य च पूर्वं हृदयं अलिप्तं

 भावः कः पुनरलिप्त मे सहसा? ।

 स्मरदपि यस्य तु विषयान्

 स्वयं अथ चित्तं स्वतोऽ पि जिह्रेति । ।१,१५.४२ । । \[उद्गीति\]



\[१०८\] पुनश्च कालियदमनं अन्वनुभूतं तासां भावं विभावयन्नाह



 पिता मे साधूनां कुलतिलकताविश्रुतगतिस्

 तथा माता साध्वीसमुदयविवेकाग्रिमलिपिः ।

 कथं राधादीनां परमृगदृशां भावं अभितो

 भजत्यन्तः किंवा मम मृदुलता मां क्लमयति । ।१,१५.४३ । । \[शिखरिणी\]



किं च



 हन्त ज्ञानं मम विलुलितं क्वापि न स्यात्परन्तु

 प्रेमार्द्रं तद्भवति सुतरां तासु तु प्रेयसीषु ।

 यस्मात्तासु स्फुरति न धिया प्रेममय्या परा त्वं

 नापि ख्यातिं बहिरनुगया तां पराकर्तुं ईशे । ।१,१५.४४ । । \[मन्दाक्रान्ता\]



\[१०९\] तच्चेष्टा च, यथा



 मौनार्हे प्रतिभाषते स्म वचनौचित्ये मुनित्वं दधे

 शोच्यत्वे हसति स्म हासकथने रूक्षत्वं एवाददे ।

 प्रस्तावे व्रजसुभ्रुवां सखिजनैर्निर्मीयमाणे हरेर्

 यद्यप्येवं अथापिवर्णविकृतेर्व्यत्यस्तिरालक्ष्यते । ।१,१५.४५ । । \[शार्दूलविक्रीडिता\]



\[११०\] तासां विवाहश्रवणे तु



 बहिः सुरसतां व्यञ्जन्नपि तर्हि बलानुजः ।

 अन्तस्तु विरसः प्रैक्षि मर्मज्ञैः पक्वपीलुवत् । ।१,१५.४६ । । \[अनुष्टुभ्\]



\[१११\] तदेवं स्थिते तासां जन्यंमन्यजनेन निजनिजवधूनां नयनाय याच्यमानं तत्पितृकुलं तासु न तद्वाच्यं अकार्षीत्, केवलं तु कर्णे कर्णे मिथ एव वर्णयामास ।



\[११२\] तासु गर्गादिहितवर्गादपि क्रमादधिगतकृष्णैकतृष्णासु प्राणपर्यन्तसङ्क्षयाशङ्कया तं उद्वाहं अपि न सहसा न च साक्षादुद्भावयामास, किं उत तादृगवस्थानां प्रस्थापनम्?



\[११३\] अथ यथा दुर्वहश्च विवाहनिशमनसङ्क्लमः प्रथमलभ्यबाल्यं आरभ्य पूर्वपूर्वक्रमलब्धविसरतया परम्परयावधारित इति क्रमविषयतया विषभक्षणवदभ्यासव्यासत एव सोढस्तथेदं अपि बाढं सोढव्यं इति तथैव श्रावयामास ।



\[११४\] तास्तु तद्वार्तामात्रतः परमार्ता जाताः । यत्र च कष्टं भोः कष्टम्, जीवनं अपि निष्ठीवनं आपयितुं व्यवसितिं आयाताः । \[११५\] तथा हि प्रथमं तावत्प्रत्येकं पूर्वाह्नतः पूर्वं एव गृहादात्मानं निह्नुवानाः सम्भृतगम्भीरनीरं उच्छलत्तरङ्गसङ्घनिह्रादविलीयमानकर्णं कालवर्णं कालियह्रदं एव निर्व्यतिरेकविवेकं अन्तरेण भावान्तरेण भावयां बभूवुः ।



\[११६\] अथ ताः समस्ता एवाबलाः केवलतया गता अपि समस्ता बभूवुः । परस्परं अपरिचितप्रायतया निचायन्ति स्म । पप्रच्छुश्चका भवत्यः? इति । \[११७\] प्रचिते च परिचये तत्राव्रजनप्रयोजनं अप्यन्वयुञ्जत ।



\[११८\] ततश्च समानवासनावासितमानसव्यसनशंसकदशनवसनादिरुचिविलोकनवलितमिथःस्नेहादालिङ्गितकण्ठा मुक्तकण्ठं उत्कण्ठया स्फुटं एव रुरुदुर्, विविदुश्च परस्परं हृदयं ।



\[११९\] तदेवं कुलाङ्गनानां अपि तासां स्वयं एव निष्कुलाकृतमनसां उत्कृष्टगुणतयाकृष्टसर्वनयना श्रीराधा तु स्वत एव मध्यं आधारतां आपन्नातिकष्टतः प्रकटं एव निजनिश्चयं आविश्चकार, यथा



 यद्येतद्वपुरन्यसात्कृतं अभूत्पित्रादिभिस्तर्ह्यदः

 प्रेतग्रस्तं इवापि जीवदधिकं धिक्कारयोग्यं भवेत् ।

 धिक्चात्मानं अहो यदेष सहतेऽ प्येतस्य सङ्गापदं

 तत्तीर्थाय बलाद्बलानुजकृते कर्तव्यं अस्यार्पणं । ।१,१५.४७ । । \[शार्दूल\]



\[१२०\] विस्तरं अत्र चालं कृत्वा, यतः श्रेयांसि बहुविघ्नानि इति नीतिनिघ्नतया नातिविलम्बनं आलम्बनीयं इत्युत्थाय ताभिः सह मिथो बद्धपाणितया पानीयसमीपं प्रस्थाय यमुनां प्रत्यञ्जलिं वलयन्ती साश्रुगद्गदं अर्धोद्गतवर्णं उद्गदति स्म



 गोष्ठक्ष्मापतिदम्पती श्वशुरतां रामानुजः स्वामितां

 वृन्दारण्यं इदं सदापि भजतां आरामतां नः परि ।

 याः स्नेहाद्व्यतिबद्धहस्तं अभितः कालिन्दि मग्ना भवत्

 पानीयान्तरमूर्भजन्तु सखितां त्वां आश्रितास्तद्वयं । ।१,१५.४८ । । \[शार्दूल\]



\[१२१\] अथ सहायान्तराण्यपि ताभिस्तदन्तराप्तानि यथा ।



\[१२२\] तदेवं अमूं अनु पुनरमूरसाधारणबाधानां आधारतया प्राणधारणायां तु धुतकारणा ह्रदं अगाधजलं वलमानाः प्रति प्रथिताकाशवाणी प्रत्यावर्तयितुं प्रत्याशां वर्धयामास ।



 अहह गोपसुताः सहसाहसं

 न सहसा कुरुतापुरुबुद्धयः ।

 शृणुत वः प्रतिकूलकुसङ्गतिर्

 न भविता न भवेन्न भविष्यति । ।१,१५.४९ । । \[द्रुतविलम्बिता\]



\[१२३\] तदेवं



 विरहावग्रहक्लिष्टा गोपीभूमिसरोजिनीः ।

 कृत्वा गीःसुधया सिक्ता देवाब्दास्त्रिदिवं ययुः । ।१,१५.५० । । \[अनुष्टुभ्}



\[१२४\] ततश्च विस्मयफुल्लविलोचनतया व्यतिविलोकमानासु तासु सूरजापूरतः काप्यदूरतः समेत्य श्रीराधां उपेत्य सर्वाश्चाहूय स्वयं विभूय तत्तद्गात्रं गृहीत्वा पात्रं मोचयितुं ईहित्वा तीरं प्रतीरयामास । \[१२५\] सा हि फुल्लेन्दीवरसुन्दरी स्वयं एव कालिन्दी । तया च तीरं आनीतासु तासु वृन्दया कथिततत्तद्वृत्तवृन्दया मधुमङ्गलेन च वाञ्छिततद्वृत्तमङ्गलेन सहिता परमहिता महिता पूर्णिमा च तूर्णं एवागता ।



\[१२६\] ततः प्रतिस्वं तरुमात्रावलम्बनगात्रतया निश्चेतनवत्कृतकेतना व्रजनिकेतनाङ्गनाः सालिङ्गनसम्बोधनपूर्वं गीर्वाणवर्णितवाणीवदेव वदमाना तत्रानुवदमानाभ्यां वृन्दाकालिन्दीभ्यां सार्धं बोधयामास ।



\[१२७\] बोधयित्वा च पुनर्भणति स्म, परममसृणमतीनां भवतीनां कथं एतावती कर्कशता जाता? । \[१२८\] वस्तुतस्तु



 चन्द्रो न हतकलङ्कः क्वचिदपि न कलङ्कि वक्त्रं वः ।

 चन्द्रो मुहुरपि नश्यति नश्यति नहि वर्ष्म युष्मदीयं तु । ।१,१५.५१ । । \[उपगीति\]



\[१२९\] किं च, तिसृभिरप्यस्माभिरपरोक्षं परोक्षं अपि तथा साहाय्यं कार्यम्, यथा कृष्णमात्रपतिगतीनां भवतीनां नानभीप्सितपुरुषशय्यायोगः स्यात् ।



\[१३०\] अथवा तद्विषयकस्य भावमात्रस्य स एष प्रभावः, किं उत भवद्विधानां महाभावस्य? यं खलु गोपवर्गनृपतिं प्रति गर्गः प्रतिज्ञातवान् ।



 य एतस्मिन्महाभागे प्रीतिं कुर्वन्ति मानवाः ।

 नारयो भिभवन्त्येतान्विष्णुपक्षानिवासुराः । ।\[भ्P१०.८.१८\] इति ।



\[१३१\] तस्मात्परमशुभवत्यः स्वयं भवत्यः पुनरत्र चिन्तां न कुर्वन्तु, किन्तु गुरुवशंवदतया वदमानाः शं आसीदन्तु इति ।



 एवं तस्यां सान्त्वयन्त्यां तमालस्य्

 आधः स्थात्री हेमगात्रीततिः सा ।

 न्यञ्चद्वक्त्रा बाष्पनेत्रा तदीयां

 पत्रश्रेणीं मार्जयन्त्येव तस्थौ । ।१,१५.५२ । । \[शालिनी\]



\[१३२\] तदेवं सानुव्रजनं आत्मानः परिरभ्य ताः कृतप्रस्थितीरुपलभ्य तदुपदेशं विश्रभ्य सद्यः समुद्यन्तीं कृष्णावलोकतृष्णां प्रतिलभ्य हस्तग्रहग्रहिलमहिलाभिः साहचर्यं आचर्य प्रच्छन्नवर्त्मना निष्प्रत्यूहनिगूहमानाङ्गं निजनिजाङ्गनसमीपवनं श्रीराधादयः समाजग्मुः । तद्दिनतश्च



 विशाखाललितामुख्याः श्रीराधासख्यं ऐयरुः ।

 पद्माशैव्यादयश्चन्द्रावलेरित्यादि गम्यतां । ।१,१५.५३ । । \[अनुष्टुभ्\]



\[१३३\] तदेतदवधिका मुहुरधिका सहायतायाः सहायता तासु कृष्णतृष्णानिरतासु नाश्चर्या । \[१३४\] यतः साधारणस्यापि



 साहायकं सुविधिरिच्छति यस्य कर्तुं

 तस्यानुकूलनिचितिं युगपच्चिनोति ।

 नानाग्रहर्क्षशकुनामरमानवास्तद्

 राज्यादिलब्धिसमये ह्युदयन्ति भव्याः । ।१,१५.५४ । । \[वसन्त\] इति
।



\[१३५\] प्रस्तूयमानं च श्रूयतां । अथ मधुमङ्गलं सङ्गिनं विधाय पूर्णमनाः पूर्णिमा वृन्दया सह सहसा हरिसमीपं आससाद । \[१३६\] भानुतनूजानुभावितभाविभावविशेषश्लेषा समीपतः स्वागमनं अपह्नुतवती । पथि पुनरिदं प्रच्छन्नं पप्रच्छवृन्दे, व्रजेन्द्रनन्दनस्य प्रेम किं आसु वर्तते?



\[१३७\] वृन्दाहाथ किं? किन्तु निगूढं ।



\[१३८\] यमुनाहएतासां तु स्पष्टं अद्य दृष्टं ।



\[१३९\] वृन्दाहतच्च दशमदशावशादेव ।



\[१४०\] यमुनाहतर्हि किं पारस्परिकं तत्परस्परं न जानते?



\[१४१\] वृन्दाहयदपि तथा निगूढम्, तथापि विक्रियां विना प्रेम कथं ध्रियताम्? सत्यां च विक्रियागत्यां परस्परं दुरपह्नव एव नवनवानुरागः कथं आव्रीयताम्? यतः



 तमाला वक्षोजप्रभघुसृणमुद्रानिवलिता

 नखाङ्कश्रेणीभिः शवलितदलाश्चम्पकलताः ।

 सरोजानि श्यामान्युत कनकवर्णान्यधरज

 द्रव्याण्येवं वन्याप्युभयरतिं अत्र प्रथयति । ।१,१५.५५ । । \[शिखरिणी\]



\[१४२\] तदेवं सम्पृच्छ्य प्रच्छन्नायां यमुनायां वृन्दामधुमङ्गलपूर्णपार्श्वा पूर्णिमा हरेरभ्यर्णं आजगाम । आगम्य च विरहतापनिर्वापणाय क्वचिदेकान्ते नितान्तकान्तचन्द्रकान्तशिलामध्यं अध्यासीनं परमध्यानवन्तं तं अन्तर्मनसं सन्तं निध्यातवती । तस्मात्प्रच्छन्ना चेदं सगद्गदं आकलितवती



 दोषाकरः स दोषा

कर एव न चात्र सन्देहः ।

 कमलं खल्वपि कमलं

राधावदनं तु शर्मणां सदनं । ।१,१५.५६ । । \[उद्गीति\]



\[१४३\] तदेवं मुहुर्मोहं ऊहमाना शनैरुपसृत्य तदादृत्य ताः कृतकृत्यंमन्या सास्रं आशीःसहस्रेणेदं श्रावितवती



 विद्यते दुर्लभं किं ते विन्ते तद्यद्भवानपि ।

 अवश्यवश्यतां यस्य पश्य लब्धास्तु मद्विधाः । ।१,१५.५७ । । \[अनुष्टुभ्}



\[१४४\] कृष्णस्तु प्रेमपुषितेन घुषितेन तेन वाक्येन स्पष्टं अपि तेषां अपि निजभावं अस्तरिष्ट । सज्जातानां लज्जा केवलं बलाय सज्जतीति ।



\[१४५\] अथ कमललोचने सादरदरसङ्कोचलोचननिकोचतया कृतरोचने सा सप्ररोचनं अवोचत



\[१४६\] अयं मधुमङ्गलनामा स्वयं स्वसङ्गममङ्गलसङ्घेन सङ्गमनीयः इति तत्पाणी समानीय हरिपाणी प्रति समर्पणीयतया प्रणीतवती ।



\[१४७\] हरिरपि, स्वविहारसुखसारसमुपहार एवायं इति तं अनुसन्धाय प्रेमबन्धाय स्फुरदिङ्गितं आलिङ्गितवान् । \[१४८\] सोऽ पि तं किल विलक्षणं आश्लिक्षद्यत्र चाश्लिषन्मिथः पुलककुलं ।



\[१४९\] तदेवं उपतिष्ठमानतया द्वयोरप्येकनिष्ठतायां जातायां पुनर्वृन्दावनचन्द्रमा वृन्दां निर्वर्ण्य पूर्णिमां प्रति वर्णयामास, केयं भवतीं अनुवर्तमाना वर्तते?



\[१५०\] पौर्णमासी सस्मितं उवाचकिं इयं न परिचीयते भवता?

\[१५१\] श्रीकृष्ण उवाचनूनं यन्नाम्ना वनं इदं धाम्ना समाम्नातं अस्ति, सैवेयं अनुमेया ।



\[१५२\] पूर्णिमा तु स्मितपूर्णवदनं तां अवादीत्, नाद्यावधिकं अस्य विद्यमाना बभूविथ?



\[१५३\] श्रीकृष्ण सस्मितं उवाचापरिचिता न स्वयं मिलनाय समुचितायते ।



\[१५४\] पूर्णिमाथ वृन्दां ऊचेभवतु चेतः परं भवती सचेतः सर्वदास्य दास्यं इवाचरन्ती चरिष्यति ।



\[१५५\] अथ साश्रुवृन्दां वृन्दां प्रणमन्तीं एव रमारमणस्तु वनमालया पुरस्कुर्वन्वनमालया पुरश्चकारेति गमयामास ।



\[१५६\] तदनु च व्यञ्जितनिजसुखासञ्जनया पूर्णिमावृन्दयोः वाचा रञ्जनया चिराद्विराजमानः पुनर्गतयोस्तयोर्लब्धमहासहायतामहसा बृंहितमना महामनाः स तु पुरुषसिंहः सह गच्छतस्तदेव मधुमङ्गलतः कालियह्रदसङ्गतं प्रेयसीप्रसङ्गं श्रवसि सङ्गमयन्सखिसङ्घं सङ्घति स्म । स तु प्रसङ्गः सङ्गम्यते



 कस्मादागान्मुनीशा फणिह्रदवलयात्तत्र किं राधिकाद्या

 हेतौ कस्मिङ्स्तदेतन्मम तु कथयतो रुध्यते हन्त कण्ठः ।

 हा धिक्किं किं विधाता कुशलितं अकरोदेव किं यावदेवं

 सिध्येदित्थं स तेन व्यतिकथितया व्यश्वसीन्न्यश्वसीच्च । ।१,१५.५८ । । \[स्रग्धरा\]



\[१५७\] पुनश्च श्रीकृष्ण उवाचभगवत्याः पुरतः किं अपि ताभिरुक्तम्?



\[१५८\] मदुमङ्गल उवाचनहि नहि, किन्तु सा सुमुखीततिरध्ॐउखीभवन्ती सन्तीव्रलोचनजलस्खलनतः स्तनं सिञ्चन्ती तमालं अपि तं म्लापयामास ।



\[१५९\] श्रीकृष्ण उवाचाथ तासां मनोरथपथः किं अवगतः?



\[१६०\] मदुमङ्गल उवाचाथ किं ।



\[१६१\] श्रीकृष्ण उवाचकथं इव?



\[१६२\] मदुमङ्गल उवाचताभिर्मुहुरपि भवतः सवर्णस्य तमालस्यावलोचनरचनेन ।



\[१६३\] श्रीकृष्ण उवाचविशेषेण चेत्कथ्यतां ।



\[१६४\] मदुमङ्गल उवाचकालिन्दीवचनेन च, यतस्तां प्रविशन्तीनां तासां इमां काकुं आकुलीभवन्ती पश्चादस्मासु सानुकृतवती । यथागोष्ठक्ष्मापतिदम्पती \[ङ्CP१५.१२०\] इत्यादि ।



\[१६५\] श्रीकृष्ण सगद्गदं उवाचऽगच्छ गच्छाव तावत्सखिसङ्घं इति ।



\[१६६\] अथ मधुकण्ठः सोत्कण्ठं पप्रच्छततस्तासां का मतिर्जाता?



\[१६७\] स्निग्धकण्ठ उवाचततश्च व्रजसुन्दरीणां उन्मनस्तया धर्मत्रस्ततया च महती मनःकथा जाता । यथा\[१६८\] ननु यद्येवं उन्मनस्ताग्रस्ता धर्मरक्षणार्थं अक्षमासि, तर्हि प्रत्यासन्न एव धर्मत्यागः? तत्राह



 धर्मस्त्याज्यः कथं अतितरां लोकयुग्माभिनन्दी?



\[१६९\] तर्हि लोक एव त्याज्याः? तत्राह



 लोकस्त्याज्यः कथं अतितुलप्रार्थितार्थस्य धारी? ।



\[१७०\] ननु तर्हि तेन चार्थेन किम्? तत्राह



 अर्थस्त्याज्यः कथं अयं अथ प्राणरक्षाधिकारी?



\[१७१\] नन्वेतावति सङ्कटे प्रानत्याग एव त्राणदः? तत्राह



 प्राणस्त्याज्यः कथं इव न सा लालसा मां जहाति । ।१,१५.५९ । । \[मन्दाक्रान्ता\]



\[१७२\] क्षणं शून्यं इव स्थित्वा प्रतिस्वं पुनः स्वगतं ऊचुः



 हन्त तातजननीकुलं कुलं

 चान्यदाक्षिपतु मां यथा तथा ।

 कृष्णरागरुचिरा मतिः कथं

 जातु यातु रुचिं अन्यभावितां । ।१,१५.६० । । \[रथोद्धता\]



\[१७३\] पुनश्चिन्तायां अपि सोद्वेगं ऊचुः



 निद्रा मम सुखदालिर्या तस्य स्फूर्तिविस्मृती दत्ते ।

 तां अपि चिन्ता क्रव्याद्वृद्धा शश्वद्बलाद्ग्रसते । ।१,१५.६१ । । \[आर्या\]



\[१७४\] तस्य च तथा वचनम्, यथा



 रे रे चित्त, प्रणयमयतापारतन्त्र्यं किं एषि

 त्वं तत्रापि व्यसनि यदि वा धर्मतस्तत्प्रयाहि ।

 हंहो किंवा परगृहजुषां भाविनीनां च भावे

 लग्नं मग्नं भवसि बहुधा प्रोज्झ्य तत्तद्विचारं । ।१,१५.६२ । । \[मन्दाक्रान्ता\]



\[१७५\] तदेवं अभिध्याभ्रमाभिध्यानतः कथं कथं अपि क्षपितेषु तेषु दिनेषु व्रजवासिनां सम्भ्रमेण जातव्युत्क्रमे धेनुकवधविक्रमेडितवासरे प्रेयसा सह चमूरुदृशां अमूषां परस्परं अतिरम्यं सम्यग्दर्शनं आसीत् । तत्र तु



 तासां नित्यप्रेयसीनां मुरारेर्

 जन्मन्यस्मिन्विस्मृतात्मस्थितीनां ।

 शोभा तस्य स्मारयन्तीव तत्त्वं

 धर्मत्रासं द्राङ्मुहुर्लुम्पति स्म । ।१,१५.६३ । । \[शालिनी\]

\[१७६\] तथा च वर्णितं श्रीबादरायणिना



 पीत्वा मुकुन्दमुखसारघं अक्षिभृङ्गैस्

 तापं जुहुर्विरहजं व्रजयोषितोऽ ह्नि ।

 तत्सात्कृतिं समधिगम्य विवेश गोष्ठं

 सव्रीडहासविनयं यदपाङ्गमोक्षं । ।\[भ्P१०.१५.४३\] इति । \[वसन्ततिलका\]



तथा हि

 पीतं हरेर्वदनं अब्जरसं प्रसह्याप्य्

 आसां दृशा रचितभृङ्गचकोरभङ्गि ।

 तेनापि सत्कृतिं अमन्यत स प्रशस्ताम्

 आजीव्यतां गतवतीषु तदासु युक्तं । ।१,१५.६४ । । \[वसन्ततिलका\]



 तस्मिन्नपाङ्गशरमोक्षं अमूरकुर्वन्

 व्रीडास्मिताञ्चिनयनैरनुनिन्यिरे च ।

 तेनापि सत्कृतिं अमन्यत सप्रशस्ताम्

 आजीवि लोकचरितं किल तादृगेव । ।१,१५.६५ । । \[वसन्ततिलका\]



किं च



 कृष्णं लक्ष्यं विधायामूरभ्यास्थन्नेत्रपत्रिणः ।

 तच्च भक्तिरितीवाहुः शराभ्यास उपासनं । ।१,१५.६६ । ।

\[१७७\] तदा च, तास्तन्मुखसुधारुचिरुचिपानानापूर्णरुचयोऽ पि वलतस्तत्कुलपालिकाभिर्निलयं एव नीताश्चकोरवध्व इव पञ्जरमध्यं । तदनु च



 आयाताः प्रतिबिम्बतां यदपि ताश्चित्तह्रदे श्रीहरेश्

 चित्रं तत्र तथापि बिम्बपदवीं स्थित्या विकर्षेऽ प्ययुः ।

 यत्र प्रस्फुटतारका इव तदा सर्वा बभुः सर्वतः

 श्रीराधा पुनरन्तरिन्दुवलयद्योतश्रिया दिद्युते । ।१,१५.६७ । । \[शार्दूलविक्रीडिता\]



तत्र च

 पूर्वं तासां व्यवसितिरभूदेवं ईषत्कदाचित्

 कृष्णं पश्यन्त्युपशमं असौ लप्स्यते चित्तवृत्तिः ।

 दृष्टे दृष्टे पुनरथ मुहुस्तत्र चिन्तेयं आसीत्

 किं भूयश्च क्वचिदहह तद्वक्त्रलक्ष्मीं पिबामः । ।१,१५.६८ । । \[मन्दाक्रान्ता\]



\[१७८\] तत्र च सखीष्वपि गोपनप्रक्रियेयम्



 नहि परपुरुषे वाञ्छा मम सखी काचित्कथञ्चिदप्यस्ति ।

 प्रकृतिः सेयं यदसितवस्तुनि दृष्टे भवेत्कम्पः । ।१,१५.६९ । । \[आर्या\]



तत्र तु,

 राधा बाधाप्रतिहततनुः सर्वदा धारणाभिश्

 चित्ते शान्तीरपि निदधती व्याकुलासीदतीव ।

 हा हा तस्याः प्रियसवयसो प्याशु तद्भावभावात्

 तां एवापुः कटुतरदशां हन्त केऽ मूं अवन्तु । ।१,१५.७० । । \[मन्दाक्रान्ता\]



\[१७९\] तदेव परच्छन्दतामन्दतायां अपि



 सङ्कल्पः क्वचनान्वजीगमदितः साक्षात्कृतिं श्रीहरेः

 स्वप्नः कुत्र च लोचनं क्व च वियोगार्तौ च राधादिषु ।

 यैरेतैः सुधया लतास्विव तया तास्विन्दुबिम्बैर्जवाद्

 उल्लासावलिलम्भनात्तरुणिमारम्भोऽ पि सम्भावितः । ।१,१५.७१ । । \[शार्दूलविक्रीडिता\]



\[१८०\] अथ स्निग्धकण्ठः समापनदिग्धं आह



 स एष राधिके सर्वदुर्लभस्तव वल्लभः ।

 त्वदर्थं पीडयाप्यार्तो दिनानि क्रीडयानयत् । ।१,१५.७२ । । \[अनुष्टुभ्\]



 तदेवं सूताङ्गप्रभवशिशुयुग्मे कथयति

 स्फुरत्प्रेमावेशात्प्रतिपदविविक्तेर्निघटनात् ।

 कथा किं नाट्यं किं किं उत निजलीलेति विविधं

 समज्यासौ सार्धं स्फुरणं अजितेनाप्यनुययौ । ।१,१५.७३ । । \[शिखरिणी\]

\[१८१\] अथ कथायां वृत्तायां चिरादेव च धीरतायां प्रवृत्तायां यथास्वं सूतसुतद्वयाय वितीर्णसर्वेहिताः सर्वे शयनाय सदनं विविशुः ।



इति श्रीश्रीगोपालचम्पूं अन्व्

अपूर्वानुरागचर्याजागर्या नाम

पञ्चदशं पूरणं ।

 | |१५ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(१६)**





***अथ षोडशं पूरणम्***





**प्रलम्बदवसंवर्तनिवर्तनं**







\[१\] अथ प्रभाते सभातेजसा प्रभाते परमप्रभाववतां ग्ॐअतां प्रभावुपविष्टे कृष्णविशिष्टे तस्मिन्सदसि पूर्ववन्मधुकण्ठश्च कथायां यथावदुपक्रमते स्मस्निग्धकण्ठ! मदुपकण्ठतया रामविक्रमान्तरं आकर्ण्यताम्, यथा



 एवं गोचारणमिषमयं क्रीडति भ्रातृयुग्मे

 वृन्दारण्यं तपऋतुरगात्प्राणिनां नातिरुच्यः ।

 धत्ते यद्द्राक्स च मधुगुणं तच्च नाश्चर्यचर्यं

 तद्युग्मं यद्वसति सततं तत्र नित्यानुरागि । ।१,१६.१ । । \[मन्दाक्रान्ता\]



 निर्झरस्वनवशाम्बुदागम

 भ्रान्तिझिल्लिकुलं आप मूकतां ।

 अङ्घ्रिपाश्च झरशीकरप्लुताः

 पुष्पिताः परं अमी मधुं दधुः । ।१,१६.२ । । \[रथोद्धता\]



 वनस्य च्छायाभिर्जडितजलवृन्दे विकसतः

 शुचावप्यब्जादेः पवनविततिर्माधव इव ।

 तदेवार्द्रं कृत्वा कुसुमितं अकार्षीदविरतं

 मिथो योग्यानां यद्व्यतिवहति मैत्रीसुखशतं । ।१,१६.३ । । \[शिखरिणी\]



 तत्रासीन्नरजातीनां ग्रीष्मेऽ पि ऋतुराण्मतिः ।

 पिकभ्रमरमुख्यानां तिरश्चां तर्हि का कथा? । ।१,१६.४ । । \[अनुष्टुभ्\]



माधवस्तु यदा मित्रैः प्रविशन्वेणुना जगौ ।

तदा द्विगुणितो रेजे माधवस्तत्र सोऽ परः । ।१,१६.५ । । \[अनुष्टुभ्\]



ते गृहे मणिभिरप्यलङ्कृताश्

 चारुकान्तिविधये यदुद्भवैः ।

पुष्पपल्लवमुखैरलङ्क्रियां

 शश्वदादिषत तस्य किं ब्रुवे । ।१,१६.६ । । \[रथोद्धता\]



\[२\] अथ श्रीदामप्रधानतया सुदामवसुदामादिषु सभासद्वद्गोजालसम्भालनाय नातिदूरतः पृथगुपविशत्सु लसत्सु बलानुजबलसुबलार्जुनादयस्तत्रागत्य नृत्यरङ्गाजीविभङ्गितया सङ्गत्य शुभाशिषा विशेषितवन्तः । तैश्च कुत्रत्या विचित्रनर्तकप्रायाः प्रयाता भवन्तः? इति पृष्टा हृष्टात्मानः स्फुटं उद्दिष्टवन्तःभोः परमदानशूराः ! दूरादागता वयं यतः प्रथमं तावद्भवत्कीर्तिनर्तितमनस्का जाताः, ततश्च शरीरेणापि भवदग्रे नर्तितुं इच्छावः । कुत्रापि चिराय वर्तितुं न समर्थाः । श्रोत्रयोरिव नेत्रयोरपि सुखं बिभ्रतः सम्प्रति वर्तामहे

।



\[३\] तत्र श्रीकृष्णः स्वानुवाचाहो, प्रत्येकं एवास्माकं लब्धवर्णाविमौ कर्णावेव पुरुगुरू अभूतां याभ्यां एषां महाशयानां गुणानुभवं आसाद्यामहे स्म । कियद्वा मनः सम्प्रशंसया मानयामः, येन तत्रैव सामोदं प्रोदसाहयिष्महि? चरणाभ्यां परितः किं नाचरितम्, याभ्यां मनोरथपथं अलम्भयिष्महि? लोचनयुगलाय रोचनं किं अन्यद्वितरामः, येन गुरूपदिष्टं तन्मिष्टं अनुभाव्यामहे? नासाद्वयात्किं नासादयाम, येनानेनामोदेन सामोदीक्रियामहे? त्वचः किं वचः कथयामः,

यया तं इदं अदःसम्बन्धिगन्धवाहं अवगाह्यामहे? आत्मनि तु सुभगनामधेयं भागधेयं कियदाधेयतां विन्देत, यस्य तत्तत्फलवलयेनान्तर्बहिरप्याव्रियामहे?



अहो ! अस्तु तावन्नाम्नैव श्रियं दातुरस्य महाराजस्य विराजमानता, पारिषदानां अप्यमीषां महीमानं उपनिषदोऽ पि वर्णयितुं न शक्नुवन्ति, येनात्मानं अपि विस्मार्य नृत्यं अनुवर्त्यामहे । किं असङ्कीर्णं अस्मासु न वितीर्णं अमीभिर्महामहिमचरणैः, यत्खल्वतीतलोकेन निजालोकेन निर्निमेषतया सुपर्वाणः क्रियामहे? कतिशः स्वयं न प्रतिपालिता वयं, यन्निजच्छायां आपाय्य पर्याप्यामहे? कतरद्वा मनःसन्तोषणं पोषणं न विहितं यन्निजदृष्टिसुधावृष्टिभिरभितर्प्यामहे । पश्यत पश्यत, नेत्रगतिविचित्रतां अमीषाम्, यया खलु नृत्यं उपादिशद्भिरामीभिर्

अनुगृह्यामहे । तस्मान्नृत्यचर्यापरिचर्यापर्युत्सुका वयं तदर्थं एव योग्यं अवसरं मृग्यन्तो वर्तामहे ।



\[४\] सभासद ऊचुः, भो भोः सुशीलवासनाः! कुशीलवा इव स्तुवाना यदि सर्वपर्वणि वर्तका नर्तकाः स्थ, तर्हि भवद्भिः समर्हिता निजकलाकलापाः कल्प्यन्ताम्, विशेषादनेन श्यामधामनिकामरामरामविग्रहेण । यः खलु चित्राङ्गो न तु चित्राङ्गः, चन्द्रकी न तु चन्द्रकी, पीतांशुको न तु पीतांशुकः, श्यामघनो न तु श्यामघनः, वंशप्रवीणाधरो न तु वंशप्रवीणाधरः, गुणरूपी न तु गुणरूपी, विद्याधरो न तु विद्याधर इति वैचित्रीभिर्नेत्राणि विचित्रयति ।



ततश्च,

 अर्जुनसुबलादिभिरुपगाने

 पाणिशृङ्गदलतालनिधाने ।

 नृत्यन्तं तं व्रजशिशुसभ्याः

 प्रशशंसुर्ये श्रुतिनुतिलभ्याः । ।१,१६.७ । । \[पादाकुलक\]



 श्रीकान्तेऽ प्यथ निष्क्रान्ते विवेशावेशतो बलः ।

 तदालोकः सभ्यलोकः श्लोकयामास तद्द्वयं । ।१,१६.८ । । \[अनुष्टुभ्\]

 यद्येतयोर्वर्णभेदः स्यान्नैव श्यामगौरयोः ।

 तदा न परिचीयेतां एतावङ्गगुणादिभिः । ।१,१६.९ । । इति । \[अनुष्टुभ्\]



 अङ्गहारे तडिल्लीलां अङ्गे मेघेन्दुतां क्रमात् ।

 व्यञ्जं व्यञ्जं विविशतुः सङ्गिगातृकुलाचले । ।१,१६.१० । । \[अनुष्टुभ्\]



\[५\] अथ सभासदः स्वस्वहृदयविहारि मणिमयहारि हारादिकं ददतस्ते तु प्रत्याचख्युःन वयं द्रव्यवनीयका नर्तकनायकाः, किन्तु नियुद्धयाचनका एव, शुभवन्तो भवन्तो मल्लतल्लजा इति वर्णनां कर्णयोः सञ्चित्य निश्चित्य च समन्ताद्विचित्य सर्वोर्ध्वं भवतां भवतां समितिं समागताः । अतस्तदेवास्मदीयाय तोषाय पोषाय च दीयताम्, न तु मोषाय नीयतां ।



\[६\] तदेवं अवधारयद्भिरेव हसद्भिस्तैः सभासद्भिरुपसर्पद्भिः सह सहजातौ कृतशातौ तत्रभवन्तौ तदारब्धवन्तौ । यत्र



 भ्रामणैर्लङ्घनैः क्षेपैरास्फोटनविकर्षणैः । \[भ्P१०.१८.१२\]

 उरःपेषं इवामीभिर्न्ययुध्येतां बलाजितौ । ।१,१६.११ । । \[अनुष्टुभ्\]



\[७\] ततश्चानवद्यया विद्यया तोषितेषु तेषु निखिलगुणिजनगर्वनिवर्तकेषु कृष्णादिनर्तकेषु सर्वदुरासदश्रीदामादिसभासदः स्वकसर्वकलावेदिता निवेदिताचरणाय नृत्यविद्यां उद्भावयामासुः ।



\[८\] यत्रानन्दकन्दलिततया स्वयं अपि लब्धतृष्णाः कृष्णादयस्तदीयशिक्षापरीक्षणाय सुदुर्गमतालादिधरास्तत्परिकरा एव बभूवुः ।



\[९\] अतएवोक्तं ऋषिणा



। ।१,१६.१२ । । ंईऽSईण्ङ्!



 क्वचिन्नृत्यत्सु चान्येषु गायकौ वादकौ स्वयं ।

 शशंसतुर्महाराज साधु साध्विति वादिनौ । ।\[भ्P१०.१८.१३\] इति ।



\[१०\] अथ गोषु गोचरतां अतीतासु ततश्चलितवन्तस्ते



 बिल्वैः कुम्भैः करस्थामलकसमुदयैस्ताडयन्तो मिथस्ते

 हासं हासं मृगेहाविकिरभणितिभिर्दर्दुरादिप्लुताद्यैः ।

 अस्पर्शिस्पर्शनार्थं नयनपरिवृतेर्मोचनैः कृष्णराज्य

 स्यन्दोलीसिंहपीठाद्यधिकृतिजसुखैर्निन्यिरे यामवर्गं । ।१,१६.१३ । ।\[शार्दूलविक्रीडित\]

तत्र च

 नृपतिरजनि कृष्णः स्तोककृष्णः प्रधानं

 सुबलसचिवरामस्यापि तद्वन्नृपत्वं ।

 उभयबलपती श्रीदामभद्रावितीदं

 विधविविधतया तौ राष्ट्रलक्ष्मीं अकार्ष्टां । ।१,१६.१४ । । \[मालिनी\]



 क्वचित्स्थानं क्वचिद्यानं क्वाप्यर्थे सन्धिविग्रहौ ।

 पराजयजयौ क्वापि क्रीडायां अनुचक्रतुः । ।१,१६.१५ । । \[अनुष्टुभ्\]



 एवं तौ लोकसिद्धाभिः क्रीडाभिश्चेरतुर्वने ।

 नद्यद्रिद्रोणिकुञ्जेषु काननेषु सरःसु च । ।\[भ्P१०.१८.१६\]



\[११\] तदेवं स्थिते दिनकतिपये च प्रस्थिते कदाचिदहर्मुख एव पूर्वपूर्वपूर्वदेवनिर्वापणभृतनिभृतचिन्ताकृतमतिभ्रंशस्य कंसस्य स्वयं अभ्यासं प्रलम्बनामा देवध्रुगभ्याजगाम । अभ्यागम्य च प्रणम्य व्यक्तं एव तं अनुयुक्तवान्देव, तव केयं परिदेवना बलवदावर्तमाना दृश्यते?



\[१२\] कंस उवाचन जानासि? ममान्वग्भूय स्थितं विशिष्टं किं वावशिष्टम्?



\[१३\] प्रलम्ब उवाचभवतु, मां अपि यामं एकं व्यापारय । कंसस्तु तुष्णीम्भूय दूयमानवदनः क्षणं आसीत् ।



\[१४\] प्रलम्ब उवाचदेव, कथं इव ।



\[१५\] कंसः सवैरस्यं विहस्य तस्य तत्र पतङ्गतां विभावयन्नुवाचत्वं अप्यतमसि प्रज्वलज्ज्वलनवर्त्मनि वर्तनीयः ।



\[१६\] प्रलम्बः सक्रोधं उवाचाहो, सर्वङ्कषज्वालस्य कालस्य महिमा हिमाचलं अपि ज्वलयति, यदाश्रितांस्तडागांश्च ताडयति ।



\[१७\] कंस उवाचभवतु यथा भवदिच्छा ।



\[१८\] इति निशम्य तं आनम्य तदवमानितश्च तदैव दैवसन्दानिततया कृताविलम्बः प्रलम्बस्तादृशक्रीडापरेषु श्रीकृष्णवरेषु बालनिकरेषु प्राप्तदूरभूर्विचारितवान्



 ताविमौ सुकुमारौ च सर्वमारौ कुमारौ यौ ।

 सहसा रहसा येन येन कंसादगंसातां । ।१,१६.१६ । । \[अनुष्टुभ्\]



\[१९\] सर्वोऽ प्यसौ सर्वचालेन कालेन घटितकठिनताभ्यां आभ्यां चर्वितगर्वः संवृत्तः, तदद्य समस्तवासरविसृमरविहारविसरजविश्वासप्रपञ्चनया वञ्चयन्बन्धुवदेव स्कन्धद्वये हस्तद्वयकृतबन्धं द्वयं अपि प्रक्षिप्य क्षिप्रं एव भोजराजपरिसरं परिसमुपहरिष्यामि इति ।



\[२०\] अथ स तु कल्की वल्कीकृतकच्चरतादिप्रच्छन्नस्पर्शवेशतया पूर्वं गोष्ठं आगत्य परितो दृष्टिं वितत्य वेश्मस्थितगोपबालविशेषवेषं समूह्य तं एव च व्यूह्य मिश्रीभवितुं शिश्रीषन्हसन्नेव तत्र प्रविष्टः परिदृष्टश्च कृष्णेन ।



\[२१\] दृष्ट्वा च तच्छलं एवास्वच्छस्वच्छलायावलम्ब्यभद्र, कथं विलम्बं आलम्बथास्, तथापि भद्रं दुद्यूषासमय एव समयितस्त्वं असि इति विहस्य तदनुकृतगोपबालसम्बन्धविशेषसम्बन्धं परिहस्य च बहुपरितोषितेन तेन सह सहचरत्वं बलस्य बलनिर्जयार्थं एव कलयाञ्चक्रे । ऊचे चाद्यारभ्य, सभ्य, मम परमसुहृद्भवानेव । त्वां अहं अक्षिगततया स्थापयिष्यामि । श्रीदामा रामं एवान्वेतु, स किल ह्यन्तर्वर्धनस्पर्धः स्पर्धनगणं एवार्हति इति ।



\[२२\] स तु क्रतुभुक्शत्रुस्तत्र निर्विस्मयं एव कुस्मयं आनतया तथा स्थितः, यतः



 विश्वचिकीरपि स विधिः पिपठीर्यस्माद्भवेत्तस्मिन् ।

 को वा चतुरंमन्यः प्रथयतु निजचातुरीं कृष्णे । ।१,१६.१७ । । \[उपगीति\]



\[२३\] अथार्भकसमुदयं विभागद्वयं अयं विधाय तं च प्रलम्बं स्वबलपरिवृढतया दृढं निधाय तत्र च समत्सरं इव बलप्रलम्बौ श्रीदामात्मानौ मिथः प्रतिसङ्घट्टिनौ सङ्घटय्य परानपि सजूःकुर्वाणतया तथा प्रघटया पराजितानां च शताय परिक्रीतानां अपि वाहकत्वं प्रकटय्य सङ्गराय कृतसङ्गरः स माधवो विविधक्रीडानिविडमना बभूव । ततश्च



 अव्रीडक्रीडतायां जयवदितरयोर्वाहयन्तो वहन्तस्

 तस्मिन्वाहानुकर्त्éंस्तुरगतुलनया हासयन्तो हसन्तः ।

 मर्यादानिर्णये तु प्रथितकलिकुलं वादयन्तो वदन्तः

प्रापुर्भाण्डीरं एते वनवनभुवि गाश्चालयन्तश्चलन्तः । ।१,१६.१८ । ।\[स्रग्धरा\]

\[२४\] तदेवं कुतूहले तु प्रबले बलं प्रलम्बस्कन्धारूढं सन्धातुं जितभुजगभुजः श्रीबलानुजः पराभवं अगणयन्दुर्बलं अदुर्बलं अविचित्य स्वीकृतं स्वगणं एव पराभावयामास ।



\[२५\] तस्यापाततस्तु वहनायमानानां मनोग्लानिः स्यादिति स्वं अपि तथा चकार, ततश्च



 ऊहे कृष्णः श्रीदामानं दैत्यः स श्रीरामाख्यानं ।

 अन्योऽ प्यन्यं शूरंमन्यः सर्वः प्रोचे धन्यो धन्यः । ।१,१६.१९ । ।\[विद्युन्माला\]

 पूर्वं कृष्णः कौतुके येन दृष्टः

 स्ॐयः पश्चाद्रामकर्षे तु भीष्मः

 इत्येवायं स प्रलम्बस्तु पर्यङ्

 मर्यादातः पर्यगात्तं प्रगृह्य । ।१,१६.२० । । \[शालिनी\]



 रामः क्रीडाविष्टताश्लिष्टबोधस्

 तं नाज्ञासीद्दृष्टमात्रं च कृष्णः ।

 पूर्वः प्रायेणार्जुताभित्तचित्तः

 पश्चाद्भावी चातुरीसन्धुरीणः । ।१,१६.२१ । । \[शालिनी\]



\[२६\] अथ तथापि गिरिनिवहनिभवहलसारतावहदुर्वहस्वभावताभावितसङ्कर्षणवपुःकर्षणजातधर्षणवशान्निविडपीडिततया व्रीडितचित्ततया च स पुनः पुनरीडितंमन्यः स्वं अखर्वं पूर्वसिद्धं पूर्वदेववपुराविर्भावयामास ।



 यर्हि रामं अवहद्दनोः सुतः

 शुभ्रधामवपुषं तमःप्रभः ।

 इन्दुहारि तम इत्यमुं तदा

 दिव्यलोकनिकरस्त्वमन्यत । ।१,१६.२२ । । \[रथोद्धता\]



 तस्मिन्किञ्चित्त्रासं आपन्नवान्स

 ज्येष्ठः पश्यन्द्राक्कनिष्ठस्य वक्त्रं ।

 तद्भ्राम्यद्भ्रूलीलया लब्धदृष्टिर्

 दुष्टं मुष्ट्या ताडयत्सुष्ठु मूर्ध्नि । ।१,१६.२३ । । \[शालिनी\]



 ततः प्रहतमस्तकं रुधिररूषितं तद्वपुः

 पतत्तुलितं उज्जहत्प्रतिहरि द्रुतं पुप्लुवे ।

 यथाञ्जनमहीधरं दलितं अक्तरक्तद्रवं

 त्यजन्द्रवति वज्रकः सपदि वज्रपाणिं प्रति । ।१,१६.२४ । । \[पृथ्वी\]



 प्रलम्बपतनं दूरे प्रलम्बार्याप्तिरन्तिके ।

 उभे ते युगपद्दृष्टे जज्ञाते स्मितविस्मिती । ।१,१६.२५ । । \[अनुष्टुभ्\]

 बाष्पश्लिष्टतया तस्मिन्नाश्लिष्टौ भ्रातरौ मिथः ।

 या वाश्लिष्यार्द्रतां याता बन्धुता बहिरन्तरं । ।१,१६.२६ । । \[अनुष्टुभ्\]



 महारवं कृतवति च प्रलम्बके

 तदा द्रुतं मृतवति च द्यवि स्थिताः ।

 सुनिर्वृता ववृषुरलं कुलं

 व्यतर्कयन्नुपहसितिं हरेरपि । ।१,१६.२७ । । \[रुचिरा\]



 वाहकशिरसि प्रहरणं अत्रादिष्टं सदा विहृतौ ।

 मर्यादातिक्रान्ता प्रलम्ब भवता तथा तु नास्माभिः । ।१,१६.२८ । । \[उद्गीति\]



\[२७\] तदेवं प्रलम्बालम्भनसम्भ्रमेऽ प्यनुद्भ्रान्तचित्तास्ते शृङ्गिनीवित्ताः कुणपतां इतस्य प्रमीतस्य तस्य पितृवनवेशं प्रदेशलेशं परित्यज्य योजनव्यज्यविस्तारप्रशस्तभाण्डीरतलमण्डलं एवाधिष्ठाय विहारनिष्ठाः क्रीडापणस्य स्पृहयाय्या जयाय्या गृहयाय्यास्तृणलोभाविष्टतया वृक्षषण्डाद्विप्रकृष्टां अपि यमुनाच्छानच्छमुञ्जाटवीं प्रविष्टानां अन्धीभूतानां पादबन्धनानां अन्वेषणाद्विश्लेषं आजग्मुः । ततः कथं अप्यवधानतः प्रनष्टचित्ततया स्पष्टकष्टचित्ता रंहसा सङ्घशः सभयं

ह्वयन्ते स्म । \[२८\] नूनं देशाधिपतिनिदेशतः सदेशं आगता एव केचित्क्रूरा गा दूरगा विदधुरिति च ध्यायन्ति स्म ।



\[२९\] ततश्च गवां खुरादिचिह्नैरह्नाय तासां अध्वानं लब्ध्वा समस्ता एव ता हरिरह्वास्त, यथा



 कृष्णे तटाग्रं अधिरुह्य सुवर्णवर्ण

 वल्गूत्तरीयं अनुघूर्ण्य वितीर्णहुतौ ।

 गावः प्रतिस्वं अभिनेदुरुदीर्णतापा

 गर्जत्तडिद्घनघनाघनतृष्णयेव । ।१,१६.२९ । । \[वसन्ततिलका\]



\[३०\] तदेवं यदालम्भि चास्तम्भि च नैचिकीनिचयस्तदानीं एव च दृष्टनिर्विलम्बप्रलम्बप्रलयचराः कंसचरा लब्धावसरा मुञ्जाटवीं उद्भटचेष्टतया वेष्टयित्वा निर्निवारणकृपीटकारणवृष्टिं झटिति तादृशदुष्टवौषट्कारास्पदतद्विलक्षणतेजसि तस्मिन्प्रतिपक्षताकल्पनया निसृष्टवन्तः ।





\[३१\] या खलु ज्वालकलयापि सर्वं रोषादोषामास कल्पं इति प्रज्वलति महाज्वलने पटपटायमानायां च महामुञ्जाटव्यां भीततयास्तव्यस्तचालास्ते गोपालाः सखिवलयारामतया कलितकेलिजालाविह रामगोपालावेव भूरिदूरतः शरणतया समुपाजग्मुः । तत्र च



 दावाग्निं दृष्ट्वा ते यदपि हरिरक्षापरतया

 समीयुर्वैयग्र्यं तदपि निजरक्षां अवृणुत ।

 प्रसक्तिस्तस्येत्थं किल भवति सा चेदुयते

 तदा शक्तिश्चास्य प्रभवति यथेच्छं मुहुरिति । ।१,१६.३० । । \[शिखरिणी\]

यथा

 कृष्ण कृष्ण महावीर्य हे रामामितविक्रम ।

 दावाग्निना दह्यमानान्प्रपन्नांस्त्रातुं अर्हथः । ।\[भ्P१०.१९.९\] इत्यादि



\[३२\] तदेवं दूरागतानां कार्पण्यपण्यभणितश्रवणं आरभ्य तस्मादभ्यासगतानां अपि भयं उपलभ्य श्रीमान्कृष्णस्त्विदं ससंरम्भं भावयामास



 आत्मनोऽ प्यलं अमी मम प्रिया

 हा दवं प्रति दवं समिय्रति ।

 गीर्णं एव करवाण्यमुं ततः

 को यमः क इह वा भवेद्हरः । ।१,१६.३१ । । \[रथोद्धता\]



\[३३\] किन्तु मया वैश्वानरनिगरणं न सोढुं परिवृढा भवेयुरेते इति विचिन्त्य प्रोवाचमा भैष्ट नेत्रपुटं त्वनुद्घटितं घटयत इति ।



\[३४\] निमीलद्विलोचनेषु च तेषु तदावेशवशया कृतप्रवेशया योगमायया तत्कालकल्पितमहाजलधरकल्पापरशरीरस्तत्रत्येनानल्पेनाननेन तं अदुःखत एव सर्वं विभ्रक्षन्तं भक्षितवान् ।



\[३५\] तथा तदिच्छया सुधाचुलुकायमानं इत्येके । तयैवं चान्यदपि चकार । यदुक्तं



 ततश्च तेऽ क्षीण्युन्मील्य पुनर्भाण्डीरं आपिताः ।

 निशाम्य विस्मिता आसन्नात्मानं गाश्च मोचिताः । ।इति । \[भ्P१०.१९.१३\]



 अथ धेनुततिं विनिवर्त्य हरिर्

 बलयुक्ततया मुरलीं कलयन् ।

 सहचारिगणप्रथितात्मयशा

 व्रजं आगतवानहनि ग्लपिते । ।१,१६.३२ । । \[तोटक\]



 गवां धूलिर्नादः खुरघटितघट्टध्वनिघटा

 हरेस्तासां हूतिः श्रवणगणभिद्वेणुरणितं ।

 अमीभिस्ते कृष्टास्तरतमतया गोकुलजना

 न पृष्ठ्यं नाग्रीयं न समं अविदुर्न स्वं अपि । ।१,१६.३३ । । \[शिखरिणी\]



 यद्यपि बहुसङ्घट्टनधूलिध्वान्तं च सर्वत्र ।

 तदपि हरेर्मुखचन्द्रः प्रतिजनं आनन्दितं चक्रे । ।१,१६.३४ । । \[उपगीति\]



\[३६\] अथ पूर्ववन्मातरपितरादिरचितसुखवितरौ भ्रातरौ निजनिलयं प्रविविशतुः
| \[३७\] सखायश्च प्रलम्बदवानलकथाप्रथनया सर्वं विस्माययामासुः |



\[३७\] तदेतत्प्रोच्य समापनं आह स्म



 ईदृशस्तव गोपेन्द्र पुत्रः पुण्यकृतस्तवः ।

 प्रेमार्द्रः सुहृदां यस्तु दावाग्निं अपि पीतवान् । ।१,१६.३५ । । \[अनुष्टुभ्\]



इति श्रीश्रीगोपालचम्पूं अनु

प्रलम्बदवसंवर्तनिवर्तनं नाम

षोडशं पूरणम्

 | |१६ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(१७)**





***अथ सप्तदशं पूरणम्***





**वेणुशिक्षाच्छलेन प्रेयसीभिक्षा**







\[१\] अथ पूर्ववद्विलक्षणायां क्षणदासभायां समुत्कण्ठः स मधुकण्ठः कथयामास



\[२\] पूर्वपूर्वानुसारेण धेनुकवधानन्तरव्यवहारेण प्रेयसीनां प्रत्यहं एव वर्धमानाः कमलकलिकावदुत्कलिका मधुसूदनस्य बहिरीहितैर्दुरूहां स्पृहां बृंहयामासुः ।



\[३\] तत्रापि सर्वाधिकायाः श्रीराधिकायास्तु नितरां, तत्र तूपलक्षणतया श्रीराधामाधवयोर्वर्ण्यते



 प्रसङ्गेच्छा वीक्षास्पृहितं अनुषङ्गाभिलषितं

 पृथग्लोकद्वेषः प्रतिसमयं उद्वेगकलना ।

 इमे भावा युग्मे युगपदुदितास्तत्क्रमवशाद्

 अहो दूरस्थित्योरपि दयितयोरेकरुचिता । ।१,१७.१ । । \[शिखरिणी\]



 आदर्शाविव तौ स्वच्छौ सदाभिमुखतां गतौ ।

 राधामाधवयोर्भावौ मिथो भावानुपेयतुः । ।१,१७.२ । । \[अनुष्टुभ्\]



 भूयो भूयो दृश्यते यर्हि मूर्च्छा

 राधायां वा श्रीहरौ वा रहस्तु ।

 अन्योऽ न्यस्य स्फूर्तिरेवाप्तितुल्या

 कल्याणाय प्रायशः कल्पते स्म । ।१,१७.३ । । \[शालिनी\]



\[४\] तदेवं ताभिस्तस्यातिदुर्लभस्य स्पृहातिशयवाहितया नातिहितायां शरद्यतिवाहितायां मार्गशीर्षस्तु तासां पतिंमन्यगृहगमनाय मार्गशीर्षतां अवाप ।



\[५\] यत्र च कन्यानां मातरपितरेषु तद्दानाय पूर्वं एव स्वयं अनभिरुचितीकृतमुरजिदितरेषु, स्वप्नदोषादेवान्यत्रावगततद्वितरेषु, तत एव दुःखिततयानभिनन्दिततत्सम्बन्धिनिकरेषु, सम्प्रति तासां अतिदुःखशुष्कतादृष्ट्या भीतिपरेषु, तत एव तत्प्रस्थापनायां स्थगितान्तरेषु लोकधर्मविगानलब्धदरेषु च, घूर्णितचित्ता पूर्णिमा तदिदं निर्दिदेश



\[६\] भवन्तस्तावत्तटस्थीभवन्तस्तिष्ठन्तु, वयं एवामूरनुनीय तत्तद्गृहं उपनीय तत्तत्प्रक्रियां क्रियाविषयीकरिष्यामः इति ।



\[७\] अथ जन्यंमन्यांस्तेषां अनादरं अवधाय मन्युं मन्यमानान्स्वयं एव सा देवतादिमान्या साम्ना सम्मान्य यथा स्वमनीषितं एवाङ्गीकारयाञ्चकार ।



\[८\] कन्यास्तु ता धन्या वरंमन्यालयान्तःप्रयाणं तत्र च लब्धतदञ्चलन्यासनिजाञ्चलताद्यन्यायं असम्मन्यमाना बभूवुः ।



\[९\] अथ ताः सा शपथप्रथनया तदालयेष्वसम्भवं अपीष्टलम्भनं अनिष्टविप्रलम्भनं च विश्रम्भविषयं विधाय दुःसहनानाध्यवसायाद्विष्कम्भ्य गमनकर्मणि लम्भ्यमानाः पथि तु स्वमायया गोपयन्ती तत्र तत्सदृगन्याश्चारोपयन्ती तत्तन्निर्वाहयामास । पश्चादेव च तास्तत्र वासयामास । तास्तु तत्र च परमत्रस्ता बभूवुः, यतः



 यासां देहोऽ प्येष बन्दीगृहाभः

 कृष्णालाभाद्गोपिकानां बभूव ।

 तासां गेहं पैतृकं शर्मणे किं

 यद्येवं धिक्श्वाशुरं वह्निरेव । ।१,१७.४ । । \[शालिनी\]



 अप्यनुकूलं यासां प्रतिकूलं स्याद्विदूरगे कृष्णे ।

 तासां प्रतिकूलं तु स्फुटं एवासीत्कुकूलतल्पाभं । ।१,१७.५ । । \[गीति\]



\[१०\] तथापि पौर्णमासी तास्तत्तद्गेहमध्यं अध्यासीना विधाय यदा चलितुं उद्यतासीत्तदामूः पुनर्विचप्रचां आप्ता निश्चप्रचाकृते तदिदं आदिष्टवती, यदा भवतीभिः स्वमर्यादालोपस्तर्क्यते, तदा प्रपलाय्य स्थीयतां । समाधानं पुनः कयाचिद्विद्ययास्माभिरेव विधातव्यम्, सहसा पलायनधाम च तत्र तत्र विधातव्यं इति ।



\[११\] तदेवं राजकारागृहाद्वैरिकारागृह इव पितृगृहात्तत्र गत्वा वसन्तीषु,



 यावानजनि निरोधस् तावत्युत्कापि संववृधे ।

 कृष्णप्रेमवतीषु श्वासानिललीनतां याता । ।१,१७.६ । । \[उपगीति\]

 यद्यपि मनसि समिद्धा हरिपरिरिप्सा तथापि ताभिः सा ।

 आव्रियते स्म विचारैस् ततिरिव वह्नेः सदिन्धनप्रकरैः । ।१,१७.७ । । \[गीति\]



\[१२\] तच्च श्रीराधाप्रधानतया वर्ण्यते, यथा



 पीयूषच्छविधारिहारिकिरणः सर्वत्र शश्वज्जडी

 भावप्राप्तिगुणः सदार्द्रहृदयः सद्भ्रूचकोरीगतिः ।

 सोऽ यं हन्त मया कथं हरिरहो तत्प्राणया त्यज्यतां

 धर्मो गच्छति किन्त्वधर्मपदवीं रुद्ध्वा च मानक्षयां । ।१,१७.८ । । \[शार्दूलविक्रीडित\]

\[१३\] श्रीकृष्णस्य च भावना, यथा



 मदेकचेतो मत्प्राणा राधान्यवशतां गता ।

 यां स्मरन्मम हा चेतश्चेतनां आवरिष्यति । ।१,१७.९ । । \[अनुष्टुभ्\]



ततश्च

 राधां तथा स्मरन्कृष्णः स्निग्धं रागि विलोचनं ।

 कियन्त्यहानि मार्ष्टि स्म हन्त हारिद्रवाससा । ।१,१७.१० । । \[अनुष्टुभ्\]

\[१४\] मिलनायातिवैयग्र्यं च



 धर्मातिक्रमि चित्तं कथं अधिमित्रं च तत्प्रकाशते? ।

 इति हरिरुपचितयुक्तिर्युयोज दूत्याय केवलां दृष्टिं । ।१,१७.११ । । \[गीति\]



\[१५\] इदं एव वक्ष्यते ताभिः



 शरदुदाशये साधुजातसत्

 सरसिजोदरश्रीमुषा दृशा ।

 सुरतनाथ तेऽ शुल्कदासिका

 वरद निघ्नतो नेह किं वधः? । ।\[भ्P१०.३१.२\] इति ।

यतः

 कृष्णस्यान्यत्र दृक्प्रान्तः सद्भिः शास्त्रफलं स्मृतं ।

 हन्त तासु पुनः सोऽ यं एभिः शस्त्रफलं मतं । ।१,१७.१२ । । \[अनुष्टुभ्\]



ततश्च

 रात्रिन्दिवं वसति चेतसि हन्त भाव

 ज्वाला हरेरुत तदीयरमागणानां ।

 सन्ध्याद्वये व्यतिविलोकसुखाज्यसिक्ता

 साग्निद्विजालय इवाग्निततिः समिद्धा । ।१,१७.१३ । । \[वसन्ततिलका\]



तत्र च

 गोष्ठाद्वनं प्रविशतो वनतश्च गोष्ठं

 लोकेन लोकनकृते सह माधवेन्दोः ।

 सम्भूय सङ्गतवतीषु च तत्प्रियासु

 राधा जयत्युडुषु पौर्णिमराधिकेव । ।१,१७.१४ । । \[वसन्ततिलका\]



\[१६\] तत्र च प्रगेतनवनप्रस्थाने



 मिथ्याहासानकुरुत हरिः स्पृष्टपार्श्वस्थहस्तं

 वीक्षां वक्रप्रणयवलितां अर्धं अर्धं वितेने ।

 आश्लेषाद्यं विहरणगणं मित्रवर्गेषु चक्रे

 दूरे गत्वाप्यहह मुरलीसंविदः संव्यधत्त । ।१,१७.१५ । । \[मन्दाक्रान्ता\]



\[१७\] इदं एव च ताभिर्वक्ष्यते,

 प्रहसितं प्रिय प्रेमवीक्षितं

 विहरणं च ते ध्यानमङ्गलं ।

 रहसि संविदो या हृदिस्पृशः

 कुहक नो मनः क्षोभयन्ति हि । ।\[भ्P१०.३१.१०\] इति ।



\[१८\] अथ सायन्तनागमने तु



 यदा वा गोष्ठं सम्प्रविशति तदा च भ्रमरकैर्

 वृतं वक्त्राम्भोजं धनखुरपरागैर्वलयितं ।

 अमूषां नेत्रालिष्वभिमुखतया दर्शयति तन्

 मिलत्पाशं यन्त्रं मदनरचितं बन्धुं इव तान् । ।१,१७.१६ । । \[शिखरिणी\]



\[१९\] एवं एव च ताभिर्वक्ष्यते



 दिनपरिक्षये नीलकुन्तलैर्

 वनरुहाननं बिभ्रदावृतं ।

 धनरजस्वलं दर्शयन्मुहुर्

 मनसि नः स्मरं वीर यच्छसि । ।\[भ्P१०.३१.१२\] इति ।

\[२०\] एवं अहरहरपि परस्परं स्पर्धयेव वर्धमानतया तासां उत्कलिकाः कलितमधुमाधवाधिकलाव्याकुलताकुलतां कलयामासुः ।



\[२१\] यथा वर्णितं प्रलम्बवधवासरसम्बन्धिसन्ध्यां अनुसन्धाय,

 गोपीनां परमानन्द आसीद्गोविन्ददर्शने ।

 क्षणं युगशतं इव यासां येन विनाभवत् । ।\[भ्P१०.१९.१६\] इति ।



\[२२\] अस्य चाभिधेयं इदम्,

 तासां कृष्णावलोके प्रमदसमुदितिर्न स्वरूपेण वक्तुं

 शक्या किन्तु स्वकार्यस्फुरणपदतया किञ्चिदुद्देशं आप्ता ।

 तद्विश्लेषे यथासां युगशतकदशां याति कालः कलाख्यस्

 तद्वत्तस्यानुषङ्गे युगशतं अपि तद्भाति शश्वत्कलाभं । ।१,१७.१७ । । \[स्रग्धरा\]



 कलापि यदि विश्लेषे युगानां शततां गता ।

 रात्रिन्दिवीयसङ्ख्यायां तदा शङ्कामहे वयं । ।१,१७.१८ । । \[अनुष्टुभ्\]



\[२३\] एवं सायम्प्रातिकावलोकनवलतः कथं अपि निदाघेऽ पि क्षपिते मयूरान्मदयित्नूनां गदयित्नूनां च स्तनयित्नूनां समागमः संवृत्तः । यथा



 अकुण्ठां उत्कण्ठां निरवधि वितर्क्यालिविततिर्

 यदा तासां अग्रे हरिपरिचितं वृत्तं अरुणत् ।

 तदा वर्षा जातास्तडिदनुगताम्भोदवलिताः

 प्रतीपाभाः कृष्णस्फुरणं अधिकं हा विदधिरे । ।१,१७.१९ । । \[शिखरिणी\]



 नूनं निदाघेन विभूय जज्ञे

सन्तप्तिरासां हरिरागिनीनां ।

 वर्षासु शाम्येदिति सङ्गिनीनां

निर्णीतिरासीद्विपरीतरीतिः । ।१,१७.२० । । \[इन्द्रवज्रा\]



 वर्षा द्वितीया दधिरेऽ क्षिनीरैर्

 अन्तः स्फुरत्कृष्णघनाभिराभिः ।

 इत्थं निनिन्दुः किल ते रुवन्तः

 स्वाजीव्यवर्षानुगताः प्लवाद्याः । ।१,१७.२१ । । \[इन्द्रवज्रा\]



 कलापां आसुरेतासु कलापाश्च कलापिनां ।

 स्मरार्धचन्द्रबाणाभा यत्रैके भान्ति चोन्मुखाः । ।१,१७.२२ । । \[अनुष्टुभ्\]



 वर्षाः शीतलताकरैर्निजगुणैरासां मनःशान्तताम्

 आनेतुं किल यद्यदत्र विदधुः सर्वं च तत्प्रत्युत ।

 द्वेषं ता बत मेनिरे यदनु च प्राणालिभिः शङ्कितं

 हन्त द्विष्टसुहृद्दशेयं उदिता हा हा विधेः का गतिः? । ।१,१७.२३ । । \[शार्दूल\]



\[२४\] तत्र च गृहनिगृहीतानां तासां मनःकथा, यथा



 खर्जरादिफलैः सुकन्दवलितैर्मित्रैः समं प्रावृषि

 प्राञ्चद्वृष्टिजवारिवारिणि तरुक्रोडेऽ शनक्रीडनं ।

 नीरप्रान्तशिलासु तासु दधियुग्भिप्सादि सम्भोजनं

 दूराद्धेन्वनुहूतिरप्यघजिता नश्चित्तं उल्लुञ्चति । ।१,१७.२४ । । \[शार्दूल\]



यत्र च,

 घनागमघनागमे विरमिताजितोन्मीलने

 समस्तजनशर्मदाः सपदि खञ्जरीटेक्षणाः ।

 अमूः शुचिरुचिश्रिया स्वहृदि कृष्णभावं गता

 हरिव्रजनवप्रियास्तमसि लीनतां आगताः । ।१,१७.२५ । । \[पृथ्वी\]



\[२५\] अत्र तासां त्रासवचनम्



 इरंमदरदास्तेऽ मी नीरदा अपि सर्वदा ।

 चर्वन्ति क्षौणिपृष्ठस्थान्गर्जन्ति किल गर्वतः । ।१,१७.२६ । । \[उद्गीति\]



\[२६\] अहो, चित्रीयते सेयं प्रेमगतिवैचित्री यतस्तादृशि च तद्वृत्ते कदाचिदानुकूल्यस्पृशीव श्रीराधास्तुतीनां आधारता दृश्यते । \[२७\] यथा तस्यास्तत्पश्यन्त्या भावनेयम्



 अयि तडित्त्वं असौ क्व नु किं तपः

 कियदहो कृतवत्यसि तद्वद ।

 यदिमं अम्बुधरं हरिवक्षसस्

 तुलितं आलि गता रमसे सदा । ।१,१७.२७ । । \[द्रुतविलम्बिता\]



\[२८\] यत्र च प्रमादतः सा किञ्चन प्रोच्यापि सख्यां अपि सङ्कोचादन्यथा प्रखापयामास



 अहह पश्यतः कृष्णघनाघनं

 प्रसजती चपला खलु खेलति ।

 स्मरसि किं नु हरेः स्मरकौतुकं?

 नहि नहीदं ऋतोर्गुणवर्णनम्! । ।१,१७.२८ । । इति । \[द्रुतविलम्बित?\]



कदाचिच्च

 मेघागमसमयेऽ स्मिन्नधिगतहरिता दृशां सम्पत् ।

 हरये स्पृहयसि राधे नहि नहि शाद्वलविभूतये द्विषति । ।१,१७.२९ । । इति । \[उद्गीति\]



\[२९\] अथ श्रीकृष्णस्य दिग्दर्शनं, यथा



 शिखण्डिनां या कलनृत्यमाधुरी

 शिखण्डचूडस्य सदातिशर्मदा ।

 न सानुसन्धानं इता तदस्तु यन्

 मूर्ध्नः शिखण्डं च जगाम विस्मृतिं । ।१,१७.३० । । \[उपजाति १२\]



\[३०\] तदेवं सुष्ठु चापष्ठुतां अनुष्ठाय गतायां प्रावृषि शरदपि, यथा



 आगमिष्यति शरद्भुवि द्यवि

 स्वच्छतां विदधतीति चिन्तितं ।

 हन्त ताभिरुदये तदीयके

 स्वं दधे द्विगुणभावनाविलं । ।१,१७.३१ । । \[रथोद्धता\]



 सतडिद्वारिदवृन्दं निरीक्ष्य पूर्वं यदेव या तप्ता ।

 तदपश्यन्त्यपि सेयं सम्प्रति राधा भृशं दूना । ।१,१७.३२ । । \[आर्या\]



\[३१\] तत्र च राधाकृष्णयोर्नखलिपिवलयितकिसलयदलद्वयगतं पद्यद्वयं वायुना परस्परं नीतं । तद्, यथा



 तडितः पुण्यशालिन्यः सदा या घनजीवनाः ।

 तेन सार्धं अदृश्यन्त, नादृश्यन्त च तं विना । ।१,१७.३३ । । \[अनुष्टुभ्\]



 आवृतिं अजहादिन्दुर् विलसति हंसश्च नीलकञ्जं च ।

 वृन्दावनं अनु हा धिग्दैवं तत्तन्न दृश्यते तस्याः । ।१,१७.३४ । । इति । । \[गीति\]

 राधाकृष्णावित्थं अन्योऽ न्यं आप्तं

 दैवात्पत्रं शश्वदाश्लिष्य साश्रु ।

 अन्तःशून्यस्वर्णबिम्बान्तरुप्तं

 मध्ये हारं नायकं निर्मिमाते । ।१,१७.३५ । । \[शालिनी\]



\[३२\] अत्र सखीनां अपि स्विन्नता, यथा



 जलं कुमुदं अम्बुजं विधुरुचिश्च यस्यां शरद्य्

 अहो विकसदात्मतां अगमदाशु तस्यां अपि ।

 मनो नयनं आननं दशनकान्तिरासां पुनः

 सदा मलिनतां अगादिति किं आलिभिः सह्यताम्? । ।१,१७.३६ । । \[पृथ्वी\]



\[३३\] अत्र च वर्णितं लब्धवर्णैरपि,

 आश्लिष्य समशीतोष्णं प्रसूनवनमारुतं ।

 जनास्तापं जुहुर्गोप्यो न कृष्णहृतचेतसः । ।\[भ्P१०.२०.४५\]



यतः

 सौन्दर्यं तन्नीलिमासौ द्युतिः सा

 लावण्यं तत्ते च लीलाविलासाः ।

 पीयूषश्रीण्यङ्गसङ्गे प्रियाणां

 विश्लेषे तान्येव हालाहलानि । ।१,१७.३७ । । \[शालिनी\]



ततश्च

 हरेर्गन्धवहान्सर्वे जगत्प्राणतया विदुः ।

 तद्वियोगेन तु क्षामा रामास्तानाशुगाख्यया । ।१,१७.३८ । । \[अनुष्टुभ्\]



\[३४\] तदेवं यद्यप्युत्कण्ठायाः परमकाष्ठा जाता, तथापि काचिदपि काञ्चित्प्रति न प्रकाशयामास । अधर्मेणापि तं भजानि, इति यथा तास्तथा कृष्णोऽ पि तत्र ता निर्विद्या निर्विद्य खिद्यते स्म ।



\[३५\] कृष्णस्तूपयान्तरं अपश्यन्नेत्रविक्षेपवेत्रविक्षेपवित्रस्तानां अपि तासां वश्यतां अयातानां आवश्यकतद्भावनाय वंशीशंसनविशेषं अभ्यस्यति स्म । \[३६\] यथैव वक्ष्यते तत्र तत्र तदेवालक्ष्य ताभिः वेणुवाद्य उरुधा निजशिक्षाः इति । \[भ्P१०.३५.१४\]



\[३७\] अथ प्रथमतस्तन्मना निजाग्रजन्मना युगलीभूय मुरलीकलीं आवर्तयति स्म
| \[३८\] तत्र तु यदा समुद्दीपितभावान्तरे वनान्तरे गोचारणे सर्वमनसोऽ प्यगोचरान्सहचरान्विस्मापयन्नतिकान्तगुणव्रजेन निजाग्रजेन सह स्वयं अहरहः सहर्ष उत्कर्षं प्रवीणयन्वेणुशिक्षां ईक्षयां आस, | | \[३९\] तदा तासां तद्रूपस्फूर्तिरतीव पूर्तिं आयाता |



\[४०\] सा च यथावदेव, यतस्तस्य भाववैभवस्य स्वभाव एवायम्, यद्दूरतश्च स्वविषयं विषयीकरोति । तथा हि



 अनुमानगता तासां अर्थापत्तिः प्रतीयते ।

 यतः कृष्णस्य दयितास्ता एव न्यायपण्डिताः । ।१,१७.३९ । । \[अनुष्टुभ्\]



\[४१\] तत्र याः पुनरतीव स्निग्धतादिग्धहृदयास्तद्दुःखतः शुष्कतां अवापुर्न तु पुनः स्वकदुःखं पुष्कलं मेनिरे ।



\[४२\] यथा राधाया विशाखा ललिता पर्यायानुराधा च, चन्द्रावल्याः शैव्या पद्मा चेत्यादयः । तासु तु ताः स्वमात्रनिष्ठतां निष्टङ्क्य स्वयं एव ससौहार्दं निजहार्दं आवेदयाञ्चक्रुः । तथापि तत्र प्रथमं रामसहिततापिहितं एव तं लुप्तवर्णपदं वर्णयामासुः ।



\[४३\] तत्र गीतं, यथा



रामो रामानुज इति युगलं ।

कृतनटवेषतया पटु राजति गायति सखिगणयुगलं । \[ध्रुव\]

सरसरसालजपल्लवतल्लजपल्लवितामलशीर्षं ।

नवयौवनवनबीजाङ्कुरं इव धावयदतनुचिकीर्षं । ।ब् । ।

वाञ्छितपिञ्छावलिपरिलाञ्छितमणिनिचयाञ्चितकेशं ।

दधदिव हरिधनुरनुगततारावलिवलिताम्बुदलेशं । ।च् । ।

वलयितनवदलदुत्पलकर्णिककर्णयुगाद्भुतशोभं ।

लतिका कासाविति विस्मयकृति मधुकृति विनिहितलोभं । ।द् । ।

हस्तकमलं अभि कमलविघूर्णनरमणकलारमणीयं ।

मधुपगणं प्रति मधुकणवर्षणं अकृत यतः कमनीयं । ।ए । ।

मालामालापरिमलबलिबलिवपुरलिवलितसदेशं ।

अलिझङ्कृतिनुतिकोलाहलवहबहुलकुतूहलवेशं । ।फ़् । ।

सितं असितं वपुरसितं पीतं वसनं यस्य च गीतं ।

तदिदं यदि गोकुलं अनु गोकुलं अयति तदाघं अतीतं । ।ग् । । । ।१,१७.४० । ।
| इति |



\[४४\] अपि तु तस्य गोकुलसदेशप्रदेशप्रवेश एव सर्वेषां अभिनिवेशहेतुः, यतः

 चक्षुर्भाजां फलं इदं अहो यद्व्रजस्य प्रवेशे

 गोभिः साकं सखिवलयितं दृश्यते भ्रातृयुग्मं ।

 युग्मे तस्मिन्लघुरिह मुखाम्भोजं अस्मिन्मुरल्या

 दीप्तिः किञ्चिन्निगमनकलाशालि नेत्रं च तत्र । ।१,१७.४१ । । \[मन्दाक्रान्ता\]



\[४५\] अत्र चैव ध्वनितम्



 धामागतस्य समये सखिधेनुसङ्गि

 सङ्गायतो विहरतो हरतश्च तस्य ।

 किञ्चिद्विमृग्यदिव चञ्चलताञ्चितारं

 हाराणिनेत्रं अनु विध्यति मानसं नः । ।१,१७.४२ । । \[वसन्ततिलका\]

तस्मात्

 सा किल कुलजा कुलजा नयने तस्याः परं नयने ।

 वेणुविनोदी मदनः स भवति यस्याः स्वयं मदनः । ।१,१७.४३ । । \[उपगीति\]



\[४६\] तदेवं अघदमनेन तासां क्रमपरम्परातः परस्परं स्वविषयाभिलाषव्यञ्जनासञ्जनं किञ्चिल्लज्जापर्ययं आचर्य तादृशरम्यस्वविद्याबलतारतम्यविदुरतया विदूरतोऽ पि तं अवधार्य परपरतः परार्ध्यं समर्ध्यमानां पुनर्वेणुशिक्षां विलक्षणीकुर्वता सङ्कर्षणः केवलं लक्ष्याय कल्पयाञ्चक्रे । यत्र हि सर्वं एव युगपन्मुग्धतादिग्धं बभूव ।



\[४७\] यत्र श्रीव्रजदेवीभिरपि निजभावव्यक्तिं शङ्कमानाभिः सङ्कर्षणं लक्ष्यं विधाय तद्वर्णयामासे, यथा



 वेणोः शिक्षां अथ रचयतोर्धेनुरक्षादिलक्ष्यान्

 नानारण्यं प्रति विहरतोर्बिभ्रतोर्यष्टिरज्जू ।

 स्तम्भं लोले चलनं अचले कुर्वतोरत्यपूर्वं

 भ्रात्रोरासीद्बत तनुभृतां धर्मतो वैपरीत्यं । ।१,१७.४४ । । \[मन्दाक्रान्ता\]



\[४८\] अत्र चैवं ध्वनितम्



 नूनं एवं विदधतोः सर्वेषां धर्मपर्ययं ।

 कृष्णोऽ मूलं असौ चास्मद्धर्मं उन्मूलयिष्यति । ।१,१७.४५ । । \[अनुष्टुभ्\]

\[४९\] तदेवं भ्रातृभ्यां सङ्गाने युगपदेव सर्वेषां मोहनं ऊहमानेनानुजेन विचारितम्\[५०\] हन्त तासां एव मोहनाकर्षणे सुष्ठु ममाभीष्टे, तत्रापि राधाभिधायाः । तस्मात्पृथग्भवन्पृथगेव यथा जीवानां जातिर्यथायुक्तं तयोर्द्वयं एकं वा वहति, क्रमशो व्यक्तिरपि, तथा शिक्षार्थं प्रयतिष्ये । तच्च तत्तन्मात्रातिशयिताभीप्सितस्वरादिमर्मसमुद्भावनया सम्भविष्यति इति ।



\[५१\] तदेवं विचारयता तेन परीक्षापर्यालोचनार्थं उत्तरं उत्तरां वश्यतां अतीततराण्यवराणि सत्त्वानि क्रमशः स्ववशतां आनीतानि, तथापि तत्प्रेयसीभिश्चित्तक्षोभमात्रं तु लेभ एव ।



\[५२\] तत्र यथा प्रथमतो गाः प्रति तद्गानं अवकर्णितम्, तथा वर्णितम्, यथा



 हरेर्वक्त्रं वेणुध्वनिमिषतया वर्षति सुधां

 पिबत्येतां गव्या यदनु रसनाकर्णयुगलं ।

 अहासीत्प्रस्तब्धा निजविषयं अन्या तु रसना

 किं एतत्किं नैतद्भवति किं इवैतत्किं इति वा । ।१,१७.४६ । । \[शिखरिणी\]



\[५३\] अत्रापि ध्वनितं इदम्



 गवां अस्माकं च श्रवणं अनु वेणोः समदशा

 यदप्येषा जाता तदपि किल भेदो विलसति ।

 अमूस्तद्वक्तेन्दुं सपदि कलयन्ति प्रतिपदं

 वयं नैतद्विद्मः क्व भवति युगे तस्य कलनं । ।१,१७.४७ । । \[शिखरिणी\]



\[५४\] अथापरेद्युश्चापरां शिक्षां अधिकृत्य वन्यान्यपि सत्त्वानि समाहृत्य मोहितानि, यथा



 वंशः सोऽ यं तु वीतंसः कंसशत्रोरितीयते ।

 तेन शंसनतो यान्ति विध्वंसं मृगपक्षिणः । ।१,१७.४८ । । \[अनुष्टुभ्\]



\[५५\] तदपि ताभिरुद्भावितम्, यथा



 वृन्दारण्यं प्रथयति भुवः कीर्तिं अत्र स्वयं हि

 श्रीमान्कृष्णो विहरति पदाम्भोजलक्ष्मीं वितन्वन् ।

 वेणोर्वाद्ये नटनघटनं बर्हिणः सभ्यभावं

 वन्याः सर्वे ययुरिति सदा रङ्गतां यज्जगाम । ।१,१७.४९ । । \[मन्दाक्रान्ता\]



\[५६\] अत्र चेदं ध्वनितम्



वृन्दारण्यस्य पुण्यं व्रजितुं इह न नः शक्तिरस्तीति चास्तां

यद्बर्ह्याद्याश्च भान्ति प्रतिपदसुकृतप्रोदयादस्मदर्ह्याः ।

गृह्याणां गृह्यकाः स्मः स्फुटं इह तदलं गृह्यकेभ्यश्च गर्ह्यास्

ते तस्य स्वैरं ईक्षां विदधति न तदाभासं अण्वप्ययाम । ।१,१७.५० । ।\[स्रग्धरा\]



\[५७\] अथ दिनान्तरेऽ पि तेभ्यो विच्छिद्य हरिण्यस्तथा कृताः । तच्च पूर्ववत्ताभिर्वर्णितम्



 आश्चर्यं सखि कृष्णसारदयितावृन्दं मिलद्भर्तृकं

 जात्या मूढं अपि व्यतीत्य भवतीरप्येवं ईहां दधे ।

 श्रुत्वा वेणुकलं हरिं प्रति गतिस्तद्रूपतश्चित्रता

 तस्याप्यर्चनं उल्लसत्प्रणयतस्तत्रापि नेत्राञ्चलैः । ।१,१७.५१ । । \[शार्दूल\]



\[५८\] ध्वनितं अपीदम्



 वयं जात्या नार्यः पुरुगुणवतां आदृततमास्

 तथा भर्तारस्तत्प्रणयनयसिद्धव्रजभुवः ।

 हरिण्यो नेदृश्यस्तदपि पतिभिस्तं ययुरहो

 धिगस्मान्दुष्पुण्या दधिम नहि तासां अपि तुलां । ।१,१७.५२ । । \[शिखरिणी\]



\[५९\] दिनान्तरे तु विशिष्य विहङ्गमास्तथाभावं गमिताः, तत्र च ताभिरभिहितं,



 अस्मिन्वने तु विहगा मुनयः प्रदिष्टाः

 कृष्णस्तु तद्गुरुरिति प्रततं प्रतीमः ।

 नैवान्यथा तदमुना किमपि प्रगीतं

 मौनव्रतेन शृणुयुः परितो निविष्टाः । ।१,१७.५३ । । \[वसन्ततिलका\]



\[६०\] अत्र तु सनिर्वेदं ध्वनितम्



 यस्मादसौ मुनिस्ते च मुनयः सर्वतः स्थिताः ।

 तस्मात्काञ्चित्स्पृहां अत्र नाञ्चितां कर्तुं अर्हथ । ।१,१७.५४ । । \[अनुष्टुभ्\]



\[६१\] अथ दिनान्तरे देव्योऽ पि तथा कृताः, तत्र ताभिर्वर्णनं, यथा



 वेणूद्गानगुणेन तस्य परितः कृष्टे विमानोत्करे

 देव्यो रूपविलासमोहनकलां आसाद्य मोहं गताः ।

 यत्रेदं न विदुः किं एतदभितः पूर्वं श्रुतं वीक्षितं

 वेति स्रस्तं अभूत्कचादि किं उ वा नैवेत्यपि प्रायशः । ।१,१७.५५ । । \[शार्दूल\]



\[६२\] अत्र च ध्वनितम्



 हन्त देव्योऽ पि यत्रैतां अवस्थां आपुरञ्जसा ।

 तदीयव्रजभूबाला वराक्यस्तत्र का वयम्? । ।१,१७.५६ । । \[अनुष्टुभ्\]



\[६३\] तदेवं चेतनांस्तथा वितथचेतनान्विधायाचेतनानपि चेतनानिवाचरितुं आरभते स्म । अचलमर्यादया पर्याप्ताः स्फुटं अमूराक्रष्टुं अचेतनतां अतिक्रम्यापि दुःशका इति ।



\[६४\] तत्र नदीचरितं ताभिरेवं विचारितम्



 द्वीपिन्यः श्रवणेन वेणुरणितेः स्तम्भं गताः सभ्रमाः

 फुल्लत्पूरतया स्फुरद्घनरसा हंसादिगीःशिञ्जिताः ।

 उन्मर्याददशां इता मुररिपुं दूरेऽ भिसृत्यागता

 भङ्गालोलभुजैः सरोजवलयस्तस्याङ्घ्रियुग्मं दधुः । ।१,१७.५७ । । \[शार्दूल\]



\[६५\] अत्र चेदं ध्वनितम्



 नद्यः सिन्धुपतिव्रता हरि हरि प्रत्यक्तमर्यादिकास्

 तं विद्रुत्य मिलन्ति चेदहह का दीनास्तदानीं वयम्? ।

 किन्तु स्वैरं अमूरुदूढसुकृता नास्मासु तत्तुल्यता

 स्वल्पापीति निवृत्तिरेव सुखतो युक्ताथवा दुःखतः । ।१,१७.५८ । । \[शार्दूलविक्रीडितम्\]



\[६६\] दिनान्तरे चाम्भोदवर्णनं, यथा



 मुरारेरम्भोदः सुहृदिति न वा केवलरुचा

 स्वसादृश्यात्किन्तु व्यतिकृतहितत्वादपि सदा ।

 असौ मल्लारेण प्रबलयति तं वेणुजनुषा

 स चायं छायाभिः प्रशमयति तापं तदुपरि । ।१,१७.५९ । । \[शिखरिणी\]



\[६७\] अत्र च ध्वनिः



 हंहो पश्य जडोऽ पि वारिदचयः सर्वोपरि स्थाय्यपि

 च्छायाभिः स्वरसैश्च तं परिचरत्यन्तश्चरप्रेमतः ।

 कष्टं सुष्ठु वयं तदेकशरणप्राणस्थितिंमन्यता

 गण्यास्तस्य विना तु सेवनं अमूर्जीवाम धिग्जीवितं । ।१,१७.६० । । \[स्रग्धरा\]



\[६८\] अहो, शिलामय्यपि शैलजातिः सुखं एवं भजते, यथा



 श्रीमान्गोवर्धनाद्रिः स्फुटं अयं अभितः श्रीहरेर्दासवर्यः

 कृष्णे रमेण यस्मात्तं अनु मुरलिकावादनायाधिरूढे ।

 लब्धैर्यः सात्त्विकाभैश्चरणसरसिजस्पर्शजैरङ्कुराद्यैः

 सर्वाङ्गीनद्रवैरप्यनुगसखिधनं सेवते तं चिराय । ।१,१७.६१ । । \[स्रग्धरा\]



आस्तां गोवर्धनाद्रेः पुलकमुखदशा श्रूयतां अन्यदेतत्

चित्रं चेन्न प्रतीतिर्भवति किल गिरौ दृश्यतां चापरत्र ।

यः स्निग्धत्वं समन्ताद्दधदिह मुरलीगानतश्चिक्वणाख्याम्

आगाद्यत्रास्ति साक्षि प्रतिपदं उदितं कृष्णमुख्याङ्घ्रिचिह्नं । ।१,१७.६२ । ।\[स्रग्धरा\]

\[६९\] अत्र चेदं ध्वनितम्



 महतां पदवीं आप्तुं वाञ्छा यद्यपि धृष्टता

 तथाप्यनुगतिस्तेषां भाति चेदस्ति दृष्टता । ।१,१७.६३ । । \[अनुष्टुभ्\]



\[७०\] तदेवं तासां अतस्मिंस्तद्भावनां भावयन्नुन्माददशावशतां परिकलय्य विह्वलहृदयः सदयतया स मधुकण्ठः क्षणं गद्गदकण्ठः संवस्त्रितमुखः समस्तमन्युन्यस्तनिजासुखः पुरु रुरोद, अनूदितवांश्च श्रीराधानिबद्धं अबद्धं पद्यं एकम्



वेणोः पुण्यं अतीव हन्त यदसावस्त्री च तस्याधरं

गोपीनां स्वं अपि ह्रियं परिहरन्शश्वत्पिबन्नर्दति ।

तृप्त्या छर्दिनिभादमुष्य रणितान्नद्योऽ पि फुल्लन्त्यमूर्

यद्वंश्या नगजातयोऽ पि मधुभिर्बाष्पं मदाद्बिभ्रति । ।१,१७.६४ । । \[शार्दूल\]



\[७१\] ध्वनितं चेदं



याचेऽ हं वंशदेहं न तु कुलजवधूदेहं आद्ये हि कृष्णस्

तृष्णग्भावेन सज्जन्बहुरुचि विहरन्दुर्लभः स्यात्परत्र ।

वंशीभावे चिदंशप्रशमनवशताविस्मृतात्मा यदि स्यात्

तेन ज्ञायेय सेयं मम विरहदुता दारुतां आगतेति । ।१,१७.६५ । । \[स्रग्धरा\]



\[७२\] ततश्चेतसि चेदं विचारितं



गण्डं चुम्बसि कुण्डलस्थं अकरि त्वं तस्य वंसि त्वं अप्य्

आस्यं प्रेक्षि तथाङ्गं अङ्गं असकृन्माले त्वं आलिङ्गसि ।

तद्युक्तं यदतीतसर्वविधिका यूयं, वयं तु स्फुटं

हा तत्तद्विधिभाग्विचारहतकेनाभीप्सिताद्वञ्चिताः । ।१,१७.६६ । । \[शार्दूल\]



अहो सुमनसो मुक्ता वज्राण्यपि हरेरुरः ।

न त्यजन्ति वयं तत्र का वा स्मरवशाः स्त्रियः? । ।१,१७.६७ । । \[अनुष्टुभ्\]

 चेन्न सङ्गं अपरस्य विधत्ते

 श्याम एष न तु तर्हि दुन्ॐइ ।

 अङ्कपालयति हा गतशङ्कः

 सङ्गिनः कथं इदं कलयामि । ।१,१७.६८ । । इति । \[स्वागता\]



\[७३\] तदेतत्पर्यन्तं अन्तरस्पर्शिरागपरीते तस्य वेणुगीते कोऽ पि सम्भ्रमः सर्वं एव व्रजं निघ्नं कुर्वन्विघ्नं आचरति स्म । \[७४\] स तु प्रातः प्रस्तोष्यते । इत्यञ्जलिं बद्ध्वा पुनरुवाच



 अस्य त्वदीयकान्तस्य राधे जानाति कोऽ पि न ।

 प्रयासाभ्यन्तरस्थायित्वन्निमित्तप्रयासतां । ।१,१७.६९ । । \[अनुष्टुभ्\]



\[७५\] तदेवं कथायां समाप्तप्रथायां सर्वे यथा स्वस्वावासं आसन्नाः ।



इति श्रीश्रीगोपालचम्पूं अनु

वेणुशिक्षामिषप्रेयसीभिक्षा नाम

सप्तदशं पूरणम्

 | |१७ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(१८)**



***अथ अष्टदशं पूरणम्***



**गोत्रभिद्गर्वखण्डन**



**गोवर्धनगोत्रमानवर्धनम्**





 अथ प्रभाते सदसि व्रजेशितुर्

 महाप्रभावेषु विभातपङ्क्तिषु ।

 आनर्च्छ सामोदं उदश्रुकण्ठतां

 स स्निग्धकण्ठः कथयाम्बभूव च । ।१,१८.१ । । \[उपजाति १२\]



\[१\] अथ तस्मिन्नाश्विनावशेषे लब्धविशेषे यज्ञयोग्यवेशे व्रजाद्बहिः प्रदेशे सर्व एव पर्वणा सान्द्रानन्दव्रजा इव सप्रजाः व्रजेन्द्रादयः सम्भ्रान्ताशयप्रायतया चरन्तः सुरेन्द्रयागयोगं आचरन्तः स्थानादिसञ्चेष्क्रियमाणानादिशन्तः स्वस्ववसतिं विहाय वसतिं बहिर्वसन्ति स्म ।



\[२\] तदा च कदाचिदेकस्यां सन्ध्यायां गोचारणभूभागतः समागतः सङ्कर्षणसहचारितया लब्धहर्षः सकुतुकतृष्णः श्रीकृष्णस्तदीयचरितं आलोचितवान् । तत्रैव च प्रभूतकुतुकाकुतसम्भूततया वसति स्म ।



\[३\] तदपि च यदपि पूर्वपूर्वसंवत्सरेषु दृष्टं इत्यपूर्वदृष्टं न भवति, तथापि सम्प्रति प्रौढताप्रकाशतः शतमन्युं प्रति मन्युं जनयन्जनकादिषु प्रणयकोपं ज्ञापयन्नज्ञानत इव जिज्ञासाञ्चक्रे । यद्यपि शतपर्वपाणिरेवं गर्वायते, एते गोपालनकारकाः के वराकाः? निखिललोकलोकपालपालकस्य मम दक्षमुख्याः प्रजापतयः स्वीयमन्वन्तरपतिप्रभृतयः पृथिवीपतयः कमलजन्मजन्मप्रधाना मुनीशाना यजमाना विराजन्तेतरां इति, तथाप्येते मत्पितृपुरःसरास्तत्र भक्तिं अतिरिक्तीकुर्वन्ति इति ।



\[४\] अथ स्पष्टीकृतगौरवसौष्ठवं अन्तःकष्टपरामृष्टं पृष्टवान्



 कथ्यतां वः पितः कोऽ यं सम्भ्रमः समुपागतः? ।

 यज्ञार्थो यदि देवः कः? प्रमाणं किं, फलं च किम्? । ।१,१८.२ । । \[अनुष्टुभ्\]



\[५\] व्रजेश्वरे तु ज्ञानपूर्वकप्रश्नविज्ञानतस्तदभिप्रायं प्रायः प्रतिपद्य सद्यः प्रतिवचनं अदत्तवति, पुनर्लाल्यतोचितबाल्यतो दीनताधीनं इवोवाच



 यथा विधातुं भवतां तथा श्रोतुं च नः स्पृहा ।

 उभयेषां यतस्तत्र विशेषाश्रयतास्थितिः । ।१,१८.३ । । \[अनुष्टुभ्\]



\[६\] अथ, किं अस्माभिर्व्यक्तं वक्तव्यं गोत्रभित्सत्रं प्रति, किं वायं वत्सः प्रतिपत्स्येते इति विचिकित्सति तातपादे तदेव किञ्चिदतिरिक्तं व्यक्तं इव कर्तुं इच्छति स्म । \[७\] यथा च, तात, सर्वत्र निपुणानां वैज्ञानिकानां भवतां पुत्रा वयं न तावद्गोचारकतामात्रपर्यवसितपर्यालोचनाः, किन्तु किञ्चित्किञ्चिज्ज्ञाननीतिं धर्मरीतिं अपि प्रतिपद्यामहे इति व्यञ्जनया मञ्जु वदति स्म



 सर्वक्षेत्रप्राज्ञ एकः परात्मा

 तस्मिन्जीवाः सन्ति नैवातिभिन्नाः ।

 एतद्विज्ञाः साधवो विद्वदिज्यास्

 तस्मादेषां गोपनं नैव युक्तं । ।१,१८.४ । । \[शालिनी\]



 योगिनां मतं एतच्चेन्नीतिरप्यवधार्यतां ।

 उदासीनोऽ रिवद्वर्ज्यः सुहृदात्मैव सम्मतः । ।१,१८.५ । । यद्येष पन्था धर्मस्य सोऽ पि नास्त्यविचारतः ।

 तत्र यद्विदुषः सिद्धिर्भवेन्नाविदुषः क्वचित् । ।१,१८.६ । ।
धर्मो वैदिक एवेष्टौ लौकिकः क्वापि दृश्यते ।

 भवद्भिः कस्तयोरेष विशेषत्वेन सम्मतः? । ।१,१८.७ । । \[अनुष्टुभ्\]



\[८\] तदेवं स्वसुतस्य सुपर्वपतिमानचर्वणायाविर्भवन्तं सर्वमतज्ञतागर्वं अखर्वं आलोचयन्न्, अपूर्वतया भावनां कुर्वाणस्तेन च निजपक्षस्यापेक्षणीयतां लक्षयन्न्, इदं व्रजपतिरुपक्षिप्तवान्



 धर्मोऽ यं लौकिकस्तात यद्यपि स्यादथाप्यसौ ।

 युक्तत्वादपि चाम्नायादाम्नायज इवेष्यते । ।१,१८.८ । । य इन्द्रो देवतात्र स्यात्पर्जन्यः स तु सर्ववित् ।

 तस्यार्चनं कुलायातं अस्माकं केतनं मतं । ।१,१८.९ । । \[अनुष्टुभ्\]



\[९\] कृष्णस्तदेतत्कर्म कर्मप्रधानतया वर्ण्यमानं तदुत्तरं आकर्ण्य वासवह्रासवासनया कर्मकाण्डपण्डितंमन्यानां मतं अनुसृत्य देवताखण्डनं आह



 स्वतः कर्मवशादेवादातुं कर्मानुसारिणः ।

 ईशश्चेदस्ति कर्मानुगाम्यसौ का नु देवता । ।१,१८.१० । । सर्वं तद्भस्मनि हुतं परतन्त्रे यदर्पणं ।

 गार्हपत्ये हुतं तत्तु यदात्मात्मीयपोषणं । ।१,१८.११ । ।
तस्मादाभीरवैश्यत्वादघ्न्यासेवा तु नः कृतिः ।

 देवता यदि मन्येत मन्तव्या सा तदाश्रया । ।१,१८.१२ । । \[अनुष्टुभ्\]



\[१०\] अथ शतमन्योरपि पर्जन्यतया तदाश्रयत्वं आशङ्क्य साङ्ख्यसङ्ख्यावतां मतात्प्रत्याचचक्षे



 रजोभूर्यवसाद्यर्थस्तस्मान्नेन्द्रो गवाश्रयः ।

 किन्तु गोवर्धनाख्यानक्षौणीभृद्यः स एव सः । ।१,१८.१३ । ।
निजाजीव्यतया गावः कुलागत्या च भूसुराः ।

 आश्रयत्वे समक्षत्वं यान्त्येते न दिवौकसः । ।१,१८.१४ । । \[अनुष्टुभ्\]



\[११\] तत्र मतान्तरं वितण्डापण्डितानां मतेन खण्डयति

 आप्तवागनुमानं च प्रत्यक्षादेव गम्यते ।

 तस्मात्प्रत्यक्षं एव स्यात्प्रमाणं सर्वमर्दकं । ।१,१८.१५ । ।
तस्माद्गवां ब्राह्मणानां अद्रेश्चारभ्यतां महः ।

 ऐन्द्रैर्निर्मीयतां सेयं त्रिकर्मी हविषां कुलैः । ।१,१८.१६ । ।
ह्ॐओ यदि विधातव्यो वह्निं उद्दिश्य हूयतां ।

 आश्रयः स हि सर्वेषां प्रत्यक्षश्चानुभूयते । ।१,१८.१७ । । अथ विप्राः प्रीणनीया दत्त्वा धेनूः सदक्षिणाः ।

 स्वभाव एष भवतां विधिकिङ्करता नहि । ।१,१८.१८ । । \[अनुष्टुभ्\]



 अन्नं दत्त्वा ब्राह्मणादिश्वपाकान्त्

 एभ्यः श्वभ्योऽ प्यत्र गोभ्यस्तृणानि ।

 क्षौणीभर्त्रे दीयतां अन्नकूटो

 यस्मादेषोऽ प्यन्नकूटाभिधः स्यात् । ।१,१८.१९ । । \[शालिनी\]



\[१२\] तदेवं श्वपाकश्वपर्यन्तेभ्यः प्रदातव्यं, न तु पाकशासनायेत्यभिप्रेत्य सर्वान्निर्वचनेकृत्य प्रत्येकं प्रवर्तयन्प्राह



 भुक्त्वा वस्त्रालेपवेशान्गृहीत्वा

 विप्रं वह्निं गां परिक्रामताद्रिं ।

 नात्राप्यङ्घ्रिक्रामितावश्यकत्वं

 स्वच्छन्दत्वाद्यानं अप्यत्र दिष्टं । ।१,१८.२० । । \[शालिनी\]



 ये वा क्रतुभुजोऽ प्यत्र जनास्ते स्युर्जनाविह ।

 सुपर्वाणः सुमनसो निर्जराश्च सुरा इव । ।१,१८.२१ । । \[अनुष्टुभ्\]



किं च

 आढ्यङ्करणी सुभगङ्करणी तद्वत्प्रियङ्करणी ।

 श्रीगोवर्धनपूजानाम्नी विद्या परिस्फुरति । ।१,१८.२२ । । \[उपगीति\]

 गोवर्धनगिरियज्ञावज्ञा तु गोत्रभित्पूजा ।

 अन्धङ्करणी पलितङ्करणी नग्नङ्करण्यपि च । ।१,१८.२३ । । \[उपगीति\]



\[१३\] तदेवं अग्रजमुखं निरीक्ष्य मृदु हसित्वा पुनः सादरं आह स्म



 इत्येतन्मे बालभावेन बुद्धं

 गोविप्रादिप्रेप्सितं मद्धितं च ।

 युष्मभ्यं चेद्रोचते तर्हि शीघ्रं

 कार्यं विघ्नः स्याद्विभिन्नप्रवेशे । ।१,१८.२४ । । \[शालिनी\]



 सर्वं यन्मानसं वाचिकं वा

 युष्मदृग्भिः साध्यते कायिकं वा ।

 नित्यं तत्तद्दृश्यते मन्निमित्तं

 तस्मादेतन्मद्धितत्वाद्विधेयं । ।१,१८.२५ । । \[शालिनी\]



 अनुन्मत्तः स्वतः सर्वं वेत्ति स्वीयं हितं पितः ।

 नो चेद्वेत्ति न च ब्रूते ब्रूते चेद्वेत्ति निश्चितं । ।१,१८.२६ । । \[अनुष्टुभ्\]



\[१४\] तदेतद्विप्रलम्भलम्भनं अप्यक्लिष्टवर्णनविशिष्टं आकर्ण्य तन्मुखं च निर्वर्ण्य, तदेव सवर्णैरसवर्णैरप्यधि पर्वं आगतैः सर्वकैर्निर्णिन्ये । तथा हि



 प्रेष्ठः किञ्चिद्यद्ब्रवीति प्रतीतिं

 सर्वेषां तद्याति नूनं रुचिं च ।

 तच्चेदण्वप्यर्हितं तर्हि किं वा

 वाच्यं तस्मात्तेऽ प्यमन्यन्त तद्द्हि । ।१,१८.२७ । । \[शालिनी\]

\[१५\] तदेतदवधार्य मधुकण्ठस्त्वमुक्तकण्ठं परामृशति स्म, चेदप्यतिवेदः सुविचारतानश्वरः सोऽ यं अनीश्वरवादः कृतवक्रभावचक्रशक्रपराभवकौतुकतात्पर्यमात्रपात्रतया तेन प्रयुक्तः, किन्तु न प्रवृत्तिविरोधिपात्रतया; तथापि तत्र मित्रतातिचित्रतया लब्धनिगमविस्रब्धसर्वपुरुषार्थसार्थशिर्ॐअणिरूपस्वरूपेषु तेषु व्रजभूपेषु नायुक्तः । ईश्वरज्ञानगुरुभिरपि तद्भावं एव परि सर्वोपरिपुरुतापरामर्शात् । यथोक्तम्



 अहो भाग्यं अहो भाग्यं नन्दगोपव्रजौकसां ।

 यन्मित्रं परमानन्दं पूर्णब्रह्म सनातनं । ।\[भ्P१०.१४.३२\] इत्यादि
।



\[१६\] ततः कौतुकचारितयापि तेन यद्विचारितं इव सम्पद्यते, तदपि पारमार्थ्यवर्यतया पर्यवस्यतीत्येवं अहो परममहोवरकरस्वभावधारः सोऽ यं व्रजधरापतिवंशजन्मा शशधरः इति ।



\[१७\] अथ स्पष्टं चाचष्टततस्ततः?



\[१८\] स्निग्धकण्ठ उवाचततश्च दीपावलीनामानं अमावास्यां अनु दीपावलिबलिकौतुकं प्रतिपद्य प्रतिपत्प्रातस्तु विश्रम्भतः परमाश्रयतां आश्रयमाणैरमीभिर्यथा तेन विहितं तथा विहितं ।



\[१९\] तत्र च मुख्यकल्पकल्पनाय विचित्रचित्रवितानपताकादिभिः सर्वसुखसंवर्धनस्य श्रीगोवर्धनस्य कूटमण्डलं मण्डयित्वा, यथाविधि निर्बन्धसाधितसाधुगन्धबन्धुरपाद्यादिप्राग्र्यसामग्रीभिरभिसभाज्य, तं अभि प्राज्यचरणाचलवदाज्यप्राघारनिर्झराश्चित्रवर्णव्यञ्जनव्यञ्जितधातुरञ्जनाः, दुग्धतटिनीसङ्कटिता दधितडागसङ्घटिताः सम्पन्नं अन्नकूटाः सङ्घट्टय्य निकटादुपढौकयामासिरे । येषां प्राग्भावेनापूपिकं शाष्कुलिकं इत्यादि भूयिष्ठनिष्ठानकूटनाम्ना स्थानान्यपि चिरं आम्नातानि ।

 नानावाद्यं लोककोलाहलाढ्यं

 स्वर्गं बाढं व्यानशे तत्र सत्रे ।

 यत्तद्देवक्ष्मापतेराश्विनेयौ

 निर्णिन्याते कर्णशूले निदानं । ।१,१८.२८ । । \[शालिनी\]



 सृष्टेष्वद्रेरन्नकूटेष्वनल्पः

 कृष्णाकारः कश्चिदाविर्बभूव ।

 अल्पीयस्त्वं केवलं भेदबुद्धेर्

 यस्मात्कृष्णे कारणत्वं जगाम । ।१,१८.२९ । । \[शालिनी\]



\[२०\] तं च प्रथमं वसुन्धराधरशिलासन्धितः समेधमानस्फुरदुत्सेधं प्रेक्षाकारिणः समुत्प्रेक्षामासुः



 पीतश्यामा किं प्रभा? किं तडित्वान्?

 किं वा धातुद्योतिभूभृद्विभाति? ।

 सुष्ठूत्तिष्ठन्किं स्विदेतद्बकीजिन्

 मूर्तिव्यूहः स्फूर्तिं अत्रातनोति? । ।१,१८.३० । । \[शालिनी\]



 कायप्रायतभाजिताञ्जनगिरिर्वस्त्राणि सन्ध्याभ्रजिद्

 विस्तारद्युतिमन्ति वेषमणयः सूर्यादिजेतृप्रभाः ।

 उत्तंसा वरपुष्पभारबलवच्छाखासहस्राण्यहो

 यस्य क्ष्माधरदेव एष कुरुते नेत्राणि चित्राणि नः । ।१,१८.३१ । । \[शार्दूल\]



\[२१\] ततः स तु चतुराननचातुरीचालनचतुरः कृष्णनाम्ना मधुरः सप्रश्रयं पप्रच्छभगवन्, को भवान्? इति ।



\[२२\] देवस्तु निर्घोषनिभघर्घरितस्वरेणाभ्रभ्रमं प्रथयन्न्, अर्थेन तु तं अन्यथयन्वचः प्रचारयां आस, पूर्विताखर्ववत्पर्वन्! पर्वतः सोऽ यं अहं अस्मि इति ।



\[२३\] तदेतदवधार्य देवार्यमित्रः श्रीदामादिमित्रः स्वभुजौ प्रसार्य विस्फूर्यमाणकोलाहलानर्गलं गोपवर्गं निवार्य, नमस्कार्यः खल्वसौ यस्मात्करुणाव्यग्रताजाग्रन्महाविग्रहसमग्रविग्रहप्रकाशग्रहिलतया प्रत्यक्षप्रत्ययं एव स एव देवः प्रत्यवरुद्धवानिति सर्वान्प्रत्यखर्वां वाचं उवाच ।



\[२४\] उक्त्वा चाखण्डदण्डवन्नतिं कुर्वति सहसस्मितपूर्वजे तस्मिन्विस्मितमनसः सर्व एव प्रति पर्वतं तथाकुर्वत । कृत्वा च श्रद्धया बद्धाञ्जलिषु तदावलिषु सर्वसुखवर्धनः स गोवर्धनः पुनरुवाच



 नान्यदेववदस्माकं

भेदं युष्मद्विचक्ष्महे ।

 तत्पश्यत भवेद्दत्तं

प्रत्यक्षं भुङ्क्ष्महे वयं । ।१,१८.३२ । । \[अनुष्टुभ्\]



\[२५\] तदेतदुक्त्वा च



 अन्नान्याढककोटितण्डुलकृतान्यादाय तद्व्यञ्जनान्य्

 अप्येष प्रतिकूटं एककवलप्राप्तान्नं आदत्तथा ।

 मध्यं मध्यं अनुप्रकृष्य तु यथा नीरं पिबन्पल्वलान्

 कुण्डान्याशु सरांसि किं च सरितो निन्ये क्षयं सर्वतः । ।१,१८.३३ । । \[शार्दूल\]



 यदा ग्रासाय स करं प्रसारयति चाग्रतः ।

 तदा सर्वे द्रवन्ति स्म सर्वतश्चटका इव । ।१,१८.३४ । । \[अनुष्टुभ्\]



 मध्येकृत्य व्यञ्जनान्यन्नकूटं

 ग्रासं ग्रासं पाणिना दक्षिणेन ।

 तर्जन्यासावुद्दिशन्वामया तं

 शक्रं लोलत्प्रान्तगत्या जहास । ।१,१८.३५ । । \[शालिनी\]



 दोष्णस्तस्याश्वतिपरिमितिग्रासहेतोः प्रसारे

 चाकुञ्चे च स्थगितहरितः प्राप्ततत्तद्गतीनां ।

 अक्ष्णां आसीद्व्रजकुलभुवां चित्रवृन्देऽ पि चित्रं

 यत्क्वाप्येकं न किल गणितं सिक्थं एकं स्थितं न । ।१,१८.३६ । । \[मन्दाक्रान्ता\]



 अतरीतृण्यत ग्रासान्भूभृद्भूभृद्यथा यथा ।

 अचलीक्ल्प्यताप्युच्चैर्मांसलाय तथा तथा । ।१,१८.३७ । । \[अनुष्टुभ्\]



तत्र च

 बाला भीतिं यौवनोन्मत्तचित्ता

 हासं वृद्धाश्चित्रं अर्हास्तु भक्तिं ।

 याता ये ये तेषु सर्वेषु देवः

 शुद्धां तुष्टिं कौतुकित्वाद्बभाज । ।१,१८.३८ । । \[शालिनी\]



 दूराद्दूरात्पूरं आदाय वारां

 वक्त्रं शश्वत्क्षालयन्नद्रिदेवः ।

 ष्ठीवन्नुच्चैः पृष्ठदेशे समन्ताद्

 वृष्टिं कुर्वन्शम्पसृष्टिं चकार । ।१,१८.३९ । । \[शालिनी\]



 गण्डूषाणां अन्तरे वंशदण्डैर्

 दन्तान्तर्गान्यन्नपिण्डानि कुञ्चन् ।

 उद्यन्मूर्तिस्तत्र शैलाधिदेवः

 पूर्तिं कुर्वन्प्राणभाजां ससर्ज । ।१,१८.४० । । \[शालिनी\]



 ताम्बूलानां वीटिकाः कोटिखर्वं

 कूटीकुर्वंश्चर्वयन्गर्वफुल्लः ।

 प्रान्तच्छायामण्डलश्चण्डरश्मिः

 प्रातर्यद्वत्तद्वदास्यं चकार । ।१,१८.४१ । । \[शालिनी\]



 जातं नीराजनस्य क्षणं अनु निखिला मोहं आपुर्यदेतत्

 तस्मिन्द्राघीयसि स्यात्कथं इति विविधाद्ध्वस्तचित्ता विचारात् ।

 कृष्णस्त्वल्पं विहस्य प्रतिविधिं अकरोत्कल्पिताद्यन्त्रभेदाद्

 यस्मिन्दीपाः सहस्रं तलं उपरि च ते चाल्यमाना विरेजुः । ।१,१८.४२ । । \[शार्दूल\]



\[२६\] अथ सर्वं इच्छनन्विच्छन्प्रतीच्छन्नपि गिरिरयं अहो गिरिं करोतीति निध्याय, मूर्धनि बद्धाञ्जलितया सर्वस्मिन्नप्यूर्ध्वं स्थितवति, सर्वतोऽ पि वरान्वरान्विरचय्यातर्कितं अन्तर्हिते परमहिते तस्मिन्न्, अखण्डदण्डवत्प्रणामपूर्वं अत्र द्वित्रक्षणं चित्रं इव सर्व एवासीत् ।



\[२७\] अवहिते च बहिरर्थे श्रीहरिरसौ सर्वान्पर्वतपर्वागतान्प्रत्युवाच



 अहो कलयताचलः करुणयात्मरूपं महद्

 वहत्प्रकटतां भजन्नखिलं एव भुङ्क्ते स्म सः ।

 अनादरकृतामयं दलयितेति सम्भाव्यते

 पुरन्दरबलिग्रहादतिबली तथा तर्क्यते । ।१,१८.४३ । । \[शिखरिणी\]



\[२८\] ततश्च सर्वोऽ पि विस्रब्धः परमप्रेमभाजनगोसभाजनं आरब्धवान् । यत्खलु



 गोभिर्गोपा मिथः स्युः प्रतिपददयितास्तत्र नन्दव्रजस्थास्

 तत्र श्रीनन्दराजः स्वयं अयं उपमा तत्र तत्रास्य पुत्रः ।

 यद्येवं तर्हि गोवर्धनमहसि तदभ्यर्चने ते गवाद्याः

 किं वर्ण्याः किन्तु निर्वर्णनं अनु परमं ज्ञेयभावं प्रयान्ति । ।१,१८.४४ । । \[स्रग्धरा\]

तथा च,

 लब्धार्चाश्चारुवेशैः शवलितवपुषः प्राप्तभोगावलीका

 वत्सैः पृक्ताः प्रमोदं पृथुतरं अभजन्धेनवः सत्यं एव ।

 किन्तु श्रीकृष्णदृष्टिप्रमदवलयिता यर्हि तर्ह्येव नो चेत्

केचिद्यद्वद्भजन्ते मधुरविधुरतः संस्कृतं षाडवादि । ।१,१८.४५ । ।\[स्रग्धरा\]

\[२९\] तद्दृष्टिपुष्टीकृतास्तु



 स्वर्णनिर्मितविषाणसुरूपा

 रूप्यसंवृतखुरा धृतहाराः ।

 किङ्किणिप्रकरझङ्कृतियुक्ता

 नैचिकीनिचितयो रुचिं आञ्चन् । ।१,१८.४६ । । \[स्वागता\]



\[३०\] तत्र गोपाः श्रीगोपालादिगोपालसत्कृतिचमत्कृतिं अधिगम्य, विधिं अनुगम्य, चित्रकाङ्गनिभचित्रातिरम्यवस्त्रावृताङ्गतया तर्णकं आक्रम्य, कौतुकतो गाः सम्भ्रम्य, तज्जातहासकोलाहलाद्विरम्य, ग्रासविश्राणनेन ता विश्रम्य, परिक्रम्य, प्रणम्य, चाचर्यं वार्यं आचर्य, वितानवितानेनाग्निं परिचर्य, प्रदक्षिणावर्ततया वर्तमानं च तं प्रदक्षिणं विरचय्य, भूषणनिवहमहितानां पुरोहितादीनां पूजनं अपि पूरयामासुः ।



\[३१\] तत्र श्रीगोपालपूजा, यथा



 स्नानीयांशुकचित्रकादिसुरभिस्रक्कुण्डलाद्यं यदा

 श्चर्यं तत्र मुहुश्च तोषरहितास्तत्तत्परीवर्ततः ।

 तद्गोवर्धनपूजनाङ्गपशुपाभ्यर्चानु कृष्णार्चने

 ताताम्बादितदीयबान्धवजना नान्तं चिरादैयरुः । ।१,१८.४७ । । \[शार्दूल\]



 यथा कृष्णस्तथा रामो रामो यद्वत्तथा स च ।

 व्रजेशयोर्नात्र भेदस्तन्मित्रेष्वपि तद्दृशोः । ।१,१८.४८ । । \[अनुष्टुभ्\]



\[३२\] गोसम्भ्रमणं, यथा



 यदा मुदा याति हरिः परोक्षतां

 गवां, तदा ता निजवत्सकृष्टितः ।

 व्यग्रीभवन्ति स्म यदा समक्षतां

 यात्येष यान्ति स्म तदा तदात्मतां । ।१,१८.४९ । । \[उपजाति १२\]



\[३३\] हासकोलाहलो, यथा



 आकृष्टे वत्सवृन्दे किलकिलितरवैर्मातरो रम्भमाणा

 दन्तैराकर्षकांस्तान्व्यथयितुं अभितो धावनार्ता यदा स्युः ।

 हासं कोलाहलाढ्यं कलयति निखिले तर्हि कृष्णाननाब्जं

 जीयादुद्भासहासद्रवमधु परितो मादनं यद्ववर्ष । ।१,१८.५० । । \[शार्दूल\]



\[३४\] गोग्रासविश्राणनं, यथा



 गोपा ऊचुः कृष्ण गोग्रासं एतं

 हस्ताम्भोजस्पृष्टं ईषत्कुरुष्व ।

 तत्सौगन्ध्यप्राप्तसन्धानं एनं

 गावः सुष्ठु प्रीतितः स्वादयन्ते । ।१,१८.५१ । । \[शालिनी\]



\[३५\] गोविश्रमणं, यथा



 गोवर्धनाचलमहस्ययुतादियूथ

 गोरोधनाय पशुपा नहि तत्र शेकुः ।

 फुत्कारकेलिकलया मुरली मुरारेर्

 आसीदलं यदसकौ गुणकोटिकल्पा । ।१,१८.५२ । । \[वसन्ततिलका\]



\[३६\] गोपरिक्रमणस्तु श्रीकृष्णेनेत्थं आदिष्टम्



 न भवति बत बहुलानां अतिबहुलानां परिक्रमः सद्यः ।

 इत्येकस्या व्यक्तेः क्रियतां यस्मादशेषगा जातिः । ।१,१८.५३ । । \[गीति\]

 तत्र प्रदक्षिणीकार्यं एकं वृद्धं गवौरसं ।

 मूलाराधनतः सर्वाराधनं विबुधैर्मतं । ।१,१८.५४ । । \[अनुष्टुभ्\]



\[३७\] गोषु प्रणामात्मिका भक्तिस्तु तेषां वर्णनाय नाभ्यर्णतां अन्वेति, यतः



 भक्तः स्वभावात्किल गोपलोकः

 श्रीनन्दलोकस्तु ततोऽ पि गोषु ।

 अस्याथ गोवर्धनयज्ञयोगे

 योगेशदुर्गानमनाख्यभक्तिः । ।१,१८.५५ । । \[इन्द्रवज्रा\]



\[३८\] आचार्यवरणलक्षणं अपि विलक्षणं एव तत्र । यतः



 स्वयं आव्रियताचार्यस्तत्र नाद्यवदर्थितः ।

 यत्र सुष्ठु सितं यष्टुश्चित्तं तत्रैव तस्य च । ।१,१८.५६ । । \[अनुष्टुभ्\]



\[३९\] ह्ॐए च



 गोवर्धनमहायज्ञे हुतभुग्व्याजतस्तदा ।

 हरेः प्रताप एवेन्धाञ्चक्रे शक्रप्रतापनः । ।१,१८.५७ । ।
यदाग्निर्दक्षिणावर्तो यज्ञे जज्ञे तदा जनः ।

 सर्वश्च दक्षिणावर्तपरीवर्तं अवर्तत । ।१,१८.५८ । । \[अनुष्टुभ्\]



 कृते सत्रे वस्त्रं तिलकं अथ चर्चां अवयव

 प्रकारालङ्कारं सकलं इदं अप्युत्तमतमं ।

 द्विजेभ्यः प्रायच्छल्लषितलषितं शश्वदनुगान्

 मुदावादीद्यस्मिन्दद दद दमात्रं व्रजपतिः । ।१,१८.५९ । । \[शिखरिणी\]



 दिव्यदातव्यसम्भारे व्रजराजेन योजिते ।

 परीक्षकास्तत्र परं तत्परीक्षकतां ययुः । ।१,१८.६० । । \[अनुष्टुभ्\]



\[४०\] यदनु सर्वेऽ पि प्राणिनः प्रीणते स्म । तथा हि वन्दिजनवन्दनम्,



 अर्थेन गोदुहान्नन्दादर्थेन च सदार्थिनां ।

 वदान्यश्च वदान्यश्च वदान्यः को भवेदतः? । ।१,१८.६१ । । \[अनुष्टुभ्\]



\[४१\] किन्त्वयं अत्रातिशयः



 अन्नात्पूर्तिरभूद्गलावधि नृणां गोवर्धनाद्रेर्मखे

 सर्वप्राणभृतां तथापि हृदयं नापूरि तत्राण्वपि ।

 यस्मिन्स्निग्धं अभूदशेषदिविषद्वृन्दं यदप्यत्र भोः

 पश्याश्चर्यं अथापि हन्त गतवान्सङ्क्रन्दनः शुष्कतां । ।१,१८.६२ । । \[शार्दूल\]



\[४२\] अथ तदेवं विप्रत्राकृतसत्रादिकः पुरोहितहितसहितः श्रीव्रजयुवराजमहितः स खलु विज्ञानां समाजः पुरस्कृतव्रजराजस्तद्यज्ञावशिष्टं परं अविशिष्टं अन्नं उपभुज्य, वेशविशेषं संयुज्य, गीतनिबद्धं सश्रद्धतया हरिचरितं प्रति रसन्हसन्, विश्वसन्, लसन्, परितो गोवर्धनं परिचक्राम ।



\[४३\] यथा च प्रथा श्रीविष्णुपुराणे \[५.१०.४५\]



 द्विजांश्च भोजयामासुः शतशोऽ थ सहस्रशः ।

 गावः शैलं ततश्चक्रुरर्चितास्ताः प्रदक्षिणं । ।



\[४४\] तत्र पूर्वापरीभावो, यथा

 धेनवो हरिबलादयो द्विजाः

 स्वामिनः परिजना गुरुस्त्रियः ।

 नूत्नयौवतशतानि दासिकाः

 श्रेणिमुख्यजनताश्च चक्रमुः । ।१,१८.६३ । । \[रथोद्धता\]



 आक्रष्टुं प्रतिदिशं अत्र नेत्रमीनान्

 वाद्यादिप्रकटनधीवरा नटाद्याः ।

 कृष्णस्य प्रथितगुणालिगीतजालं

 तन्वानाः पुनरिह धीवरत्वं आपुः । ।१,१८.६४ । । \[प्रहर्षिणी\]



\[४५\] तत्र गोपाङ्गनानां गानं च, यथा यत्र प्रश्नमयं अर्धं एकस्यास्तदुत्तरं अयं तु बहूनाम्



 गिरिपूजेयं विहितं केन? अरचि शक्रपदं अभयं येन ।

 गिरिपूजेयं विहितं केन? पूतनिका सा निहता येन । ।

 गिरिपूजेयं विहितं केन? तृणावर्ततनुदलनं येन ।

 गिरिपूजेयं विहितं केन? यमलार्जुनतरुं उदकलि येन । ।

 गिरिपूजेयं विहितं केन? वत्सबकासुरहननं येन ।

 गिरिपूजेयं विहितं केन? व्य्ॐआघासुरमरणं येन । ।

 गिरिपूजेयं विहितं केन? कालियदमनं कलितं येन ।

 गिरिपूजेयं विहितं केन? खरप्रलम्बकशमनं येन । ।

 गिरिपूजेयं विहितं केन? दवयुग्मं परिपीतं येन ।

 गिरिपूजेयं विहितं केन? त्रस्यति कंसः सततं येन । ।इति । । \[ । ।१,१८.६५ । ।\]

\[मात्रासमक x१५\]

किन्तु

 तदैव गुणिनां गुणा विविधकौतुकान्यप्यहो,

 मनोहरणं आवहन्व्रजनिवासिनां सर्वतः ।

 यदाघरिपुवंशिकाकलतुषारकान्तित्विषा

 जडीकृतशरीरता भवति तं तु कालं विना \[ । ।१,१८.६६ । ।\] \[शिखरिणी\]



 अग्रे काञ्चनरत्नशृङ्गवलिता धेन्वादिकाः सर्वतस्

 तासां गोपततीर्विधाय सखिभिः सार्धं हरिः साग्रजः ।

 दीव्यद्दिव्यसुवर्णवर्णवसनादुद्गच्छदङ्गप्रभः

 कन्याकुङ्कुमयुक्कराङ्कविलसत्पृष्ठः स्फुरद्वेषवान् । ।१,१८.६७ । । \[शार्दूल\]



 सद्गन्धारुणचूर्णरोचनतनुर्यष्टिं नभस्युत्क्षिपन्

 गृह्णंश्च प्रतिकूलगामिधवला विद्रुत्य सङ्कोचयन् ।

 हासं क्रीडनकं मिथः करयुतिं संवादितां वादितां

 कुर्वन्वादितवल्गुवेणुपरितश्चक्राम गोवर्धनं । ।१,१८.६८ । । \[शार्दूल\]

\[युग्मकम्\]

 यदा हरिर्यत्र गतिं विलासतश्

 चकार मन्दं लघु वा यदृच्छया ।

 तदा दृशः सर्वजनस्य तां दशां

 तत्राययुः सूत्रनियन्त्रिता इव । ।१,१८.६९ । । \[उपजाति १२\]



\[४६\] तदेवं बहुलकुतूहलतश्चालं चालं अमी गोपग्रामण्यस्तदेव रम्यं यज्ञधाम समागम्य परमानन्दाद्वाणिनीप्रभृतिकृतनृत्यवाद्यगीतग्रामिणीं यामिनीं विश्राम्यन्ति स्म । प्रातश्च द्वितीयायां अहिमकरकन्याया महिमश्रवणतः प्रणततया तस्यां स्नानं आचर्य निकाय्यं एवागच्छन्ति स्म ।



\[४७\] तस्यां च भ्रातृद्वितीयायां भ्रातृभिः प्रशस्तेन भगिनीहस्तेन भोक्तव्यं इति परमधन्याभिरुपनन्दादिकन्याभिर्मिथो मिलन्तीभिर्निमन्त्रितौ प्रणययन्त्रितौ तत्र सतृष्णौ च रामकृष्णौ सहचरनिकरेण सह भोजनकरेण सह महं अरोचयतां ।



\[४८\] तदेवं वृत्ते वृत्ते, कृष्णस्य समुन्नद्धताबन्धया कुहनया मद्यज्ञप्रत्यूहनं इदं इत्यूहमानः शक्रस्तु वक्रभावचक्रतया चुक्रोध । \[४९\] कृष्णेन तस्य या गूढापि खट्वारूढता तर्किता, सा कथं अन्यथा सम्पर्कितया वर्तेतेति व्यक्तीकर्तुं इव मत्सरतस्तत्सहितविश्वमहितश्रीमन्नन्दादिनिन्दापूर्वकं संवर्तकमेघान्व्रजविघाताय प्रवर्तयामास । ततश्च



 कौवेर्यां पूर्वं आसीत्किं अपि हिममरुत्कालिमा मेघलेशः

 शम्पानिर्घोषवीप्सास्पृगिति पशुकुले गोष्ठं एवाशु नीते ।

 गोपाद्या दुर्निमित्तप्रकरकलनया कृष्णं आवृत्य वृत्तास्

 तन्निर्देशात्तं आद्रिं सपदि परिगतास्तस्थुरूर्ध्वं निरीक्ष्य । ।१,१८.७० । ।\[स्रग्धरा\]

\[५०\] निर्देशा, यथा

 इन्द्रो यदि महावृष्टिं नष्टसृष्टिं तनिष्यति ।

 तदङ्गीकारिगिरिराट्कृपां साङ्गीकरिष्यति । ।१,१८.७१ । । \[अनुष्टुभ्\]



\[५१\] उपत्यकां उपेत्य, तं विघ्नं निघ्नं कर्तुं आद्रिं उपघ्नं कृत्वा कृताधिष्ठाने तु गोष्ठे गोष्ठेन्द्रतनये च समयं प्रतिपालयति



 घडद्घडदिति ध्वनदघनघटाभिसङ्घट्टनैः

 कठोरकुठकुट्टकैः कुटिलवायुभिः कुण्ठिते ।

 प्रकोष्ठकुटकुट्टिमावटतटादिमत्युज्झिते

 जने प्रकटं आट सा प्रथितधृष्टिवृष्टिप्रथा । ।१,१८.७२ । । \[पृथ्वी\]



 धाराः शक्रधनुर्विमुक्तशरतां तन्वन्ति वर्षोपला

 वज्रत्वं बत वज्रपातनिचयाः सूर्यप्रपातभ्रमं ।

 इत्थं दुःखितया हरिं गतिं इते गोष्ठे स गोवर्धनं

 हस्तेऽ धत्त यथा न केन च तदा शक्तं दराप्यूहितुं । ।१,१८.७३ । । \[शार्दूल\]



\[५२\] तदेवं मेघङ्करे पुरन्दरे निविडीषवर्षादिना भयङ्करे चार्तिङ्करे च जाते क्षेमङ्करः स मुरारिः पुरा ह्येवं पराममर्श



 इन्द्रः स्वैराभिमानी मयि मदनुगते चावमानी ततश्च

 स्वान्तान्मेदूरमानी तदमुं अनु मया मानभङ्गप्रसक्तः ।

 गोष्ठं मद्गत्यशेषं मम मदनुगतस्यापि मुद्भृद्विशेषं

 मच्चित्ते सावशेषं तदिदं अथ मया प्राणसाम्येन धार्यं । ।१,१८.७४ । । इति ।

\[स्रग्धरा\]

 समजनि हलिना न हरेर् गिरिधृतिसम्भ्रमवशेन संवादः ।

 तदपि परस्परहार्दा ज्ञानं तस्मिन्नजीजनत्तं इव । ।१,१८.७५ । । \[गीति\]



\[५३\] तं नगं उन्नयमानश्चासौ र्ॐआञ्चतः सूचिनिचयनिचितसर्वावयवानिव निचायन्न्, अमूलभीरुमाथुराभीरजातिजातीयगम्भीरमधुरस्वरविकस्वरदूरभूविभूतिहूतिभिरूर्जितगर्जितादिगर्वं सर्वं खर्वं विधाय प्रियङ्करतया व्यक्तं उक्तवान्



\[५४\] यत्र खलु मुहुरपि हेशब्दः प्लुतताप्लुत एवासीत् । तथा हिअम्ब हे, मा विलम्बस्व । तात हे, अत्रैव यूयं आयात । आर्य हे, सर्वानादायागच्छ इति प्रभृति ।



\[५५\] तदेवं बलरामेण बलेनान्तिकं आनीतेषु तेषु पुनरूचिवान्



 पितर्न कुरु सम्भ्रमं जननि नार्तिं आवर्तय,

 प्रशाम्य सुहृदां तते मम तु कोऽ पि नात्र श्रमः ।

 यतो गिरिवरः स्वयं करुणया करे मामके

 समुत्पतनलीलया स वरिवर्ति तूलप्रभः । ।१,१८.७६ । । \[पृथ्वी\]

किं च,

 भूभृद्गर्तेऽ प्यत्र निश्रेणियुक्ते

 स्थानं पश्यन्नस्मि पातालकल्पं ।

 विस्तीर्णोऽ भूदद्रिरित्यन्तरम्भः

 सङ्गातीते नो निपत्यादि चात्र । ।१,१८.७७ । । \[शालिनी\]



\[५६\] पुनश्च तेषां भावान्तरं विभाव्य स्वकर्तृकधारणं अप्यर्धं अङ्गीकृत्य भणति स्म

 मातर्मन्त्रणया मा मां निवर्तयत सत्तमाः ।

 उदस्तो येन तद्धस्ताद्ध्वस्तः स्याद्गिरिराट्कथम्? । ।१,१८.७८ । । \[अनुष्टुभ्\]



किं च

 मा विलम्बध्वं अत्यर्थं युष्मद्दुःखेन कम्प्रतां ।

 मयि गच्छत्यद्रिपतिः पतिता विशत द्रुतं । ।१,१८.७९ । । \[अनुष्टुभ्\]



 अथ पशुपजनस्तदीयहार्दाद्

 द्रुतं अविशन्निखिलस्तदाद्रिगर्ते ।

 नहि शरणतया कदाचिदेनं

 स भजति किन्तु तदेकतर्षिबुद्ध्या । ।१,१८.८० । । \[पुष्पिताग्रा\]

ततश्च

 सुविन्यस्तनिःश्रेणिलब्धप्रवेशं

 मणिश्रेणिविद्योतमानप्रदेशं ।

 गृहस्येव रत्नाङ्गभित्तिप्रकारं

 तदूर्ध्वं च तत्तूल्यशोभाप्रचारं । ।१,१८.८१ । । \[भुजङ्गप्रयाता\]



 सुखस्पर्शमण्याचितक्षौणिभागं

 समस्तावकाशार्हसन्धाविभागं ।

 यथापेक्षविभ्राजितस्वच्छनीरं

 सुखाकारिधर्माञ्चिनीचैः समीरं । ।१,१८.८२ । । \[भुजङ्गप्रयाता\]



 करे स्वस्य वामे तु वामे वसन्तं

 गिरिं लीलयास्पृश्य सन्तं हसन्तं ।

 तदीयान्तरुद्यन्महाकुट्टिमस्थं

 हरिं हारिरूपादिभिः प्रागवस्थं । ।१,१८.८३ । । \[भुजङ्गप्रयाता\]



 दधद्वेणुं आनम्रहस्तप्रधानं

 कदाचिन्मुदा सख्युरंसे दधानं ।

 ददर्श प्रहर्षं सतर्षं सभीतिं

 व्रजावासिलोको ययौ चातिरीतिं । ।१,१८.८४ । । \[भुजङ्गप्रयाता\]



 गोवर्धनाद्रिस्तत्रासीद्रत्नचित्रं महागृहं ।

 हरिर्यत्र हरिद्रत्नस्तम्भतारम्भिविभ्रमः । ।१,१८.८५ । । \[अनुष्टुभ्\]



अपि च

 विलसति मणिदण्डश्रीर्मुकुन्दस्य बाहुस्

 तदुपरि परितोऽ पि च्छत्रतुल्यो गिरीन्द्रः ।

 प्रतिदिशं इह मुक्तादामवद्वारिधारा

 व्रजसदनजनानां प्रत्युताभूद्विभूतिः । ।१,१८.८६ । । \[मालिनी\]



\[५७\] ततश्च सहसा रोहिणीसहिता व्रजेशगृहिणी तं पार्श्वयोर्गृहीतवती । तदिदं वर्णिभिर्निर्वर्ण्य वर्ण्यते स्म, यथा



 मातृभ्यां पार्श्वयुग्मे धृततनुरसकृन्मृज्यमानाननाब्जः

 पित्राद्यात्मीयवर्गैः सपुलकं अभितो वीक्षितोऽ तर्क्यकर्मा ।

 सोऽ यं स्मेराब्जनेत्रं कलिततटकलाहस्तकः सव्यहस्त

 न्यस्तक्षौणीभृदुच्चैर्जयजयनिनदान्वीडितः क्रीडतीव । ।१,१८.८७ । । \[स्रग्धरा\]

 गोवर्धनधरस्याग्रे विलासान्व्यञ्जतो बलः ।

 कृत्स्नानुत्साहयत्येष नाट्ये वा नटनायकः । ।१,१८.८८ । । \[अनुष्टुभ्\]



\[५८\] तदेवं सति



 महावृष्टिर्गर्जः खरहिमपवनः स्फूर्जथुर्ध्वान्तं अब्दस्

 तथा वज्रीत्येवंविधविविधगतिक्लेशहेतुर्बहिर्यः ।

 तं अन्तर्निर्वर्षं मधुरनिगदितं चारुवायुः प्रगीतं

 मरीचिश्चित्रश्रीरजितगिरिभृदित्याप्तशर्म व्यकारीत् । ।१,१८.८९ । । \[शोभा\]



 नृत्यस्तोत्रप्रगीतान्यतिचटुलनटाद्यर्थिनां दानचर्या

 वर्याणां स्वस्तिपाठः श्रुतिसमयविदां क्रीडितं बालकानां ।

 गर्वात्खर्वाखिलानां इति सकलं अभूद्यस्य तु प्रेमजातं

 स श्रीगोवर्धनाद्रिप्रवरधरकरः कं न तोषं पुपोष? । ।१,१८.९० । ।\[स्रग्धरा\]

 गुरौ नम्रा तुल्ये स्मितयुगनुपाल्ये धृतजला

 क्वचिल्लीलालोला मघवति तु वक्रा बत सती ।

 धृताद्रेर्दृष्टिस्तत्तदनु गुणं अर्थं विदधती

 क्रियां अन्यां तस्य स्वं अनु पुनरुक्तां अकुरुत । ।१,१८.९१ । । \[शिखरिणी\]



 गिरिधरवदनेन्दो रश्मिपीयूषधारां

 पिबदिह पशुजातं सप्तरात्रिन्दिवानि ।

 क्षुधं अपि सतृषं तन्नाययौ तर्हि तस्य

 प्रणयिजनगणानां किं ब्रुवे न ब्रुवे किम्? । ।१,१८.९२ । । \[मालिनी\]



 श्रीमुखेन जनता सुधारसैर्

 अस्य भूधरधरस्य पूर्यते ।

 एवं अप्यवयती तदा प्रसूस्

 तन्मुहुर्बहुरसैरपूरयत् । ।१,१८.९३ । । \[रथोद्धता\]



 सप्ताहर्निशनिर्मिता गिरिभृता ये ये विलासास्तदा

 तान्कल्पैरपि सप्तभिः कथयिता शेषोऽ पि नाशेषतः ।

 एवं चेद्वचनैरमूंस्त्रिचतुरैः सच्चातुरीवर्जितैस्

 तूर्णं वर्णितवान्कविः स्वयं असौ दुर्भूय दोदूयते । ।१,१८.९४ । ।
\[शार्दूल\]



\[५९\] तदेवं अत्र प्रस्तावे लब्धावस्थाने, तत्र शक्रस्तु दुष्टक्रमं अनुष्ठितवान्



\[६०\] प्रथमं तावत्प्रथमानेन वातेन वातेन ते प्रलयं गता इति सन्दिह्य, तदैव तद्दैवतशतं एव तत्र प्रभूतदूततया प्रस्थापितवान् । तत्तु तस्मादतिसत्वरं आगत्वरतया तदभीष्टं प्रत्याचष्ट । ततश्च बलारातिर्बलात्प्रवर्तितप्रसारेण जलासारेण तद्विलापनं प्रतीत्य च सत्यताप्रतिपत्तये जलददेवानेव तद्वार्तायां वर्तयामास । वर्तिताश्च ते तद्वीक्षितेन पथा प्रत्यागत्य यथापूर्वं तत्प्रत्याशापदं प्रत्याख्याय स्थितवन्तः । ततश्च परमं अपूर्वं मत्वा, मनस्यतीव धूर्वणं गत्वा, घनाघनबृंहणः स घनाघनः स्ववाहनं घनाघनं क्रोधादङ्कुशेन मङ्क्षु जघान । हत्वा च

किञ्चिदग्रतो गत्वा सत्वरं ऐरावतीयवह्निं अह्नि चापह्नुतनेत्रवीर्यं विकीर्य दूत्याय तद्देवतां अवतारयामास । सा च ततो निवृत्य प्रवृत्त्यन्तरं निवेदयामासदेव, परमाश्चर्यचर्येयं अवधार्यताम्, यत्खलु स एव बलिभोजनवलितबलः सन्नचलः सम्यगुत्पतन्निवावलोक्यते ।



\[६१\] इन्द्र उवाचदृश्यतां कीदृशं अनन्तरं अन्तरं जातम्? लब्धशोकश्च व्रजलोकः कुत्र वा सपुत्रः प्रयातः?



\[६२\] अथ सर्वे यथाज्ञापयन्तीति विद्रुत्य पुनः सङ्गत्य संहत्य प्रत्यभाषन्तसर्वदैव सर्वदैवतमान्य! शतमन्यो! मन्यामहे ते सर्वे शतपर्वसगर्भविद्युद्वह्निना प्रलीनतां एव नीताः, यद्बहिर्न हि विलोक्यन्ते
।



\[६३\] इन्द्र सहर्षं उवाचऽयुष्मद्भिर्युष्माभिर्पुनरपि निरूप्यतां ।



\[६४\] अथ तथा पुनः सङ्गत्य गत्यन्तरं प्रथयामासुःदिवीश्वर, नाद्यापि ते नश्वरतां प्राप्ताः, प्रत्युत पातालतल इव गिरिगर्ततले प्रविश्य तद्दिशन्तीवानन्दकोलाहलं कुर्वन्तः प्रतीयन्ते । अचलश्च स्वयं बलानुजहस्तन्यस्तप्रायग्रावनिकायमयकायतया प्रतीयते ।



\[६५\] इन्द्र उवाचलक्षयामि । मया पूर्वं छिन्नपक्षतिरप्यसौ पुनः किं सपक्षः सम्पन्नः, यत एव गर्ववान्स पर्वतः सर्वतस्तेषां अक्षयाय पक्षपातं आचचार? भवतु नाम, तं एनं पुनर्निह्रादिह्रादिनीवह्निप्रहारेण संहारे योजयामि, येन तदीयतले वलमानतया लब्धावलेपास्तेऽ पि तूर्णं एव चूर्णतां आसादयन्ति इति ।



\[६६\] तथा च, तद्वज्रेण बिद्धं विधाय प्रणिधानद्वारा तदन्यथा प्रणिधाय, मनसि कोपप्रकोपं आधाय, मुहुरपि तदेव सन्धाय, व्यर्थताकदर्थितपुरुषार्थः पुनर्नूतनदूतगणं प्रहापयन्नाह स्मारे, निरूप्यतां तिरोभूय, भूयः किं तत्र चित्रं इव वर्तते, येनाशनेरपि प्रचारः स्वव्यवहाराद्व्यभिचारं सञ्चचार ।



\[६७\] अथामी च तथागत्य स्वप्रत्यक्षं प्रत्यायामासुःसुत्रामन्, न तत्र कुत्रचिदपि द्वित्राण्यपि पत्राणि स्रस्तानि दृश्यन्ते, न च काचित्पिपीडिकापि पीडिता । तदेवं यद्युपरितनं वृत्तं परितो वृत्तं, तदा विलसितरङ्गतरङ्गाणां अन्तरङ्गानां वार्ता तु दूरे वर्ततां ।



\[६८\] अथ तं निखिलोच्चं शिलोच्चयं प्रति प्रतिहतनिजटङ्कतया सशङ्कः स वज्रपाणिर्विस्मयलज्जाभयानि सज्जंश्चिरं एव तुष्णीम्भूष्णुतया चिन्तयामास

आं, कृष्णाकारं अनु विष्णुरेव तत्राविर्भविष्णुतां आससाद । कथं वा स च परात्पराजिष्णुतां आसीदतु, यः खल्वहार्यं अपि हार्यतां आसादयामास ।



\[६९\] अथ तदानीं एव मूढः, संज्ञया शङ्खचूडः, कंससपक्षः कश्चिद्यक्षः प्रतिकृष्टं अतितयातिहृष्टः सङ्गम्य प्रणम्य च प्रोवाचमहेन्द्रदेव, द्रुमिलदानवनन्दनमहीन्द्रसदनाद्भवत्पदारविन्दं विन्दमानः सोऽ यं अस्मि । स हि परमहितसहिततया दुन्दुभिसन्दोहनिर्घोषं प्रतिदिशं जोषयित्वा भवन्तं प्रति प्रीतिपरिणामं प्रणामं निर्दिदेश सन्दिदेश च । तदिदं भवद्भिर्यदेतदनुष्ठितम्, तेन परमतुष्टिं आपन्ना वयं । यतः क्षुद्रतमनिर्मितगर्वकिर्मीरितमहदतिक्रमः समस्तस्य

च दुःसहः सम्पद्यते । बलादुत्पतनलीलपिपीलिकावदमूदृशां तद्दिष्टतः प्राप्तदिष्टान्तता च दृष्टा । किं च, कियद्वाभीरजातीनां यजमानतया भवत्प्रयोजनं जनिता? वयं एव हि नानायज्ञाननुज्ञाप्य भवत्सु सन्तर्पणं अर्पयिष्यामः ।



\[७०\] अथ तदेतदवधार्य स देवकुलनिर्धार्यश्चमत्कारं आससाद, \[७१\] यत्रैवं चिन्तां आपाहो, शक्राशनव्यसनतया मम बुद्धिर्न सदा शुद्धिं अवरुणद्धि, यतो मित्रामित्रता वैपरीत्यं परीत्य रीत्यतिक्रमं आपन्नवानस्मि । तदेतच्च, गोत्रभिदिति स्वनामस्फुरदुपश्रुतिफलं इव मम प्रतिभाति । किं च,

 गर्विणः सुष्ठु मे युक्ताप्येषाभिभवभावना ।

 आत्तगर्वोऽ भिभूतः स्यादिति पर्यायता यतः । ।१,१८.९५ । । \[अनुष्टुभ्\]



\[७२\] प्रकाशस्तु स्वदासानुवाचभवतु, निवर्तन्तां संवर्तवर्तना मेघवार्ताः
| अवरजन्मायं इति व्रजराजतनूजं प्रति तितिक्षाभाज एव वयं शिक्षामात्रपात्रतां आसादितवन्तः, न तु कथं अप्यन्यथाभावभावनव्यथां इति |



\[७३\] अथ यक्षं अप्यादिदेस, निजं राजानं इदं सन्दिश\[७४\] मुहुः कोपितोऽ पि सोऽ पि भवांस्तस्माद्भयं इव भावयन्वर्तत इत्यवधारयत एव ममाधिकः क्रोधस्तत्र वर्धते स्म । यदि तदपि तथ्यं स्यात्तदा वयं याथातथ्यं एव प्रथयिष्यामःः शतमन्योः सहस्राक्षस्य शतकोटिहस्तस्य ममापि कः खलु खलतयानभीप्सितं कुर्वीत? अपि च



 त्वं पुण्यजनसेव्यश्रीर्देवानां प्रियतां गतः ।

 सोऽ प्यग्रे त्वद्विधानां स्याद्भोजानां गोपदारकः । ।१,१८.९६ । । \[अनुष्टुभ्\]



\[७५\] तदेतदनुभूय कुपूयः खल्वसौ दूयमानहृदयतया यक्षः प्रतस्थे, स्वेन चानीतं सन्देशं प्रवाहे मूत्रितं इवातस्थे ।



\[७६\] तदेवं अपध्वस्तंमन्यः शतमन्युश्च शतमन्युतया विमानगतिं प्रति विमानगतिं आसाद्य सद्यः सानुशयं संशयानतया शयानतया च निजान्तर्निलयं अयाञ्चक्रे । शाब्दिकाष्टकं अनु विशिष्टतया रलयोर्व्यत्ययं इवावेत्य, निरयं एव च तं मन्यते स्म । तथा हि



 विक्षेप्तुं व्रजं ऐच्छदेष पवनैर्विक्षेपं आप स्वयं

 वर्षैर्धर्षयितुं च धर्षं अगमद्बाढं विडौजा हृदि ।

 वज्रैस्ताडयितुं तथाप शिरसि स्वे वज्रताड्यात्मतां

 साधूत्पातकरत्वं अर्जति विपर्यस्ता गतिर्युज्यते । ।१,१८.९७ । । \[शार्दूलविक्रीडितम्\]



\[७७\] तदेवं गेहगुहां अवगाहमाने कौशिके



 अथ द्यवि दिवाकरः प्रकटभावं आट द्रुतं

 दिशः स्फुरणं आगमन्धरणिराप वर्त्मप्रथां ।

 तदा च नयनश्रवश्चरणसंहतिः प्राणिनाम्

 इदं निजनिजाश्रयत्रयं अनु स्ववृत्तिं ययौ । ।१,१८.९८ । । \[पृथ्वी\]



 निर्याते मेघजाते हरिरथ पशुपानाख्यदुच्चैरमुष्मान्

 निर्यात प्रात्तगृह्या दर च दरमतिं मा कुरुध्वं त्वरध्वं ।

 यस्मिन्गाम्भीर्यभाजि स्फुटवचसि घनाः पूर्वं अप्यस्य कान्त्या

 भूभृद्भूत्या च धूताः पुनरहह ययुर्गर्जगर्वाद्विधूतिं । ।१,१८.९९ । । \[स्रग्धरा\]

\[७८\] अथ तदाम्रेडितप्रेरिततया वादितबहुलकाहलादिहलहलायमानकोलाहलं आचर्य हरिदासवर्यगिरिहृदयायमानकुहरात्तत्पुरत एव निर्व्रजन्सगोसमजव्रजजनसमाजः सयशःस्नेहप्रसरदेह इव तस्य विरराज ।



 गावस्तावत्पुरस्ताद्गिरिवरविवराच्चाल्यमानाः समन्ताद्

 आरादप्यन्तरन्तर्गिरिधरवदनं द्रष्टुं आसन्निवृत्तः ।

 यासां निर्यापणायां मुहुरपि तदलं लोकमानः स लोकः

 स्तब्धीभावं प्रपन्नः, परवशदशया तत्र वैयग्र्यं आप । ।१,१८.१०० । ।\[स्रग्धरा\]

\[७९\] अथ कथं अपि निर्गिरिवरविवरः सर्वः परस्परं अनुयानं परीक्ष्य निर्निमेषतया श्रीकृष्णनिष्क्रमणं प्रतीक्ष्य क्षणतस्तदपि निरीक्ष्य जीव इव जीवननिभं तं आसीदन्पुनरतीव मुदं अवाप । यतः



 स्वभावः सौन्दर्यं गुणगरिमभूमा मृदुलता

 खिलव्यापिप्रेमा गिरिधृतिरपि स्वावनकृते ।

 क्रमादेते धर्माः प्रणयं अनु सान्द्रीकृतिपरा

 यदीयाः सोऽ भ्यागान्निजदृशि गिरेस्तस्य तलतः । ।१,१८.१०१ । । \[शिखरिणी\]



किन्तु

 यद्वदुत्थापितस्तद्वत्कृष्णेनाद्रिः स रोपितः ।

 दृष्टश्च सर्वलोकेन प्रकारस्तु न लक्षितः । ।१,१८.१०२ । । \[अनुष्टुभ्\]



\[८०\] दर्शनादनन्तरं तु,

 अतिशयितं अवेगप्रेमधारानिमग्ना

 विवशपशुपलोका गोत्रगर्तान्मिलन्तं ।

 हरिं अभि परिरम्भाद्यात्मयोग्यं दधाना

 दधुरनु निजलाभं व्युत्क्रमं च क्रमं च । ।१,१८.१०३ । । \[मालिनी\]



 गोप्यस्तत्र तु मान्यभाववलिता दध्यक्षतादिस्फुरद्

 भव्यद्रव्यसभाजितं विरचयामासुर्जितस्वर्पतिं ।

 यद्यप्येवं अथापि मूर्ध्नि च करं धृत्वा तं आशीशिषन्

 संवित्ते तदिदं स एव य इदं हृद्यन्वभूत्कर्ह्यपि । ।१,१८.१०४ । ।
\[शार्दूल\]



\[८१\] श्रीव्रजेश्वरादीनां मिलनं तु श्रीमन्मुनिवर्येणैवं वर्ण्यते स्म, यत्र चेदं सुष्ठुतरं अनुष्टुप्छन्दसा स्वल्पवद्यं अपि पद्यं अमृतसम्भृतकुम्भवदक्षयरसं प्रसूते



 यशोदा रोहिणी नन्दो रामश्च बलिनां वरः ।

 कृष्णं आलिङ्ग्य युयुजुराशिषः स्नेहकातराः । ।\[भ्P१०.२५.३०\] इति ।



\[८२\] तथा हि, अहह, नवनवनीतनीतिसुकुमारा कुमारतनुरियं अखर्वपर्वतभारतः कीदृगभवद्भवति भविष्यति च इति स्नेहमयसन्देहरीतिभीतिमन्तस्ते, तदेतत्क्लेशकुलं अस्मद्वपुरावेशं सन्देशतया प्रयास्यति इत्यभिप्रयन्त इव, तं आश्लिष्यन्तस्तत्राप्यविश्वासा इव, विशेषादशेषाशिषः प्रयुञ्जाना, निजवंशं यशस्वतादियुक्तं कुर्वाणा इव, ते तत्तन्नाम्ना समाम्नाताश्चिरं बाष्पनिष्पत्तिभित्तनेत्रवृत्तयः संवृत्ताः ।



\[८३\] तत्र यद्यपि यौगपद्यतस्तूर्णं एव चतुर्णां मिलनं समपद्यत, तथापि प्रेमतारतम्यं अनुक्रम्य कृष्णावधानक्रमः क्रमते स्म यस्मात्तस्मादेव तथा श्रीशुकदेवः प्रचक्रमे यशोदेत्यादिना ।



\[८४\] यत्र ज्ञानक्रियाशक्तिभ्यां बलं वलमानस्यापि बलदेवस्य तादृशी स्नेहकातरता निरता, तत्र किमुतापरस्य । स खल्वपर एवेति । तत्र च



 माता साश्रु ममार्ज वक्त्रं अभितस्तातः शिखां अस्पृशद्

 द्वावप्यङ्गकुलं निभाल्य परितः पप्रच्छतुः शन्तमं ।

 मित्राद्याः समवाहयन्नवयवानेवं व्रजस्थाः परे

 प्रेत्येकान्वितं एव सेवनं अधुः प्राणा हि सर्वस्य सः । ।१,१८.१०५ । । \[शार्दूल\]



\[८५\] अत्रापरापि कौतुकपरम्परावधार्यतां । \[८६\] गते च कंसपक्षे यक्षे यदा स खलु वृद्धश्रवा वृद्धश्रवस्त्वं एवात्मानं प्रतिमन्यते स्म, तदा सावहित्थं इदं उत्थापितवान्भो मदीयगणाः, समवधीयतां । स खलु दानवारिर्वारितमदुद्यमतया विपक्षवदाचरन्नपि वैरिशमनतया मया सहायतया निश्चितस्तत्परीक्षार्थं एव च तथा विभीषित इत्यभिनन्दनीय एव भवद्भिः इति ।



\[८७\] ततश्च सव्रजव्रजराजनन्दननिष्क्रमाद्यनन्तरम्



 दिवि देवगणाः साध्याः सिद्धगन्धर्वचारणाः ।

 तुष्टुवुर्मुमुचुस्तुष्टाः पुष्पवर्षाणि सर्वतः । ।१,१८.१०६ । ।
शङ्खदुन्दुभयो नेदुर्दिवि देवादिवादिताः ।

 जगुर्गन्धर्वपतयो येषां तुम्बुरुरादितः । ।१,१८.१०७ । । \[भ्P१०.२५.३१३२\]



 तदा दिवि भुवि स्थितैर्विविधवाद्यगीतादिभिः

 कृतस्तवतया चलन्मुदितगोपवृन्दैर्वृतः ।

 दिविष्ठमहिलाजयिप्रकटगीतगोपीतति

 स्फुरत्परमसम्पदं व्रजं अगाद्व्रजेशात्मजः । ।१,१८.१०८ । । \[पृथ्वी\]



 गर्तं प्रविष्टाः शकटादिदध्य

 क्षतान्तिमार्थप्रचिता यथा ते ।

 तथा निवासं पुनराप्तवन्तः

 किञ्चिच्च नाज्ञासिषुरर्थनाशं । ।१,१८.१०९ । । \[उपजाति ११\]



\[८८\] गिरिगर्तान्निष्क्रमणे यथोक्तं श्रीबादरायणिना गोप्यश्च सस्नेहं अपूजयन्मुदा दध्यक्षतादिभिः \[भ्P१०.२५.२९\] इति ।



 गोपराज तव सूनुरीदृशः

 शैलं अप्यधृतः यः स्वकानवन् ।

 यश्च शक्रं अपि घातं अन्तराप्य्

 उद्धूतं व्यधित दूरदेशतः । ।१,१८.११० । । \[इन्द्रवज्रा\]



 धृत्वा गिरिं असौ नैकधुरतां आगतः परं ।

 भवतां जगतां चागादपि सर्वधुरीणतां । ।१,१८.१११ । । \[अनुष्टुभ्\]



\[८९\] तदेवं कथाप्रथनपूर्वकं पूर्ववन्निजनिजप्रयोजनाय कृतव्रजनायां जनतायां अनुकृष्णं रवेः समस्तं अस्तं यावत्कृतविहारौ सूतकुमारौ पुनरपि रजनीसभायां सभाजितौ नन्दिताजितौ बभूवतुः ।



\[९०\] तत्र प्रथमतः परमश्रेयसीं तत्प्रेयसीं प्रति स्निग्धकण्ठ उवाच



 स्वल्पापि लीला भवदीयतां गता

 विस्तारं आयाति तथा बकीरिपोः ।

 राधे विवेक्तुं नहि शक्यते यथा

 प्रथीयसी का बत का तनीयसी? । ।१,१८.११२ । । \[उपजाति १२\]



\[९१\] तां अप्यस्माकं ग्रन्थलाघवाय सङ्कोचयतां कविषु लाघवं एव पर्यवस्यति
। तथाप्यकुण्ठबुद्ध्या स्वयं एव सा बहुधा बुध्यतां । इत्युक्त्वा भ्रातरं आह स्म, आर्य कथकाचार्य भूयः श्रूयताम्



 परं गिरेरेव सत्रं हरिणा न प्रकाशितं ।

 किन्तु श्रीराधिकादीनां आननेन्दुरुचेरपि । ।१,१८.११३ । ।
यदा तु मखसम्भारः कृष्णेन विपुलीकृतः ।

 तदालङ्कारसम्भारस्ताभिरप्युररीकृतः । ।१,१८.११४ । । यदा दीपालिरज्वालि शिखरं शिखरं प्रति ।

 स चामूश्च मिथस्तर्हि व्यदृश्यन्तावृतस्थलात् । ।१,१८.११५ । । यदा प्रवर्तितस्तस्मिन्बकहन्त्रा गिरेर्महः ।

 प्रावर्ति च तदा ताभिस्तद्दिदृक्षामहामहः । ।१,१८.११६ । ।
यदा समुदिता जाता महिला भूमिभृन्मखे ।

 तदा ता मुदिता जाता हरिदर्शननिश्चितेः । ।१,१८.११७ । ।
कृष्णे संलापं आचेरुर्यदा विविधसुभ्रुवः ।

 तदार्हबोधसदृशं दृशं ताश्च न्ययूयुजन् । ।१,१८.११८ । ।
यदाद्रिर्जनतादृष्टिं कृष्टवान्प्रकटीभवन् ।

 आशाधाम ययुः स्वैरं तदासां अक्षिपक्षिणः । ।१,१८.११९ । ।
यदा गोपूजनं कर्तुं आरब्धं सर्वकैस्तदा ।

 ताभिः प्रतिस्वधेन्वर्चाप्रश्नास्पदं अकारि सः । ।१,१८.१२० । । यदा गोपालपूजाया महो व्यक्तं अभूद्बहिः ।

 तदा मन्ॐअहस्तासां वक्त्रे वक्त्रे व्यलोक्यत । ।१,१८.१२१ । । गोपपृष्ठं यदा दृष्टं कन्यापाण्यङ्कितं पुरु ।

 तदासां पाणयः कृष्णं स्प्रष्टुं उत्कण्ठितां गताः । ।१,१८.१२२ । । ह्ॐअकाले यदा कृष्णः प्राविशद्ब्रह्मसंसदि ।

 हुतं बत तदा ताभिर्मानसं विरहानले । ।१,१८.१२३ । । गिरेः परिक्रमे यर्हि व्यवधानं ययौ हरिः ।

 तदा तां व्यवधां एव गिरीयन्ति स्म तत्प्रियाः । ।१,१८.१२४ । । यष्टिं यर्ह्युत्क्षिपन्गृह्णन्कृष्णश्चक्राम तर्हि तां ।

 दृष्ट्वा दूरादञ्जनास्रैर्भानुजा भानुजायते । ।१,१८.१२५ । ।
यदा यदा मिथो रूपं द्रष्टुं आसीदसम्भवः ।

 गवानुद्रवलक्ष्येण स तासां मध्यं अद्रवत् । ।१,१८.१२६ । ।
धेन्वनुद्रवणव्याजात्स्पृशन्वव्राज यां हरिः ।

 चिल्लीवल्लीताड्यमानस्तया स स्तम्भं ईयिवान् । ।१,१८.१२७ । ।
यदा राधां अनु स्पृष्टिं दृष्टिरस्य गता तदा ।

 अयं सर्वं विसस्मार किन्तु सस्मार तन्मुखं । ।१,१८.१२८ । ।
यदा रात्रावभूद्वासः सर्वेषां एकधामनि ।

 तच्छब्दमात्रतात्पर्याः श्रुतितां तर्हि ताः ययुः । ।१,१८.१२९ । । कृष्णायास्तु यदा कृष्णश्चिक्रीड स्रोतसि स्वयं ।

 तदामोदिन्यमूस्तस्मिन्नक्रीडन्नतिदूरतः । ।१,१८.१३० । ।
भगिनीनां गृहे यर्हि भोक्तुं अभ्याययौ हरिः ।

 सख्यलक्ष्यात्तदा तासां सर्वास्तत्राप्यमूर्गताः । ।१,१८.१३१ । । यथापूर्वं यदा सर्वे प्रतिस्वं वासं अव्रजन् ।

 तदा कारागृहे हन्त मेनिरे ताः पुनर्गतिं । ।१,१८.१३२ । ।
यदा संवर्तमेघास्ते प्रावर्तन्त तदा तु ताः ।

 अकामयन्त कृष्णाय स्वस्वच्छत्रायमाणतां । ।१,१८.१३३ । । यदा सुहृद्भिश्छत्राद्यैर्लालितं तं अलोकयन् ।

 स्वाङ्गभेत्रीं अमूर्वृष्टिं तदा सौधीं अमंसत । ।१,१८.१३४ । । विछिन्नप्रखरासारच्छत्रे तत्रेह दीव्यति ।

 कृष्णे स्वैरं गता दृष्टिं मेनिरे वृष्टिं आमृतीं । ।१,१८.१३५ । । अभि कृष्णं यदा सर्वः शैलगर्तेऽ न्ववर्तत ।

 गृहप्राप्तनिधीनां वा तदा तासां स्थितिर्मता । ।१,१८.१३६ । । \[अनुष्टुभ्\]



 निमेषरहितास्तदा प्रतिनिमेषं आसेदिरे

 हरेर्मुखसुधारसं रसनया दृगाकारया ।

 अहो रजनिसप्तकं व्रजचकोरनेत्राः कियत्

 कुतः सुकृतं उद्गतं न इति विस्मृतीरव्रजन् । ।१,१८.१३७ । । \[पृथ्वी\]



 राधा तत्र सुखातिसीमदृशया युक्तापि मुक्तावली

 स्वच्छे नेत्रजले तदीक्षणभवे कोष्णत्वं इत्थं गता ।

 हा धिग्दैव सदैव नास्ति तव कोऽ प्युच्चैर्विवेको यतः

 कान्तस्यानिशदर्शितस्य च चिरादद्रिः करे दृश्यते । ।१,१८.१३८ । । \[शार्दूलविक्रीडितम्\]



 यदा गिरिवरं दधे मुरहरस्तदा लोचनं

 निजार्थितविनाकृतां अपि दिशं स निन्ये मुहुः ।

 कदाचिदिह चेत्प्रथां भजति राधिकाया मुखं

 तदा फलमयं मम श्रमतमः प्रसज्जेदिति । ।१,१८.१३९ । । \[पृथ्वी\]



 अयं गिरिवरं दधे करुणयेति कारुण्यवान्

 समस्तं अभितर्क्यते तदिह चित्तधैर्यं भज ।

 निरन्तरितलोचनप्रभववृष्टिभीतीभवद्

 वपुश्च तव रक्षितेत्यकृत भावं एषा तदा । ।१,१८.१४० । । \[पृथ्वी\]



 गिरेर्गर्तान्निष्क्रामवचनं आकर्ण्य दयिता

 मुरारेस्तं प्राणप्रतिमं अपहायापि निरयुः ।

 स एवं तं भावं बत विसृजतीत्थं स तु परं

 तदासां विश्लिष्टेर्भरं असहमानो निरगमत् । ।१,१८.१४१ । । \[शिखरिणी\]



 किं गिरेर्विवरतो बहिर्गतः

 किं स वा स्वहृदयादिति स्फुटं ।

 नातिबोद्धुं अशकन्हरिप्रियास्

 तर्हि यर्हि निरगादसौ प्रियः । ।१,१८.१४२ । । \[रथोद्धता\]



 यद्दृगम्बु ववृषुः स्तनभूभृद्

 भूरिभूमिवलयेषु मृगाक्ष्यः ।

 उद्धृतप्रथितभूभृति तस्मिंस्

 तत्किं अप्यकथयन्निजहार्दं । ।१,१८.१४३ । । \[स्वागता\]



\[९२\] अथ समापनं आह



 राधे परितो यासीद्गोवर्धनधारिणस्तदा करुणा ।

 सास्रान्नयनप्रान्तात्प्रान्तात्त्वय्येव सा सुविश्रान्ता । ।१,१८.१४४ । । \[अनुष्टुभ्\]



\[९३\] तदेतदपि कथनशेषं समाप्य पूर्ववदेव सूतसुतयोर्गतयोः सर्वेऽ पि यथास्वं प्रस्थिताः ।



इति श्रीश्रीगोपालचम्पूं अनु

गोत्रभिद्गर्वखण्डन

गोवर्धनगोत्रमानवर्धनम्

नामाष्टादशं पूरणम्

| |१८ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(१९)**



***अथैकोनविंशपूरणम्***



**जम्भभेदिसुरेन्द्रतास्तम्भन**



**नगेन्द्रधरगवेन्द्रतालम्भनम्**





\[१\] अथ प्रभाते सभातेजसा विभातयोः सूतजातयोर्मधुकण्ठनामा कथयामास



\[२\] तदेवं तादृक्सम्पदि प्रतिपदि गोवर्धनसमर्धनं सिद्धं । तृतीयां आरभ्य नवम्यवधिकं रम्यं तद्धारणं अद्धावधार्यतां ।



\[३\] अथ तादृशदशारम्यायां दशम्यां श्रीव्रजराजसमाजं अनु निमन्त्रणया प्रामाणिकमाणिक्यव्रजजनाः सुखयोजनं भोजनं संयुज्य मुखवासनं मुखवासं उपज्युज्य वार्तां वर्तयामासुः । \[४\] यत्र क्षितिधरधारणनिध्यानान्निर्धारयन्तः पूतनावधादिकं एतदवधिकं असम्भावितं सम्भावितं चाविशेषतया तत्कर्मविशेषतया गणयामासुः ।



\[५\] पुनश्चैवं आहुः



 वावहिः पर्वतं बालः सासहिर्न तु चाचलिः ।

 बहिरेव यथा वृष्टिः पापतिर्न तदन्तरे । ।१,१९.१ । । \[अनुष्टुभ्\]



\[६\] तदेवं परमप्रभावता तावद्विस्मयजननी जननीतिं अतिक्रामति । तस्यां अपि सत्यामत्यासक्तिमयस्नेहचयस्वभावता मादृशां अन्यादृशां अपि तस्मिन्निश्चिता विस्मितिं आतनोति । \[७\] तस्य च मादृक्षु विसदृक्षु च यासौ लक्ष्यते, सा तु परमविलक्षणतयातीव वैलक्ष्यं लक्षयति । किं च

 प्रत्येकं स्वे तनूजे प्रवलयति जनः स्वैरं एवानुरागं

 सर्वेषां नस्तदीये स कथं अथ कथं शक्यते नापि मोक्तुं ।

 सर्वेष्वप्यस्य सोऽ यं स्फुरति सहभवस्तादृगेव व्रजेश

 स्मारं स्मारं तदेतत्न कथं अपि मनागुक्तियुक्ती व्रजामः । ।१,१९.२ । । \[स्रग्धरा\]

\[८\] तदेवं प्रवणतया श्रवणतः श्रीमान्नन्दः प्रजातानन्दः प्रणयमयतया सम्मतसमयतया च गर्गसिद्धान्तवर्गं एवानुगद्य निरवद्यसौहृद्यतस्तेषां अमन्देहोद्भवसन्देहोद्यमं संयमनं अनैषीत्, श्रूयतां मे वचो गोपो व्येतु शङ्का च वोऽ र्भके \[भ्P१०.२६.१५\] इत्यादिना । अन्ते चोक्तवान्



 यदवधि मां उपदिश्य

प्रास्थित गर्गस्तदवधि जानामि ।

 शिशुरयं अद्भुतचर्यां

वलयति नारायणी यया शक्त्या । ।१,१९.३ । । \[गीति\]



\[९\] तदेवं श्रीमन्नन्दराजवाक्यतस्तदवकलनानन्दभाजस्तं यदा समस्तजनाः समस्तजनानन्दनतन्नन्दनवार्तया नन्दयन्तः सन्ति स्म, तदा निजवृन्दैर्वृन्दारकैश्च वन्द्यमानतया नन्द्यमानतया नन्द्यमानतया च वृन्दावनचन्द्रः सहसा सहरामः समाजगाम ।



\[१०\] समाजश्चायं समं एव तं परिवेष इव परितश्छादयामास, चकोरवार इव तत्कान्तिं आस्वादयामास, वारां निधिरिव चात्मानं उल्लोलतया सम्पादयामास ।



\[११\] तदेवं स्थिते सर्वस्मिन्नपि स्वस्थतया चावस्थिते क्षणकतिपये च प्रस्थिते सर्व एव ते सामाजिकाः प्रतिस्वं अमनेन्दिरादात्ममन्दिरादानीतप्रीतसितासितप्रशस्तवस्त्रसङ्करं सदलङ्करणादिकं तं च तद्भ्रातरं तत्पितरं च पृथक्पृथगलङ्कारं स्वीकारयाञ्चक्रुः ।



\[१२\] यथैवं बहिरेभिराचरितं, तथान्तःपुरे सराममातृकां गिरिधरस्य मातरं अभि चैषां महिलाभिर्विरचितं इति निर्विशेषं एव तदुभयत्र पर्वासीत् ।



\[१३\] अथ सुरपुरे सुरेशस्य वृत्तं अनुवृत्यतां । \[१४\] इतो गत्वा दैन्यं मत्वा स्खलदोजा विडौजाः क्षयं गच्छन्नप्यसौ क्षयं ऋच्छन्निव स्थितवान्न तु शचीं अचीकमत, न च निर्जरसदसि निर्जगाम ।



\[१५\] तदेवं वर्ण्यमानं अवकर्ण्य वाचस्पतिर्वास्तोष्पतिं अनुरहसं भर्त्सयामास, यतः स खलु विबुधानां अपि विबुधः । \[१६\] भर्त्सनं, यथा



 यस्मादभजसि विष्णुं जिष्णो तस्मादनेधितासे त्वं ।

 न विना चन्द्रं विन्दति जीवनवृत्तिं वनस्पतिः कोऽ पि । ।१,१९.४ । । \[गीति\]



\[१७\] अथवा सहस्रदृशं अप्यहो भवादृशं अभिभूय भृशीभवन्ती तादृशी मदान्धता नासदृशी, यतः सुरेशोऽ सि । किन्त्वमृतपता तव कथं म्र्तपता जाता?
यतस्त्यक्तप्राणप्रायणकायप्रायतः प्रमादः सोऽ यं आपतितः ।



\[१८\] तथा च स्मरति

 अपस्नात इव स्नातोऽ प्यलं अस्पृश्य एव सः ।

 मृतकं वपुरासज्जन्यः सद्भ्यो भयदायकः । ।१,१९.५ । । \[अनुष्टुभ्\]



\[१९\] किं चवृषाह्वय, तव चेदं अत्यविचारत एव । तथा हि



 यदालम्बाज्जनः प्राणं यस्माद्रक्षितुं इच्छति ।

 वैपरीत्यं तयोः कुर्वन्ननुन्मत्तो न कथ्यते । ।१,१९.६ । । \[अनुष्टुभ्\]

\[२०\] इन्द्र उवाचाविचारितं एवाचरितं इदं मया, भवद्भिश्च साम्प्रतं साम्प्रतं उपदिश्यतां ।



\[२१\] वाचस्पतिरुवाचशतमन्यो, तादृशविसदृशतायां शतधृतिरेव धृतिं आसादयिता, तस्मात्तदनुसरणं एव शरणं ।



\[२२\] तदेवं जम्भभेदी सखेदीभवन्नवधाय धातारं एव गत्वा सङ्कोचं अमत्वा स्वापराधं अवधारयामास ।



\[२३\] स तूवाचहन्त, विबुधाधिपेनाप्यबुधेन भवता भवता दुःसाधराधः सोऽ यं महानेवापराधः कृतः, यं खलु साधवः सकृदप्यवधारयन्तस्त्वां अवधीरयन्तः सावधानाः श्रोत्रं अपिदधते । तथापि सृष्टिविधित्सादुर्विधिना विधिना मया तदिदं उपदिश्यते । पूर्वं तन्महिमजिज्ञासया धार्ष्ट्यं अनुष्ठितं अस्तीति तन्मात्रकिल्बिषविषमविषमविषहमानेन मया दुर्माणमयागाधभवदपराधक्षमापणाय क्षमता न लभ्यते ।



\[२४\] किन्तु

 गवां कण्डूयनं कुर्याद्गोग्रासं गोप्रदक्षिणां ।

 नित्यं गोषु प्रसन्नासु गोपालोऽ पि प्रसीदति । ।



इति गौतमादिसम्मत्या गोजातिषु प्रीतिरीतिपरीतस्य तस्य क्षमापणाय कातरस्त्वं तज्जातिमातरं सुरभीं एव भजस्व, न चेदसुरतः सुरभीसङ्गतिर्भविष्यति ।



\[२५\] अथ सुनासीरस्त्वसुरभीतः सुरभीलोकं आसाद्य सद्यस्तदवद्यचरितप्रचाराद्विमनसं अपि तां मातुः स्वसारं मुहुः प्रसाद्य वेधसः सविधं एवानिनाय ।



\[२६\] ततश्च विधातेदं अभिदधेअयि, सुरभि, सुरपतिभीसान्त्वनार्थं असुरान्तकस्यान्तिकं गच्छ । गत्वा च त्वं अस्य नूनं एवं एव लब्धदुश्च्यवननाम्नः परिकिल्बिषकीर्तनभिया किल कविपरिषदुपेक्षणीयतन्नामधेयस्य कृष्णतश्च्यवनं विच्यावय । तच्च स्वसम्पदुपकण्ठकुण्ठीकृतापरवैकुण्ठलोकगोलोकमहेन्द्रतामर्त्यलोकेऽ प्यस्य व्यक्तीभवतादिति तदभिषेकसेवातिरेकतः सम्भाविता इति ।



\[२७\] अथ हरिवासरदिवसे सुरभिः सुरराजं अनु वृन्दावनभूपरिभुवर्लोकभागं आगम्य तदवसरं प्रतीक्षामास । तत्र च दूरतः सुरपतिं सुरभिरभिहितवती

नासौ मेघः पश्य गोवर्धनाद्रिर्

 नायं नव्यस्तस्य भागः स कृष्णः ।

 नेयं विद्युल्लोलपीतांशुकश्रीर्

 नैतन्मन्दं गर्जितं नर्मवार्ता । ।१,१९.७ । । \[शालिनी\]



\[२८\] पश्य पश्य, सम्यगुत्पतिष्णुः पतगजिष्णुर्विष्णुवाहनः सोऽ यं अस्मदप्युपरिभागं आरूढः सन्विद्युद्गूढवारिदवार इव यस्य च्छायां इच्छन्किल यत्र च्छायां प्रसारयति । \[२९\] सोऽ यं तु



 श्रीगोवर्धनशैलरत्नदृशदि प्रक्षिप्तशुभ्रास्तरे

 वामोरुस्थितकञ्जचारुचरणे सव्यं करं दक्षिणे ।

 न्यस्यन्नन्यं अपूर्वरूपमुरलीनाले मनागत्र नः

 स्मेरेणाक्षितटेन सन्दधदहो मन्ये कृपां वर्षति । ।१,१९.८ । । \[शार्दूल\]



\[३०\] अत्र चायं अस्मन्मिलनं अङ्गीकुर्वन्नेव सङ्गिनः प्रसङ्गान्तराय प्रस्थापितवान् । बलदेवश्च नाद्य वनं आगतवानिति चास्थीयते ।
तस्मादतिस्वच्छतरचेतसं अमुं भवांस्तावन्निभृततया निभृतं अव्यग्रतया चाभ्यग्रं गत्वा दण्डवन्नत्वा प्रसादयितुं अर्हति । यतः,

 स्वयं अपराध्यति कुरुते प्रभुं अभि तन्मार्जने सहायं यः ।

 तस्येदं परशक्तेर् दर्शनं अथ नैव दैन्यस्य । ।१,१९.९ । । \[आर्या\]

 यस्मिन्स्वयं अपराधी नमति रहस्तं सहायनिर्विण्णः ।

 कृपयति सा जनमात्रं दैन्यावस्था महाजनं किं उत? । ।१,१९.१० । । \[गीति\]



\[३१\] ततश्च पश्चादेव विशेषनिवेदनायां अहं आयास्यामि ।



\[३२\] अथ पाकशासनस्तदनुशासनं उररीकृत्य प्रच्छन्नतया मुरलीधरसमीपं आगत्य प्रत्यग्रं चरणखरदण्डयोर्दण्डवत्पपात ।



 इन्द्रो ननाम च यथाङ्घ्रिनखा मुरारेर्

 अग्र्यां अमुष्य मुकुटे मणितां अवापुः ।

 चक्रन्द चाथ स यथाम्बककैरवाम्बु

 माध्वीकविद्रवविधौ विधुतां अगच्छन् । ।१,१९.११ । । \[वसन्ततिलका\]



\[३३\] अथ क्रन्दति सङ्क्रन्दने पङ्कजलोचनः सङ्कोचितः किरीटाग्रं अग्रहस्तेन साग्रहं उदस्तं आचरन्नुवाच\[३४\] भगवन्न्, एवं अयुक्तं मा कार्षीर्, आर्षीणां वाणीनां त्वं एक एवातिरेकतः परायणं असि ।



\[३५\] वज्रपाणिस्तु मूर्ध्नि प्रसज्जिताञ्जलिपाणितया सलज्जं स्वयं स्ववज्रहत इव मौनं एवाससज्ज । यतः



 परस्य कायं बध्नाति तेजसा वचसा मनः ।

 शक्तः शक्तश्च सोऽ यं यस्तस्य भक्तः कथं न कः? । ।१,१९.१२ । । \[अनुष्टुभ्\]



\[३६\] तदेवं तस्य तेजसा कृपया च सुपर्वाधिपस्य विविधा गतिर्जाता, यथा



 अन्यत्र चन्द्रति हरिः शक्रे तर्हि स्म सूर्यति ।

 शक्रोऽ पि सूर्यत्यन्यस्मिन्खद्योतति हरौ स्म सः । ।१,१९.१३ । । \[अनुष्टुभ्\]

 यदा मौनं ससज्जासौ तदा मूक इवाभवत् ।

 यदा तु स्तोतुं आरब्धस्तदागाद्वावदूकतां । ।१,१९.१४ । । \[अनुष्टुभ्\]

 यथामूं स्तुतवानिन्द्रस्तथा वक्तुं न शक्यते ।

 श्रीव्रजेन्द्र यतः सोऽ यं त्वत्तः सङ्कुचति स्फुटं । ।१,१९.१५ । । \[अनुष्टुभ्\]



\[३७\] अवमानं अनालोच्य कवमानः स पुनरेवं अञ्जसा तदुपसञ्जहार



 मयेदं भगवन्गोष्ठनाशायासारवायुभिः ।

 चेष्टितं विहते यज्ञे मानिना तीव्रमन्युना । ।\[भ्P१०.२७.१२\] इति ।



\[३८\] अयं च प्रहस्य प्रोवाच



 मया तेऽ कारि मघवन्मखभङ्गोऽ नुगृह्णता । \[भ्P१०.२७.२८\]

 यन्मत्पित्रादिसच्छ्रेष्ठान्नातिक्रामेर्मम स्मरन् । ।१,१९.१६ । । \[अनुष्टुभ्\]

 सुरश्चेद्विषयाभोगगर्वाद्रोचेत वासव ।

 तदा विप्रश्च शोभेत शौष्कलंमन्यतामदात् । ।१,१९.१७ । । \[अनुष्टुभ्\]

 अहं उन्मूलयिष्यामि शक्र त्वद्वैरिपक्षगान् ।

 कथं मन्मन्यसे भीतिं नीतिं एव प्रवर्तय । ।१,१९.१८ । । \[अनुष्टुभ्\]



\[३९\] अथ दूरतः सुरभिरभीतं इव तं अभीक्ष्य, हुङ्कारतः स्वसन्तानसन्तानं आकार्य, कार्यविदुषी सतृष्णनयना कृष्णं अभिजगाम । \[४०\] कृष्णश्च स्वजातिरीतिकावस्थितित एवावनमन्तीं इव तां इमां सहसा सहसां अससम्भ्रमं अञ्जलिसञ्जितकरः सञ्जगादमाता कथं समायाता?



\[४१\] ततश्चाशिषः सिषासन्ती ताः सम्भ्रमादनुद्भाव्य सुरभ्युवाच



 एते मदन्वया धन्या गोत्वं त्वां सेवितुं गताः ।

 अहं तु नेदृक्पुण्या यद्गोचरत्वं च नागता । ।१,१९.१९ । । \[अनुष्टुभ्\]



अथवा

 दैत्यघाती भवान्नित्यं सर्वलोकैकपालकः ।

 वयं च लोकमध्ये स्मस्त्वन्नाथाः स्वत एव तत् । ।१,१९.२० । । \[अनुष्टुभ्\]



\[४२\] ततस्तदिदं किञ्चित्प्रार्थये



 गोसूक्तं भाषते गावः पदं सर्वसुपर्वणां ।

 तद्ब्रह्मादौ सुपर्वत्वं अवन्विन्द गवेन्द्रतां । ।१,१९.२१ । । \[अनुष्टुभ्\]

 तवेदं कियदैश्वर्यं यद्ब्रह्मावधिपालनं ।

 वैकुण्ठकुण्ठताकारि यस्य गोलोकवैभवं । ।१,१९.२२ । । \[अनुष्टुभ्\]

 सर्वस्य पालकात्क्वापि खण्डपालनं इष्यते ।

 जगत्प्रकाशकाद्भानोर्निजधामप्रकाशवत् । ।१,१९.२३ । । \[अनुष्टुभ्\]

 नास्माकं केवलं इदं मतं किन्तु विधेरपि ।

 यद्भवेदस्य चेन्द्रस्य दुर्बुद्धेः शुद्धिभावनं । ।१,१९.२४ । । \[अनुष्टुभ्\]

 त्वत्कृपायाः परं स्थानं वयं इत्येष वासवः ।

 आशिश्रिये यदस्मांस्तद्द्वारमात्राय कल्पते । ।१,१९.२५ । । \[अनुष्टुभ्\]

 यस्मान्मृग्यति तां एव मद्विधाद्भवतः कृपां ।

 कूपादिव रसान्तःस्थां तर्षी घनरसस्थितिं । ।१,१९.२६ । । \[अनुष्टुभ्\]

 तदेव देव पश्येन्द्रः पश्यंस्तव पदद्वयं ।

 सूचयत्यभिषेकं ते नेत्रधारासहस्रतः । ।१,१९.२७ । । \[अनुष्टुभ्\]



\[४३\] अथ तत्र सचितसङ्कोचनेन विलोचनेन गोचरितानुमतेः श्रीगोकुलपतेः प्रसादं आसादयन्ती सुरर्षिसुरमातृसुरपतिसुरततिभिरुपसुरप्रभृतिभिश्च साकं सुरभी सरभसं असुरमर्दनं पुरस्कर्तुं पुरःसरतां अवाप ।



\[४४\] ते हि द्रुहिणेन तावनु समनुज्ञाता द्रुतं एव विद्रुत्य निह्नुत्य च राजीवलोचनं राजीयन्तः परितः स्थिता बभूवुः, यत्र रुद्रद्रुहिणावपि तेषां अग्रेसरतां अवापतुः ।



\[४५\] ततश्च सुरभिरभिहितवतीश्रीमद्व्रजेन्द्रकुलचन्द्र!
भवद्भवदीयस्वीयचरणानां अनुचरणतस्तावदत्रत्यानि तीर्थानि सार्थकान्येव जातानि । धेनवश्च युष्मद्विहितदुग्धधयनाद्धन्यतां अधुः । \[४६\] ततश्च स्वर्गस्थिततीर्थवरस्य गङ्गानिर्झरस्य तथात्मीयस्याप्यूधोभरस्य त्वदाराधनया व्यर्थतावधाय पयः समाहर्तुं भवन्तं विधिं अर्थयामहे । अथवा, यथादिश्यते तथावश्यं प्रथयामः ।



\[४७\] कृष्णः सस्मितं उवाचयथेष्ठं अनुष्ठीयतां ।



\[४८\] अथाभ्रवाहनभ्रूभ्रमणतः ससम्भ्रमं अभ्रमातङ्गः स्वःसङ्गतगङ्गातः समुद्दण्डितशुण्डादण्डेनाम्भःसम्भृतान्निधिकुम्भान्निर्विलम्बं एव मुहुरपि लम्भयामास । सुरभिरपि सुरभिपयसा सुरपतिसरसीं उपगिरिं विभराञ्चकार ।
ततश्च



 वाद्यस्पृग्गीतनृत्यैरुपसुरसदसां स्तोत्रमन्त्रैरृषीणां

 हर्षान्दोलातिकोलाहलजयनिनदैर्ब्रह्मरुद्रादिकानां ।

 उत्सर्पद्भक्तिरिन्द्रः सह हरिदधिपैस्तद्गणैश्चाभ्यषिञ्चत्

 कृष्णं येनैव सर्वेऽ प्यहह सुखसुधासिक्तरूपा बभूवुः । ।१,१९.२८ । । \[स्रग्धरा\]

 अदितिर्मातृकृत्यानि स्वसृकृत्यानि पार्वती ।

 गरुत्मान्भृत्यकृत्यानि चाहृत्यात्र मुदं ययौ । ।१,१९.२९ । । \[अनुष्टुभ्\]



\[४९\] तदेवं यदा निर्णिक्ततया देवगणस्तं असिक्त, तदा



 कीर्तिर्याता दिगन्तं परिमलवलनाप्यभ्रमीद्भूमिगोलं

 मङ्गल्यध्वानधारा दिगनुगकरिणां प्राविशत्कर्णगर्तं ।

 इत्थं सर्वत्र हर्षप्रसरभरवरप्रावृषा प्राणिजातेः

 शाते जातेऽ पि कंसः सरटपटलराट्चेष्टया वेष्ट्यते स्म । ।१,१९.३० । । \[स्रग्धरा\]

\[५०\] तदेवं स व्रजेन्द्रनन्दनः सर्वदिग्गतान्यदा दिग्ये, तदा तु



 यावद्विष्णुपदं विभाति परमव्य्ॐआदि तावत्यपि

 श्रीगोलोकपदं प्रशस्तिं अयते लक्ष्मीपरार्धास्पदं ।

 तत्रापीन्द्रतया विभासि नितरां गोविन्दनाम्ना यथा

 तेन त्वं जगदङ्ग तद्वदवतादित्युचिरे ते समं । ।१,१९.३१ । । \[शार्दूल\]



 आकाशकुसुमैः सार्धं आकाशवचनं तदा ।

 गोविन्द इति यद्वित्तं ततः किं इव साद्भुतम्? । ।१,१९.३२ । । \[अनुष्टुभ्\]



 इन्द्रश्छत्रं विवस्वान्बहुविधमधुरालङ्कृतीनां कदम्बं

 ब्रह्मा लीलाब्जं ईशः स्वरचितमुरलीं माधवाय व्यतानीत् ।

 अन्यं च स्वस्वं अर्थं त्रिदशपतिततिर्यत्पुनः सर्वं एषां

 पूर्वं चापूर्वं आसीदभवदथ तदङ्गावृतीज्यासु पूज्यं । ।१,१९.३३ । । \[स्रग्धरा\]

\[५१\] तदेवं स्थिते



 राजद्राजासनं उपरिगच्छत्रचित्रं सुरम्य

 भ्राम्यद्वालव्यजनयुगलं प्रस्फुरद्दिव्यवेशं ।

 कृष्णं दृष्ट्वा सुरपरिवृतं स्तब्धनेत्राणि दूराच्

 चित्राणीव क्षणकतिपयं तत्र मित्राणि तस्थुः । ।१,१९.३४ । । \[मन्दाक्रान्ता\]



\[५२\] ततश्च कृपया स्नपितनयनारविन्देन गोविन्देन कृतं आनन्दनं अनु फुल्लतया पूर्वतः पुरुषु महेन्द्रादिदेवगुरुषु छत्रादिकं तरुषु सन्धाय, निजहितनिबन्धाय तत्पदद्वन्द्वं एव वन्दं वन्दं अमन्दबाष्पनिस्यन्दं निजां अवज्ञास्पदतां विज्ञाप्य तं अनुज्ञाप्य दूरं विन्दमानेषु लब्धविगतनिन्दमानेषु वृन्दारकेषु, सखिसन्दोहः शन्दोहं अनुविन्दन्मन्दं मन्दं आससाद । आसाद्य च



 अद्राक्षीदमहीदवोचदलगीदाजिघ्रदप्यच्युतं

 छत्राद्यं च चचाय मित्रपटली पप्रच्छ भूयश्च तं ।

 सोऽ पि व्याजं इहाचचार बहुधा सा न प्रतीयाय तं

 किन्तु प्रीतिभरं मिथः प्रवलयं हासस्तदावर्धत । ।१,१९.३५ । । \[शार्दूल\]



ततश्च

 इह स्थितैः पृथगपरैस्तु भूषणैर्

 विभुः परस्परं अपि तां अभूषयत् ।

 अमी तदा सकनकदण्डचामरैः

 परिच्छेदैः स्वयं अपि तं सिषेविरे । ।१,१९.३६ । । \[रुचिरा\]



\[५३\] तस्मिन्नथ राजन्यति सखिवृन्दे



 दृष्ट्वा देवततिर्विदूरतरतस्तं सेव्यमानं सुहृद्

 वर्गैस्तद्गुणरूपशीलतुलितैः स्वप्रत्ततत्तच्छ्रिया ।

 तान् स्वज्ञानविलाससञ्चितफलं मेने तथा तां अपि

 स्वप्रेमार्जितकर्मसम्पदं अमंस्तान्यन्न मान्यं ततः । ।१,१९.३७ । । \[शार्दूल\]



\[५४\] तदेवं आरब्धेऽ पि गमने स्तब्धे सति सतीपतिप्रभृतयस्तस्मिन्नभिषेकप्रभवं प्रभावान्तरं पश्यन्तः परस्परं साद्भूतं इदं उद्भावयामासुः, यथा



 कृष्णार्चारचि दैवतैः सुखं अयुर्लोकाश्च गावस्तथा

 पृथ्वीं दुग्धभृतां व्यधुर्बहुविधान्नद्यो रसान्सुस्रुवुः ।

 वृक्षा मध्वधुरुद्दधुश्च गिरयो रत्नानि निर्वैरतां

 जीवाः प्रापुरहो महत्यपचितिः पुष्यत्यकर्त्éनपि । ।१,१९.३८ । । \[शार्दूलविक्रीडित\]



किं च

 इन्द्रः क्रूरचरित्रं आचरितवान्यत्तेन चिन्तागमे

 चित्तं कम्पं इयर्ति चेद्गिरि कथं चित्तेन तद्व्यज्यतां ।

 कृष्णस्तत्र च यां कृपां बत तया चित्तं द्रवीभूतताम्

 आयाति स्वयं एव चेद्गिरि कथं चित्तेन सा व्यज्यताम्? । ।१,१९.३९ । ।
\[शार्दूल\]



\[५५\] अथ चरमाचलं चुचुम्बिषति भानुबिम्बे विलम्बः संवृत्त इत्यविलम्बं एव गोनिकुरम्बसंवलनया सखिभिः समं व्रजं व्रजन्व्रजराजजन्मा सन्मानयद्भिर्निर्जरव्रजैरुपर्यतुलपुष्पवर्षैरुपचर्य व्रजद्भिरनुवव्रजे, यथा



 दिव्यातपत्रसितचामरशस्तहस्तैः

 संसेव्यमानसविधः सखिभिः प्रगीतः ।

 पुष्पव्रजेन विविधैर्विबुधैश्च सिक्तः

 श्रीपृक्तकान्तिरजितः सदनं ससाद । ।१,१९.४० । । \[वसन्ततिलका\]



 निशमितं अकरोन्निशामितं च

 द्युजनिविभूषणभूषणाङ्गं एतं ।

 व्रजनृपतिमुखव्रजः समन्ताद्

 अजनि च सात्त्विकराजिराजिमूर्तिः । ।१,१९.४१ । । \[पुष्पिताग्रा\]



\[५६\] यत्तु निशम्य रम्यचेता रामः सानुक्रोशं क्रोशमात्रं उपव्रज्य निजावरजविजयं पश्यन्सुखवश्यमनास्तं आलिङ्ग्य मूर्धानं आशिङ्घ्य क्षणकतिपयं उपविश्य, वचनचातुरीभिस्तत्प्रसङ्गं सङ्गतवान् । ततश्च निजानुजेन पूर्वं एव स्वकृते निर्दिश्य रक्षितैर्दिव्येष्वपि दिव्यतालक्षितैरनल्पैराकल्पैः सोऽ यं अग्रजः स्वकरेण विराजयामास । ततश्च स्वानुजं गुरुजनानां अग्रतस्तादृशतया प्रयातुं सङ्कोचं अरोचयन्सोऽ यं अग्रजः शनैः सनैरनैषीत् ।



\[५७\] अथ तस्मिन्दिने तु गोसन्दोहदोहनिबन्धनं तदनुबन्धिजनान्सन्धाय स्वयं तु तत्तदुदन्तानुसन्धानाय धेनुसन्निधान एव सानन्दं नन्दराजः सन्निधाय, वन्दमानं सरामसखिवृन्दं गोविन्दं पुरस्ताद्विधाय समं एव बन्धुभिः समं आसनं आसज्जन्नासामास ।



\[५८\] तत्र चानन्तरं आचरितागतिभिः सम्यगुरीकृतश्रीरामानुजानुमतिभिः सूनृतवादिभिः श्रीदामादिभिः ससमाजाय व्रजराजाय दिव्यच्छत्राद्यर्चामत्रादिषु समर्पितेषु सन्तर्पितेषु च सर्वेषु तदप्रच्छन्नं एव स पप्रच्छकथ्यतां तथ्यं किं इदं वृत्तं वृत्तम्? इति ।



\[५९\] श्रीदामा प्राहवयं अपि गोसङ्कलनाय कलितभूरिदूरतया चिरं विरम्य स्थिता न सम्यगवगम्यं तदाचराम, किन्तु सामग्रीयं एव निजसम्यग्रीतिं आवेदयति इति ।



\[६०\] ततो नम्रतां विन्दति श्रीगोविन्दे परस्परं अवधाय साधु, श्रीदामन्, साध्विदं उक्तं इत्यभिधाय सर्व एवानर्वाचीनगोपाश्चित्रप्रतिकृतय इव द्वित्रक्षणं निर्निमेषतां अवापुः ।



\[६१\] मधुमङ्गलस्तूच्चैः सहासं आह स्मश्रीमन्व्रजराज ! श्रूयताम्



 गौरेका गिरं आतनोदथ पुमानन्यः सहस्रेक्षणोऽ

 नंसीत्कोऽ पि करी सितः स्वरुदकान्याहृत्य शश्वद्ददौ ।

 कौचित्पञ्चचतुर्मुखाङ्गवलितौ स्तोत्रप्रथां चक्रतुस्

 ते चान्ये च महामहेन सिषिचुर्गोपेश पुत्रं तव । ।१,१९.४२ । । \[शार्दूलविक्रीडित\]



\[६२\] अथ स्वयं चात्र सर्वतश्चित्रं माङ्गलिकं कर्म निर्मातुं युक्तं इति विचार्य चित्रायमाने कृष्णप्राणे ससमाजे व्रजराजे विष्णुपदचरिष्णुवाणीयं आविर्बभूव



 यथाभ्यषिञ्चाम वयं व्रजेशितः

 संसज्य गोविन्दतया सुतं तव ।

 समं समस्तैः कृतमङ्गलं तथा

 तं यौवराज्येन जवाद्विराजय । ।१,१९.४३ । । \[उपजाति १२\]



\[६३\] अथ तदेतदमृतवर्षधर्षिता व्रजवर्षीयांसः परस्परं विचार्य कार्यमाणमङ्गल्यतौर्यत्रिकवादनापौर्वापर्यतः स्वस्तिवाचनादिकं आचार्यद्वारा समाचार्य, प्रतिस्वं अपि विविधविधानदानपूर्वकं पर्व पूरयित्वा पूरराजतया तं सभाजयामासुः ।



 आगम्याथ शतं शतं व्रजमहेन्द्राणीप्रधानाङ्गनाः

 प्रत्येकं मणिदीपसन्ततिकरा मङ्गलकोलाहलाः ।

 नीराज्याभिसभाज्य रत्ननिकरैर्निर्मञ्छ्य गेहं प्रति

 स्नेहं मूर्तं इवातियत्नवलिता गोविन्दं आनिन्यिरे । ।१,१९.४४ । । \[शार्दूलविक्रीडित\]



 ईदृशस्ते व्रजाधीश सुतः सूतमुखोत्सवः ।

 यो गवेन्द्रतया गां च गां च गां च सुखाकरोत् । ।१,१९.४५ । । \[अनुष्टुभ्\]

 सुभगम्भविष्णु जातं जगदपि कृष्णाभिषेकतः पश्चात् ।

 अन्धम्भावुकं आसीध्भावुकशून्यं कुलं तु दनुजानां । ।१,१९.४६ । । \[गीति\]



\[६४\] तदेवं दिवाकथायां वृत्तायां नक्तं अपि सा पूर्ववद्वृत्ता । यथा मधुकण्ठ उवाच



 भवेदनल्पं कुत्रापि स्वल्पं कुत्रापि पोषकं ।

 यथान्नव्यञ्जनं लोके यथा रसरसायनं । ।१,१९.४७ । । \[अनुष्टुभ्\]



\[६५\] तस्मात्सङ्क्षिप्तं अप्येतद्विस्तरवदेव मन्तव्यं । \[६६\] तथा हितस्मिन्महसि नीरन्ध्रं पुरन्ध्रीभिः समं आसां अपि समागनं वृत्तं, यत्रोपकण्ठगतानां अप्यमूषां वस्त्रावगुण्ठितानि नेत्राण्यतीवोत्कण्ठितानि जातानि ।



\[६७\] तस्मिंश्च तस्य विवाहसमतावहे महामहे मनसीदं असीमं आभिर्विभावितम्



 केयं जगत्यहह राजति गोपकन्या

 धन्या यया तु करपीडनं अस्य गन्ता? ।

 हा योग्यतां अपि विधाय विधिः समस्ताम्

 अस्तं निनाय बत नस्तं अमूं धिगस्तु । ।१,१९.४८ । । \[वसन्ततिलका\]



\[६८\] भवतु, तदपि किन्त्विदं अतीवान्याय्यम्



 कुलीना रूपिण्यः परमगुणशीलाः प्रणयिता

 भृदुत्कण्ठाकण्ठागततुलितजीवा बत वयं ।

 न तावद्वंशी तत्तदनुगुणतां अञ्चति जडा

 तथाप्येषा हा धिक्कलितहरिसङ्गा न तु वयं । ।१,१९.४९ । । \[शिखरिणी\]



\[६९\] केवलेयं वराकी केवलमुखचूषणसुखा, यतः



 आलिङ्ग्य कण्ठं उरसि प्रतिपद्य कान्तिं

 माले कटं प्रकटं एव सदा दधासि ।

 न श्रीहरिर्न भवती तु वा जनोऽ यं

 सङ्कोचलेशं अयते त्वं अतोऽ सि धन्या । ।१,१९.५० । । \[वसन्ततिलका\]



\[७०\] तदेवं मनसि वदन्तीषु



 पूर्णां दृष्टिं विधिवशतया काचिदाञ्चीन्मुरारेर्

 अर्धं काचिद्व्रजजनगता काचिदस्यास्त्रिभागं ।

 काचित्किञ्चिन्न च तदखिलं तुल्यतां एव दध्रे

 सर्वासां यन्मनसि चक्ल्पे हन्त तापाय तद्वत् । ।१,१९.५१ । । \[मन्दाक्रान्ता\]



\[७१\] अथ तस्यां एव निशायां चन्द्रशालिकायां कृतशयनेन कञ्जनयनेन तासां अपराह्नेतनापाङ्गसाङ्गशरनिकरसङ्गलब्धभङ्गे हृदि समुत्थितव्यथतया जातनिशीथजागरतायां अविरतायां तासु निजानिर्वृतिं विवृतीकर्तुं तां इव च तर्तुं पुरहरकृतवितरनवमुरलीकलः खुरलीभिः कलयामासे ।



 तदा केदाररागस्तु प्राप केदारतां निशि ।

 गोपीभिर्वासनाबीजं उप्तं यत्राङ्कुरायितं । ।१,१९.५२ । । \[अनुष्टुभ्\]



तत्र च

 तूकारः खलु माथुरेषु परितस्त्वङ्कारभाषा मता

 सोऽ यं वैणवगानतः प्रतिपदं प्रायः परामृश्यते ।

 प्रत्येकं युगपत्प्रियां निशमयन्कृष्णो यदा तं जगौ

 मत्वा स्वं प्रति तत्प्रतिस्वं अपि ताः सर्वा विमूर्च्छां ययुः । ।१,१९.५३ । । \[शार्दूल\]



किं च

 आनुषङ्गिकतयापि सगानाद्

 आस्वधाद्यदविदुस्तदमूश्च ।

 उद्दिदेश पुरु यां बत सा तु

 स्वं च सम्प्रति विवेद न राधा । ।१,१९.५४ । । \[स्वागता\]



\[७२\] तदेवं अल्पसमयं अयं अपि कल्पचयं अयं इव कल्पयित्वा कथकः समापयन्कथनं श्लथयामास



 सोऽ यं ते रमणो राधे लब्धः कृच्छ्रेण यस्त्वया ।

 त्वद्विनाभावतः सौख्यं यश्च कुत्रापि नाप्तवान् । ।१,१९.५५ । । \[अनुष्टुभ्\]



\[७३\] तदेवं सङ्क्षेपेनापि कथिते प्रथिते मुहूर्तद्वयं मुहूर्तवदेव ताश्च ते च तुष्णीम्भावं आसेदुः, पुनश्च यथायथं आवासं समासेदुः ।



इति श्रीश्रीगोपालचम्पूं अनु

जम्भभेदिसुरेन्द्रतास्तम्भननगेन्द्रधर

गवेन्द्रतालम्भनं नाम

एकोनविंशं पूरणम्

 | |१९ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(२०)**



***अथ विंशं पूरणम्***





**वरुणलोकालोकचमत्कारतिरस्कारकगोलोकावलोकनम्**





\[१\] अथ प्रभातकथायां स्निग्धकण्ठ उवाचतदेवं एकादशीकथा कथिता । तां च तिथिं अशिथिलितया प्रथितमनोरथां प्रतीत्य नित्यवदेव व्रजदेवः सम्यगुल्लासं उपोवास । \[२\] किन्तु पारणकारणं अवशीर्णं एव द्वादशीं अवशिष्टां अवधाय बह्ववशिष्टायां अपि रजन्यां विशिष्टविधिबलतः स्नानादिकलनाय कलिन्दीं प्रविष्टवान् । प्रविश्य च यथायथं अत्रस्नुः सस्नौ । स्नात्वा चान्तरेव वारिणः श्रीनारायणं एकायनतया सागमनिष्ठं उपतिष्ठमानः सुष्ठु ध्यातुं आरब्धवान् । तत्र चायं जन्मत एव तन्मयतया सन्मतिरासीत् । तादृशनन्दनलाभानन्दतस्तु तत्राप्यतिशयं विन्दति स्म ।

ततश्च तद्विधध्यानावधानतः समाधिं अनवधिं आपन्नवन्तं तं सर्वतः प्रचरन्तः प्रचेतसश्चराः सहसा समासद्य सद्यः स्वीयस्वामिनिवासं प्रत्येव प्रवासयामासुः । एष निवासविशेषश्च तस्य जलस्तम्भविद्यालम्भितारभवान्स्वत एव भास्वान्भास्वत्कन्याह्रदस्थविवरस्याधःप्रदेशे सदेश एव रसाविवरदेशे निवेशं आसीदति । न च कृष्णप्रभावता विदितमहितानुभावस्य तस्य तथानयनं नयवतां न सम्भावनीयं । स हि निरन्तरं इदं चिन्तयतियदस्य मद्भाग्यजाततः सञ्जातस्य सुतस्य यथोत्तरप्रथमानमानतया परमप्रेमहर्षदं उत्कर्षं शश्वदेव पश्याम

इति । ततस्तदेवासकृदेव योगं आपयितुं तल्लीलायां उपयोगमायाताया योगमायाया एव समयास्त एते पूतनागमनादिवत् । \[३\] अथ तथावेशिनं एव व्रजेशानं यदा पाशिनः पुरतस्तदादेशाभिनिवेशिनस्ते सञ्चारितवन्तस्, तदा तदाकारत एव तं निर्धारयन्पुनश्च नारायणधारणावन्तं अवधारयन्नयं अतिदरादराभ्यां कृतदिव्यवस्त्रादिप्रशस्तितया वरशय्यां एवाधिशाययामास । \[४\] स्वयं च पितृहरणासहिष्णुकृष्णागमनं अनन्तरं एव मन्वानः सुदूरदृष्टिहेतुं पूर्द्वारं अधितिष्ठन्नूर्ध्वं एव तिष्ठति स्म । \[५\] अथात्रत्यं वृत्तं अनुवृत्त्यतां । \[६\] यदा खलु कृष्णस्य तातः कृष्णापाथसि तन्नाथवत्तामात्रधनानां

जनानां अदृश्यतां अवाप, तदा दिशि दिशि कान्दिशीकास्ते जलं अवगाह्य तदप्राप्तितस्तद्बाह्यं प्रदेशं आगताः । आगम्य च विक्रोशन्त एव व्रजं अभिगच्छन्तः, कृष्णरामाग्रण्यस्तान्व्रजग्रामण्यः कलितासुखान्स्वाभिमुखानेव लेभिरे । \[७\] तत्र च वृत्ते श्रुतमात्रे परमदुःखपात्रे सर्वतः कृतमनोविरामौ कृष्णरामौ विक्रम्य सर्वं अतिक्रम्य, परमोत्कण्ठितमत्या झटितिगत्या पृथिवीं अपि घट्टयन्तौ, तं एव घट्टं आटतुः । तत्र च कृष्णः समग्रव्यग्रं अग्रजं आलिङ्गन्रिङ्गदस्रं एवेदं अश्रावयत्भ्रातर्, मातरं अकातरतयाभिरक्ष्य सर्व एव रक्षणीयाः, यावदहं पितरं आनीय सुखवितरं करवाणि । मातर्यत्रागतायां

तु न कथञ्चिदपि पर्याप्तिं पर्यापयितुं शक्ष्यामीति । \[८\] तदेवं कृतसंवादमात्रः पितरं आनेतुं निर्मितयात्रः संहननबृंहितसिंहलज्जः संहितपरिकरसज्जः पातालविवरद्वारपात्रं सरित्पात्रं अनु ममज्ज । \[९\] अनन्तरं च, व्रजेश्वरीप्रधानाः सर्व एव तत्र चरणमात्रं आदधाना रामं एकं अवधानाः कृष्णं अनुसन्दधानाः पप्रच्छुःक्व नु यातस्तवानुजातः? इति ।
\[१०\] स तु तां व्रजेन्द्रसुदृशं विसदृशदृशं परामृशन्नुवाचमातर्, न कातरतां आयाहि । स तु सम्प्रत्येव जनकं आदाय स्वजनसुखं

जनयिष्यति इति । \[११\] अथ स्वमातरं उवाचहन्त, त्वं अपि कथं मां हन्तासि? मयि विश्वासतः श्वासमात्रविशिष्टां एतां पाहि । \[१२\] ततश्च सर्व एवानर्वाञ्चः कालियदमनप्रक्रमतस्तद्वचनं अक्लमप्रमं एव मन्वानास्तां विश्रमयामासुः । किन्तु,



किं स्वप्नः किं उ जागरः? किं अथवा मूर्च्छा किं उन्मादिता?

वेत्येतत्परिचेतुं आपुरसकृद्बुद्धिं न तस्मिन्जनाः । किन्तूत्कण्ठिततावगुण्ठितहृदां तेषां अभूद्वागियं

हा हा श्रीव्रजराज हा बत हहा श्रीकृष्ण कुत्रासि भोः? । ।१,२०.१ । । \[शार्दूल\]



जनीचतुष्टयधृता प्लुष्टचित्ता व्रजेश्वरी ।

श्वासास्तितातर्कपात्रं हा हा मात्रं जगाद सा । ।१,२०.२ । । \[अनुष्टुभ्\]

\[१३\] अथ तुङ्गाचलजलचितसुरङ्गाप्रवेशतः प्रचेतःसदनगतस्य तस्य व्रजलक्ष्मीदयितस्य चरितं अनुपचरितं अवधार्यतां ।

\[१४\] यद तु ते यादसाम्पतिभवनं जवतः श्रीव्रजराजं अभाजयंस्तदा स च तत्र सचते स्म । यथा च,



स्निग्धश्यामरुच्यपि क्रुदरुणद्योताददृश्यं वपुर्

ध्वान्तध्वांस्यपि तीव्रताशवलनाद्दृग्रोधनं दृग्द्वयं ।

क्ॐअल्यादिगुणापि रोषरभसादुग्रा तथा तस्य गीः

कल्पान्ताभ्रतडिद्ध्वनिभ्रमधरान्विस्मापयन्ते स्म तान् । ।१,२०.३ । ।\[शार्दूलविक्रीडित\]

\[१५\] ततश्चबिलं वलमानः स खलु जम्बुकः क्व नु वर्तते? इति जल्पकलनया तस्मिन्नवज्ञावर्धनस्य श्रीमन्नन्दकुलसमर्धनस्य भृशं अर्दिधिषति दृशं अर्दिदिषति च तेजसि बहुलकोलाहलप्रवाहं अवलम्बमानः स्वगलवलयितचेलतया क्ष्मामेलितभालः सर्वजलपालः शङ्कितकलिः कलिताञ्जलिर्विदूरभूगत एवाखण्डदण्डवत्प्रणनाम । \[१६\] तस्य चेदृशात्खर्वगर्वतावलोकनात्सर्व एव तन्नाथास्तथा प्रथाञ्चक्रुः । \[१७\] ततश्च तरुणारुणकमललोचनः सर्वरोचनः करुणया पुरःसरतां आसाद्य सद्यस्तं वरुणं पप्रच्छते तु कुत्र परमधर्माचरणा मदीयपितृचरणाः? इति । \[१८\] वरुणस्तु गलितधैर्यसञ्जनः

साञ्जलितया सान्त्वं वचो व्यानञ्जपुरुषोत्तम! यत्र खलु तत्रभवांस्, तत्र परं असावसमः परममहान्सम्भवति, नान्यत्र । किन्तु तेषां एषां किङ्कराणां किं करवाणि शासनं आत्मनश्चेति तदनुशासनं आशासे ।

\[१९\] कृष्णः सशान्तस्वान्तं आहवराकाणां एषां दण्डः केवलं दण्डयितुं पौरुषं खण्डयति । अविलम्बस्पर्शं एव तु दर्शयतात्तातचरणसरोजातं । \[२०\] अथ यथादिशन्ति दीर्णदीनादीनवास्तत्रभवन्तः इति । \[२१\] वारिराजः श्रीव्रजराजविराजमानसदनपर्यन्तं पन्थानं तच्चरणमूलतः परमदुकूलानुकूलं चकार, तत्र निनाय च गोपकुलनायककुलनायकं । उवाच चगोविन्द नीयतां एष पिता ते पितृवत्सल \[भ्P१०.२८.९\] इति । \[२२\] इदं अहं जानाम्येव, तत्कथं अन्यथा चरामि? कथं वा परादस्य पराभवः स्यात्? इति भावः । \[२३\] तदेवं वरुणस्य पाशाद्यद्भयपात्रायमाणत्वम्,

तस्मादपि स्वप्रभावेण मोचकस्य तस्य



उपलभ्य च सौरभ्यं अलभ्यस्य सुतस्य सः ।

अभ्याययौ बहिर्वृत्तिं सभ्यानां विस्मयं वहन् । ।१,२०.४ । । \[अनुष्टुभ्\]



उन्मीलयामास विलोचने स

श्रीमन्मुखं तस्य च सन्ददर्श ।

सन्दर्शनादेव बभूव सास्रः

स्वप्नायितं चास्रवृतेरमंस्त । ।१,२०.५ । । \[इन्द्रवज्रा\]

\[२४\] कृष्णस्तु तच्चरणयुगलतलस्पर्शपूर्वकं तं आलिङ्गनुन्नमितवान्तात, सोऽ हं आगतोऽ स्मि, इत्यधिगतवांश्च । २५\] तत्र द्वयोरपि समग्रव्यग्रतां आगच्छतोरथ हरिस्तु परितः परीतपरपरीवारपरीहासशङ्कया सङ्कुचितचित्तस्तत्र चात्मनि च बाष्पादिविकारव्यतिरिक्ताकारतां आसादयितुं व्याजहारतात, परितः समवधीयतां । \[२६\] अथ व्रजसूत्रामा परितः समीक्ष्य च कुत्रावां आगतौ? इति सवैलक्ष्यं पुत्राननं ईक्षते स्म । \[२७\] स चोवाचतात, मा तन्यतां अन्यथाभावः । यथाव्रजनं एव स्वव्रजं व्रजिष्यावः । ततः पुरतश्चरणकमलं अवधीयमानं आधीयतां । \[२८\] तत्र तु तथा कुर्वति व्याकुलताकुलकाकुपूर्वं

वरुण उवाच



कृपालुस्त्वं अहो कृष्ण द्वयोरेकतरं कुरु ।

दण्डं वाथ प्रसादं वा नापराधं तु शेषय । ।१,२०.६ । । \[अनुष्टुभ्\]

\[२९\] तदेवं कृतयात्रतया स्थितयोरपि क्षणमात्रं अवस्थितयोस्तयोर्महोपचारांश्चरणाग्रतः समर्पितानाचरन्प्रणामं आचचार, चचाल च स ताभ्यां सह यावद्विवराभ्यासं । आगम्य च तदभ्यासं तद्वर्त्मभागस्थितनीरं विभागं आगमय्य ताभ्यां सह व्रजं प्रति प्रहितजनप्रहितमहितालङ्कृतिमुखपरिबर्हसम्भृतिमुहूर्तसुखपूर्तितः कृतकृत्यंमन्यतया नृत्यन्निव निववृते ।



तदा तीरस्थाना व्रजजनिजनाः प्राणरहित

प्रभास्तद्वर्त्मेक्षास्थितशिथिलजीवस्थितिदशाः ।

पितापुत्रौ वाराम्पतिचरयुतौ निर्व्यथतया

गतौ दृष्ट्वा भूयोऽ प्यहह सुखतन्द्रीं अभिययुः । ।१,२०.७ । । \[शिखरिणी\]

\[३०\] केवलस्तु बलदेवस्तावभिजगाम, प्रणनाम च व्रजराजं । दत्तसुखसमाजे व्रजराजे तु, तं उपगूह्य विस्मृतबाह्यतया किञ्चन चासमूह्य क्षणकतिपयं विरमति । पुनश्च रामे पुनः पुनर्नमति, रामानुजः सहसा सहसा परिक्रम्य परमरम्यनिजस्पर्शामृतस्पर्शनतः प्रथमं मातरं एव कातरः पुनर्जीवलोकं आलोकयामास, क्रमशस्त्वन्यं अन्यं अपि ।



समागते पितरि हरेरुभावमू

मिलन्त्यपि व्रजजनतामिलन्मिथः ।

तदा न सा परिबुबुधे परं परं

परन्तु तावखिलं अवैत्परापरं । ।१,२०.८ । । \[रुचिरा\]



हम्बारावैर्जनकलकलैः स्वर्गतः पुष्पपातैर्

वाद्यैर्नृत्यैः स्तवरवशतैरुत्थितेऽ न्योऽ न्यमर्दे ।

श्रीमान्रामः पशुसमुदयं वारयन्लोकवृन्दं

श्लक्ष्णालापैरपि समुचितस्थाननिष्ठं चकार । ।१,२०.९ । । \[शार्दूल\]



तत्र च

स्वयं दत्त्वा शुभ्रासनं इह महागोपपतये

यथायोग्यं चान्यान्विदधदुपविष्टानथ बलः ।

उपान्तप्रक्रान्तस्थितिं अनुजं आपृच्छ्य परितः

कथां एतां शृण्वन्पशुपकुलं अश्रावयदपि । ।१,२०.१० । । \[शिखरिणी\]

\[३१\] तत्राथ दत्तस्वातन्त्र्यतया विप्रानामन्त्र्य परमान्नादिभिः सन्तर्प्य तदभीप्सितानि वीप्सया समर्प्य, द्वादश्यतिक्रमभिया तत्प्रवणधिया व्रतं इदं अच्छिद्रप्रथं अस्त्विति प्रार्थ्य, गीर्भिस्तदाशीर्भिस्तत्र सामर्थ्यं समर्थकृतार्थंमन्यास्ते धन्या बहुलकुतूहलतः सर्व एव व्रजं आव्रजन्ति स्म । \[३२\] यत्र व्रजाध्यक्षः स्वयं अध्वानं व्रजन्, मध्येसुतद्वयं अभ्राजिष्ट । \[३३\] अथ कथकस्तां एतां कथां समापयन्श्रीव्रजेश्वरं प्रत्याह



पाशिपाशेन सम्बन्धस्त्वय्यासीन्नेति का कथा ।

तद्भयेनापि नासीत्त्वत्पुत्रस्यास्य प्रभावतः । ।१,२०.११ । ।तदुक्तं वरुणेनास्य करुणां वीर्यभीरुणा ।

गोविन्द नीयतां एष पिता ते पितृवत्सलः । ।१,२०.१२ । । इति । \[अनुष्टुभ्\]

\[३४\] अथ दिनान्तरे कृष्णं अन्तरेण सभान्तरे निविष्टा गोपकुलशिष्टा व्रजपतिं प्रति तत्रत्यं चित्रं पप्रच्छुः । \[३५\] स च लोकपालस्य तस्य तं महोदयं ऐहिकलोकानां आलोकपथातीतं अस्तोकं श्लोकयामास । तत्र चमित्राणि, चित्रं श्रूयतां इति तद्वासिनां कृष्णे भक्तिं अतिरिक्तां वर्णयामास ।
\[३६\] तद्वर्णनान्तरं तु निजनिजं अन्तरं अनु विस्मितानां तस्मिन्नीश्वरतालम्भकसम्भावनया सर्वेषां एव सेयं भावनायदि चानश्वरप्रतिपत्तिवशादयं ईश्वरस्, तथाप्यौत्पत्तिकस्नेहसम्पत्तिविषयाश्रयतामयनिरामयसुखदायीति तु सदा मुख्यव्यतीतसर्वतर्षं समुत्कर्षं

द्रष्टुं सुष्ठु मुहुरुल्लसत्येव नश्चेतोवृत्तिः । तच्च किं अनेन निर्बाधं साधयिष्यते? इति । \[३७\] एष चाशेषाणां एषां स्वापरपर्यायज्ञातितया स्वाभेदेन विज्ञायमानानां एतदभिज्ञाय, कारुण्यजातयन्त्रणया शीघ्रतापरतन्त्रतया चिन्तितवान् \[३८\] अहो, एते च ते ते मम परमस्वजना, मयि पारमैश्वर्यं पर्यालोच्य सर्वतोऽ प्यसम्भवं मद्वैभवं अनुभवितुं इच्छन्ति, किन्तु नानुभवन्ति यत एव लोकपालवैभवमात्रं चमत्कारपात्रं कुर्वन्ति । तादृशं तद्वैभवं पुनरेषां स्वगतिमयं एव । तत्तु तन्मयं अपि यन्नानुभवन्ति, तत्खल्वविद्याकामकर्मनिर्मितोच्चावचगतिमति जगति विरचितं अवतारम्

अनु सर्वसाधारणंमन्यतया बुद्धिबाधात एव । सा चैषाम्,



इति नन्दादयो गोपाः कृष्णरामकथां मुदा ।

कुर्वन्तो रममाणाश्च नाविन्दन्भववेदनां । ।\[भ्P१०.११.५८\]



कृष्णेऽ र्पितात्मसुहृदर्थकलत्रकामाः \[भ्P१०.१६.१०\] इति । कृष्णे कमलपत्राक्षे सन्न्यस्ताखिलराधसः \[भ्P१०.६५.६\] इति ।

\[३९\] तथा च



एषां घोषनिवासिनां उत भवान्किं देवरातेति नश्

चेतो विश्वफलात्फलं त्वदपरं कुत्राप्ययन्मुह्यति ।

सद्वेषादिव पूतनापि सकुला त्वां एव देवापिता

यद्धामार्थसुहृत्प्रियात्मतनयप्राणाशयास्त्वत्कृते । ।\[१०.१४.३५\]



इत्यादिभिः प्रमितसर्वोपरिमद्वशीकारिप्रेममहिम्नां यद्यपि नाविद्यादिमयी, तथाप्येषां अन्यसाधारणंमन्यतां असहमानोऽ हं मदीयप्रेमसन्दोहमयमोहाभिलाषलालनाजालतः सञ्जायमानां अप्येतां तन्मयीं एव मन्ये । \[४०\] वस्तुतस्तु तादृशप्रेमर्णेनानादिकल्पत एवान्येभ्यः प्रत्तानवकाशां उत्तमर्णतां गतानां अप्येषां मय्यर्पितसर्वार्थानां गतिरेव मम गतिस्, तदनुगतं एव च मम परमं वैभवम्, न पुनरतः परं अपि परं सम्भवति ।
\[४१\] तदेवं जलावितुर्वैभवादपि पितुर्मम यश्चमत्कारः, स तु मां दुःखाकरोति । तस्मादेतेषां

यथा मयि प्रेमावेशस्तथा नैतेषु ममेति तदनुसन्धानवता मया तदेतदेषां एव वैभवं एतेषां एव शुभानुध्यानमययोगमायानुभवतः साम्प्रतं एनाननुभावयानि इति ।
\[४२\] तदेतद्विचिन्तनानन्तरं दिनानन्तरे पुनरादिवराहपुराणवाचकयाचकविप्रद्वारापुरद्वारास्थानीस्थितिकविचित्रपित्राद्याभीरवीरपरिषदं प्रतिकार्तिकवर्तिपूर्णिमास्नानं अक्रूराभीष्टप्रदे ब्रह्मह्रदे तूर्णं एव पूर्णतत्फलतां साधयति इत्यवधारयन्, सारतया धारयंस्तत्प्रातः सर्वांस्तान्दायादादीनादाय सत्रा तत्रागतवान् । \[४३\] आगत्य च सर्वेण सह तत्र निमज्ज्य, तं उत्सृज्य, तीरं आसज्य, प्रकृतितः परतया सच्चिदानन्दघनं परमस्वरूपरूपरसगन्धस्पर्शशब्दतयात्मारामाणाम्

अप्यलभ्यघनं गोपानां स्वनिकेतं एतं गोलोकं आवरकशक्तिं अपाकृत्य व्यक्तीकृतवान् ।

\[४४\] तिरस्करिणीं निराकृत्य विचित्रं दिव्यचित्रं इव यं खल्वस्य नराकृतिपरब्रह्मणः स्वलोकतया ब्रह्मणो लोक इत्याचक्षते । \[४५\] यत्र किल स्वेषां एव मध्यं अध्यासितं निजकुलतिलककृष्णाकारतया परिचितं कृतजन्मादिगोकुललीलास्तुतिश्रुतिसाक्षिकतयातिनिश्चितं तं एतं सलोकं आलोकयन्व्रजलोकः सर्वशोकं व्यतीत्य, विस्मयानन्दसन्दोहतः प्रतिक्षणं एव सुखसंरोहं अवाप । \[४६\] तदेवं व्यज्य रज्यन्मनसस्तान्व्रजलोकान्गोलोकतः स दैतेयारिर्दैतेयपीडनादिक्रीडां पूरयितुं पुनर्व्यवधापितवांश्च ।
\[४७\] अथ कथकः समापनं आह



ईदृग्व्रजेश पुत्रस्ते जितलोकेशलोककः ।

यस्त्वां च तव लोकं च लोकं एतं अलोकयत् । ।१,२०.१३ । । \[अनुष्टुभ्\]



अधि गोलोके गोपाः स्वयं अधि गोपेषु गोलोकः ।

इति कलयन्वनमाली यस्तं व्यानञ्ज तं न्ॐइ । ।१,२०.१४ । । \[उपगीति\] । ।

\[४८\] तदेवं प्रातःकथायां प्रयातायां विभावरीकथा विभाति स्म । यथा स्निग्धकण्ठ उवाच



यदा यातः पित्रा सह वरुणलोकं हरिरसौ

तदा राधादीनां स्थितिरिह मृषा का प्रथयिता ।

जडानां जाड्यं स्यादसुखसुखबुद्धिस्तु सुधियां

न शून्यस्य प्राप्तिं भजति परितः कापि च दशा । ।१,२०.१५ । । \[शिखरिणी\]



यदायासीत्कृष्णः किल वरुणलोकं पितृकृते

तदा श्रीराधायाः श्वसितं अमुना सार्धं अगमत् ।

यदायासीत्तस्मादयं अथ तदा तत्र सहसा

समागादित्येषा परं इह कवीनां सुकविता । ।१,२०.१६ । । \[शिखरिणी\]



किं च

आयाते तु व्रजपतिसुते पाशिलोकात्तदा काप्य्

एका राधां अनु तं अनु च स्निग्धभावा विदग्धा ।

औत्सुक्यं तद्द्वयं अनु निशि श्रावयन्ती द्विनिष्ठं

चेतोवृत्तेर्मुखं इव तयोरञ्जसा जायते स्म । ।१,२०.१७ । । \[शार्दूल\]

\[४९\] तत्र श्रीराधानिष्ठम्, तद्यथा



यदि मां नयसि विधातर्

लोकान्तरं अन्तरा सेवां ।

नय मां तन्मुखसुषमा

ससुखां विरहान्न दुःखितां तस्य । ।१,२०.१८ । । \[उद्गीति\]

\[५०\] श्रीकृष्णनिष्ठं यथा



आनीताः पितृचरणा वारुणलोकात्प्रनन्दिता लोकाः ।

हा राधा मम शोकाद्बाधागीर्णा न जीर्णास्ति । ।१,२०.१९ । । \[आर्या\]

\[५१\] अत्र काक्वा जीर्णास्त्येवेति सम्भाव्यते । \[५२\] तदेवं सा तस्यां तस्मिन्नपि रहसि निवेद्य विशेषतः श्रीकृष्णं अप्युपालब्धवती, यथा



रागं विनास्ति हृदयं माधव तव रोचते च तत्तुभ्यं ।

इति नियतं कनकाङ्गी पाण्डूभवति स्फुटं राधा । ।१,२०.२० । । \[आर्या\]

\[५३\] ततश्च तस्य स्नेहवशाद्देहद्रवीभावं व्यवस्य पुनः प्रहस्य प्रोवाच



भवान्गुणी माधव राधिकापि सा

येनातिदूरादपि सुष्ठु कृष्यते ।

राधापि बाढं सरसा निजालयादप्य्

एवं आर्द्रीक्रियते यया भवान् । ।१,२०.२१ । । \[उपजाति १२\]

\[५४\] मधुकण्ठ उवाचकेयं वृद्धा? यतस्तत्र नान्यजनस्य प्रवेशः सम्भवतीति पूर्वं निर्णीतं । \[५५\] स्निग्धकण्ठः सहासं आहपौर्णमास्येव नानावेशेन तत्र प्रवेशतीति । \[५६\] अथ तदारभ्य



निशीथं निशीथं तदासौ प्रकर्षाद्

अगासीन्मुरल्येति तथ्यं मृषा न ।

अमूस्तु प्रतीयुः स्फुटं मर्मभेदी

स वा कः शरैर्यश्छिनत्त्याशु सर्वं । ।१,२०.२२ । । \[भुजङ्गप्रयाता\]



निवेशे संवेशे मथि पथि जने पाथसि वने

हरिर्यद्यप्युद्यन्प्रतिहरितं एव स्फुरितवान् ।

स्फुटं द्रष्टुं स्प्रष्टुं तदपि तदलब्धेर्विधुरजाद्

दधे राधाबाधा तदनधिगमादप्यधिकतां । ।१,२०.२३ । । \[शिखरिणी\] । ।

\[५७\] अथ समापनम्



ईदृशस्ते पतिः श्यामे यत्कान्तेस्त्वं परा गतिः ।

अत्राभिलाषः शोभा वा कान्तिरित्यधिगम्यतां । ।१,२०.२४ । । \[अनुष्टुभ्\]



इति श्रीश्रीगोपालचम्पूं अनु

वरुणलोकालोकचमत्कारतिरस्कारकगोलोकावलोकनं नाम

विंशं पूरणम्

| |२० | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(२१)**



***अथैकविंशं पूरणम्***





**कुमारीवस्त्रहरणसुकुमारीसमस्तकर्षणम्**





**\[१\] तदानीं पुनः स्निग्धकण्ठ उवाच**





**\[२\] अथ गर्गकृतव्रजवर्गभेदमयसमयतः पश्चादुद्भूताः काश्चिदन्याश्च धन्याः प्रभूता नानाकुलप्रसूता या व्रजकुमारिकाः स्वभावतः कृष्णभावानुसारिकास्तासां क्ॐआरपारं आरभ्य वासना वर्णनीया यथा,**





कुमारीणां तासां अघजिति पतिः स्यादिति रुचिर्

यदा जाता तर्हि प्रतिपदं उपायाकृतधियां ।

विधुश्रीणां शश्वद्बत बहुलपक्षस्थितिजुषां

तमस्कृद्विश्वस्मिन्नहह कृशता नित्यं अजनि । ।१,२१.१ । । \[शिखरिणी\]



\[३\] ततश्च तदर्थं अनुरहसं नानादेवतां अर्थयमाना व्यर्थं इव भ्रमन्ति स्म
।



\[४\] प्रार्थना चेयं



व्रजेशित्रोः सद्म वासः परं श्वसुरतानयोः ।

कृष्ण एव पतिर्भूयान्मम जन्मनि जन्मनि । ।१,२१.२ । । \[अनुष्टुभ्\]



\[५\] ततश्च कदाचित्कालिन्दीं अनु परस्परं विन्दमाना बभूवुः ।



\[६\] युक्तं च तत्, यतः



एकं पदं उद्देश्यं

भवति समन्ताद्बहूनां चेत् ।

विविधभुवां अपि तेषां

मिलनं घटते यथा सतीर्थानां । ।१,२१.३ । । \[उद्गीति\]



\[७\] मिलितानां तासां परस्परं हार्दं अपि जातं । तथा हि



दिशि दिशि जाताः स्निग्धा व्यतिमिलिताः सुष्ठु बिभ्रति स्नेहं ।

मेदुरमुदिरसमूहे मुहुरपि यस्मात्तथा दृष्टं । ।१,२१.४ । । \[आर्या\]



\[८\] तत्र जाते चासौहार्दे हार्दं अपि परस्परं व्यक्तं । यतः



ह्नुतं अप्येकाश्रयिणां

हृदयं व्यक्तिं मिथो याति ।

तत्तु व्यतिमिलितं चेद्

वद तर्हि स्यात्पिधानं किम्? । ।१,२१.५ । । \[उपगीति\]



\[९\] ततश्च परस्परं हृद्बाष्पं उद्गीर्णवतीनां दृग्बाष्पं अपि विकीर्णवतीनां तासां दशान्तदशावशाङ्गतया सम्भाव्यमानानां अनुक्षणं सुखाकाङ्क्षिणी पारिकाङ्क्षिणीवेशविशेषं विन्दमाना तत्र वृन्दा गता ।

\[१०\] सा ह्येवं पुरा चिन्तितवतीराग एव खल्वासां व्रजनागरस्य तस्य समागमाय वागगोचरशक्तिभागवसीयते ।



\[११\] रागश्च लोकरीतिमयप्रणयत एव जागरूकतया गरीयान्वरीवर्तीति देवतान्तराराधनं एव साधयितव्यम्, न तु तदाराधनं इति ।



\[१२\] अथागम्य च तत्कृताभिवादनस्वकृताभिवदनविधौ लब्धविधौ साभिदधाति स्म\[१३\] अहं अत्रैव वने वसन्ती भवतीनां भाववतीनां अवस्थाः पश्यन्ती दयाविदीर्णहृदया समायातास्मि । तदियं मम सिद्धा विद्या स्वकर्णानुबिद्धा विधीयतां । नातिप्रयासभावितता च भवतीनां भविता, किन्तु मासमात्रं अत्र श्रमाभासः । \[१४\] सा खलु मन्त्रमयी योगमाया मया दयावती साधितास्तीति ।



\[१५\] तदेवं तासां कर्णविवरं अनु मन्त्रवर्णान्निधिवन्निधाय तद्विधिं अपि सविधिं अभिधाय मुदान्तर्हितवती सान्तर्हितवती । ततश्च तास्तदुपदेशलग्नाः परमसुखमग्ना बभूवुः । यतः



नित्यं तावदनल्परागमहिमा सर्वं सहायीयति

प्राप्नोत्येष तु योग्यकल्पं अथ चेद्धत्ते सदुल्लासितां ।

तस्मिंस्तादृगभूद्गुरुः स्वयं असौ शक्तिः परा वैष्णवी

पूज्या मन्त्रवरश्च वाञ्छितधरस्तासां इतः किं सुखम्? । ।१,२१.६ । । \[शार्दूल\]



\[१६\] अतएवामूर्विश्रम्य मार्गशीर्षीयशिर्षायामाणतालभ्यप्रतिपदं आरभ्य संगत्य व्रतं आरब्धवत्यः । यत्रारुणकृतारुणगुणप्रसरं अवसरं अनु परस्परं गृहविसरतः समाकारणापरा व्यतिबद्धकरा यमुनागमनतत्परा गानपरायणा बभूवुः; यत्र परस्परपरीहासप्रायतया निजाभिप्रायं व्यञ्जयामासुः । यथा



त्वां उपयन्ता सखि वनमाली ।

सकलशुभाकरवरगुणशाली । ।ध्रु । ।

यत्र व्रजपतिरितरुचिरुचिताम्

वार्तां चालयिता सुखसचितां । ।अ । ।



श्रुत्वा तत्तव मातरपितरौ

सुखं अयितारौ कृतधनवितरौ ।

हरिरपि मुदं इह हृदि गोपयिता

सखिभिर्नर्मणि यः कोपयिता । ।ब् । ।



गणकनिदिष्टतरे सुदिनाहे

वेशं धास्यति स निजविवाहे ।

नीलरुचीचितगौरदुकूलम्

घनचपलाभिरुचां इव मूलं । ।च् । ।



अन्तरवसनगकञ्चुकपीतं

चित्रप्रच्छदरुचिपरिवीतं ।

मुकुटकिरीटतिरीटविराजम्

अलकावलिमणिचित्रकभाजं । ।द् । ।



कुण्डलमण्डितगण्डविभागम्

ताम्बूलच्छविजिदधरसुरागं ।

अधरावृतये करधृतचेलम्

ग्रैवेयकं अनुकृतमणिमेलं । ।ए । ।



साङ्गदकङ्कणमुद्रिकहस्तम्

आवापकधृतिवलयितशस्तं ।

हारवलितहृदि धृतमणिराजम्

वनमालादिकमाल्यसमाजं । ।फ़् । ।



मणिमयशृङ्खललसदवलग्नम्

चरणविभूषणगणरुचिमग्नं ।

वेषे चास्मिन्नेतदपूर्वम्

यत्तु न दृष्टं क्वचन च पूर्वं । ।ग् । ।



अङ्गं भूषणं अपि किल सर्वम्

सर्वाभरणं स्वयं इति गर्वं ।

अथ मणिशकटाधिष्ठितं एतम्

कलयिष्यन्ति सुहृद्भिरुपेतं । ।ह् । ।



तं जन्यानां शकटपरीतम्

कुसुमैर्वर्षिष्यन्ति सगीतं ।

शकटध्वनियुतवाद्यशतेन

मुदं आप्स्यति स स्वयं अपि तेन । ।इ । ।



तद्ध्वनिकलनात्तव सखि चित्तम्

धृतं अपि यत्नाद्भविता भित्तं ।

स यदा गन्ता द्वारसदेशम्

सखि विसृजेः सुखमूर्च्छावेशं । ।ज् । ।



तं उपव्रजिता सा तव गोष्ठी स्त्री

ततिरपि गास्यति बिम्बोष्ठी ।

उपयानं तद्वाद्यवितानम्

गालिप्रायं तदपि च गानं । ।क् । ।



सारात्रिकनिर्मञ्छनदृष्टिं

कर्तारस्ते सकुसुमवृष्टिं ।

मण्डपवरं उपनीते श्यामे

सुखसम्मर्दो भविता रामे । ।ल् । ।



गोपेन्द्रादिकगणपूजां अनु

नर्मकुतूहलं उदयेद्वरतनु ।

पूर्वं विधिं अपि कृत्वा सद्विधि

आनेष्यन्ति त्वां इह सहनिधि । ।म् । ।



वरपुरतस्त्वां शिथिलितगात्रीम्

स्थापयितारः प्रियरतिपात्रीं ।

तातस्तव करं अथ दधदबलम्

ग्राहयिता वरकरं अनु सजलं । ।न् । ।



तत्र च भवती सुमुखि सुखेन

किं भवितेति ज्ञाता केन? ।

किं बहुना, तव करसंयमनम्

कृतं इव पश्याम्यमुना कमनं । ।ओ । । । ।१,२१.७ । । । इति । \[मात्रासमका\]



\[१७\] तदेवं यमुनां प्राप्य द्रुतं एव गानं समाप्य वेलायां बाल्यचापल्येन कल्ये प्रोज्झितचेला एव मिथः कृतमेला वेलायां निमज्जन्ति स्म । निमज्ज्य चकौषेयतया क्षालनां विनापि न परिहेयं इति तदेव चेलं परिधाय सेव्याया देव्याः सैकतां अर्चां अर्चितां विधाय मन्त्रं अनुसन्धाय धाम समायान्ति स्म ।



\[१८\] तदेवं तावन्मासं यावद्विधाय तत्पूरकदिनं व्रतस्यापि पूरकं जातं इति परमानन्दपूरणतः सूरजापूरं अनु दूरनिर्जनताजातनिर्व्रीडतया क्षणं अक्रीडन् ।



\[१९\] तदेवं पूर्वपूर्वं जानन्व्रजराजनन्दनस्तुष्टमनाः कुमारचतुष्टयं अनुविधं विधाय तत्र प्रस्थाय गुप्तं उप्तचित्ततया ताः पश्यति स्म ।



\[२०\] ये खलु दामसुदामवसुदामकिङ्किणिसंज्ञास्तस्य प्रज्ञाहङ्कारचित्तमनसां बहिःप्रकाशतया लब्धसमज्ञास्तन्त्रविज्ञातृभिर्विज्ञायन्ते, त एते हि कुमारा जातचतुःपञ्चवर्षाः परस्परसवयस्कताधृतहर्षाः कृष्णादनुदिनं आसादितप्रेमवर्षाश्चलनारम्भत एवकुत्र यामः? इति पृच्छन्त एव गच्छन्तः कृततत्सङ्गं आगच्छन्ति स्म । तदेवं



सङ्गे विधाय चतुरश्चतुरः कुमारान्

आगम्य तत्र करवारिततत्प्रहासः ।

नम्रीभवन्नलं अलक्षिततां प्रपद्य

सद्यस्तदंशुकचयं स हरिर्जहार । ।१,२१.८ । । \[वसन्ततिलका\]



हृत्वा स सत्वरकदम्बनगाधिरोह

पूर्वं सडिम्भनिकरः स्फुटं उज्जहास ।

श्रुत्वा प्रहासं अथ गोपकुमारिकाणां

वर्गः समं सभयं ऊर्ध्वितदृष्टिरासीत् । ।१,२१.९ । । \[वसन्त\]



गम्भीरस्वरसङ्गतं तदितरानुद्भाव्यभव्यश्रियं

हासं तं परिचित्य बाल्यवलितास्ताः प्रेक्ष्य चान्योऽ न्यतः ।

वस्त्राण्यप्यनभीक्ष्य तत्र विधृतान्युच्चं तु वक्षःस्थलं

कृत्वा नीचं उदक्तवक्त्रं उदके न्यक्चक्रिरे पद्मिनीः । ।१,२१.१० । । \[शार्दूलविक्रीडितम्\]



अतलिननलिनवनानां भ्रमं इह चक्रुर्मुखानि तासां न ।

हेमन्ते तदयोगात्किन्तु न्यक्कारं एवात्र । ।१,२१.११ । । \[आर्या\]



ततश्च,

क्षणं अधि जलमध्यं तस्थुरानम्रनेत्राः

पुनरुदयति शीतेऽ द्राक्षुरेताः कदम्बं ।

अपि हरिरधिशाखं गुप्तमूर्तिः पुरासीत्

पुनरवृतिं अयासीच्चात्मलक्षाय ताभिः । ।१,२१.१२ । । \[मालिनी\]



तासां जलस्थवपुषां वदनेषु कृष्ण

स्यारूढनीपकतरोः सहसा दृगन्तः ।

पद्मेषु पद्मपकलां अदधादमुष्मिन्

यासां च नीरभृति चातकरीतिं आप । ।१,२१.१३ । । \[वसन्ततिलका\]



ततश्च

उच्चकैर्जहसुर्बालाश्चुक्रुशुस्तत्र बालिकाः ।

ऊचुश्चेदं तु वः कृत्यं व्रजादृत्यं भविष्यति । ।१,२१.१४ । । \[अनु\]



\[२१\] अथ कृष्णेन मुहुरपि शिक्षिता बालाः प्रोचुः ।



\[२२\] तत्र प्रथमं, यथा



कृत्यं वा किं अकृत्यं वा न विद्मो वयं अण्वपि ।

शिक्षार्थं किन्तु वः प्राप्ता वीक्ष्याज्ञासिष्म तत्पुनः । ।१,२१.१५ । । \[अनुष्टुभ्\]

\[२३\] अथ सर्वाः सलज्जं परस्परं ईक्षित्वा पुनरूचुः



यः कश्चिच्छिक्षकस्तस्माद्भवद्भिः सुष्ठु शिक्षितं ।

अभ्यस्यथ व्रजे तच्च स्वगुरोर्मानवृद्धये । ।१,२१.१६ । । \[अनुष्टुभ्\]



\[२४\] पुनस्तच्छिक्षिता डिम्भाः प्रोचुः



किमर्थोऽ यं उपालम्भस्तन्न विद्मस्तु किञ्चन ।

भवत्यो जलचारिण्यो वयं वृक्षाग्रगामिनः । ।१,२१.१७ । । \[अनु\]



\[२५\] ता ऊचुः

विक्रान्तिर्लुण्ठतां योग्या यद्वः शाखाग्रगामिता ।

दीनता लुण्ठितानां स्याद्यन्नः सलिलगाहिता । ।१,२१.१८ । । \[अनु\]



\[२६\] अथ श्रीकृष्णः स्वयं एव सकोपविस्मयं इव वक्ति स्मकिं लुण्ठितं भवतीनाम्?



\[२७\] ता ऊचुःअहो बत! कथं अस्माकं असङ्ख्यतया दुःसंवरं अम्बरं संवरणं आपद्यते?



\[२८\] श्रीकृष्ण उवाचभवतीनां अम्बरावरणता विद्यत एव, तदम्बरं वा कथं अपहारेण संवलनं अवलम्बताम्?



\[२९\] ता ऊचुः



अम्बरं अप्यम्बरतां आसादयितुं तवास्ति सामर्थ्यं ।

इह दामोदर चौर्यं कियदिव शौर्यं समर्पयतु? । ।१,२१.१९ । । \[आर्या\]



\[३०\] अथ कृष्णः सस्मयं आह स्मन नग्ना एताः पाथसि मग्नाः । तदिदं तु मया परिहसितं एव । दृष्टं भवद्भिर्दुष्ठुप्रकृतीनां आकृतिमात्रसुष्ठुतायुतानां आसां अनुष्ठितम्; यन्मदीयान्येव शस्तानि वस्त्राणि विहारतः समस्तव्यस्ततया यत्र तत्र विस्रस्तानि । तान्येता दरिद्राणां कन्याः स्फुटं अन्यायतया परिचित्य च विचित्य परिदधाना, मादृशस्तु दृशः सकाशाद्गोपनं कामयमाना बाढं जलं एवावगाढाः । यानि खल्वतिस्वच्छानां तिग्मच्छविकन्याजलानां अन्तरप्रच्छन्नान्येव लक्ष्यन्ते, यान्येव चासां जलमग्नप्रत्यङ्गलग्नानि स्वर्णसवर्णवर्णानि वर्णा इव निर्वर्ण्यन्ते

| तस्मात्प्लवन्त एव भवन्तः प्रत्येकं एताः करगृहीतकराः समानयन्तां |



\[३१\] तदेतदवधार्य तीरपर्यन्तं अवतीर्य सम्भ्रमप्रतीक्षिताल्पकालान्कृष्णाज्ञापालान्बालानमूः प्रत्यूचुः\[३२\] कथं स्तम्भं अवलम्बध्वे? निःशङ्कं एव सङ्क्रामत ।



\[३३\] सखीः प्रति च प्रावोचनत्रैवानीय पानीयवाससुखं लुण्ठाकानेतानाकुण्ठं आसादयत ।



\[३४\] अथ तान्प्रति च



आहरवसनां आहर वनितां यस्मात्क्रियां सदाधीध्वे ।

कात्यायनीप्रसादाथ्तं अपि विकर्षाम तोयान्तः । ।१,२१.२० । । \[आर्या\]



\[३५\] अथ तदेतच्छ्रुतवन्त एव द्रुतवन्तः स्खलन्त इव नीपतर्वन्तं आसद्य सद्यस्तं एव तरुं आरुरुहुः ।



\[३६\] कृष्णस्तु सहासं स्पष्टं इदं अभ्यचष्टेअहो, शुभंयूयमानानां आसां अहंयुता भवतीनां भवतु, पश्यामस्तत्रभवतीषु देवताप्रभावं । यावदेव तदेतं उदवासं उरीकृत्य भवत्यस्तिष्ठन्ति, तावद्वयं अपि धृतनिष्ठास्तरोरुपरिष्टादेव नभोवासं उररीकृत्य तिष्ठाम ।



\[३७\] अथ तत्र तदुत्तरं उररीकुर्वत्यः सर्वाः सश्लेषं आत्महृद्गतं उद्गमयामासुः



न नादेयभयं तस्य तरौ यस्य भवेत्स्थितिः ।

पात्रसात्कृतगात्राणां पृच्छ्या नादेयता पुनः । ।१,२१.२१ । । \[अनुष्टुभ्\]



\[३८\] ततश्च तन्मुखतुषारकरतस्तुषारकरतरङ्गनिकरतश्च कम्पमानाः सनर्मानुकम्पं अमूरयं उवाच



\[३९\] अहो, हिमश्रथश्लथाङ्गसन्धयः परमदुर्बलाः ! सर्वाभिरेवार्वागागम्यतां ।



\[४०\] तास्तु भ्रूभङ्गसङ्गतं ऊचुःपुनः किं अर्थं आगमयितुं अर्थयसे?



\[४१\] कृष्ण उवाचवनदेवतया हृतं मया तु प्रसह्य तस्याः समाहृतं वासः समासाद्यतां ।



\[४२\] ता ऊचुःकिं अतः शेषं अन्वेषामः?



\[४३\] तदेतदुक्त्वान्तर्वारिण एव प्रसारितकराः किञ्चिदभ्यानञ्चुः । कृष्णस्तु साङ्गुलिव्यङ्गं उवाचाये शतपत्रपत्रनेत्राः ! सविधेऽ त्रागम्यतां ।



\[४४\] ता ऊचुःतवैतदेहीहं कर्म कथं इव?



\[४५\] कृष्ण उवाचमम दृष्टिर्विसृष्टिश्च विशिष्टतां आप्नोतिऽ इति ।



\[४६\] ता ऊचुःतर्हि किं अर्हितं भवेत्?



\[४७\] कृष्ण उवाचग्रहणातिवृत्तिर्वस्त्रपरिवृत्तिश्च न स्यात् ।



\[४८\] ताश्च परस्परं ऊचुःअहो मुग्धाः! वञ्चयितुं एवेयं प्रपञ्चना ।



\[४९\] कृष्णस्तु ताः सन्दर्श्य जिह्वां सन्दश्य बभाषेसत्यं एवेदं ब्रवीमि, नासत्यं ।



\[५०\] ताः पुनः प्रत्यूहं ऊहमाना व्यत्यूचुःअहो, मूढबुद्धयः ! सुव्यक्तान्तर्निगूढहासः परीहास एवायं अस्य ।



\[५१\] कृष्णस्तु गूढं अपि स्मितं अगूढ । समूढप्रियवद्यतयाप्यवादीथन्त, नहि नहि, यस्माद्व्रतकृशतया भृशदयाविषया एव यूयम्, न तु दूयमानतां अर्हथ ।



\[५२\] ता ऊचुः



स्पृहयालुश्चान्यवस्त्रं गृहयालुश्च यः स तु ।

शीतलुषु दयालुश्चेदाश्चर्यातिशयालुता । ।१,२१.२२ । । \[अनुष्टुभ्\]



\[५३\] भवतु । विस्रब्धं वदत, कदा सत्यं वक्तुं आरब्धं तत्रभवद्भिः?



\[५४\] कृष्ण उवाचकदापि नानृतं वचसि कृतवानस्मि ।



\[५५\] ता ऊचुःकः कथयति?



\[५६\] कृष्ण सहासं उवाचाहो, कूटकूटं घटयमानाः! यद्यन्यथा मन्यध्वे, परमधर्मपरानेतानेव समेतान्पृच्छत?



\[५७\] ता सहासं ऊचुःसत्यं एते भवतः प्राप्तमर्माणः सधर्माणश्च दृश्यन्ते
।



\[५८\] कृष्ण उवाचहन्त, मुष्टिसम्बध्यमध्यमाः, प्रतीतिं अतीथ चेत्प्रत्यक्षत एव लक्ष्यतां । सर्वाभिरेवागम्य न वा सर्वानतिरेकया कयाचिदेकयापि ।



ततश्च

तस्य तत्क्ष्वेलितं श्रुत्वा

बालाः प्रेमपरिप्लुताः ।

व्रीडिताः प्रेक्ष्य चान्योऽ न्यं

जातहासा न निर्ययुः । ।१,२१.२३ । । \[भ्P१०.२२.१२\] इति ।



तीरे गन्तुं लज्जा स्थातुं

नीरे च शीतं इत्युभयं ।

समजनि जाड्यं युगपत्तद्

इमास्तत्रैव किञ्चिदब्रुवत । ।१,२१.२४ । । \[अनु\]



व्रजनृपकुलरत्न त्वं व्रजप्रीतिशाली

व्रजजनमहनीयश्चासि याचामहे तत् ।

वयं अतितरशीतव्यग्रताग्रस्तचित्ता

वितर वितर वासश्चानयं मा च कार्षीः । ।१,२१.२५ । । \[मालिनी\]



\[५९\] कृष्ण उवाचममानयं को वा नयनविषयः कृतः? प्रत्युत सत्कुलप्रभवतीनां भवतीनां वनदेवताहृतवस्त्राणां साहाय्यं एव कार्यं इति तथा मयारब्धं अस्ति
| न तु भवतीनां चेलचेलप्रचये मादृशां अभिलाषमेलः सम्भवति | तस्मादस्मत्परितोषपोषणाय यदि किञ्चिदपि दत्थ, तदा तन्मदादेव देवताविरोधं अप्यनुरोधविषयीकुर्मः |



\[६०\] अथ तदेतदेवं अवधारितवत्यः कात्यायनीव्रतवत्यस्तदेतन्मनसि विचारितव्यःहन्त, यदस्माभिर्मनसि रञ्जितं, तदेवायं व्यञ्जितं कर्तुं प्रयतते । तस्मादस्माकं अयं एव समयः । किन्तु किं अपि लक्ष्यं एवात्र लक्ष्यम्, तदपि स्वत एव लब्धं यत्पृथुशीतभीततादिकं अत्र प्रकटं एव घटते ।



\[६१\] अथ तं प्राहुःहा, हा, द्रुतं अनेन हैमनेन पवनेन शीतपरीततया जीवनविपरीततां वयं आयाताः, तस्मान्मर्मभेदकं नर्म वृथा मा कृथाः, किन्तु वस्त्रं एव सेवय । यद्वा वाञ्छसि, तत्तु लाञ्छनं अङ्गीकृत्यापि करिष्यामः
।



\[६२\] कृष्णः सस्मितं उवाचहन्त, यदि मदिष्टं दास्यथ, तर्हि दास्यं एव स्वीकुरुत ।



\[६३\] अथ ताश्चिन्तयामासुःहन्त, सहसा मर्मस्पर्शे कर्मठतां एव लब्धवानसौ
| भवतु, वयं अपि नर्माश्रित्य तदेव शर्माङ्गीकुर्मः |



\[६४\] स्पष्टं च प्रोचुःश्याम्सुन्दर ते दास्यः \[भ्P१०.२२.१५\]



\[६५\] कृष्णश्च सस्मितं आह स्मतत्र च यन्ममोदितम्, तदनुमोदितं पुरतः कुरुत ।



\[६६\] अथ ताः परस्परं आलोचनपूर्वं निकोचितलोचनं ऊचुःभवतु, करवाम तवोदितं इति ।



\[६७\] तदेवं अपि कृष्णे सतृष्णेऽ पि तुष्णीं एव स्थिते पुनरूचुःदेहि वासांसि धर्मज्ञ इति ।



\[६८\] अत्र चान्यथा निजाङ्गीकारसभङ्गीभावाद्धर्म एव मर्मबाधायां नात्मानं संवर्मयेदिति भावः ।



\[६९\] तथापि तथा स्थिते तस्मिन्कौतुकनिगूढस्मिते पुनरूचुःनो चेद्राज्ञे ब्रुवामहेऽ इति ।



\[७०\] अत्र च भयनिर्मुक्तं इमं तद्युक्तमात्रं आचरितुं उक्तं इदं न तु वस्तुतः ।



\[७१\] तदेष व्याजपदेन राजपदेन यं विशेषं अबुध्यते, तं एव बुध्यतां नाम निकामं इत्यभिप्रायः ।



\[७२\] कृष्णश्च तदुपयुक्तं उक्तवानहो, कदा दास्यो भविष्यथ? कदा वा मयोदितं करिष्यथ? तत्तु नोपलभामहे । यदि वेत्थं सत्यं एव, तदा गत्यन्तरं अन्तरा, जलादुत्थाय सर्वसम्पदुत्थाय स्मितेन समेतं एव समेत, न तु सूक्ष्मयापि रुक्षतया । न चेन्, मिथ्यासङ्कल्पजल्पानां तत एवाधर्ममर्मकल्पानां साहाय्यं अस्माभिः कथं वा प्रथनीयम्?



\[७३\] तथापि तासां अनुत्थानं उट्टङ्क्य कठिनताघटितं आचष्टेन वयं वृथा कृताशानां कन्यापाशानां वः सम्बन्धं अनुरुन्ध्महे । किन्तु



इदं च मे दयालुत्वं एव बुध्यध्वं अञ्जसा ।

नो चेन्नाहं प्रदास्ये किं क्रुद्धो राजा करिष्यति? । ।१,२१.२६ । । \[अनुष्टुभ्\]



\[७४\] अत्र च राजपदं व्याजाय व्याजहार । ततश्च मौनं प्रतिलभ्य तासां भयं उपलभ्य, तेन करुणसभ्यशिर्ॐअणिना प्रत्ययं आचर्य, कथञ्चित्प्रत्यये चाचरिते शीतार्ततानिर्वर्तिवार्ततां आहर्तुं व्रीडानिविडजडवपुषोऽ पि जडादुत्तेरुरिति वार्तयन्ति । तद्यदि तथा स्यात्तदा वस्तुतस्तु तत्कारणं इदं अस्तु



। ।१,२१.२७ । । ंईऽSईण्ङ्!



प्रार्थ्यं चेत्फलति तदा भजेम

देहं नो चेन्नोऽ ति समयस्य यैव सीमा ।

तासां सा यदि विफला क्व तर्हि लज्जा

निर्वस्त्रा गतिविधये हिमं तु लक्ष्यं । ।१,२१.२८ । । \[प्रहर्षिणी\]



\[७५\] तदेवं कथञ्चिदुदकादुक्ताश्च ता न व्यक्तावयवा जाताः । किन्तु



हस्तपल्लवकृताग्रवस्त्रिकाः

केशविस्तृतिधृतापराम्बराः ।

आदिनिष्ठितकनिष्ठदारिकाः

कुब्जिकावदमिलन्कुमारिकाः । ।१,२१.२९ । । \[रथोद्धता\]



\[७६\] ततश्चपश्य कृष्ण, पश्य सर्वतस्त्रस्ता एता लोप्त्राणि वस्त्राणि पाथस्येव स्रस्तानि विधायागता इति संलप्य प्रबलहासं वल्गति बालवर्गे, हरिस्त्विदं भावितवानतीव दयां अयामास । यथा



शशधरतन्वा तुलनां आहतलक्षणतया ययुर्यदपि ।

तदपि च तां सहसामूराहतलक्षणतया जिग्युः । ।२९ । । \[आर्या\]



एताः सत्कुलसम्भवा वरं अहो वाञ्छन्ति देहव्ययम्

न व्रीडाक्षयं एवं अप्यथ दशां एतां गता मत्पुरः ।

बीजं चात्र परन्तु मद्विमुखताशङ्का ततः कुण्ठताम्

उत्कण्ठा किरती विलोठयति मां आसां निजाशर्मणि । ।१,२१.३० । । \[शार्दूल\]



\[७७\] तथाप्यासां सुष्ठु तन्निष्ठां निष्टङ्कयितुं पङ्कदर्शिनं मनोरथस्पर्शिनं परिहासं अप्यतीव स्पष्टयितुं चित्तं इदं उत्कण्ठते । यदा गता अपि सङ्कोचावगाहतः परस्परं आहतप्रकाशावयवा एव तिष्ठन्ति इति ।



\[७८\] प्रकाशयन्नुवाचारे रे, चपलाः, कथं भवन्तो हसन्ति? एताः खलु नग्निका एव कथं नग्निकाभावे दोषं अर्हन्ति?इति ।



\[७९\] अथ पुनर्वस्त्रकदम्बं कदम्बस्कन्धसन्धिविशेषे सप्रत्याहारं तत्प्रत्यक्षसंवलिततया सन्धाय प्रेमबन्धाय सस्मितं ताः प्रत्येवं आह स्म\[८०\] दास्याङ्गीकारकारणात्प्रदास्याम्येव तान्येतानि वस्त्राणि । किन्तु पूर्वं अशक्यनिर्णयः, सम्प्रति तु निर्वर्ण्य निर्णीतः, सोऽ यं सद्गुरुतो यजतनमतां प्राप्तवतीनां भवतीनां दुर्नयः सपदि मां विवर्णयन्वर्तते । तदेतदवधार्यतां भवतीभिः



शम्बरं प्रविविशे बिम्बाधरं

यत्तदेव जलदेवहेलनं ।

छिद्रं आवरितुं अत्र तद्व्रते

शीर्षभाक्करयुगं स नम्यतां । ।१,२१.३१ । । \[रथोद्धता\]



\[८१\] तास्तु तत्र सापत्रपचित्ताश्च परमभीतिभित्तास्तथाकार्यतयावधार्य पश्यत केऽ पि शब्दायन्ते इति बालानां दृष्टीः प्रतार्य पतिरेव देवता इति विचार्य सपरिहासविलासव्याजतस्तं एव नमश्चक्रुःस्वामिन्, नमस्तुभ्यं इति ।



\[८२\] ततश्च कृष्णः सकौतुकतृष्णया तासां प्रति प्रतीकं सन्दृश्य, स्निग्धतां विदग्धतां अपि परामृश्य, लब्धप्रसादमेलः खेलावलितं चेलानि यथास्वं अर्पयामास । यत्र चदृष्टिपथसेवनादेव भवतीनां पुष्टिदीर्घतादिकं मम मुष्टिगतं जातं, कथं अन्यथा समर्पणं कुर्याम्? इत्येवं तुष्टिं ददानः स्वविचक्षणतां लक्षयामास । किन्तु



प्रातिकूल्यवचनं च सौहृदाद्

आनुकूल्यं अभिगम्य शर्मदं ।

पश्य वस्त्रहरणादिना हरिः

प्रत्युत प्रमदयां बभूव ताः । ।१,२१.३२ । । \[रथोद्धता\]



\[८३\] ततश्च वृक्षादवतीर्णवति तस्मिन्,



लज्जासंवरणार्थं असंवरमधुर्बाला भृशं लज्जितास्

तर्हि स्वाङ्गवृतिं दधुर्मुहुरहो व्यक्तान्तरङ्गारति ।

कृष्णादल्पविवृत्तवक्त्रकमलास्तस्थुर्दृगन्तः पुनस्

तत्रागाद्व्रजसुभ्रुवां अहह भोः कामस्य वामा गतिः । ।१,२१.३३ । । \[शार्दूल\]



। ।१,२१.३४ । । ंईऽSईण्ङ्!



ततश्च

भृङ्गश्रेण्य इवाम्भोजं रसपूर्णं कुमारिकाः ।

भर्तृकामास्तदा कृष्णं वरीतुं परितः स्थिताः । ।१,२१.३५ । । \[अनुष्टुभ्\]



\[८४\] अथ तेषु चाकरालेषु बालेषुचल चल किंवा करणीयं अत्र? इति करद्वयं वसनादिपरिकरचयं चाकृष्य हृष्यत्सु वितरणीयं वरं अम्बरहारिताहारी हरिः स्वं अनुसंहितवान् । ततश्च



तासां विज्ञाय गोपालः स्वकरस्पर्शकाम्यया ।

धृतव्रतानां सङ्कल्पं कल्पयामास सिद्धिदं । ।१,२१.३६ । । \[अनुष्टुभ्\]



यथा

स्वस्यार्थः स तु यद्विभाति परतः स्वीयं समाराधनं

मय्याविष्टमनास्त्वनादरं अथाचर्यात्र मा बाधयति ।

तत्राद्ये स्वयं अस्मि शश्वदुपमा यूयं द्वितीये ततः

संकल्पो निरुपधिरेष भवतीष्वेवातिसत्यो मतः । ।१,२१.३७ । । \[शार्दूल\]



सर्पिर्भृष्टं आगुडक्वथिततां आप्ताश्च धाना यथा

वस्यन्ते स्वयं एव बीजवदमूस्तन्वन्ति नान्यस्पृहां ।

मन्मात्रस्पृहिणां मदीयभजनं नो तद्वदन्यस्पृहं

किन्तु स्याद्रसनीयरूपं इति चेद्युष्माकं आस्तां कथा । ।१,२१.३८ । । \[शार्दूल\]



\[८५\] तदेवं आकर्णिनीर्वरवर्णिनी सद्य एव गान्धर्वपर्व सम्पद्यतां इत्यभिप्रायतया सापत्रपनयनाः स्वीकृतमयसमयं अपेक्षमाणाः प्रति समर्धकतया समर्धकतां गच्छन्पुनरच्छं उवाच, यथा



मिथः स्वीकारः स्यात्परिणयविधिस्तत्परिकारः

परे ते ते धर्माः स पुनरुदबोधि स्वयं इह ।

अतो यूयं सिद्धा व्रजगमनं एवाद्य कुरुत

क्षपायां कस्याञ्चित्किल मिलनं अप्याशु भविता । ।१,२१.३९ । । \[शिखरिणी\]



\[८६\] तदेवं ताभ्यः प्रतिश्रुतवति तस्मिन्नधिकं एव तासां आवेशो जातः । यथाह श्रीशुकः



इत्यादिष्टा भगवता लब्धकामाः कुमारिकाः ।

ध्यायत्यस्तत्पदाम्भोजं कृच्छ्रान्निर्विविशुर्व्रजं । ।\[भ्P१०.२२.२८\] इति ।



तथा हि

अक्षिभ्यां वक्त्रबिम्बाद्भुजयुगरुचिभाङ्मध्यभागान्नितम्बाद्

ऊरुभ्यां जानुयुग्मात्पदसरसिरुहद्वन्द्वं आपुर्मुरारेः ।

व्रीडानम्राः स्वदृग्भ्यां अहह मृगदृशस्तद्वियुक्तौ तु तत्तत्पश्चाद्

दृष्टं पदं तु प्रतिपदं उदभूदन्तरे लग्नं आसां । ।१,२१.४० । । \[स्रग्धरा\]



द्वे चित्तवाससी नीत्वा कुमारीणां परं ददे ।

न पूर्वं तु निराकारं गोपनीयं अतीव सः । ।१,२१.४१ । । \[अनुष्टुभ्\]

यत्तर्ह्यन्तिमघस्रपूर्यं अपि ता देव्यर्चनं सन्मदाद्

विस्मृत्य व्रजं एव जग्मुरभवंस्तेनैव पूर्णक्रियाः ।

प्रेम्णा यस्य तु तच्च तच्च लषितं तस्याथ साक्षात्फलं

कृष्णाङ्गीकृतिशर्म चेद्ववलिरे किं शिष्टं इष्टं परम्? । ।१,२१.४२ । । \[शार्दूल\]



\[८७\] मधुकण्ठ उवाचमासिकं इष्टं अनु मिष्टं मिष्टं भुक्तवती देवी कथं इष्टदानार्थं आगमनं मुक्तवती?



\[८८\] स्निग्धकण्ठ उवाच



राग एव किल सिद्धिकृदासां

नास्मदर्चनं इति प्रतिपद्य ।

नागमद्वरविधाविह दुर्गा

किन्तु रागविषयः स्वयं एव । ।१,२१.४३ । । \[स्वागता\]



\[८९\] मधुकण्ठ उवाचनूनं एताश्च गर्गेणैव गोविन्दादपेताः कृताः ।

\[९०\] स्निग्धकण्ठ उवाचकृताः, किन्तु न साक्षात् ।



\[९१\] मधुकण्ठ उवाचकथं इव?



\[९२\] स्निग्धकण्ठ उवाचयद्यपि साध्वीशिर्ॐअणिरमणीनां राधादीनां दीनायमानानां आलोचनसङ्कोचतस्तस्य पुनर्व्रजागमनं अनु मनो न जातं, तथापि तदनुसन्धानं विना व्रतबन्धादिद्वयं न सन्धातव्यं इति श्रीव्रजपतिजम्पत्योः कृतनिबन्धतया, राधादीनां वधूनां आभादुत्पन्नमनस्कारप्रतिबन्धतया च ताः परस्परया पराकृताः ।



\[९३\] मधुकण्ठ उवाचतर्हि ताः कुमारिकाः कथं आसन्?



\[९४\] स्निग्धकण्ठ उवाचबहिः क्ॐआरेण रहस्तु श्रीहरिपरिणीतताव्यवहारेण ।



\[९५\] मधुकण्ठ उवाचसत्यं, बाल्यं एव खलु पूर्वासां बोधस्य विरोधं कुर्वाणं आसीदिति विपरीतरीतिर्जाता । कथं इव ज्ञानोत्तराणां आसां सा भवेत्? इति ।



\[९६\] तदेतत्कथां प्रथयित्वा कथकः श्रीराधां बोधयति स्म



एवं बलानुजातेन यद्विलम्बावलम्बनं ।

तद्बलं बलवज्जातं तव संवलनं विना । ।१,२१.४४ । । \[अनुष्टुभ्\]



\[९७\] यत एव पूर्वं स्तब्धा वेणुशिक्षा एन पुनरारब्धा । यत्र कथाविशेषप्रथनं पद्यद्वयं साम्प्रतलीलामयं अपि, शरदुदाशये साधुजात \[भ्P१०.३१.२\] इत्यादिवत्तासां वचसा रसावहं स्यादिति तद्द्वारा श्रीपरीक्षिच्छिक्षागुरुणा निक्षिप्तं, तद्यथा



यर्ह्यम्बुजाक्ष तव पादतलं रमाया

दत्तक्षणं क्वचिदरण्यजनप्रियस्य ।

अस्प्राक्ष्म तत्प्रभृति नान्यसमक्षं अञ्जः

स्थातुं त्वयाभिरमिता बत पारयामः । ।\[भ्P१०.२९.३६\]



इति तासां रासरजन्यारम्भे दैन्यसंवेदनं निवेदनं ।



पूर्णाः पुलिन्द्य उरुगायपदाब्जराग

श्रीकुङ्कुमेन दयितास्तनमण्डितेन ।

तद्दर्शनस्मररुजस्तृणरूषितेन

लिम्पन्त्य आननकुचेषु जुहुस्तदाधिं । ।\[भ्P१०.२१.१७\]



इति पूर्ववर्णितवेणुवर्णनमयं ।



\[९८\] तदिदं स्पर्शद्वितयं कान्तयोगजभोगविशेषं अयं न स्यात्, रासरजन्यां वक्ष्यमाणकृष्णप्रत्याख्यानायुक्तेः । रासारम्भ एव भगवानपि रन्तुं मनश्चक्रे \[भ्P१०.२९.१\] इत्युक्तेश्च ।



\[९९\] तदेवं त्वयाभिरमिता \[भ्P१०.२९.३६\] इत्यस्य तु तत्स्पर्शानन्तरं त्वया सर्वतोभावेन प्रयुक्तरत्याख्यभावा इत्येवार्थः सङ्गच्छते ।



\[१००\] तस्मादथेदं विव्रियते । तदेवं दीर्घरात्रतया मन्दतापात्रं हेमन्तार्धेन सार्धं शिशिरं निशि निशि वंशीशंसितं अभ्यस्यति तस्मिन्वसन्त आयातः ।



\[१०१\] स च सार्वत्रिकचार्वनुभवोऽ पि वृन्दावने वृन्दारकतां अविन्दत, यथा



वसन्तति निदाघोऽ पि वसन्तस्यात्र किं ब्रुवे ।

वसन्तं यत्र गोविन्दं सर्वसन्तः सदा विदुः । ।१,२१.४५ । । \[अनुष्टुभ्\]



\[१०२\] तथापि हेमन्तशिशिरावपि तापदापदायतनतया यस्य यासां च प्रतिभासते स्म । तथा च तासां कृष्णकृष्णप्रेयसीनां प्रत्येकं भावना,



समागन्ता यर्हि प्रथमं ऋतुराजः सखि तदा

ऋतूनां अन्यायं बत कथयितास्मीति लषितं ।

तदास्तां एष प्राक्परभृतशिलीवक्त्रततिभिर्

वितर्जन्नेवास्मानकृतवृजिना धिक्प्रविशति । ।१,२१.४६ । । \[शिखरिणी\]



द्विरेफो बर्बरः प्रोक्तः परपुष्टश्च चेटकः ।

तौ चाग्रण्यौ मधोर्दृष्टौ याप्यता काप्यतः किं उ? । ।१,२१.४७ । । \[अनुष्टुभ्\]



किं च

प्रसूननिकराः स्मितं सरसिजानि नेत्रप्रथां

पिकाः परमपञ्चमं मधुलिहां गनाश्चुम्बनं ।

हरेर्निगमयन्ति चेत्क्व नु कुतः कथं वा गतिर्

भवेदहह नः समं सपदि माधवीयैर्वृतं । ।१,२१.४८ । । \[पृथ्वी\]



ऋतुराजः प्रणाय्योऽ यं न्याय्यं अत्र न विद्यति ।

प्रपलाय्य क्व वा यामः श्यामं नः स तु कर्षति । ।१,२१.४९ । । \[अनुष्टुभ्\]



धूमाः षट्चरणा विसर्पिखरतास्पर्शा मृदुस्पर्शनाज्

ज्वालाः किंशुकसञ्चया दिशि विदिश्यङ्गारसाराः पिकाः ।

भस्मान्यत्र परागपुष्पपटलान्यग्निर्मधुश्छद्मना

हा हा कृष्णघनं विना कथय को निस्तारविस्तारकः? । ।१,२१.५० । । \[शार्दूल\]



\[१०४\] अत्र श्रीकृष्णस्यापि भावनेयं



यदि न भवति गोपसुन्दरीणाम्

अयं अथ मेलयितेति सम्प्रतीतिः ।

कुसुमशरशरप्रणेतुरस्य

स्फुटं अनयत्वं ऋतोः सहते को वा? । ।१,२१.५१ । । \[पुष्पिताग्रा\]



\[१०५\] राधामाधवयोश्च यथा



राधा राधापदं मासि माधवे विधुतां विधुः ।

प्रियासङ्गकृते लब्धुं पौर्णमासीं अवैक्षत । ।१,२१.५२ । । \[अनु\]



\[१०६\] पुनः सर्वासां उद्वेगो यथा



द्विजानां काकली तत्र वियोगे यागसम्मिते ।

अजनि व्रजतन्वीनां धाय्येवाग्निसमिन्धनी । ।१,२१.५३ । । \[अनु\]



\[१०७\] अत्र वृन्दया शिक्षितः शुकः कश्चिच्छ्रीकृष्णपुरतः प्रजजल्प



सहन्ते शशिनो ज्वालां वायोः क्ष्वेडं पिबन्ति च ।

राधादयो महाबाधा वैयग्र्याद्व्रजनायक । ।१,२१.५४ । । \[अनु\]



\[१०८\] अत्र च कस्यां अपि चम्पकलतायां श्रीराधया स्वहस्तेन लिखितं पद्यं इदं वृन्दा श्रीगोविन्दं दर्शयामास, यथा



वृन्दावने तमालस्त्वं अहं चम्पकवल्लिका ।

अगयोर्नौ मिथः सङ्गो वृन्दयैव न चान्यथा । ।१,२१.५५ । । \[अनु\]



\[१०९\] तच्च दृष्ट्वा मुहुरपि नयनाभ्यां स्पृष्ट्वा कृष्णः सतृष्णं इदं अचिन्तयत्\[११०\] हन्त, भद्रां पद्मां नित्यं आगच्छन्नपि भद्रां पद्मां अद्यापि नागच्छन्नस्मि । श्यामलाभामधुरतां अञ्चन्नपि श्यामलाभिलाषविधुरतां अञ्चन्नस्मि । नखरविजितचन्द्रावलीकतां आप्नुवन्नपि चन्द्रावलीं प्रति लब्धतृष्णतां आप्नुवन्नस्मि ।



\[१११\] हन्त हन्त, यद्यप्येवं एवम्, तथापि क्रमप्राप्तसुललितविशाखान्वितराधतां आव्रजन्नप्यलब्धसुललितविशाखान्वितराधतां यदाव्रजामि, तदिदं मां अतिदुःखाकरोति । तस्या राधाया एव नूनं इयं विदग्धतानिदग्धबुद्धेः पटीयसी परिपाटी इति ।



\[११२\] अथ माधवपूर्णिमां आसाज्य, सर्वतो विरज्य च, पूर्णशिक्षाविलक्षणंमन्यमना माधवः किञ्चन दुर्गमं गहनं अवगाहमानः परममुरलीधमनलीलया धैर्यं ऊनयन्न्, अमूः प्रधूयनति स्म; मुहुः प्रधर्षयन्नाकर्षति स्म च, साधारणतया राधापि समागमिष्यतीति ।



\[११३\] राधा तु तत्र द्वित्रप्रहरं चित्रवदेवासीन्न पुनराकृष्टतां अवलिष्ट पूर्वं अन्येषां आकर्षणे ता इव ।



\[११४\] अथ श्रीवनमालिशालि वृन्दावनं इन्द्रनीलकान्तिभिर्वलितं इव दृशा, यमुनाजलपरमाणुभिः परिचितं इव त्वचा, मृगमदपरागैः सरागं इव नसा विचार्य, ताभिर्विवेश । ततश्च



एका द्वित्राश्चतस्रो युतवियुततया पञ्चषाः सप्त चाष्टौ

पङ्क्तिस्तद्वृद्धिसङ्ख्यामितिरहिततमास्तत्र याताः समन्तात् ।

यस्माद्व्यक्तिः प्रपन्ना कलितमुरलिकात्कर्षणी नाम विद्या

तच्छ्रीवक्त्रं निरीक्ष्य प्रतिहतमतयः शर्मलीना बभूवुः । ।१,२१.५६ । ।\[स्रग्धरा\]



\[११५\] ततः समर्यादाश्च ताः सहसा हरेः समर्यादं सज्जमाना लज्जया तत्रावहित्थां अप्यवलम्बमानास्तस्य चरणस्पृष्टिप्रथमकं दृष्टिपथं अधितिष्ठन्ति स्म । तत्र च



यद्यपि मुरहरपुरतः किञ्चन न व्यञ्जितं ताभिः ।

तदपि विलक्षणं एवाप्रथयदमूषां विलक्षणं भावं । ।१,२१.५७ । । \[उद्गीति\]



\[११६\] तदेवं स च समात्मने तिष्ठमाना गोष्ठरमणीर्निरीक्ष्य क्षणकतिपयं तल्लक्ष्मीनिष्ठमना आसीत् ।



\[११७\] पश्चात्तु राधिकासामानाधिकरण्यं विना निर्जनारण्यं अपि सङ्गतास्ता भङ्गीविशेषादनङ्गीकुर्वंश्चार्वङ्गीरायत्यां अङ्गीकारकारणावधारणाञ्चि किञ्चिद्व्यञ्जनया रञ्जयन्निव कञ्जनयनः पुनरकृतस्पृहाय च गृहाय प्रहापयामास ।



\[११८\] तत्र भङ्गीविशेषो यथा



मया स्वभावान्मुरली निनादिता

तस्माद्भवत्यः किल सङ्गता इह ।

अतः परीयुर्बत चेत्परे जनाः

शङ्के ततः सुष्ठ्विति नात्र तिष्ठत । ।१,२१.५८ । । \[उपजाति १२\] इति ।



\[११९\] रञ्जना यथा



व्रजत बत निवृत्य द्राग्व्रजं नाप्रतीतं

कुरुत मयि न किं वः प्रीतिं अप्यस्मि वेद्मि ।

अहह यदि न वेद्मि प्राणसख्यस्तदा सा

भवदभिमतसिद्धिं स्वेन शीघ्रं दधीत । ।१,२१.५९ । । \[मालिनी\] इति ।



\[१२०\] यत्र तु तासां



नातृपत्करुणादृष्टिर्नात्राप्सीत्प्रापिता श्रुतिः ।

नातार्प्सीत्प्रार्च्छिता नासा नातर्पीदर्पितं मनः । ।१,२१.६० । । \[अनु\]



\[१२१\] तदेवं गीतं, यर्ह्यम्बुजाक्ष \[भ्P१०.२९.३६\] इत्यादि ।



\[१२२\] राधायां तु तत्र यामद्वयं चेतनाविरामतः प्राप्तबाधायां बन्धुसमवाये च निवृत्तसर्वोपाये, तूर्णं एव तदभ्यर्णं पूर्णिमा वृन्दया सह विन्दमाना बभूव । विन्दमाना च कष्टभागतिस्पष्टं आचष्ट



\[१२३\] यदि मदुटजकुटजं एतां एकाकिनीं याममात्रायामं अवसरं वासयथ, तदा मया नातिविरामया प्रतिकर्तव्यं इति ।



\[१२४\] ततश्च सर्वसम्मत्या कथं अपि जातया तस्यास्तत्र सङ्गत्या स्फुरदत्यावेशमङ्गला मधुमङ्गलेन शार्ङ्गिणं आनायितवती । आनाय्य चासनादिना सभाज्य स्मितस्फुरदुपालम्भं सम्भाषते स्मभवतु, भवता यत्कृतं तत्कृतं एव । सम्प्रति तत्र सम्प्रतिपत्तिं विधेहि ।



\[१२५\] कृष्णः समन्दाक्षमं उवाचहन्त, कीदृशं कथं इव?



\[१२६\] पौर्णमासी उवाचऽर्तानां अस्माकं बहुवार्ता न वार्तत्वाय वर्तते, किन्तु निजमूर्तिस्पर्शतस्तस्या मूर्तिं अपसारय ।



\[१२७\] कृष्ण उवाचका सा?



\[१२८\] मधुमङ्गलः सप्रणयरोषं उवाच



अन्तरे वसति यस्य चञ्चला

ज्ञायते न जलदेन तेन चेत् ।

व्यक्तिं ईषदपि तर्हि सङ्गता

गोप्यते किं इति सा मुहुर्मुहुः? । ।१,२१.६१ । । \[रथोद्धता\]



\[१२९\] पौर्णमासी तु स्मित्वा तस्य मुखं पश्यन्ती कृष्णमुखं पश्यति स्म ।



\[१३०\] श्रीकृष्ण उवाचस एष वातुलतया तरलः कामं जल्पतु नाम, यदसभ्यानां अभ्याख्यानं एव च लभ्यं । भवतीनां आज्ञा तु नावज्ञातुं शक्यते, किन्तु युक्तं एव नियुज्यतां ।



\[१३१\] वृन्दाहगोकुलकुलपालक सर्वगोकुलकुलविलक्षणा लक्ष्मीलक्षणा सा भवत्स्पर्शपरामर्शत एव बहिर्दर्शं प्राप्नोति चेत्, का तव हानिः?



\[१३२\] हन्त, हन्त



कृष्ण चेद्बत राधायां उदासीनो भवानपि ।

उदास्स्व, किं अहं तत्र कठोरहृदया ब्रुवे? । ।१,२१.६२ । । \[अनु\]

\[१३३\] क्षणं विभाव्य पुनरुवाच



सातिश्रीर्भवतात्याजि श्रीवक्षा न भवांस्तया ।

वयं तु सरला युग्मे युग्मं रोद्धुं न शक्नुमः । ।१,२१.६३ । । \[अनुष्टुभ्\]



\[१३४\] कृष्णस्तुष्णीं स्थितवान् ।



\[१३५\] पौर्णमासी उवाचव्रजजनव्रजजीवन! वाचंयमतां आचरन्कथं इव गिरं मम न सङ्गिरसे?



\[१३६\] श्रीकृष्ण उवाचाधर्म एवात्र मर्मभेदी भवतीति ।



\[१३७\] पौर्णमासी उवाचाधर्मः खलु मया स्वीकृत एव, धर्मस्तु तव वर्धतां ।



\[१३८\] श्रीकृष्ण उवाचस्पर्शनं विनान्यदनुमन्यतां ।



\[१३९\] वृन्दाहदर्शनं तावत्क्रियतां । तन्मात्रेण सिद्धयात्रे सति परमगुणपात्रे भवति कथं अन्यदथ प्रार्थयितास्महे?



\[१४०\] अथ



देहेन्द्रियमनोबुद्धि प्राणादीनां प्रियं प्रिये ।

त्वदनादरभाजो मे जातं सर्वं अनादृतं । ।



इति राधां प्रति चेतसि चिन्तयन्तं कृष्णं अन्तः सतृष्णं अपि बहिस्तूष्णीकतां एव पुष्णन्तं, मधुमङ्गलः करसरसिजे गृहीत्वा कुटजकुञ्जगृहं एव नीतवान् । नीत्वा च तत्पर्यन्तभुवि वृन्दां रक्षित्वा बाह्यं अवगाह्य, पूर्णिमां संवाह्य तस्मिन्नन्तेगुरुतया तत्रकीयं वृत्तं चित्रवदीक्षितवान् ।



\[१४१\] तत्र श्रीवृन्दावचनं यथा



इन्दुरिन्दुभ्रमं याति दर्पणः प्रतिबिम्बतां ।

मोहं पद्मालया यत्र कृष्ण तन्मुखं ईक्ष्यतां । ।१,२१.६४ । । \[अनुष्टुभ्\]



\[१४२\] ततश्च समावृताजस्रपुलकास्रतया स च तदालुलोके, यथा चाद्यापि सख्यो गायन्ति

तां रहसि गतां किसलयशयनशयानां ।

हरिरालोकत निजमुरलीकलकलया चित्रितभानां । ।ध्रुव । ।

या निजवदनामृतरुचिना तन्मुखरत्नं अजस्रं ।

बहलं असिस्रवदिह यद्भातं प्रतिपदसम्पतदस्रं । ।ब् । ।

यस्या हृदयं स्वान्तरं अनु तत्कायं भज दवकलितं ।

बहिरपि तं प्रतिबिम्बव्याजाद्व्यानञ्जात्मनि वलितं । ।च् । ।

यस्यां दोषत्रयं इति मतिभिः प्रत्तं कुङ्कुमरागं ।

मेने मुररिपुरथ साक्षादिव यातं हृद्गतरागं । ।द् । ।

यां पश्यन्स तु सात्त्विकभावं दधदपि चित्तविकारं ।

भेजे यत्र प्रतिकृतिकृदपि प्रतिकृतिरिति च विचारं । ।ए । ।

स यया प्रतिकृतिताभ्रमं आगादेवं भावनशाली ।

भावपरीक्षणकृन्मे कृतकोऽ प्येतां इन्द्रकजाली । ।फ़् । ।

तदपि च यत्र स्पृहयन्नथ यां एनां मेने राधां ।

वृन्दा याच्ञां प्रत्याचष्ट च दधदपि दुःखाद्बाधां । ।ग् । ।

स पुनर्यस्या हेतोः शोचन्व्याजितवृन्दावननं ।

विदधे यद्द्हृदि निजपदपल्लवं अभितो जीवनजननं । ।ह् । । । ।१,२१.६५ । । । इति ।



\[१४३\] क्रमस्तु यथा, तत्र तस्य च दुर्निवारं विकारं निशाम्य काम्यमानं अर्थं एव वृन्दा प्रार्थयामासश्रीव्रजयुवराज ! परमप्रेमवती खल्वसौ, यतः

हन्त कृष्ण तव यौवनस्थितौ

भोगतर्षं अनुमाय तन्मयं ।

दुःखं आत्मनि विकृष्य सन्ततं

स्वीयशर्म विजहावियं रमा । ।१,२१.६६ । । \[रथोद्धता\]



\[१४४\] तदेतदवधाय भवानप्येतदर्थं वेणुवादनादिकं कुर्वन्नेवास्ते, तस्मादवधानं सन्धाय समाधीयतां ।



\[१४५\] श्रीकृष्णः सगद्गदं उवाचकिं कर्तव्यम्?



\[१४६\] वृन्दाहहस्तं एव हृदि विन्यस्तं कुरु ।

\[१४७\] श्रीकृष्ण उवाचतदेतदत्यनुचितं ।



\[१४८\] वृन्दाहतर्हि चरणं एव तथाचर ।



\[१४९\] श्रीकृष्णस्तुष्णीं तस्थौ ।



\[१५०\] वृन्दा पादयोः पतन्तीहन्त, मा विलम्बं अवलम्बस्व इति काकुव्याकुला तयोरेकं बलदिव तस्या हृदि संवलयामास ।



\[१५१\] कृष्णश्च कम्पसम्पदा पदारविन्दं सन्दधदेव वैवश्यवश्यतां विन्दति स्म ।



\[१५२\] ततश्च सञ्जीवनीपल्लवविन्यासवत्तल्लवस्पर्शत एव चक्षुःपुटयुगं उद्घटय्य तया स एव दृष्टः ।



\[१५३\] तदैव च



सुभ्रुवो मुररिपोश्च दृग्द्वयं

बिम्बदम्भं अविशत्परस्परं ।

शोभया व्यतिविलोभतः स्फुटं

तावमुष्य परिवृत्तिं ऐच्छतां । ।१,२१.६७ । । \[रथोद्धता\]



\[१५४\] तदैव स चात्रकीयापत्रपातः शिरसि वसनावरणः सहसा निर्गम्य पूर्णिमां प्रणम्य च चलित एवासीत् । किन्तु स्खलन्निव चलन्, कर्मणा नर्मणा च मधुमङ्गलदत्तावलम्बः सखिकुलं संवलते स्म ।



\[१५५\] सा च स्वप्नं इव पश्यन्ती वैवश्यत एव समुत्तिष्ठन्ती, निरक्षरसूक्ष्मरोदनं चानुतिष्ठन्ती यदा वृन्दया सादरं कृतसान्त्वा, तदा दरसान्त्वा पूर्णिमां नत्वा वृन्दया सह सुहृत्तमेक्षिततदागमे तस्मिन्नपराह्नेतमे व्रजं गत्वा, कथं अपि समयकतिपयान्गमयामास ।



\[१५६\] तदारभ्य तु स खलु परस्परं स्पर्शोऽ यं स्पर्शायैव परं सञ्चक्पे,



\[१५७\] यतः सकृत्तादृशं सुखं उपलभ्य क्षणात्तद्वियुक्तया तया कथं इव प्रथमानं दुःखं स्तभ्यताम्? तत्तु सुखं स्वसंवेद्यं एव, न तु निवेद्यं । तथा हि

तयोर्यावस्थासीद्व्यतिमिलनशर्म प्रसजति कविः

को वा तां स्यात्कवयितुं इह स्वल्पकं अपि ।

ययोः काश्मीरं तत्पतितं अपि पारस्परिकं अप्य्

अहो पौलिन्दीनां अपि तदिव शश्वद्व्यतनुत । ।१,२१.६८ । । \[शिखरिणी\]

\[१५८\] तदेवं यदा हरेः पदारविन्दं विन्दमानानि कुङ्कुमपङ्कानि कृततदङ्कानि पुलिन्दीजातालङ्कारतया जातानि, तदानीं अन्यासां धन्यानां पूर्ववद्पूर्वानुभवरचनपूर्वकं वचनं इदम्, पूर्णाः पुलिन्द्यः इत्यादि । \[भ्P१०.२१.१७\]



\[१५९\] अत्र चेदं व्यञ्जितम्



आस्तां सा दयिता यदीयकुचयुक्श्रीकुङ्कुमं तत्पदं

प्राप्तं तत्तृणं अप्यहो विजयतां साक्षात्तु तत्सङ्गि यत् ।

अस्मत्तस्तु पुलिन्दजातिसुदृशां भाग्यं च दूरे स्थितं

यास्तत्प्राप्य निजाङ्गलेपनसुखादासेदिरे पूर्णतां । ।१,२१.६९ । । \[शार्दूल\]



\[१६०\] अथ कथकः समापनं आह स्म



स ईदृक्प्रणयी लब्धस्त्वया राधे पुरा तु यः ।

नानामनोरथं चक्रे रथवद्भवदाप्तये । ।१,२१.७० । । \[अनु\]



इति श्रीश्रीगोपालचम्पूं अनु

कुमारीवस्त्रहरणसुकुमारीसमस्तकर्षणं नाम

एकविंशं पूरणम्

| |२१ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(२२)**





***अथ द्वाविंशं पूरणम्***





**यज्ञभार्यासदुपचर्यापर्याप्तिः**







\[१\] अथ प्रभातकथायां प्रभातप्रथायां मधुकण्ठः स्फुरदुत्कण्ठस्तल्लीलान्तरं शंसन्शंसदुपलब्धं कर्तुं आरब्धवान् ।



\[२\] तत्र श्रीदशमस्कन्धप्रबन्धसङ्गमनमङ्गलाचरणपूर्वकं तत्कथनम्, यथा



गत्वा काम्यकं अद्रिधातुरुचिमुक्कुर्वन्व्रजं दक्षिणं

घर्मर्तौ धवलानिखव्रशततृड्निर्जिष्णुकृष्णां व्रजन् ।

वृक्षान्सुष्ठु पथि स्तुवन्धवलया पीतां च कृष्णां पिबन्

क्षुद्व्याजादधियज्ञपत्निकरुणाकारी हरिः पातु वः । ।१,२२.१ । ।

तथा हि

अथ गोपैः परिवृतो यशोदानन्दनन्दनः ।

वृन्दावनाद्गतो दूरं चारयन्गाः सहाग्रजः । ।१,२२.२ । ।निदाघार्कातपे तिग्मे च्छायाभिः स्वाभिरात्मनः ।

आतपत्रायितान्वीक्ष्य द्रुमान्मित्राण्यभाषत । ।१,२२.३ । । \[भ्P१०.२२.२९३०\]



\[३\] तत्र च मेघनिर्घोषनिभगम्भीरतासम्भृतमधुरस्वरत एव हर्षं उत्कर्षयन्मित्रमुख्यान्प्रत्येकं रचिताभिमुख्यांश्चकार । यथा



हे स्तोककृष्ण हे अंशो श्रीदामन्सुबलार्जुन ।

विशाल र्षभ तेजस्विन्देवप्रस्थ वरूथप । ।\[भ्P१०.२२.३१\]



\[४\] तत एव च तानमृतकृताभिषेकानिव कृत्वा सकौतुकं उवाचमां सुखयन्तु एवाभिमुखतसेते तरवो विराजन्ते, तस्माद्भवद्भिर्विलोक्य पृथक्पृथगुपश्लोक्यन्तां ।



\[५\] सर्वे विहस्य प्रोचुःभवानेवास्मासु विस्मायकतया कविमण्डलाखण्डलगण्डमण्डनं अस्ति । तस्मादात्मनैव वर्णयतु ।



\[६\] कृष्णः सस्मितं उवाचश्रूयतां नाम



एतेनाङ्गत एव किन्तु गुणतोऽ प्यद्धा महान्तो मता

यत्तापादिनिवारणैः स्ववपुषो जीवानवन्तः स्थिताः ।

एषां एव च जन्म यत्तु फलवद्दृश्येत तच्चेत्थं अप्य्

ऊहध्वं यदशेषजीवनतया राजन्त्यमी सर्वतः । ।१,२२.४ । ।

किं च

फलैः पुष्पैश्छायाच्छदनसमिदाद्यैश्च तरवः

स्वभावाद्विश्वेषां उपकृतिविधा धन्यतनवः ।

नराः कर्ह्यप्येके विधिवशतया तत्कृतिकृतस्

ततो भक्ताः पूर्वे सुकृतं अनु भाक्ताः किल परे । ।१,२२.५ । ।

\[७\] अत्र वृन्दावनवास्तव्यता पुनरेषां स्तव्यतां अप्यतिक्रामति इति गूढं अभिमतं ।



\[८\] सर्वे सस्मितं ऊचुःकविचक्रचक्रवर्तिना भवता न किं वा सुप्रशस्तङ्करं भविता, ततो यदेव योजयिष्यते, तदेव विजेष्यते । तथा हि



वाचोयुक्तिपटुर्यत्र त्वं वदावदतां गतः ।

वाचस्पतिश्च तत्र स्यान्न वाचःपतिरण्वपि । ।१,२२.६ । ।

\[९\] कृष्णोऽ पि सस्मितं उवाचभवतु, कदाचिदेतदप्यनुभविष्यथ इति नानासुखवितरकरपुरुहभूरुहाणां वन्यया मिहिरकन्यातीरं उदन्यया मुदा जगाम ।
तत्र च



व्यज्जन्नङ्घ्रिपशंसनस्ववचनं यज्ञाङ्गनानुग्रहं

चात्मीयागमि भोज्यवर्त्म स यदा सन्त्यज्य कृष्णां गतः ।

तर्हि स्वच्छतरा हिमाः शुभकराः स्वादूरपः पीतवान्

अघ्न्यानां निकरस्ततः स्वयं अपुर्गोपालकास्तन्मुखाः । ।१,२२.७ । ।

\[१०\] ततश्च विदूरं समुज्झितातलिनफलिनतरतरुव्रजस्य व्रजराज्ञीप्रहितमाध्याह्निकभोज्यसम्पत्तिवियोज्यताभागुपसत्तिकस्य कृष्णस्य तत्तृष्णतां वितर्क्य तद्भावभाविततया स्वयं अप्यतीव तत्तृष्णाभाजः स्तोककृष्णादयस्तदभावभावना अपि प्रणयमयपर्युत्सुकतया व्यञ्जिततत्कृतभोजनवर्त्मवञ्चनाः कराञ्चलचालनपूर्वकं तद्याच्ञां अकुर्वत



राम राम महाबाहो कृष्ण दुष्टनिबर्हण ।

इतोऽ विदूरे सुमहद्वनं तालालिसङ्कुलं । ।\[भ्P१०.२३.१\]



\[११\] कृष्णस्तु सस्मितं उवाचात्रालोकपथाशोकवनिकायां अनशनीयप्रसवायां अशनायन्तस्ते भवन्तः कुत्र वा प्सातव्यं लप्स्यन्ते ?



\[१२\] आर्तिश्चेद्वरिवर्ति, तर्हि निकटां अपि कुटिलया सूरतनयाघटनया दूरायमाणां इतस्तु दक्षिणाहि या शूरसेनपुरी, तां उत्तरेण निरवज्ञं यज्ञशालामालां आलोकयन्त एवानेन सम्यगुपतिष्ठमानेन पथा प्रतिष्ठध्वं । गत्वा च तान्कार्मान्कर्मठाचार्यतमस्य मम च नाम्ना याचध्वं । किन्तु भिक्षाकाणां तितिक्षामात्रं उचितं इति शिक्षा मनसि कार्या ।



\[१३\] अथ तेऽ पि केऽ पि संवलिताश्चलिताः । स्वयं अयं तु तदीयगत्यागतिदृष्ट्यर्थं उपनदं महाकुट्टिमं अधितष्ठौ । ततश्च



सौरभ्यं धूमधारा यजुरनुपठनं शुभ्रशाला द्विजानां

गत्यागत्यादिचेष्टाः शुभयुतहुतभुग्वेदिभागृत्विजश्च ।

गत्वा नत्वाप्यभीक्ष्णं पुटितकरतया नादरेऽ प्यस्थुरेते

यस्माद्ब्रह्मण्यदेवस्वतुलितसुहृदः किन्त्विदं मां दुनोति । ।१,२२.८ । ।

\[१४\] ततश्च तान्प्रकृतिश्लेषेण केनाप्याकृतिविश्लेषेण वेषेण च गोपान्ज्ञात्वा विप्रतागर्वपर्वतं आरूढास्ते तु व्यूढबहुलस्थलदृष्टयस्तिष्ठन्ति स्म । तथापि सखायस्ते कृष्णस्य बुभुक्षासुक्षामतां साक्षादिवानुभूय दूयमानमनसः स्वयं एव निवेदयामासुः । यतः



हुं फट्श्रौषड्वौषडित्येवं आद्याः

शब्दाः यस्मिन्न क्वचित्कृष्णमुख्याः ।

तस्मिंस्तेषां किं रुचिः स्यात्परन्तु

श्रीकृष्णार्थं किं न ते मानयन्ति । ।१,२२.९ । ।

\[१५\] अथ निवेदनं चेदम्भो भो भूमिदेवाः ! किञ्चिदेवावधानं विधीयतां । रामरामानुजौ खलु परमप्रभावयुजौ श्रुतवद्भिर्भवद्भिर् अवधारितावेव स्तः । तौ चात्र भवद्विधानां सन्निधानं एव धेनुसेवनानुरोधादागतवन्तौ । किन्त्वद्य सद्य एवानवद्यक्रीडामयशूरताकौतुकपुरतस्तत इतः सङ्गत्यासन्नापि प्रत्यासन्नापि श्रीगोपाधिभूसदनभूर्विदूरायमाणास्माकं भाति स्म । गृहलोकेन च न तथालोचयाम्बभूविमहे । तत एव साक्षाल्लक्ष्मीपतिगृहायमाणगृहाद्भोजनसंयोजनं विना क्रीडायुधि च क्षुधितावभूतां । ततश्च कुलपरम्पराप्राप्तव्यवहारं पर्यायतया पितृपर्यायतया भवत्सु सङ्कोचं अपर्यालोचमानौ पितृभवनादिव भवदीयसवनाद्

अन्नं याचितं अकुर्वातां इति ।



\[१६\] अथ तथापि मनस्यभक्तिरसिकतावशिकतया तदसत्कृत्य तुष्णीम्भुष्णुषु तेष्वन्तर्वाणिंमन्येषु तादृगधन्येषु पुनरमी मनसि मीमांसयामासुः\[१७\] नूनं अस्मानेते मूढान्मत्वा गूढानुभासणा बभूवुस्तस्माद्गत्यन्तररचननिषिद्धभावाय सिद्धान्ततश्चामीषां सुष्ठु मौनबिद्धान्तस्तां कुर्म इति । \[१८\] अथ स्पष्टं पुनरूचुः



दीक्षाद्यग्नीष्ॐअपश्वङ्गह्ॐअ

प्रान्तं विज्ञैर्याज्ञिकान्नं न भोज्यं ।

सौत्रामण्यां सर्वदा नेति विप्रास्

ताभ्यां अन्यत्रास्ति तद्ग्राह्यं एव । ।१,२२.१० । । इति ।



\[१९\] तत्रभवद्भवदनुष्ठानदृष्टित एवास्माभिस्तदवसरः स्फुटं निष्टङ्कित इति भावः ।



\[२०\] तदेवं भिक्षानिष्ठानां इव तस्मिन्नुपतिष्ठमानानां अपि शास्त्रार्थं नयमानानां तदवधार्य ते वार्याचार्या मनसि पर्यालोचयामासुःहन्त ! ब्राह्मणा एवास्माकं एतान्ब्रह्मविचारं अपि विशिष्टतया लोभादनुशिष्टवन्तः सन्ति । येन तत्रापि कृतमुखतया मुखरतां आपन्नाः । भवतु, तथाप्येते परमेभ्ययोपलभ्यमानाः किञ्चिद्दानरूपं अवदानं विना प्रत्युतादानाय परं अत्रागताः । अहो ! कलिप्रवेशदेशस्य देशरूपं इदं ।



\[२१\] किं च, केचिच्च विपश्चितस्तयोरीश्वरतां आरोपयन्ति । तर्हि बत गर्हितं क्षुधादिकं कथं एतावर्हतः ?



\[२२\] तदेतद्विभाव्य दुर्भावभावतया तथा स्थितेषु बहुपचनतायां अपि मितम्पचेषु द्विर्जाततायां अपि यथाजातेषु याज्ञिककितवतां यातेषु तेषु याच्ञायां वदनानताकदनतः परस्परं ईक्षित्वा मन्दं मन्दं मन्दाक्षमन्दतया श्रीगोविन्दं एव ते विन्दते स्म ।



\[२३\] गोविन्दश्च तांस्तथाविधान्नेत्रपथान्विधाय मनोहतान्विज्ञाय च हसति स्मएहि मन्यामहे, याज्ञिकेभ्यः स्वलभ्यं अभ्याददिध्वे यथा वृक्षेभ्यः इति
।



\[२४\] तेऽ पि सस्मितं ऊचुःतत्तु भवन्त एव जानन्ति, वयं अपि यत्प्रेरणसमीरणविकीर्णमनसो जाताः ।



\[२५\] कृष्णस्त्वन्तर्यज्ञपत्नीनां स्वावलोकप्रयत्नानां सञ्जानंस्तत्र चावश्यलाभं प्रतिजानानः प्रहस्य प्रोवाचऽ एवं मन्यध्वे तर्हि भद्रं । मया तु पत्रिणां एषां सत्रिणां च तेषां तारतम्यावधारणार्थं एव तत्रभवन्तः प्रस्थापिताः । ततश्च



अमानिनां यथा धर्मः स्थितस्तद्वन्न मानिनां ।

अद्यापि चेन्न प्रतीथ द्राक्तत्पत्नीः प्रतीत च । ।१,२२.११ । ।

\[२६\] भवन्ति च भवन्त इव यज्ञपत्नीजना मत्प्रेममात्रसयत्नधनाः । ये खलु धृतमदनवलोकधर्मं द्व्यहतर्षं जलं पिबन्ति, त्र्यहात्यासं द्वित्रग्रासं भुञ्जते ।



\[२७\] सर्वे सवैलक्ष्यं आचक्षतहन्त सत्यं एवेदं ।



\[२८\] कृष्ण उवाचबाढं ।



\[२९\] सर्वे साश्चर्यं ऊचुःतर्हि कुतुकं इदं विदाङ्कर्वाम ।



\[३०\] इति कृष्णोद्यं अनु सोद्यमतया तत्र तन्निमेषत एव जिगमिषत्सु तेषु सप्रणयवत्सु कृष्णः सतृष्णं उवाचान्नं च तत्र श्रीमदार्यादिसहितमदर्थं अर्थयध्वं ।



\[३१\] अथ पुनरतीव कौतुकद्रवतः परस्परं अतीत्य द्रवनः पत्नीशालायां द्विजपत्नीर्विलोकयामासुस्ताभिर्विलोकयामासिरे च, कृष्णात्प्रति च इति च निश्च्क्यिरे ।



\[३२\] विलोकनात्पूर्वक्रमस्तु यथा



सा कापि ध्वनिमाधुरीस्वरकलारागवल्लवल्गुता

वर्णन्यासशुभंयुता कविजनस्तव्यार्थचित्रप्रथा ।

कंसारेर्गुणरूपकेलिकलना बाष्पादिभिः सार्द्रता

यज्ञस्त्रीकलिता क्रमादिह सखीनार्द्रानकार्षीन्मुहुः । ।१,२२.१२ । ।

\[३३\] ततश्च ताः



गवाध्वसम्बन्धनिबन्धवस्त्रवान्

प्रशस्तवेत्रान्मुरलीपुरस्कृतान् ।

पिञ्छावतंसानवतंससुन्दरान्

विलोक्य कृष्णागं अप्यमंसत । ।१,२२.१३ । ।

ततश्च यत्कृष्णसमागमं ते

व्यजिज्ञपन्विज्ञवराः प्रणम्य ।

तास्तद्द्विरुक्तायितं अप्यपूर्वं

पूर्वं च मत्वा न विदुः स्म कृत्यं । ।१,२२.१४ । ।

यस्याजस्रदिदृक्षया विदलितप्रायाः सदामूः स्थितास्

तस्य प्राणसुहृद्वराः स्वयं अमी तत्प्रेरणादागताः ।

तत्सम्प्राप्तिं अवादिषुः पुनरदः प्रार्थ्यं च किञ्चित्तदप्य्

अन्नं तत्र कथं कथं कथय ताः प्राप्स्यन्ति धैर्यस्थितिं । ।१,२२.१५ । ।

ततश्च

योग्यं अत्र किं अयोग्यं इत्यमू

नेयभोज्यविवृतावनिर्णयाः ।

तत्तदीयं अखिलं च भाजनं

क्षिप्रं आददत विप्रसुभ्रुवः । ।१,२२.१६ । ।

अथ पुरस्कृतगोपसुतायुता

विविधभोजनभाजनमस्तकाः ।

प्रतिपदक्रमणं कियदग्रतः

स इति तर्षिगिरः परिचक्रमुः । ।१,२२.१७ । ।

आमोदः कान्तिपूरः सुखददपदता गर्जदूर्जस्विभाषा

विद्युद्विद्युद्घनश्रीः स्मितवदनविधुद्योतलक्ष्मीप्रचारः ।

आयान्त्वित्युक्तिहस्तप्रथनमधुरिमा यत्क्रमादाविरासीत्

कंसारातेस्तदासां प्रतिपदं उदभूद्बाढं आकर्षणाय । ।१,२२.१८ । ।

यामुने समं अशोककानने

गोपकैः स विहरन्मुदान्वितः ।

ऐक्षि भूसुरवधूभिरीक्ष्यतां

ध्यानं एव गतं इत्यमानि च । ।१,२२.१९ । ।

यत्र भूसुरभार्यास्तं सुरभाव्यपदं ययुः ।

अशोककाननं तत्तु बभूवाशोककाननं । ।१,२२.२० । ।

\[३४\] ततश्च ताः सपुलकपुलकतया तं अवलोकयामासुः ।



\[३५\] तथा हि लोकानां गीतम्



कृष्णं अपश्यन्पीतदुकूलं ।

बिभ्रतं अर्चिततमं अर्चिर्नवघनचपलारुचिमूलं । ।ध्रुवम् । ।अ । ।

शिरसि शिखण्डावलिं उरसि स्रजं अपि दधतं गिरिधातुं ।

इन्द्रधनुर्युगमध्यमधुरतरसन्ध्यां धुर्वं अतियातुं । ।ब् । ।

उदयदरुणदरकिरणं तम इव विरचितचिरतरशोभं ।

नवकिसलयदलवलितं कचकुलं अनु कलिताखिललोभं । ।च् । ।

भालोपरिमिलदलकततिं श्रुतिकुमुदं उदञ्चि कपोलं ।

स्मितमुखं उपमितलक्षणतारायुगधरशशदरगोलं । ।द् । ।

कृतनटवेषविशेषविलक्षणलक्षणक्षणं उपचितरूपं ।

कर्तुं इवामृतवृष्टिं उदितं इह कञ्चन जलधरभूपं । ।ए । ।

चित्रं तत्र च मित्रस्कन्धार्पितबन्धावरहस्तं ।

निर्मलकमलविधूननदक्षिणदक्षिणकररुचिशस्तं । ।फ़् । ।१,२२.२१ । । इति ।



श्रुत्वा शश्वत्स्फुटं अहह यं द्रष्टुं आशा निबद्धा

स द्रागैक्षि स्वयं इति गतस्तत्कृतस्तापवर्गः ।

यः कश्चिद्वा व्यवहिततया तस्य लेशस्तु शिष्टः

सोऽ प्यावेशान्मिलनतुलितात्तासु न स्फूर्तिं आप । ।१,२२.२२ । ।

\[३६\] अथ भोजनभाजनानि शिरस्तःकृत्य स्थितासु तासु सकलभावविचक्सणः स्मितावलोकलक्षणस्वमुखमाधुर्यधुर्यः सुविचार्य यस्य कृते प्रयस्यन्ति स्म, तास्तदेतदवधार्य तासां वाञ्छितं किञ्चिदञ्चयन्वञ्चयंश्च काञ्चनवसनः काञ्चन वाचं उवाचस्वागतं वो महाभागाः \[भ्P१०.२३.२५\] इति प्रायश्चायमं अस्याभिप्रायः



अहो बत महाभागा युष्माकं भूरिभारता ।

जाता सङ्कोचयत्यस्मान्पृच्छध्वे स्वागतं ततः । ।१,२२.२३ । । इति ।



\[३७\] तदेवं एहिस्वागतां क्रियां आचर्य तत्प्रत्युत्तरसङ्कथने तासां सङ्कोचं विचार्य पुनरुवाच आस्यतां इति ।



\[३८\] अस्य चायं अभिप्रायः



स्वागतपृच्छादिकं अपि

विश्रमकार्यं विलम्बितं तनुते ।

तस्मात्तत्परिपाटीम्

अजहां भवतीभिरास्यतां एव । ।१,२२.२४ । । इति ।



\[३९\] ततश्च प्रणयप्रणेयतया विख्यातः सोऽ यं आसां असङ्कोचाय स्वयं भारं अवतारयन्नेव समुपविशन्नेव च ताः सदेश एव समुपवेशयामास ।



\[४०\] पुनरुवाच चकरवाम किं इति ।



\[४१\] अत्र चेदं निवेदनं इव विभावितवान्



अस्मान्यं उपकर्तुं वाञ्छति

तदृते स तु सङ्कुचन्नास्ते ।

इति सङ्कुचितात्मानः स्वयम्

अनुजानन्तु तत्तु भूदेव्यः । ।१,२२.२५ । ।

\[४२\] अथ तासां आत्मदर्शनमात्रवाञ्छाविमर्शनपूर्वं उवाचयन्नो दिदृक्षया प्राप्ता उपपन्नं इदं हि वः \[भ्P१०.२३.२५\] इति ।



\[४३\] अत्र चायं अर्थः

अस्मद्दर्शनमात्रं यद्वोऽ भीष्टं तदेव युक्तं च ।

तत्र हि हेतुर्यूयं तादृशसुष्ठुस्वभावाः स्थ । ।१,२२.२६ । ।

\[४४\] अथ तस्य स्वभावस्य सुष्ठुभावत्वं विभावयन्पुनरुवाच



मद्विषया वः प्रीतिः कौशल्यादेव नान्यतः सचते ।

यन्मयि कुशलाः सर्वे वीक्ष्यन्ते प्रीतिकर्तारः । ।१,२२.२७ । ।

\[४५\] तत्र कुशलानां कैमुत्यं प्रत्यायन्नुवाच



पश्याम्यहं इह सर्वं

मत्प्रेमांशादशेषगप्रीतिं ।

निरुपधि यन्मयि जन्तुः

प्रीणात्यन्यत्र सोपाधि । ।१,२२.२८ । ।

\[४६\] तदेवं साधारणतावधारणं तथा सन्निधानस्थितिविधानं उपसीदत्प्रत्याचक्षाणः प्राह स्म



सर्वत्र तु मत्स्फूर्तिर्न भवति बत सर्वदेति पूर्तिर्नः ।

भवतीरनु सा नित्या यैव च मत्सन्निधानरूपैव । ।१,२२.२९ । ।तस्मात्पतिसुतवलितं निलयं त्वरया प्रयात ता यूयं ।

मम च ततः सुखं उच्चैः सामञ्जस्यं हि सर्वतो वश्मि । ।१,२२.३० । ।

\[४७\] तदेवं व्रजदेवकुमारतः श्रुतं सुकुमारं अपीदं वचनं आपातसम्पातहीनतया दुःसहरचनं मन्यमानाः प्रतिवचनं आचेरुः



एतत्प्रकारं अपि नार्हसि वक्तुं ईश

प्राहुर्भवानिव भवानिति तत्प्रसीद ।

सत्यं कुरुष्व करवाम किं एवं अङ्गी

कारं निजाङ्घ्रिपरिवारदशां दिशस्व । ।१,२२.३१ । ।

विहाय सुहृदः परान्व्रजनरेशगेहेश्वरी

पदाम्बुजं उपाश्रिताः परिचरेम तं त्वा सदा ।

इमां वचनचातुरीं बत तुरीयपूर्तिं गताम्

उरीकुरु पुरुश्रवः श्रवणमङ्गल श्रीपते । ।१,२२.३२ । ।

\[४८\] अथ विकचमानकमलसमानलोचनः सङ्कोचं अनयं चालोचमानः सवैनयं उवाच



यथा वो बान्धवा नाभ्यसूयेरन्न च मज्जनाः ।

सुरेशाश्चानुमोदेरंस्तथा कुरुत नान्यथा । ।१,२२.३३ । ।युष्माकं विप्रभार्याणां परिचर्यार्थं आहृतिः ।

केनापि नानुमोद्येत प्रतीक्ष्य समयस्ततः । ।१,२२.३४ । ।

\[४९\] तदेवं लोचनतृष्णास्पदाय च कृष्णाय ताश्चिरस्थिरतां प्रत्यरोचमानास्तस्य सङ्कोचं आलोचमानास्तत्र नातिविलम्बमानास्तदाज्ञां आलम्बमानाः पत्रामत्रादिषु भोज्यं संयोज्य निजकुप्यपात्राण्याददमानास्तेन सादरं विसर्जमानाः सखिभिरनुव्रज्यमाना मुहुः परावृत्य तं एव विलोकमाना भृशं संवर्धिकृच्छ्रं कलयमानाः कथं कथं अपि गृहगतिं प्रति सचमानाः स्ववंशप्रथमानां यशःप्रथां प्रथयमाना वेश्मान्तः प्रविशन्ति स्म । किन्तु



यां यां आशां अहह वनितास्ता द्विजानां अपश्यन्न्

आशापूर्तिं प्रतिपद असावाचरत्तासु शीघ्रं ।

सा हि श्यामं कनकवसनं वीक्षिताकारं आसां

वारं वारं दृशि विदधती चित्रभावं चकार । ।१,२२.३५ । ।

\[५०\] एवं चिरेण गृहं गृहीतवतीषु तु तासु



अन्नपात्राणि पात्राणि रत्नानां वीक्ष्य सक्षणाः ।

गृहाणि च गृहाधीशा न हीशामासुरूहितुं । ।१,२२.३६ । ।

\[५१\] अनन्तरं तु



बाल्यक्रीडाकृईतफलेनानेन मणिपूरितान् ।

स्वगृहान्वीक्ष्य ते विप्राः स्वपत्नीमतिं अन्वयुः । ।१,२२.३७ । ।

\[५२\] ऊचिरे च



तस्मै विश्वजनीनाय यास्तद्भोगीनं आहरन् ।

ता एवासन्नात्मनीना दीनास्तु बत मादृशाः । ।१,२२.३८ । ।

मा जीवन्यस्य कृष्णाय क्रमते चक्षुरादि न ।

म्रियमाणश्च मा यस्य तस्मै तन्न प्रवर्तते । ।१,२२.३९ । ।

स किञ्जीवः स कुब्रह्मः सुपर्वहतकश्च सः ।

राजीवनयनं यस्तु नाजीवनतया भजेत् । ।१,२२.४० । ।

अथ कृष्णाय तृष्णां ते दधुर्वृष्णिपुरद्विजाः ।

किन्तु धृष्णक्कंसभिया नाजग्मुः कृष्णं ईक्षितुं । ।१,२२.४१ । ।

एकेन केनचित्पूर्वं भार्यामार्यातिगं इव ।

निवार्य वार्यतालब्धा वार्यतायां इति श्रुतं । ।१,२२.४२ । ।

\[५३\] ततश्च तेषां उचितं एव, यतः



क्षणादुच्चैः क्षणान्नीचैर्गतिभाजां कनीयसां ।

रेणूनां इव कार्माणां विषमा रीतिरीक्ष्यते । ।१,२२.४३ । ।

पूर्वी कृष्णस्य सेवायां इष्टी वा तत्र यः सदा ।

अधीती वा भागवते भक्तपूर्वी स तं भजेत् । ।१,२२.४४ । ।



\[५४\] तत्र च तैर्भोज्यमधुरादिभिरुपयोज्यमानः श्रीकृष्णं मधुमङ्गल उवाचसुष्ठु मिष्टं इदं पाकिमतापन्नं अन्नजातं याचित कं अप्यमृतायते । नेदृशं आपं इत्यकं अमृतं वा । यत्खलु भूमिस्खलितं सरजसं कणं अप्यभ्यवहर्तुं ईहामहे । तस्मादस्माकं एव पर्णशालाभ्यर्णे ताः कुटीर्विधाय तिष्ठन्तु, तत्कृतमधुरपरिपाकपाकशाकसूपपूपपूटीस्तु सवयसो वयं एव युष्मभ्यं उष्णाः कोष्णा एव समर्पयिष्यामः । तत्राप्याह प्राग्रहरतया प्राग्रहर एव भविष्यामीति स्थिते को वायं दोषः । किन्तु रोषभिया न वक्तुं

शक्ताः स्म ।



\[५५\] कृष्ण उवाचऽद्यून नूनं उन्मदिष्णुतयापत्रपिष्णुतां अप्यतिचरिष्णुर्जातोऽ सि ।



\[५६\] अथ सर्वेऽ पि हसन्तः प्रोचुःप्रियवयस्य ! यद्यप्यसौ परान्नतारोचनं आपन्नस्तर्हि स एष एव तुन्दपरिमृज इव विप्रसुन्दरीणां तासां उपासनां घटयमानस्तद्बाटतटगं उटजं अधितिष्ठन्सम्भवदाशितम्भवान्मिष्टं इष्टविघसभोजनान्निजं इष्टं रचयतु ।



\[५७\] कृष्ण उवाचसाधूक्तं व्यक्तं इदं भगवतीविदितं विधास्यामः ।



\[५८\] मधुमङ्गलस्तु सक्रोधं इवोवाचयुवराज ! गर्धनतया कुक्षिम्भरयस्ते एत एव मुहुरशनायां स्मरयन्तः सर्वत्र च घस्मरा एव भण्यन्ते, भिक्षायां अक्षामसमुद्यमतया सर्वान्नीनाश्च लक्ष्यन्ते, न तु वयं ।



\[५९\] सर्वेऽ प्यूचुःवावदूक ! विप्रतया भवानेव यायजूकतायां जञ्जपूकतां आसीदन्पुरोभाशानां दन्दशूकस्तदास्वादाय जागरूकतां आसादयति । अस्माभिस्तु भवज्जातेर्द्विजातेः परीक्षैवाचरिता इति ।



\[६०\] तदेवं हसत्सु सखिसभासत्सु स्वयं आशितम्भवेनोदनसम्भारेण भुक्त्वा सुहितः सर्वहितः श्रावितवेणुर्धेनुः प्राप्य तत्तत्कथाकौतुकतस्तदर्थं अनुगवं आसादितदृष्टिव्रजं श्रीमद्व्रजं अवाप्य निजविरहदहनं निर्वाप्य स्वकरूपामृतेनाप्याययामास ।



\[६१\] सखायस्तु याज्ञिकेषु जग्मिवांसो जक्षिवांसश्च वयं इति सङ्कोचेन न कञ्चिदप्यूचिवांसश्च ।



\[६२\] अथ कथकः कथासमापनं आह स्म



। ।१,२२.४५ । । ंईऽSईण्ङ्!



 सोऽ यं श्रीगोकुलाधीश कुलाधीशस्तवोदितः ।

 आकर्षणाद्गुणा यस्य सर्वाननुगुणान्व्यधुः । ।१,२२.४६ । ।



इति श्रीश्रीगोपालचम्पूं अन्व्

यज्ञभार्यासदुपचर्यापर्याप्तिर्नाम

द्वाविंशं पूरणम्

 | |२२ | |







जिव गोस्वमिनः

गोपलचम्पु, पुर्वचम्पु, २३३३







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*





**(२३)**



***अथ त्रयोविंशं पूरणम्***





**प्रथमसङ्गरङ्गज**





**वाकोवाक्यभङ्गीसङ्गीतम्**





\[१\] अथ रासारम्भे निजशपथसम्भेदं वेदयंष्तदीदं याचनं आचिन्ॐइ ।



निजे काव्ये सर्वं रसवलनं अस्तिति लिखता

मया धार्स्त्यात्स्पष्टीकृतमतिरहस्यं तु यदीह ।

तदेतद्गोविन्दव्रजविजनकान्तानुचरणं

दधद्भिर्योग्यस्य श्रवसि परं अर्प्यं न सदसि । ।१,२३.१ । । इति । \[शिखरिणी\]



\[२\] अथ रात्रिकथायां ग्रथ्यमानप्रथायां मधुकण्ठः स्निग्धकण्ठं स्निग्धकण्ठं अप्यालम्बमानः सम्बभाषे, यत्र प्रथममीदं प्राञ्जलि व्यञ्जयामास



रासकेलिरजनिष्ट जागरं

स स्फुटं भवतु तत्कथा तथा ।

कारणं भवति यस्य यद्विधं

तस्य तद्विधतया मता स्थितिः । ।१,२३.२ । । \[रथोद्धता\]



\[३\] तदेतदाकर्ण्य सानन्दं निर्वर्ण्य च सर्वेऽ पि प्रोचुःयुक्तियुक्तं एव चेदं उक्तम्, यतः



परमा या रसधारा

सा यदि मध्ये वियुक्तिं आयाति ।

पूर्वापरसंवलना

भावान्नैव स्वरूपं आयाति । ।१,२३.३ । । \[गीति\]



तस्माद्यथेच्छं अविच्छेदं एवेदं प्रस्तूयतां ।



\[४\]मधुकण्ठ उवाच



मुखं शशिमुखीगणप्रचुरमोहसंरोहणं

दृशोर्युगं अमूदृशां मृगदृशां घूर्णनं ।

तनुः सुतनुमण्डलीधृतिविखण्डनी श्रीहरेस्

तदाजनि यदा जनिं मृगयते स्म रासोत्सवः । ।१,२३.४ । । \[पृथ्वी\]



मुखं विधुविमोहनं नयनं अब्जदृग्लोभनं

रुचिर्घनरुचीहितप्रथमसङ्गरङ्गप्रदा ।

रमारमणरामणीयकविभूषिरामावलेस्

तदाजनि यदा जनिं मृगयते स्म रासोत्सवः । ।१,२३.५ । । \[पृथ्वी\]



\[५\] अथ पूर्वक्रमेण पूर्णिमाश्रमे पूर्णाः पुलिन्द्यः \[भ्P१०.२१.१७\] इत्यादि‚ वृत्ते निर्वृत्ते सत्यपूर्नंमन्यतया राधिकामात्रकर्षाय हरिस्तर्षं धृतवान्कथं अहो, निभृतमीदं सम्भृतं स्यात्?इति ।



\[६\] तत्र काचित्तत्कुङ्कुमलिप्तचरी वनचरी श्रीराधां अनु करुणया तरुणारुणकमललोचनं उवाच



तव मुरलीं इव नितरां विषमशरः स विजितो भवता ।

अहह न जाने कथं इव शुष्कां बिद्धां च तां कुरुते । ।१,२३.६ । । \[उपगीति\]



\[७\] तदा च वनगीर्वाणिभिराकाशवाणीयं उद्भाविता

शुष्का तप्तशलाकया च परितो बिद्धा सुवंशोद्भवा

सेयं ते मुरली प्रियेति नियतं विज्ञातवान्मन्मथः ।

तां शुष्यद्वपुषं विधाय कुलजां बाणैर्निजैः पञ्चभिर्

बिद्धाङ्गीं विदधाति हा बकरिपो त्वत्प्रीतये सम्प्रति । ।१,२३.७ । । \[शार्दूलविक्रीडीतम्\]



\[८\] तर्ह्येव चाधीरतया भ्रमन्वनमाली क्वचन तमाले कुङ्कुमालेखं इमं आलोकयामास

आनङ्गार्चिर्भिन्ना त्वदतिशुभगाङ्गावृतमना

मुरल्यां रागश्रीपरिमलकुलं सम्भृतवती ।

सदा श्यामां कान्तिं दिशी विदिशि चाभावयमतो

मयाप्तं कृष्णत्वं तदपि न हि कृष्ण त्वं अभितः । ।१,२३.८ । । \[शिखरिणी\]



\[९\] तदेतन्निशमनपूर्वकान्निशामनान्मुरशमनेन तदिदं विचारितम्हन्त हन्त ! राधाया एवेयं असाधारणवागर्थवती लिपिः । सेयं सम्भवेत् । एवं अपि कुलजन्मतया तया मन्मथविकारं आच्छादयन्त्या स्थीयते । तस्मान्निखिलावृतिध्वंसनं वंशीशंसनं परं मम शरणं इति ।



\[१०\] तदेवं राधासुधादुर्भिक्षादितस्तितिक्षां अभजन्स पुनर्वेणुशिक्षाभिक्षं एव केवलां सेवते स्म, यत्र वर्षा अपि तर्षाकरतया व्यतीयुः, समृद्धगर्धनतया शरदप्यर्धं वर्धते स्म ।



\[११\] तत्राह, रहःशिक्षा तु यथा



यर्ह्याकर्षविधिं हरिर्मुरलिकाशिक्षासु तस्याह्क्रमाच्

चक्रे तर्हि गताश्चिरात्परपरक्षोभास्त एते तया ।

कम्पो घूर्णनं आसनाद्विचलनं द्वित्रक्रमा वास्तुतो

निष्क्रान्तिर्वनवर्त्मवर्तनं उपव्रज्या च दूराध्वनि । ।१,२३.९ । । \[शार्दूल\]



किं च

राधाकर्षकृते कृता मुरलिकाशिक्षाथ या या तदा

सा सा तेन सदाशया वलयिताप्यासीदलं निष्कला ।

तां एतां नतकन्धरः सपुलकं वन्देऽ हं उच्चैः सदा

या कृष्णस्य मनोरथावलिं अहो पूर्णं अकार्सीन्मुहुः । ।१,२३.१० । । \[शार्दूलविक्रीडीतम्\]



\[१२\] तथा हि, तदेवं प्रावृषि वेणुशिक्षापरीक्षातृष्णगसौ कृष्णः समयं प्रतीक्षमाणः शरल्लक्ष्मीं आगतां लक्षितवान् । लक्षयन्नेव च विचारितवान्





\[१३\] इयं खलु स्वभावतः स्वच्छा मल्लीलापरिच्छदतां यदि गच्छति, तदा प्रमदावलिं ऋच्छामः । किन्तु, समयमयतया सर्ववश्यकारिणं अपि भावं वश्यं कुर्वतीं एनां पश्यामि, यथा मां अपि राधा ।



\[१४\] ततो यद्यस्यां अपि वश्यतां व्यस्यन्भावान्तरभावितत्वं भावयितुं प्रभवामि, तदाराधायां अपि तदाधानाय निर्बाधतां गतवानस्मीत्यवदधामि ।

\[१५\] तदेवं विचारयन्नग्रेचरं मङ्गलं विलोचयन्नुवाचऽहो ! श्वोवसीयसं एवाध्यवसीयते । यतः

खञ्जनखेलारञ्जितकञ्जनयनं नयन्विधिः स मम ।

राधामञ्जुलनेत्रस्फुरदाननं आसु सञ्जयिता । ।१,२३.११ । । \[उपगीति\]



\[१६\] तदेतच्छुभ षकुनमनुभवता, यावत्पौर्णमासंंआ समेव सर्वत एव वेणुधरेण वे नुस्वनचर्यासञ्चार्यते स्म । ततश्च



वंशीकलादुदयतः शरदि प्रभावान्

मल्लीभिरप्यतुलफुल्लदशां गताभिः ।

रात्रीर्निभाल्य मुहुरुल्लसिताह्स ऋआम

भ्राता रतिं रतिकृतेऽ कृत वल्लवीभिः । ।१,२३.१२ । । \[वसन्ततिलका\]



\[१७\] ततश्च तूर्णं एव पूर्णचन्द्रा बहुतिथी तिथिरतिथिरिव तस्य प्रसन्नतां विधातुं आसन्नवती । तत्र चाज्ञायाह्नि वनविहारशाली वनमाली धेनूरादाय व्रजागमनं विधाय सायं प्रत्यवसाय निजचन्द्रशालिकालिन्दं विन्दमानः स्फुटं आदित्येऽ स्तङ्गत्य स्थिते सतारासमुदयं तं सान्द्रचन्द्रिकं चन्द्रं उदयन्तं पश्यंस्तद्वश्यभावविशेषश्लेषतस्तदिदं चिन्तयामास

जागुडपिण्डसपिण्डं किं विधुबिम्बं तदेतदुन्नमति ।

किं वा रोषारुणरुचि मुखं इदं उद्भाति कामस्य? । ।१,२३.१३ । । \[आर्या\]



पुनश्च,

कुङ्कुमरससङ्कुलं इव किं विधुबिम्बं पुरः स्फुरति ।

अथवा राधामुखं इदं उदयति यमुनावनात्पुरतः ? । ।१,२३.१४ । । \[उपगीति\]



\[१८\] तत्र यदि विधुबिम्बं एवेदं, तदा तदिदं विभाव्यते



पूर्णचन्द्रोऽ यं ऐन्द्रीं हरितं अनुगतः प्रेयसीं दूरदेशाद्

अस्यावक्त्रं विलिम्पन्घुसृणशवलितेनेव शश्वत्करेण ।

तद्व्याजान्मां अमूदृक्कृतिं उपदिशतीवाद्य सद्यः किशोरं

शुभ्रात्मा यस्तदीयं भवति विरचनं सर्वतोभद्रं एव । ।१,२३.१५ । । \[शार्दूल\]



\[१९\] किं चायं इदं अप्युपदिशन्निव सम्भाव्यते



विधुरहं हरितः प्रतिदिक्पति

प्रणयिणि रमयन्जनशर्मदः ।

त्वं इह किं नु विधो स्थगितायसे

पररमारमणं प्रति सम्प्रति? । ।१,२३.१६ । । \[द्रुतविलम्बित\]



\[२०\] तदेवं सर्वथैव दैवानुकूल्यतश्चन्द्रचन्द्रिकासान्द्रित शुभं तस्य ककुभं एव गन्तुं शन्तुरस्मि, यतः



निखिलं एव वनं विधुनामुना

दिशि दिशि प्रतिरञ्जितं ईक्ष्यते ।

मदनुकूलं इदं शकुनं भवेद्

इति गतिर्मम तत्र शुभावहा । ।१,२३.१७ । । \[द्रुतविलम्बित\]



\[२१\] अथ यदि कामाभिधानस्य कोपधामाननं इदम्, तदा विषमबाणस्य तस्यानुयानं एव भयनिर्वाणं विश्राणयति । यदि च तस्या एव कान्तिसदनं वनं इदं विद्यते, तदा तु सुतरां एव तद्दिशं प्रविशतस्तन्मम शर्ममर्म प्रविशतिति । किं च



रयाणे वर्तते चित्तंण्र्त्यत्यक्षीच दक्षिणं ।

तस्माद्वृत्तं चण्र्त्यं च कान्तभिर्भवितामम । ।१,२३.१८ । । \[अनुष्टुभ्\]

\[२२\] तदेतदुट्टङ्क्य निष्टङ्क्य च प्रणयपणसन्तुष्टं दामादिकुमारचतुष्टयं सङ्गतः प्रसज्य, तद्द्वारा निद्राव्याजादन्यान्द्वारपालकतया तत्रैव संवलय्य, निभृतकृतप्रतीहारतश्चरणविहारतस्तां एव हरितं हरिर्मुरलीधरकरतयानुसरन्दिनकरतनयातीरं अन्वतीर्णवान् । आवतीर्य च विचारितवान्



न क्रुद्धकामाननं एतदस्ति

प्रयाति यच्छुब्रदशां उदञ्चत् ।

वियोगिराधास्यं इदं च न स्याद्

यतः कलङ्कादि भवेद्विभेदि । ।१,२३.१९ । । \[उपजाति ११\]



\[२३\] ततश्च म्र्गलाञ्छन एवायं इति निश्चित्य पुनर्विचारितवान्



शार्वरं षर्वरीशानः संहर्तुं सिंहतां गतः ।

पूर्वपर्वतं आरोहन्सर्वं पर्वति पर्वण । ।१,२३.२० । । \[अनुष्टुभ्\]



किन्तु,

चन्द्रमा राधिकावक्त्रं अनुकुर्वन्विराजते ।

तदाकारं इदं चेतः कथं मम विदूयते? । ।१,२३.२१ । । \[अनुष्टुभ्\]



\[२४\] पुनर्विभाव्य चन्द्रं प्रति प्राह स्म



अनुपमरुचिरस्मि सर्वलोकेष्व्

इति भगवन्नमृतद्युते न दृप्य ।

न तु भवदुपमा दशापि तस्याश्

चरणनखा विलसन्ति राधिकायाह् । ।१,२३.२२ । । \[पुष्पिताग्रा\]



\[२५\] तदेवं विचिन्त्य समुचितस्थानं विचित्य दूरतश्चतुरांश्चतुरः कुमारन्वर्त्मनि वर्तमानतया विधाय, स्वयं उपसरितं उच्चतरचत्वरं आत्मना रूढं सन्धाय, व्रजदिशं अवधाय, वेणुं मुखे निधाय, वादयिष्यमानश्चिन्तयामासप्रथमं राधा

गमनं एव साधयामः । तां विना फलस्य च विफलतां कलयामि । तदागमनकमनीयतया तु रमणीनां अन्यासां अप्यागतिर्मम मनसि रमणीयतां आयामं आनयति । किन्तु तदेव भव्यं कथं भव्यं इत्येव प्रतिपत्तव्यं । आं आम्, बाणविद्याप्रवीणेनैव वैणविकेन मया तथा योक्तव्यम्, यथा तेन सैवाविष्टाकृष्टा च भवति नापरा इति
।



\[२६\] तदेवं सम्प्रधार्यावधार्य च तेन, वेणुं एवं वादयिष्यामीति यदा विचार्यते स्म, तदा च ताभिः सान्द्रचन्द्रिकचन्द्रमसः सन्दृष्ट्वशतया सान्दृष्टिकं इदं परामृष्टम्

हन्त ! स खल्वयं ओषधीशोऽ प्याधिव्याधितजनानस्मानद्य सद्यः प्रतिरित्सेदेव, न तु चिकित्सेतिति ।



\[२७\] ततश्च तत्क्षणं किञ्चिद्विलक्षणं शशलक्ष्माणं आलक्ष्य वृन्दा चेदं चिन्तितवती

हन्त हन्त !

तासां कृष्णवियोगाग्निबाष्पैर्विष्वग्विनिःश्र्तैः ।

आदर्श इव पश्यान्धश्चन्द्रमा मन्दतां गतह् । ।१,२३.२३ । । \[अनुष्टुभ्\]



\[२८\] अथ चमूरुदृशां अमूषां मुहुरपि संमुखतया वशीकृतिं इवापन्नः शशी स्वदिशि तदा मदादुन्नतेन कृष्णस्य गभस्तिशतेन तस्य स्फूर्तिं समानिनायेति
।



\[२९\] तदवलोकनाय व्याकुलताकुलायमनासु तासु



शारदेन शशिना हरिं प्रति

प्रस्थितिः समं अयोजि सुभ्रुवां ।

प्रत्ययोजि किल तेन सा तदा

मङ्क्षु तस्य मुरलीकलेन तु । ।१,२३.२४ । । \[रथोद्धता\]



\[३०\] यतस्तदैव च



अनुरागेण रागेण वर्णभागेन माधुरीः ।

कलयन्तं कलं वेणोः कलयामास केशवः । ।१,२३.२५ । । \[अनुष्टुभ्\]



\[३१\] तत्रानुरागो यथा,

साश्रुकण्ठनयनं सकण्टकं

कम्पसम्पदयनं समाधवः ।

राधिकाविरहजाधिबाधितः

श्रव्यवेणुकलभव्यं आजगौ । ।१,२३.२६ । । \[रथोद्धता\]



\[३२\] रागो यथा



रागं ईदृशं असावचीक्पत्

प्राप रागईव यः प्रियाहृदि ।

यः स्फुटं न रसितः पुरा भुवि

क्वापि नामृतवदङ्गविश्रुतः । ।१,२३.२७ । । \[रथोद्धता\]



\[३३\] तत्प्रणादमयवर्णविभागो, यथा



अयि सुधांशुसुधामुखि राधिके

मधुरभावधुरा मधुमाधवि ।

मयि सदा दयिते दयिते चिरं

तव गुणैर्हृदयं मम दीर्यति । ।१,२३.२८ । । \[द्रुतविलम्बित\]



\[३४\] अथ बाणईव वेणुनादे प्रवीणः स्वयमषवनेन तस्याह्सिद्धां बिद्धतां अवबुध्य सुध्यग्रणीरन्याश्च तन्न्यायं आजुहाव । \[३५\] तत्र वर्णविभागस्त्वेवम्



अहह गोपसुता मम गीःसिता

धरथ हन्त मनोरथदुर्धराः ।

इति भवामि भवज्जितलज्जितस्

तदुदयं सुदयं कुरुत प्रियाह् । ।१,२३.२९ । । \[द्रुतविलम्बित\]



\[३६\] अथ यदा पीतवसनेन गीतं एवं उद्गीतम्, तदा तासं एव कर्णाभ्यर्णतां आगतं तत्र च यथायथं अभिरुचितं एव चित्तीकृतं रागादिकं अवधार्य निवार्त्यतातिक्रमनिरतास्थिरताह्प्रतस्थिरे । तत्र च कृष्णाभिमुखतां एवातस्थिरे, नान्यत्किं अपि । तथा हि,



या यत्र कर्मणि गतास्तदनुस्थितिं ता

विस्मृत्य तस्य मुरलीश्रुतिदिव्यनेत्राह् ।

दृश्यप्रभं तं अभिवव्रजुरश्रुनीर

स्रोतस्वतीमयतया निजजीवनेशं । ।१,२३.३० । । \[वसन्ततिलका\]



तदा च

गोकुलकुमुदाक्षीणां

कुमुद्वतीनां तदा तथा कुमुदां ।

अकुरुत कुमदाधीशः

स तदा शतधा परां सुमुदां । ।१,२३.३१ । । \[आर्या\]

तदा च

शुश्रूषन्त्यः पतीन्काश्चिन्निरुद्धाह्प्रस्थितिं प्रति ।

कृष्णं तत्रैव ताह्प्रपुरित्येवं मुनिजल्प्तं । ।१,२३.३२ । । \[अनुष्टुभ्\]



\[३७\] आत्र च ष्निग्धकण्ठेनान्तश्चिन्तितम्, ता एताह्खलु पाद्मोत्तरखण्डदृष्टदण्डकारण्यगतमुनिवर्यतया साधकचर्यस्तदानिं अपि लक्ष्मीवर्याणां राधिकादिनित्यतद्भार्याणां स्वकाम्यं सुकाम्यं साम्यं अनवाप्ता यथा तदवाप्य श्रीकृष्णं अवाप्तास्तथा वर्ण्यं इति स्थिते



तं एव परमात्मानं जारबुद्ध्यापि सङ्गताह् ।

जहुर्गुणमयं देहं सद्यः प्रक्षीणबन्धनाह् । ।\[भ्P१०.२९.११\]



इत्येव प्रतिपत्तये कल्पते ।



\[३८\] उक्तं च पाद्मोत्तरखण्ड \[२७२.१६७\] एव



ते सर्वे स्त्रीत्वं आपन्नाह्समुद्भूताश्च गोकुले ।

हरिं सम्प्राप्य कामेन ततो मुक्ता भवार्णवात् । ।इति ।



\[३९\] किन्तु, नासूयन्खलु कृष्णय \[भ्P१०.३३.३७\] इत्युक्तदिशा तदीयास्तु न तदूहितुं ईशामासुरिति ज्ञेयं । यच्च जिघाम्सयापि हरये स्तनं दत्त्वापि सद्गतिं \[भ्P१०.६.३५\] इत्यस्य सदृशेन तं एव परमात्मानं जारबुद्ध्यापि इत्यादिना साधनस्य निकर्षरूपं अपेरभिधेयं फलस्य तु सर्वोत्तमरूपत्वं प्रतिपद्यते ।



\[४०\] तच्च युक्तं, यतः

तासां कृष्णः परात्मा न तु परैति न प्राप्नुयाज्जारतां तत्

प्रान्ते प्राप्तः पतित्वं दददुचितमतिं जारं अत्यापि वित्तः ।

यद्वद्बक्यां जिघांसावपि समुचितं अत्यर्पणाल्लाल्यभावं

लेभे धात्रीनिभायां स्थिरतमं इह यद्युक्तितस्तत्फलं हि । ।१,२३.३३ । । \[स्रग्धरा\]



\[४१\] तथापि



उक्तं पुरस्तादेतत्ते चैद्यः सिद्धिं यथागतः ।

द्विषन्नपि हृषीकेशं किं उताधोक्षजप्रियाह् । ।\[भ्P१०.२९.१३\]



इत्यनुसाराता प्रेमाम्षेन तु तासां महदेव वैलक्षण्यं अनुगतं ।



\[४२\] ण च नित्यकान्तास्वपि प्रकटलीलायां जारबुद्धिर्दृश्यत इति तस्याह्श्लाघैव वाच्या । यतः



या नित्या एव कान्ता दनुजकुलरिपो राधिकाद्या न तासाम्

श्लाघां सा जारताधीसचिवजनिरियात्किन्तु रागः स नित्यः ।

तां भित्त्वा विघ्नकर्त्रीं द्रुतमुदितवता तेन तं नित्यकान्तं

प्रापुस्ता नापरासां इव वपुरपरं स प्रतीक्षेत तासां । ।१,२३.३४ । । \[स्रग्धरा\] इति ।



\[४३\] तदेतद्विचिन्त्य स्फुटं प्रोचे, ततस्ततः ?



\[४४\] मधुकण्ठ उवाचाभिष्र्तवतीनां विशेषो यथा



श्रुते मुरलिकाकले निजनिजाह्वयप्रापके

समं व्रजनतभ्रुवः सपदि फुल्लदेहा बभुः ।

अनङ्गं अपि वर्धितं विहितवानहो यस्तदा

कथं न किल वर्धयेन्निजकलाबलेनाङ्गनाह्? । ।१,२३.३५ । । \[पृथ्वी\]

\[४५\] किं च,



सत्वरप्रसारवत्त्वसत्त्वधामहायिनी

सर्वगुर्वहार्यकूटवारणतियायिनी ।

नाथं एकं अन्वनेकदारसम्पदर्पिणी

ओघमोघं अन्वनन्तभक्तलोकतर्पिणी । ।अ । ।



लोलकेशशैवलाञ्चिकर्णपूरचक्रिणी

पुष्पजातनिष्प्रपातशुभ्रफेणचक्रिणी ।

उच्छलन्नवीनमीननेत्रनीरगात्रिणी

अग्रिमाध्वमात्रपात्रसम्मुखानुयात्रिणी । ।ब् । ।



मन्दचालबाहुनालपाणिपद्मसालिनी

अच्छबालकच्छपाङ्गवत्सजन्मजालिनी ।

जूतिधूतिकृत्कुटीरतीरधीरगामिनी

ऊरुभूरुहालिपातसम्प्रपातकामिनी । ।च् । ।



काञ्चिकाञ्चिकङ्कणादिशिञ्जदम्भसञ्जिनी

प्रायशस्तु हंससङ्घश्षब्दितानुरञ्जिनी ।

तूर्णतूर्णघूर्णनादिसङ्कुलाङ्गनर्तिनी

पूर्णपूर्णभावगूर्णजाड्यजातवर्तिनी । ।द् । ।



वेशवस्त्रसन्निवेशचञ्चलत्वभङ्गिनी

तत्तदर्थवैपरीत्यकारिवेगसङ्गिनी ।

यन्निमित्तं आत्मसर्वसङ्गभङ्गभाविनी

यत्र सर्वनामरूपविस्म्र्तिश्च भाविनी । ।ए । ।



श्यामधामसुष्ठुरामं एतं अत्र सद्धवम्

सिन्धुतुल्यं उत्तरङ्गदङ्गं आशु माधवं ।

पूर्वपूर्वभिन्नयातिरुत्तराप्तसङ्गतिः

आपगालिसम्मिताप सेयं आलिसंहतिः । ।फ़् । । । ।१,२३.३६ । । \[तूणक\]



\[४५\] तास्तत्र च



शुभंयुवनमञ्जुले सवितृजारुचा सङ्कुले

प्रसूनगणराजिते भ्रमरकोकिलभ्राजिते ।

सुगन्धमरुदञ्चिते कुमुदबन्धु शोभाचिते

समस्तगुणनिश्चिते निधितया चिरं सञ्चिते । ।१,२३.३७ । । \[पृथ्वी\]



स्थले मणिजचत्वरं समधिरुह्य तं सत्वरं

विचित्रमुरलीकलं विरचयन्तं उद्यत्कलं ।

घनाघनघनश्रियं तडीदभीषुवस्त्रप्रियं

मणिद्युतिविकस्वरं ददृशुरङ्गि दिव्यस्मरं । ।१,२३.३८ । । \[पृथ्वी\]

(युग्मकम्)



निर्माय कृष्णं अभितः स्थितिं अत्र गौरी

पङ्क्तिस्तदा तं अवलम्बितुं उत्कचित्ता ।

मध्ये तमालं उपलभ्य सुवर्णवर्ण

वल्लीततिर्विलसतीति किल व्यलोकि । ।१,२३.३९ । । \[वसन्ततिलका\]



अथ

वंशीदूतिकया निमन्त्र्य कलिताह्सौरभ्यधारासखी

सङ्घैः साद्र्ति भूरि दूरसरणेरानायिताह्सुभ्रुवः ।

प्राप्ताह्स्वान्तिकं आत्मरोचिरमृतान्यप्याशिताह्प्रेयसा

ट्र्प्तिं नैव ययुर्न वा विरमितं तद्दानकर्मामुना । ।१,२३.४० । । \[शार्दूल\]



प्रत्युत

नव्याह्कलाधराह्शुभ्रा भ्राजिनक्षत्रमालिकाह् ।

अराललोचनाह्कृष्णचकोरं ट्र्स्णजं व्यधुः । ।१,२३.४१ । । \[अनुष्टुभ्\]



\[४६\] अथ कृष्णस्तत्र सतृष्णं अचिन्तयतहो ! नवतारुण्यस्य पुण्यसम्पद एता, वरलावण्यस्य मत्क्रेतव्यनव्यपण्यश्रेण्यस्त्रिलोकीलक्ष्म्याश्चूडामणयः, स्फुरन्मन्मथस्य जीवनौषधयः कुमुदायमानमदीयलोचनयोर्नवीनाश्चन्द्रकलाह्सहावतीर्य रुचिं वितीर्य विराजन्ते ।



\[४७\] तदेवं स्थिते



कृष्णापाङ्गशरः साङ्गं भित्त्वापाङ्गशरं मम ।

मनोरथिनं उद्भेत्तुं किल प्राविशदन्तरं । ।१,२३.४२ । । \[अनुष्टुभ्\]



इति ताह्प्रत्येकं प्रत्येतव्यं चक्रुः ।



\[४८\] वस्तुतस्तु हरेस्तासु सर्वासु लतास्विव द्वित्रलवसेवनपूर्वकं अपूर्वतयाभ्रमन्नेत्रभ्रमरयुगलं कमलिन्यां इव राधायां निर्बाधां स्थितिं आतस्थे ।



\[४९\] आस्थितवतीति च तत्रेदं स तु विचारयामास



शोभायाह्शुभदा शोभा रमायाह्परमा रमा ।

सेयं मल्लोचनस्यापि राधिकाचारुलोचनं । ।१,२३.४३ । । \[अनुष्टुभ्\]



\[५०\] तदेवं सति सा च तदीयतादृशदृशः स्पर्षतः कम्पसम्पदुन्मीलनरसप्रसरवशतया क्षोभं लभमानापि तं प्रति प्रहितलोभां शोभां उवाह ।



\[५१\] आत्र च प्रश्नोत्तरमयं पद्यमः



स्मेरयोः प्रति विधूद्यदस्रयो

राधिकानयनयोस्तुलांवद ।

शारदं विकचमेचकोत्पलं

यन्मरन्दझरमोचि तत्किं उ? । ।१,२३.४४ । । \[रथोद्धता\]



\[५२\] तदेवं स्थिते ताः पुरःस्थिता यद्यप्यनवद्यसंवननप्रवीणवेणुविद्यामदिता लज्जां उज्जहति स्म, तथाप्यवितथाभिजात्यतया नम्रताकम्रा मुनिव्रतं एवानुववृतिरे ।



\[५३\] श्रीकृष्णस्तु यदा विशीष्टललनामध्यं अध्यावसन्नेवं अद्योतिष्ठ, तदा

तासां परमदुर्लभपरिमलमात्राणां अपि वैणवमधुरगीतमधुमदिततया स्वयं एव कृताभियात्राणां आगतिं दृशोः पथि निर्माय, सनर्मस्मितस्तद्विधां बुद्धिं उपधया लब्धशुद्धिं अवधारयन्निव तन्मुखादुन्मुखानुरागजागरूकवागमृतं आस्वादयितुम्, तासु च समुत्सुकतां आसादयितुं, निजान्तिकस्थितियाच्ञागर्भेण स्फुरदुपेक्षासन्दर्भेण वचसा ताह्क्षोभयामास । यथा



महाभागा युष्मन्मिलनं अभवन्नः शुभकृते

ततः पृच्छाम्यत्रागमनं इदं अव्याहतं इति ।

तदेतावत्क्लेशादभिगमनतः सङ्कुचितधीः

स भूयः सम्पृच्छे भवदभिमतं किं नु करवै? । ।१,२३.४५ । । \[शिखरिणी\]



\[५४\] तदेवं अत्रादरज्ञापनया ज्ञात्वाप्यज्ञानविज्ञापनया च स्वेषूपेक्षापेक्षयोरेकतरतया तदभिप्रायं प्रायशो बोद्धुं असमर्थासु तासु तत एवानभिव्यक्तकिञ्चिदर्थासु पुनः सनर्म च तथा वाचं प्राह



पृच्छतोऽ पि पुरतो मम भव्यं

मौनं एव कुरुथ प्रतिगीर्यत् ।

तद्भवद्व्रजगृहे गृहभाजां

किं निरामयं अथ प्रतिभाति? । ।१,२३.४६ । । \[स्वागता\]



\[५५\] ततश्च मिथः सस्मितनिरीक्षितासु तासु पुनरुवाच

तदिदं दुरभिप्रायं

बोद्धुं बह्वदीयं अस्मि न समर्थः ।

स्वयं इह यूयं तस्मात्

कथयत सङ्कोचं उद्धूय । ।१,२३.४७ । ।

\[५६\] पुनरतीव सङ्कचतीर्निरीक्ष्य योजनाविशेषश्लेषमयतयापि तथा प्रथयामास



अथ न भवति कार्यं ब्रूथ तन्नेति बुद्धं

व्रजं अनु चलचित्ता यात नाध्वं मयात्र ।

वनं इदं ऐत्घोरं रात्रिरत्रातिघोरा

स्वयं अतिशयिघोरप्राणिवृन्दैः परीताः । ।१,२३.४८ । ।

\[५७\] अत्र नाध्वं इति न यातेति वा योजना । पुनस्तदेव श्लेषयितुं सोपानविशेषं चकारन चेदृशी स्वैरता भवादृशीनां सदृशी भवति यतः मातापितरप्रमुखाः सहजाः पतयश्च वः सन्ति इति ।



\[५८\] पुनः सहासं आह स्मश्रूयन्तेऽ पि तनूजाः इति ।



\[५९\] अत्र कथकश्चिन्तयामासवृन्दापौर्णमासीसंवादगतसिद्धान्तानुसारिधिया

सिषेव आत्मन्यवरुद्धसौरतः

सर्वाः शरत्काव्यकथारसाश्रयाः \[भ्P१०.३३.२५\]

इत्यनेन प्रतिपन्नस्य तत्रकीयरसस्यालम्बनवैरूप्याद्वैरस्यापन्नताभिया च तदिदं परिहसितं एवेति विद्वन्मततया व्यक्तीकरिष्यामि इति ।



\[६०\] अथ तदेव स्पष्टं आचष्ट\[६१\] तदेवं ताभिः सह रन्तुं कृतवंशीध्वनिः स तु सरसानां शिर्ॐअणिर्यद्यप्î तासां उत्पत्तित एव स्वमात्रसात्कृतपतिभावानां अन्यत्र पतिरिति प्रतीतिर्लोकसंवदनवशंवदतामात्रमयी केवलस्वसङ्गमकामनाव्रतश्चापराङ्गसङ्गमरूपविरूपतानिर्जयीति विशदं अर्थं तासु स्वीयकान्ताभावसमुत्पत्त्यन्यथानुपपत्त्या सम्भावितवान् ।



\[६२\] यद्यपि च तासां अजातपुत्राणां अपि देवरंमन्यपुत्रादिषु पुत्रताव्यवहारः केवलं सन्निहितबालकविषयकवत्सलतास्वभावाकारस्तत्सम्बन्धाभिमानस्तु बहिरेवाचार इत्याप्तवचनान्निर्धारितवांस्तथापि तत्तदुल्लेखनकर्मणा नर्ममात्रं आचरितवान् । तदाचर्य च तद्बन्धूनां अन्धायमानानां अपि तदन्वेषणनिर्बन्धाद्भयं विचार्य सामर्षं इव विवक्षितं उवाचकथं इह तत्तद्भयं कुरुथ इति । अत्र च षष्ठी पञ्चमी वा समस्यते ।



\[६३\] किं चात्र खण्डं अखण्डं च पद्यं यथायथं अनूढा ऊढाभासाश्च ता दृष्ट्वाचष्टेति गम्यते । तत्रानूढाः प्रति सहजा इत्यन्तं । ऊढाभासाः प्रतिश्रूयन्तेऽ पि तनूजा इत्यन्तं । अखण्डं तु सर्वाः प्रतीति ज्ञेयं ।

\[६४\] पुनश्चार्थध्वनिसंवलनया चित्तं आन्दोलयामास



दृष्टं यद्वनं अत्यपूर्वकुसुमैर्दिव्यर्तुना पूजितं

द्योतैश्चर्चितं इन्दुना यमुनया चात्मानिलैर्नर्तितं ।

सामग्रीयं उदेति देवनिचितास्माकं विहारक्रमे

तस्मादेतदभावतस्तु व इह स्तव्या न वास्तव्यता । ।१,२३.४९ । ।

किन्तु

दिष्टेनाप्ते तत्र गत्वा स्वगोष्ठे

कष्टेनापि स्वीयधर्मं कुरुध्वं ।

पत्युर्भक्तिर्बालवत्सादिपाल्य

व्यक्तीनां यः पालनादिश्च दिष्टः । ।१,२३.५० । ।

\[६५\] ततः कष्टसाध्यं तं धर्मं बाध्यमानं विधायात्राविकलसर्वधर्मफले मम सुखविहारस्थले प्रविशत । \[६६\] अन्यथा पुनरुद्यद्विधुवनं इदं भवतीनां विधुवनाय सम्पत्स्यत इति याच्ञापक्षाभिप्रायः ।



\[६७\] पुनः स विमर्शं इव प्रोवाच



अहं अहह न बुध्ये स्मेति पूर्वं प्रलापं

चकर तदिह यूयं तद्विचार्य क्षमध्वं ।

रतिविसरविलासैर्यन्त्रणादागता यस्

तदुचितं अखिलं यत्स्निग्धता मय्युपैति । ।१,२३.५१ । ।

तदपि न यद्वद्विरहे प्रीतिस्तद्वन्न सान्निध्ये

भवति ततो गृहयानं भवतीनां औचितीं चिनुते । ।१,२३.५२ । ।

\[६८\] अत्र च प्रीतिविषयाद्दूरे स्थितिर्न युक्तेति विरोधिलक्षणया याच्ञापक्षः सङ्गम्यते । ततश्च

पूर्वं यच्चिरतः स्पृहावलनया संक्प्तं आसीत्पुनर्

वंश्याकारणया बलादुपचितं तद्भग्नं उच्चैर्यतः ।

तच्छ्रुत्वा दयिताद्व्यलीकवचनं बाढं न निश्चिक्यिरे

किं न स्मः किं उ वा स्म इत्यî तदा गोपालवामभ्रुवः । ।१,२३.५३ । ।

तदासां निश्चलाङ्गीनां काञ्चीनां अपि राजयः ।

समं समन्ततः क्लेशात्तूष्णीकां एव सङ्गताः । ।१,२३.५४ । ।

ततश्च

बाष्पव्याजादासां प्रियकृतपरिहृतिसमूढसन्तापः ।

मन्ये हृदयाम्भोरुहनिवहः स्वरसान्मुहुश्च सुस्राव । ।१,२३.५५ । ।

\[६९\] अत्र चैवं विचारयामासुः



प्राणांस्त्यजाम दयितस्य पदे लुठाम

कुप्याम तत्र विनिवृत्य गृहं व्रजाम ।

कृष्णां विशाम च न वा कठिनायमानम्

एतं स्वभालं अभिहत्य निचाययाम । ।१,२३.५६ । ।

\[७०\] तत्र तु



शिरःपीडा बाष्पव्यथितगलता हृद्गतमहा

प्रकम्पः प्रत्यङ्गस्खलनं इति नानाविकृतयः ।

प्रिये रूक्षे जाता दलयितुं अमूराववृतिरे

परं तद्वक्त्रान्तःप्रसदनं अगात्पालयितृतां । ।१,२३.५७ । ।

मसीवलितदृग्जलस्रवतमोभिरारादुरः

स्थलं वलितकुङ्कुमप्रचितिसन्ध्यं आवृण्वतीः ।

अवाङ्मुखविधुर्वधूः सपदि पौर्णमासीशशि

स्फुरन्निशि च तामसीरिव चचाय तस्मिन्हरिः । ।१,२३.५८ । ।

\[७१\] ततश्च किञ्चिदमर्षे सति



श्वासदीर्णमधुराधरश्रियः

क्ॐअलाङ्घ्रिअदलकीर्णभूमयः ।

हन्त कान्तं अपि तं नतभ्रुवो

विव्यधुर्नयनसायकास्रिभिः । ।१,२३.५९ । ।

\[७२\] तदेवं क्षोभे सति दाडिमादन्तःसक्तरक्तबीजानां इव निजानां भावानां हृदयान्निष्कुलाकृतिः स्वयं एव जाता, तथापि वैदग्धीदिग्धतया प्रियगीर्वदेव सन्दिग्धं ऊचुः । यदद्यापि गायन्ति



इयं इव मा कुरु पुनरतिवादं ।

भक्तजनान्भज मुहुरितरांस्त्यज

विभुरिव रहितविवादं । ।ध्रुवम् । ।



पतिपुत्रादिकभजनं इहाधिकं इति यं वदसि विचारं ।

स त्वय्येव हि तिष्ठतु न तु बहिरिति विमृशामः सारं । ।१,२३.६० । ।

अनयोरर्थश्लेषोऽ यं उभयं एव पक्षं विशेषयति ।



 अथ धवसुतमुखगणतस्तव सुखं अस्ति सतां हृदि यातं ।

 तदपि च न हि भवदनुसरणं भवदिच्छति युवतीजातं । ।१,२३.६१ । ।

अत्र सन्दिग्धकाकुपदं नहीति पदं तदिच्छानिर्धारणे, यद्वा निषेधे



स्वां आशां अनुवर्धय वरतनुततिरिह लभतां शातं ।

सततानश्वरवर वरदेश्वर न वितनु वितनूत्पातं । ।१,२३.६२ । ।

अत्रानुवर्धयेति समेधने छेदने वा



 गृहकर्माण्यनुचित्तं सुखतनु भवता नह्यपिनद्धं ।

 चरणौ प्रचलत इह न च वलतः प्रतिगमनं किल बद्धं । ।१,२३.६३ । ।

अत्र सुखतन्विति भवतेत्यस्य चित्तं इत्यस्य वा विशेषणं । अपिनद्धं इति बन्धनाभावे बन्धने वा न चेति पूर्वनहिवत् । किलेति निश्चयेऽ नृते वा ।



 स्वभवतापभरं अमृतधराधररसझरतः स्वत एव ।

 नाशय यदि न हि मादृशं अपि स हि सङ्क्रमिता सखिदेव । ।१,२३.६४ । ।

अत्र स्वभवेति कामे स्वजाते वा । मादृशं इत्यस्मत्सदृशे वा जनेऽ स्मदर्थे वा ।



लक्ष्मीसुखददं अपि भवतः पदं अहह पुलिन्दीभव्यं ।

स्पृष्टं यदवधि दृष्टं तदवधि सर्वं जगदपसव्यं । ।१,२३.६५ । ।अत्रापसव्यं प्रतिकूलं इत्युभयपक्षेऽ पि समञ्जसं । आक्षेपपक्षे पुन्लिन्दीभव्यं इति नीचगामित्वं व्यज्यते



लक्षीर्व्रजं अनु तुलसीवनं अनु भवदुदयस्फुरदुदया ।

दृश्यत इति तव पदधूल्याप्लवं इच्छत्यपि पतिहृदया । ।१,२३.६६ । ।यस्या वीक्षणं अपि वलितक्षणपार्षदवृन्दनिधानं ।

तद्वद्वयं अपि हृदि वाञ्छां अपि नह्यामः सवितानं । ।१,२३.६७ । ।

अत्रापिशब्दः समुच्चये पूर्ववत्काक्वा निषेधे वा ।



तत्त्वं सुकृपय कृतवृजिनात्यय तव याश्चरणे रक्ताः ।

ता भवतः स्मितवीक्षणविस्मितचित्ताः कुरु निजभक्ताः । ।१,२३.६८ । ।

इदं उभयत्र च योग्यं ।



 अलकावृतमुख कुण्डलधृतसुख हसितविभूषितनेत्र ।

 दत्ताभयभुजवक्षःश्रीयुज दास्यो वयं अपि तेऽ त्र । ।१,२३.६९ । ।

अत्र चापिः पूर्ववत् ।



 तव मुरलीकलं अपि च रूपबलं अनुभूयाभवदेव ।

 द्रुमकुलं अपि पुलकाङ्कुरसङ्कुलं इह का नारी देव । ।१,२३.७० । ।

अत्र केति क्ॐउत्ये निषेधे वा



 व्यक्तं व्रजभयहरलीलाचय देवस्त्वं असि स कोऽ पि ।

 तन्नो निजकरं अपि शिरसि च धर दासीनां भ्रमतोऽ पि । ।१,२३.७१ । ।

\[७३\] तदेवं स्थिते



तथा विलापतापेन न तासां विव्यथे हरिः ।

यथा राधा प्रेङ्खितभ्रूधनुरिङ्खिदृगाशुगैः । ।१,२३.७२ । ।

अथ व्यथितमानसः प्रथितभावकारुण्यतः

प्रहस्य मुदिताननः स्वकरहस्यं उल्लासयन् ।

प्रतिस्वं अनयत्प्रिया द्रुतमतिः स्वपार्श्वं बली

बलादपि बलानुजो वलयति स्म लीलां प्रति । ।१,२३.७३ । ।

आमृशन्नङ्गुलीः पाणिं प्रकोष्ठं बाहुं अप्यथ ।

तासां हरिकरस्तृप्तिं नागान्धनं इवाधनः । ।१,२३.७४ । ।यदपि च राधा तासु स्वं अभिजुगोपायुतादिसङ्ख्यासु ।

तदपि च हरिणा स्पष्टं दृष्टा तारासु चन्द्रलेखेव । ।१,२३.७५ । ।राधा यर्हि स्वकरस्पृष्टा जाता मुरारातेः ।

अतिविस्मितये जज्ञे तर्हि च सा तत्र चन्द्रलेखेव । ।१,२३.७६ । ।

गोप्यः कृष्णं तत्र कृष्णश्च राधाम्

आश्लिषोच्चैराव्रजन्नर्मशर्म ।

भावश्रेण्यः स्थायिभावं स्वभावो

यद्वत्पुण्याद्वासनां पूर्वलब्धां । ।१,२३.७७ । ।

\[७४\] तत्र काश्चिद्भूरुरिव निभाल्य वनमाल्यः परीहासतः परस्परं ऊचुः



जलदे विलसति विद्युद्बिभ्यति हृदयानि भीरूणां ।

किं परिहससि सखि त्वं किं न हि पश्यसि पुरश्चित्रं । ।१,२३.७८ । ।

आत्मारामा अप्यहो यस्य गन्धाद्

ब्रह्मानन्दं बाढं आच्चादयन्ति ।

पूर्णानन्दः स स्वयं हन्त ताभिः

स्वानन्दाय क्रीडनाय प्रयेते । ।१,२३.७९ । ।

\[७५\] अथ समापनम्



ईदृगप्ययि राधे यस्तासां मुखनिरीक्षकः ।

त्वदुत्कर्षरसायासीदिव तासु परीक्षकः । ।१,२३.८० । ।

इति श्रीश्रीगोपालचम्पूं अनु

प्रथमसङ्गरङ्गजवाकोवाक्यभङ्गीसङ्गीतं नाम

त्रयोविंशं पूरणम्

 | |२३ | |









\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(२४)**



***अथ चतुर्विंशं पूरणम्***





**श्रीराधासौभाग्यश्रवणसुभाग्यं नाम**





\[१\] ततः स्निग्धकण्ठ उवाच



\[२\] अथ सङ्क्षेपेण वर्णितं, यथा



ताभिः समेताभिरुदारचेष्टितः

प्रियेक्षणोत्फुल्लमुखीभिरच्युतः ।

उदारहासद्विजकुन्ददीधितिर्

व्योरोचतैणाङ्क इवोडुभिर्वृतः । ।\[भ्P१०.२९.४३\] इति ।



\[३\] तत्र प्रथमचरणः श्लोकसात्क्रिययालङ्क्रियया परिचर्यते



कान्तस्य ताभिः स्वकरं स्पृशन्करः

सर्पन्परं चावयवं वितर्कितः ।

कीर्णश्च तस्यान्तरं अन्तरं भजन्\[\*५\]

दृष्टः पुनस्तज्जितकाशितां गतः । ।१,२४.१ । । \[इन्द्रवंशा\]

\[\*५\] व्रजन्(घ)





\[४\] अथ द्वितीयचरणः



प्रियं नियुतशोऽ प्यमूर्न हि विलोकमानाः समं

निमेषं उपसेदिरे यदियं एव दिव्या स्थितिः ।

प्रियेण निजं अर्पितं यदवलोकशुद्धामृतं

समं बुभुजिरे पृथक्तदधिकं तु किं वर्ण्यताम्? । ।१,२४.२ । । \[पृथ्वी\]



\[५\] अथ सिंहावलोकन्यायाद्द्वितीयतृतीयचरणौ च, यथा



यथा दृशां दिशि दिशि ता दधुर्मुहुस्

तथा हरिस्तदभिमुखं दधे दृशं ।

यदान्वभूदरहितचातुरक्ष्यता

तदाहसीत्स्फुटं असकृत्कृतक्रमं । ।१,२४.३ । । \[रुचिरा\*\]



\[६\] तद्वदुत्तरार्धं च

कविभिः कृष्णे शशिता तासु च नक्षत्रता कविता ।

किन्तु स्मितमुखदीव्यद्विलसितवृन्दैरमी वरिताः । ।१,२४.४ । । \[अनुष्टुभ्\]



\[७\] ततश्च नानानर्मकर्मठतया हठवत्तया च कृष्णेन किंचिदसंकोचे विरचिते, प्रायशः सर्वावयवे चावलोचिते, निचोलादिविपर्यये च परिचिते सास्रं बहु विहस्य तदिह सर्वं एव यथावत्पर्याचितं आचेरे ।



\[८\] तदेवं आचार्य ससुखं उदङ्मुखगतिचर्यया यमुनातीरवनश्रेणीं शोभयन्नेणीदृशस्ताः स्वकान्तिभिराचकर्ष, \[९\] यत्र लब्धहर्षश्चन्द्रमसं अपि निजदक्षिणतः समाकर्षन्निव सङ्गितयाङ्गीचकार । \[१०\] तदनु च सर्वाभिरर्वाचीनयौवनाभिस्तं एकं अनुसरन्तीभिरत एव परस्परं सङ्गं अपरिहरन्तीभिर्, अत एव सहसानुपलब्धानुरहसकणिकाभिर्, अत एव तन्मिलनविशेषाय कलितपुरूत्कलिकाभिः सह, स हरिस्तादृशतां एव परामृशति स्म



\[११\] अथान्यथानुपपत्त्या सङ्गानसुखं एवावलम्बमानः केवलं चञ्चच्चञ्चरीकलुलितललितसुकुमारकुसुमाञ्चितं वनं एवायं सर्वगुणशाली वनमाली चञ्चति स्म । किन्तु,



सङ्गानं तदिदं परस्परगुणग्रामानुभूतिः स्वतः

शर्माप्यत्र मनोरथान्तरकृतेः शश्वद्बभूवास्पदं ।

यत्रालिङ्गनचुम्बनादिविधये तासां हरेरप्यदः

सौख्यं लक्ष्यं अभूत्परावृतिविधां चावेशिता निर्ममे । ।१,२४.५ । । \[शार्दूल\]



\[१२\] तदेतद्वर्णितं यथा श्रीबादरायणिना



उपगीयमान उद्गायन्वनिताशतयूथपः ।

मालां बिभ्रद्वैजयन्तीं व्यचरन्मण्डयन्वनं । ।\[भ्P१०.२९.४४\] इति ।



\[१३\] गाने विशेषश्च श्रीपराशरेण



कृष्णः शरच्चन्द्रमसं क्ॐउदीं कुमुदाकरं ।

जगौ गोपीजनस्त्वेकं कृष्णनाम पुनः पुनः । ।\[VइP५.१३.५२\]



विधुरयं आगतवान्शरदं प्रति सम्प्रति ।

इतवान्विधुरथ नहि भवतीः प्रति ।

माधव जय गोकुलवीर जय जय कृष्ण हरे । ।अ । ।

कुमुदाकरचलनं न भवेदिति सेयं ।

क्ॐउदिकागादिदं उन्नेयं ।

केशव जय हार्दशरीर जय जय कृष्ण हरे । ।ब् । ।

कुसुमवनी मधुपैरियं अञ्चति कान्तिं ।

मम भवतीषु प्रथयतु कान्तिं ।

श्यामल जय हार्दसमीर जय जय कृष्ण हरे । ।च् । ।

पुष्पितकुञ्जचये वृन्दाचितशोभा ।

भवदनुगतये किल कृतलोभा ।

मोहन जय संविदि धीर जय जय कृष्ण हरे । ।१,२४.६ । । \[दशावतारस्तोत्र\]



\[१४\] तदेवं गायते प्रियाय प्रतिगृणतीषु तासु नवयुवतीषु पुनः श्रीशुकवचनातिरहस्यं, यथा



नद्याः पुलिनं आविश्य गोपीभिर्हिमवालुकं ।

जुष्टं\[\*६\] तत्तरलानन्दिकुमुदामोदवायुना । ।

\[\*६\] रेमे, वल्लभ, गीता प्रेस्स्





बाहुप्रसारपरिरम्भकरालकोरु

नीवीस्तनालभननर्मनखाग्रपातैः ।

क्ष्वेल्यावलोकहसितैर्व्रजसुन्दरीणाम्

उत्तम्भयन्रतिपतिं रमयाञ्चकार । ।\[भ्P१०.२९.४५६\] इति ।



\[१५\] तदेतद्, यथातदेवं भ्रामं भ्रामं जातप्रसरेऽ प्यलब्धावसरे सतृष्णकृष्णसहितमहितमहिलाविसरेऽ भिलषितविलसिताय विरलता न जाता ।



\[१६\] अजातायां च तस्यां कृष्णया तरङ्गकरनिकरचितं अहरहरवकलितं पुलिनविशेषं एव तदुचितं प्रबलं अवकलयामास ।



\[१७\] बलानुजन्मा यः खलु हिमबालुकेव बालुका यस्मिंस्तादृश इति परमशुभ्रशुभ्रगुणतया विभ्राजते स्म ।



\[१८\] यत्रैव च तादृशसर्वगुणपूर्णपूर्णिमानिजद्विजराजविराजमानसुषमासुषमप्रतिसङ्क्रमपरभागजागरूकमहामहसा सहसा नयनानि नाभ्युदयदयनानि भवन्ति स्म ।



\[१९\] यत्रैव च तूलिकावदनुकूलिका बालुका वस्त्रमात्रं आस्तरणं अपेक्षते स्म; यत्रैव च कलिन्दतनया स्वयं वलितसखीनया सौगन्धिकसुगन्धगन्धवाहवहनादिना सेवां वहति स्म ।



\[२०\] तत्र चात्र श्रीकेशवः प्रवेशं अनुभूय प्रतिप्रेयस्यपि युग्मीभूय बाहुप्रसारादिलीलां शीलयामास ।



\[२१\] सा चेयं परमरहस्येति रहस्येव किञ्चिद्व्यस्यते ।



\[२२\] यथा मिथस्तत्तन्मिथुनम्



बाहुप्रसारं अकरोत्परिरम्भणाय

बाहू तु तत्करणतां चिरं ईयतुर्न ।

यो यस्य नैति वशतां स कथं नु तस्य

प्राप्नोतु साधकतमस्थितिं अञ्जसैव? । ।१,२४.७ । । \[वसन्ततिलका\]



कृतं च परिरम्भनं न परिहर्तुं ईशावमू

बभूवतुरघारितत्प्रियवधूजनावात्मना ।

कथञ्चिदपि वीरुधा भवति चेत्तरोः संगमस्

तयोः कथं अपृक्तता स्वयं अनीहयोर्जायताम्? । ।१,२४.८ । । \[पृथ्वी\]



सखीनां अप्यास्यारहितसमये यत्प्रणयिनोः

परीरम्भारम्भात्प्रबलसुखमूर्च्छा समजनि ।

तयोस्तां विच्छेतुं परं अहह नानाविलसित

प्रतीक्षा सुप्तेव स्वयं अथ जजागार परितः । ।१,२४.९ । । \[शिखरिणी\]



ततश्च

रहसि सङ्कुचती पुनरप्यसौ

निजकरेण हरेरकिरत्करं ।

व्यथिततां इव तां तु विवृण्वतीं

तदनुमृष्टिमिषादयं अस्पृशत् । ।१,२४.१० । । \[द्रुतविलम्बिता\]



वदनं तव वृण्वते बत

भ्रमरा नानुगतास्ति काचन ।

इति लालयति स्म स च्छलाद्

अलकानां ततिं अप्यमूं अनु । ।१,२४.११ । । \[वियोगिनी\]



उरुस्पर्शे निरस्तेऽ पि नीवीं अस्पृक्षदच्युतः ।

निःशङ्कयाचकानां हि तथाचरितं ईक्ष्यते । ।१,२४.१२ । । \[अनुष्टुभ्\]



कलयति संवस्त्रयति

संहस्तयते स्म तस्य या रामा ।

प्रणयी स हरिस्तस्याः

स्पृशति च चोलीं वितूस्तनव्याजात् । ।१,२४.१३ । । \[गीति\]



वक्षस्ते किं अपि निरीक्ष्यते प्रफुल्लं

स्पर्शं चाण्वपि सहते चलाक्षि यन्न ।

तस्मान्मन्नखनखरञ्जनीस्पृगेव

स्यान्नीरुक्तदिति हरिर्जहास चात्र । ।१,२४.१४ । । \[प्रहर्षिणी\]\[\*७\]

\[\*७\] थिस्वेर्से दोएस्नोतप्पेअरिन्च, घ.





मधुसूदनतां मुखाम्बुजे

हरितां हृद्भवकुम्भिकुम्भयोः ।

गतवान्बत नन्दजः कथं

रतिनाथप्रभवाय नार्हति । ।१,२४.१५ । । \[वियोगिनी\]



अथ यत्कथनीयतोचितं

कथितं तत्प्रथितं च किञ्चन ।

यदथाकथितं द्विकर्मकं

स्मृतिरीत्या तदवेहि पाणिनेः । ।१,२४.१६ । । \[वियोगिनी\]



\[२३\] इत्येवं स्थिते



गोप्यस्ताः प्रतिपद्य सर्वविषयश्रेयांसं आत्मप्रियं

स्वाधीनं सपदि प्रतिस्वं असकृत्तत्रातिगर्वं दधुः ।

लोकश्चेद्बहुराजराष्ट्रवसतिर्जङ्गन्ति भङ्गं तदा

तस्यान्तर्हितता हितेति किल सोऽ प्यन्तर्दधे माधवः । ।१,२४.१७ । । \[शार्दूल\]



\[२४\] तेन च विचारितं खल्विदंअहह, मम परमं उद्देश्यं एव विस्मृतदेश्यं अभूत्, यतः सर्वाभिरेव निर्विशेषं रममाणे मयि रमाशिर्ॐअणीयमाना राधापि साधारणतां गता ।



\[२५\] किं च, स्वमनोरथप्रथनायां राधायाः प्रथमा प्रथमानागमनता सम्प्रति प्रतिपन्ना, तस्मान्महामह एव मम हिताय महीयते । स च शारदताविशारदतायां अस्यां पौर्णमास्यां रासरस एव तूर्णं पूर्णतां अर्हति । एष तु सर्वासां ऐकमत्यप्रतिपत्त्यनुसारत एव सारतां प्रसारयति । ऐक्यमतं च प्रत्येकं साभिमानान्तरासु परासु किञ्चिन्मदुदासीनतापरं दासीकर्तुं आसीदति । तस्मादशेषगुणाधिकां राधिकां आदाय तिरोधाय स्थास्यामि इति ।



\[२६\] तदेतद्विभाव्य भाव्यं अर्थं साधयन्, माधवस्तत्र तत्रालसकरचरणादिक्रियां प्रियां प्रियां प्रत्युवाचनूनं वञ्चितकाञ्चीध्वनितया कयाचिदप्यत्र स्थीयत इति नास्थीयते । तच्च मम भवदेकानुचारिविहारितया विचारितीक्रियते । तस्मादत्यायासवत्या भवत्या स्थीयतां । मया तु समया मृगयमाणतां निर्माय नातिसमयविरामं आगमनीयं ।



\[२७\] तदेतदभिधाय, ततस्ततः सर्वतश्चान्तर्धाय राधया सह सहसा जगाम ।



\[२८\] अथ समयकतिपयव्यत्ययं असहमाना सा सा च ततस्तत उत्थाय प्रस्थाय च तं अन्विच्छन्तीति भ्रमणात्क्रमशः एकद्वादितया परम्परं मिलिताः । मिलिताश्च ताः परम्परं अप्रतीतितः शपथं प्रथमानाः कृष्णपथं एवान्वेषयामासुः । किन्तु

अन्वेष्टुं कृष्णं इष्टं निकटं अभिगतं चिन्तयित्वा प्रदूनाः

कर्तुं तन्नैव शेकुः परं अहह गताः क्लान्तिं एता निपेतुः ।

स्थित्वा तद्वच्चिराय स्फुरणमयं अमुं प्राप्य सर्वाः समन्तान्

मत्वान्योऽ न्यं तं एव प्रतिहतमतयश्चक्रुरालिङ्गनादि । ।१,२४.१८ । । \[स्रग्धरा\]



ततश्च

यास्तु तृष्णाकुलतया कृष्णभाववशं गताः ।

कृष्णायन्ते स्म ता एव सर्वपालकतां इताः । ।१,२४.१९ । । \[अनुष्टुभ्\]



\[२९\] अथ कथञ्चिदनुसंहितबहिरर्थाः समयं गमयितुं असमर्थाः पूर्वाभ्यासवशान्निजरक्षाया वशान्निखिलसुखदशीलां बाल्यादिकतल्लीलां गातुं आरब्धास्तदावेशपरिरब्धा बभूवुः ।



\[३०\] तत्र च कृष्णं अन्विच्छन्त्यस्तत इतो गच्छन्त्यस्तरुवल्लीपल्लीं अपि मुहुरपि पृच्छन्ति स्म, उन्मादवृत्तेरनुवृत्तेः, यथा



लीला गायंस्तत्तदावेशवश्यस्

तत्तद्भावं प्राप गोपीनिकायः ।

चित्रं कृष्णावेशितां आप या या

गौराङ्गी सा कृष्णवर्णा प्रतीता । ।१,२४.२० । । \[शालिनी\]



अद्यापि स्मृतं उत्तपत्यहह मच्चित्तं यदेता मुहुः

पृच्छन्ति स्म हरिं वियोगविधुरा हा हा तरूनप्यहो ।

आस्तां तन्मम हृद्यरुन्तुदं इदं गीताभिरेतत्कृते

घोराद्भीतिभिरुन्मदिष्णुहृदया घोरानुकारं दधुः । ।१,२४.२१ । । \[शार्दूल\]



\[३१\] तदीदृशलीलावेशः परपरगच्छपृच्छाभिनिवेशतः क्रमशः प्रचितनिष्क्रमीकृतिं अवाप, यत्पृच्छाभिनिवेशश्चैवं अपगच्छति स्म, यथा



कांश्चित्विकासिकुसुमैरुपहासभावान्

कांश्चिन्नताग्रवलनैर्विमुखीकृतास्यान् ।

कांश्चिन्मदालिविरुतै रूषितोक्तियुक्तान्

मत्वा तरूंस्तदनुयोगरसाद्विरेमुः । ।१,२४.२२ । । \[वसन्ततिलका\]



\[३२\] ततश्च क्षितिं एव प्रश्नलक्षितीकृतवत्यः, यथा



अहो किं अकरोस्तपः कियदिहोर्वि यच्छ्रीहरेः

पदस्पृगनु विन्दसे पुलकरूपनानाङ्कुरान् ।

त्रिविक्रमजविक्रमात्किं इव तत्त्वया सम्भृतं

वराहपरिरम्भतः किं अथवा क्वचित्किन्तु न । ।१,२४.२३ । । \[पृथ्वी\]



पृथ्वी क्षमा च नाम्ना त्वं तत्पदाङ्कं उदङ्किता ।

तस्मात्त्वां एव तं प्रष्टुं ता वयं गतिं आगताः । ।१,२४.२४ । । \[अनुष्टुभ्\]



\[३३\] तदेवं सर्वासु तर्वादिकं पृच्छन्तीषु तत इतश्च गच्छन्तीषु तदीयं सौरभ्यं परिरभ्य, जगत्प्राणेषु सन्निधानं प्रति प्रणीतप्रयाणेषु, तद्वैदग्धीदिग्धस्निग्धहृदया राधासखीसमुदया हरिणीं प्रति कृतप्रणयाः सानुमोदतया हारि व्याहरन्ति स्म



अप्येणपत्न्युपगतः प्रिययेह गात्रैस्

तन्वन्दृशां सखि सुनिर्वृतिं अच्युतो वः ।

कान्ताङ्गसङ्गकुचकुङ्कुमरञ्जितायाः

कुन्दस्रजः कुलपतेरिह वाति गन्धः । ।\[भ्P१०.३०.११\] \[वसन्ततिलक\]

बाहुं प्रियांस उपधाय गृहीतपद्मो

रामानुजस्तुलसिकालिकुलैर्मदान्धैः ।

अन्वीयमान इह वस्तरवः प्रणामं

किं वाभिनन्दति चरन्प्रणयावलोकैः? । ।\[भ्P१०.३०.१२\] \[वसन्ततिलक\]



\[३४\] अत्र खलु एणेति पत्नीति सखीति पदत्रयेणहे प्रशस्तनेत्रे ! मादृशमानुषीसदृशविचारसंचरितवृन्दावनक्षेत्रे ! तत्तदस्मदीयसुखप्रख्येण सुखेन लब्धमद्विधसख्ये ! इति व्यज्य सुखरज्यमानहृदयाः प्राह



\[३५\] प्रियया समं अच्युतः श्रीकृष्णः श्लिष्टतया तस्याः सकाशादविश्लिष्टः सन्नदसीयशोभाकृतासङ्गैरङ्गैर्युष्माकं तादृशां दृशां केवलस्वदर्शनजानन्दादप्यतिशयितं आनन्दं उत्कर्षयन्किं युष्मत्समीपं आप? तत्र तन्मिथुनश्लाघागर्भवचनेन हेतुं रचयन्ति कान्त इति । गोकुलराजकुलतिलकस्य या कुन्दमाला, तस्याः कुत्राप्यलभ्यसौरभ्यं इह तद्भारमिलज्जवभङ्गनिभवायुसङ्गतः प्रसरति । कीदृश्याः? मालायाः कान्तापरमपुण्येन परमसर्वसाद्गुण्येन तस्यापि लालसस्य या परमास्पदरूपा, तस्या अङ्गसङ्गे कुचकुङ्कुमपङ्ककुलसङ्कुलायाः । अतः

सन्ततपरिचयविशेषेण तत्सौरभ्यविशेषं परिरभ्य स्फुटं आभिस्तथा समुपलभ्यत इत्यर्थः ।



\[३६\] अथ तां तद्दर्शनजातेन हर्षेण सम्प्रति तद्वियोगजातेन तर्षेण स्थगितवचनां आशङ्क्य, तेन च तयोः सङ्गमं एव निष्टङ्क्य, परमानन्दतस्तदीयविलासविशेषं वन्दमानास्, तत्र पल्लवादिभरनम्राणां कम्राणां पुरूणां तरूणां अपि तदीयसौविदल्लादिभृत्यविशेषभावेन तद्वन्दनं उत्प्रेक्ष्य, प्रियया सह विहाररतेन तेन तेषां अभिनन्दनं सन्दिहानास्, तयोस्तादृशविलासावेशातिशयं आहबाहुं इति ।



\[३७\] अथ तस्यां उदासीना वदन्ति स्म



लता इमाः पृच्छत या न लोकिताः

पुरा तरुश्लिष्टतयापि पुष्पिताः ।

सम्प्रत्यमूः स्पर्शवशाद्बकीरिपोः

पुष्पान्वितास्तन्नखचित्रं अत्र हि । ।१,२४.२५ । । \[उपजाति १२\]



\[३८\] अथ तस्माल्लब्धविस्मये, पुनरकस्मादखिलशुभपद्यानि तदीयपदनलिनयोरमलिनानि पदानि दधाना, वसुधा सुधां इव सुधामावलिं तासां अन्यासां अपि तदप्रतीतिस्पृशि दृशि किरति स्म, यानि प्रेक्ष्य चामूभिरुत्प्रेक्ष्यते स्म



इयं क्षितिर्मुनिचरिता तदुत्तरं

ददे न हीत्यवमृशती पुनर्ददे ।

ध्वजाम्भ्जाद्युपवलिताङ्घ्रिलाञ्छन

प्रदर्शनादिव लिखती तदागमं । ।१,२४.२६ । । \[रुचिरा\*\] । ।



\[३९\] कियद्दूरे तु ताभिस्तत्पदान्तराण्येव पदान्तराणि प्रतिपन्नानि । तथा हि



तदनु तस्य पदं पदं अन्तरा

पदं अनीदृशं आददृशे परं ।

अनतं अल्पं अमध्यकृशं ध्वजाद्य्

उपचितिं विपरीतदिशि श्रितं । ।१,२४.२७ । । \[द्रुतविलम्बिता\*\]



\[४०\] तत्र चेदं अनुमीयते स्म



मृगाक्ष्या लक्ष्यं स्यादिह चरणचिह्नं हरिपद

प्रसक्तं वैशिष्ट्यादपि तु नहि पूर्वत्र किं अपि ।

स्फुटं तस्मात्काञ्चिद्द्हृदि विदधदत्रार्पयदसौ

प्रसिद्धा स्तेनानां जगति हि हताङ्कप्रशमिता । ।१,२४.२८ । । \[शार्दूल\]



असव्यसव्यौ यूनोर्यत्

पदाङ्कौ व्यतिमर्दिनौ ।

तत्तर्क्यते मिथः स्पष्टम्

अंसन्यस्तप्रकोष्ठता । ।१,२४.२९ । । \[अनुष्टुभ्\]



\[४१\] तदेवं साधारणीनां वर्णनं आकर्ण्य राधासख्यः पुनरालपन्ति स्म



परस्परकरग्रस्फुरदमन्दखेलास्पदं

प्रमत्तकरिदम्पतिस्थिति तयोस्तु यूनोर्युगं ।

यदत्र विजने वने विगतशृङ्खलं लीलया

विधास्यति परं महस्तदतिसुष्ठु पुष्णाति नः । ।१,२४.३० । । \[पृथ्वी\]



\[४२\] अथ तत्र सुहृदां वचनम्



अनयाराधितो नूनं भगवान्हरिरीश्वरः ।

यन्नो विहाय गोविन्दः प्रीतो यां अनयद्रहः । ।\[भ्P१०.३०.२८\] इति ।



\[४३\] अयं अर्थःः नूनं अनया परं अनयया कोऽ प्यनश्वरशक्तिरङ्गीकृतभक्तभक्तिरीश्वर एव निर्बाधितं आराधितः, न तु देवतामात्रं । स च सकलहरित्पतिपतिः श्रीहरिरेव, न च हरः सृष्टिकरश्च । हरितायां अपि सर्वावतारविस्तारवान्स्वयं भगवानिति सम्भावितीभवति न चान्यस्तदंशतयापि लब्धप्रशंसः ।



\[४४\] तादृशचमत्कारकारणं अप्यवतारयन्ति, यन्नः इति । यां खलु गुणरूपमहसा सहसा निखिलहृदयं विन्दमानः श्रीगोविन्दः स्वयं अयं निनाय, न तु न इव न निनाय । तत्परिपाटी च प्रत्युरसं विधाय प्रीतिरीतिपरीततया कृता, न तु तद्विपरीततया । प्रीतिरपि स्मरमहःप्रवहरहःसंहततया, न तु सामान्यतामान्यतया । रहःसंहननं अपि शर्मसम्पदंहतिबृंहितगुणबंहिततया, न तु तदसंहिततया । तच्च सर्वगुणविस्मायिकानां अप्यस्माकं त्यागजागरूकसमयत एव, न तु तद्विनिमयत इति स्वयं यन्गच्छन्नेव निनाय इति ।



\[४५\] तदेवं एव मन्यामहेया खलु धन्या राधाभिधा विधात्रा निःसाधारणनामगुणरूपतया निर्मिता, सैव दैवकृतानुकुल्या भवितुं अर्हति । तत्र यद्यपि तादृशभगवदाराधनसाधनतया तन्नामनिर्वचनं सचितरचनं भवेद्, अथापि फलसम्बन्धनिर्बन्ध एव श्रेयानिति राधयति गोविन्दं, गोविन्देन वा राध्यत इति निरुक्तिरेव युक्तिमतीति मतिगम्यं इति ।



\[४६\] अथ पुनस्तस्यां उदासीनाः प्रोचुः



अयि कलयत एते रेणवोऽ प्यत्र धन्या

यदजितपदपद्मस्पर्शभाजः स्फुरन्ति ।

ध्रुवं अघं अपहर्तुं ब्रह्मभर्गाब्धिकन्या

दधति शिरसि यांस्तद्दर्शभाग्यं स्तवाम । ।१,२४.३१ । । \[मालिनी\]



\[४७\] अथ काचित्तस्यां प्रतिस्पर्धिनी वर्धमानमत्सराग्निर्धूमशिखायमानं वचनं उज्जगार



भवति सुखदं अस्मिन्श्रीहरेरङ्घ्रिचिह्नं

यदि न सजति तस्या हन्त दुर्नीतिमत्याः ।

कलयत बत धार्ष्ट्यं सुष्ठु भावत्कभोग्यं

तदधरमधु जुष्टं कुर्वती सा निलिल्ये । ।१,२४.३२ । । \[मालिनी\]



\[४८\] अथ तस्याः सख्यः पुनरूचुः



कथं अहह पदानि तानि तस्याः

सुभगतराङ्कपदानि न स्फुरन्ति ।

अपि हृदि दधदेव तां निनिन्ये

सखि दयितां दयितः सुजातगात्रीं । ।१,२४.३३ । । \[पुष्पिताग्रा\]



\[४९\] अथ पुनः प्रतिस्पर्धिनीनां वचनम्



पश्योत्सङ्गकृताङ्गनावलयिनः कामातुरस्यासकृत्

तद्वस्त्रादिकसंवृतिप्रथनया व्यग्रस्य लक्ष्माण्यतः ।

निम्नव्यस्तपदानि माल्यघुसृणास्तीर्णानि घर्माम्भसा

भूयः सिक्ततमानि वेल्लितलताक्षेपान्तवर्त्मानि च । ।१,२४.३४ । । \[शार्दूल\]



\[५०\] तस्याः सखीनां वचनम्



न्यग्जानुद्वयलक्षणस्य पुरतः सूक्ष्मं पदाङ्कद्वयं

वैमुख्येन धृतं व्यनक्ति सुदृशस्तस्यास्तदूर्वोः स्थितिं । इति ।



\[५१\] अथ स्पर्धिनीनाम्



तस्मिन्गर्भकमाल्यखण्डपतनादुद्दण्डं आलक्ष्यते

कामिन्याः किल कामुकेन रचिता केशस्य वेशक्रिया । ।१,२४.३५ । । \[शार्दूल\]



किं च

अत्राप्रगुणताबद्धा मिथः पद्धतिपद्धतिः ।

राधामाधवयोः क्रीडां निर्व्रीडां वेदयत्यसौ । ।१,२४.३६ । । \[अनुष्टुभ्\]



\[५२\] अथ ताः सनिजवृन्दया वृन्दया परिष्कृतस्य लतामन्दिरवृन्दस्य द्वारं तयोः प्रवेशद्वारं विविक्षन्ति स्म ।



\[५३\] तत्र तया समधुतया मधुरं पुष्पवृन्दं तथा प्रवेशदेशे निवेशितम्, यथा तल्लोलुभशुभंयुमधुकरनिकरा एव दौवारिका इव निवारका जाताः । \[५४\] ते हि प्रवेशारम्भत एव धृतसंरम्भाः प्रविशतां अभिमुखं धावन्तः स्वकशिलीमुखतां अर्थान्तरेणापि प्रथयन्ति स्म । \[५५\] अथ कथञ्चन श्लथतां चिरतः प्रथयमानेषु तेषु क्रमशः सर्वास्तर्वादिपल्लववेल्लनपूर्वकं आविद्धपद्धतितया प्रविश्य परं अपूर्वं तद्धाम निशामयामासुः, यथा



पिकप्रथितपञ्चमं भ्रमरपूर्णमन्द्रस्वरं

मरुच्चलितपल्लवप्रकटवाद्यं उद्यत्प्रभं ।

भुजङ्गरिपुनर्तनज्ञपितचञ्चलावारिभृद्

विभावलिततद्द्वयातुलसभासदङ्गीकृतं । ।१,२४.३७ । । \[पृथ्वी\]

विचित्रकुसुमैश्चितस्थलं अनल्पतल्पाकुलं

बहुव्यजनचामरं सुरभिवीटिकासम्पुटं ।

सचन्द्रवरचन्दनागुरुगुरूरुपात्रान्वितं

लतागृहरहःपुरं ध्वनयति स्म ताः प्रत्यदः । ।१,२४.३८ । । \[पृथ्वी\]

(युग्मकम्)

अयं कुसुमसंचयश्चरणपातजातश्लथस्

तदेतदपि तल्पकं विघटिताङ्गभङ्गीस्थिति ।

इदं व्यजनचामरं गलितयन्त्रजान्दोलनं

तथा सुरभिवीटिकाद्यपि विभुक्तमुक्तीकृतं । ।१,२४.३९ । । \[पृथ्वी\] ततः किं इव पृच्छथ स्ववदवेत मां उज्झितं

परं द्रुतं इतः परं व्रजत तत्र तं प्राप्नुत ।

अमी पिकमुखा मम स्फुटं उपेयुरुत्पित्सुतां स्वयं

भवति दुःखिते भवति कस्य वाङ्गीकृतिः? । ।१,२४.४० । । \[पृथ्वी\] (युग्मकम्)



किं च

इदं मृगमदावृतं घुसृणबिन्दुमन्दोक्षितं

क्षितं शयनकं ततः सपरिवृत्तिलक्ष्माप्यदः ।

परस्परविपर्ययप्रथितिशालि यद्बान्धवं

कुलं कथं अमुष्य न स्फुरतु पारिभावी दशा । ।१,२४.४१ । । \[पृथ्वी\]

\[५६\] अथ तयोर्वृत्तं अनुवृत्त्यतां । \[५७\] यदा तु निकुञ्जपुरद्वारि प्रवेशकृतावेशानां तासां कोलाहलविकलतावकलिता, तदा सम्भ्रमवलितेन राधाललितेन तेन ततः प्रचलनकलनाय तस्याः स्वस्य च चेलसम्भालनादिकं आरब्धम्, न तु लब्धं
। किन्तु



उत्कर्णतासमवकर्णनवस्त्रवेषा

धानानि या विवशता निजगार तां च ।

तूर्णिर्यदा निगिरति स्म तदा मुरारिर्

लब्धक्षणः प्रणयिनीवलितं निलिल्ये । ।१,२४.४२ । । \[वसन्ततिलका\] । ।

\[५८\] अथाग्रिमकथाप्रथनाय परामृश्यते ।

\[५९\] न चैवं अपि तासां तस्य च कामुकतासामान्यं मन्यतां । तन्निकामकतानिवारणस्य करणस्य कारणं स्वरूपं तावन्निरूप्यते



प्रेतप्रायशरीराः सर्वे ते कामुकाः कलिताः ।

कृष्णः सान्द्रानन्दस्तस्य च राधामुखाः शोभाः । ।१,२४.४३ । । \[उपगीति\]
| |

\[६०\] यथोक्तम्



त्वक्श्मश्रुर्ॐअनखकेशपिनद्धं अन्तर्

मांसास्थिरक्तकृमिविट्कफपित्तवातं ।

जीवच्छवं भजति कान्तं अतिविमूढा

या ते पदाब्जमकरन्दं अजिघ्रती स्त्री । ।\[भ्P१०.६०.४५\]



कृषि भूर्वाचकः शब्दो णश्च निर्वृतिवाचकः ।

तयोरैक्यं परं ब्रह्म कृष्ण इत्यभिधीयते । ।



नराकृति परं ब्रह्म ।



त्वय्येव नित्यसुखबोधतनावनन्ते । \[भ्P१०.१४.२२\],



ताभिर्विधूतशोकाभिर्भगवानच्युतो वृतः ।

व्यारोचताधिकं तात पुरुषः शक्तिभिर्यथा । ।\[भ्P१०.३२.१०\] इति च ।

\[६१\] भावश्च न कामतां भावयते, किन्तु तन्निभप्रेमविशेषतां एव, यतः



उत्कण्ठा प्राप्तियोगः प्रतिपदमिलनाश्लेषचुम्बादिकेलिः

श्रीगोपीकृष्णयोरप्यवरतरुणयोरप्यमी तुल्यरूपाः ।

किन्तु प्राचोर्मिथः स्युर्निरुपाधिहिततामात्रशर्मप्रधानास्

तेऽ र्वाचोरात्मतृप्तिप्रवलनपरतामात्रक्प्ताः प्रथन्ते । ।१,२४.४४ । । \[स्रग्धरा\]

\[६२\] यथैव स्वयं एव तास्तत्प्रेमदेवता वदिष्यन्ति



यत्ते सुजातचरणाम्बुरुहं स्तनेषु

भीताः शनैः प्रिय दधीमहि कर्कशेषु । \[भ्P१०.३१.१९\] इत्यादिना ।

\[६३\] तस्माल्लक्षणविशेषात्तत्प्रेमविशेष एवासौ कामवेशायत इति कामतयोपचर्यते न तु वस्तुतस्तत्तया स्मर्यते । अतस्तत्केलिश्रुतिफलश्रुतिरपि तथा विश्रुतिः



विक्रीडितं व्रजवधूभिरिदं च विष्णोः

श्रद्धान्वितोऽ नुशृणुयादथ वर्णयेद्यः ।

भक्तिं परां भगवति परिलभ्य कामं

हृद्रोगं आश्वपहिनोत्यचिरेण धीरः । ।\[भ्P१०.३३.३९\] इति ।

\[६४\] तासां एष च भावविशेषतः खलु सर्वेषां अपि महतां महत्तराणां महत्तमानां अप्यन्वेषणपदवीं अनवच्छिन्नतया नवीकरोति । यथा च प्रथयिष्यते श्रीमदुद्धवेन

एताः परं तनुभृतो भुवि गोपवध्वो

गोविन्द एवं अखिलात्मनि रूढभावाः ।

वाञ्छन्ति यद्भवभियो मुनयो वयं च किं ब्रह्मजन्मभिरनन्तकथारसस्य । ।\[भ्P१०.४७.५८\]



\[६५\] अतएव तादृशतत्प्रेमतृष्णः श्रीकृष्णश्च तेन स्वस्य वशतां उरीकरिष्यति



न पारयेऽ हं निरवद्यसंयुजां

स्वसाधुकृत्यं विबुधायुषापि वः । \[भ्P१०.३२.२२\] इत्यादिना ।



\[६६\] तदेवं सति तासु सर्व एवान्येऽ पि गुणाः स्वत एवानुगुणा भवन्ति



यस्यास्ति भक्तिर्भगवत्यकिञ्चना

सर्वैर्गुणैस्तत्र समासते सुराः । \[भ्P५.१८.१२\] इतिवत् ।

\[६७\] ततश्चैवं वर्ण्यते



यदमितरसशास्त्रे व्यञ्जि वैदग्ध्यवृन्दं

तदणुं अपि न वेत्तुं कल्पते कामिलोकः ।

तदखिलं अपि यस्य प्रेमसिन्धौ न किञ्चिन्

मिथुनं अजितगोपीरूपं एतद्विभाति । ।\[\*८\] \[मालिनी\]

 \[६८\] तदेवं सति च सर्वासु तासु श्रीराधा पुनरसाधारणतां धारयति । यथोक्तं, अनयाराधितो नूनं इत्यादिना । \[६९\] तदेवं आकलिते निर्गलिते फलितं अवकलितं क्रियते ।

\[\*८\] थिस्वेर्से इस्मर्केदस क़ुओते इन्Pउरि ढस्ऽ एदितिओन्, बुती हवे नो एविदेन्चे थतितिसिन्दीद्सो.





एवं राधाप्रेमधामा ययाऽसाव्

आत्मारामोऽ प्याप्तकामोऽ प्यदभ्रं ।

रेमे यस्मात्कामिनां कामिनीनां

न्यक्कारोऽ भूदात्मनैवेति मन्ये । ।१,२४.४५ । । \[शालिनी\]



\[७०\] आत्मारामता ह्यत्र परमानन्दरूपतया आप्तकामता च परमलक्ष्मीलक्षणगोपीलक्षवल्लभताविलक्षणतया, \[७१\] अदभ्रता च ताः परित्यज्यापि तस्यां अखण्डितताया व्यज्यमानतयेति प्रसज्यते । \[७२\] तत्र च सति



अन्योऽ न्यानुगतिं यदप्यनुसृतौ प्रेम्णः प्रवाहौ तयो

राधामाधवयोस्तदप्यनुपदं कौटिल्यं आसीदतः ।

यो गाम्भीर्यं अपां जवं च दधते पूरः स हि प्रेक्ष्यते

सावर्तप्रचयस्ततः परतरः सारल्यकैवल्यवान् । ।१,२४.४६ । । \[शार्दूल\]
\[७३\] यथोक्तम्



अहेरिव गतिः प्रेम्णः स्वभावकुटिलो भवेत् । अतो हेतोरहेतोश्च यूनोर्मान उदञ्चति । ।\[ऊण्१५.१०२\] । ।

\[७४\] तदेवं स्थिते तन्मयविलासविशेषो वर्ण्यते

दरमुकुलितनेत्रा तिर्यगालम्बिकण्ठी

शिथिलितभुजयुग्मा स्तब्धसक्थीयं आसीत् ।

तदपि च मधुहन्त्रा जानता स्वं कृतार्थं

मुहुरपि हसिता किं भ्रूकुटिं नापि कुर्यात्? । ।१,२४.४७ । । \[मालिनी\] । ।

\[७५\] तदेवं वृत्ते वृत्ते नेतरि चानुनेतरि मान्वत्तस्याः किञ्चिदहंमानस्पर्शोऽ पि सदर्शो बभूव । यथा च तया पूर्वं नात्यूहापोहसामर्थ्यं आसीदित्यधुना खल्विदं भावितम्



एतावन्तं दिष्टं अज्ञासिषं न

प्रेयःसङ्गात्किन्त्विदानीं तदूहे ।

प्रेयान्सर्वाः प्रोज्झ्य मां एव रम्यां

सङ्गम्यान्तःकाननं यन्निनाय । ।१,२४.४८ । । \[शालिनी\]



\[७६\] ततश्चाग्रिमगमनाय व्यग्रेण नाथेन प्रार्थितापि सा लालित्येन किञ्चिदालस्यं अपि व्यञ्जयामास, यथा



त्वद्गात्रस्पृष्टतामात्र

श्लथाङ्गगतितां गतां ।

स्पन्दाय चातिमन्दां मां

यत्र तत्र स्वयं नय । ।१,२४.४९ । । \[अनुष्टुभ्\] । ।

\[७७\] तदनु च तदुदासीनताधीनभावसमूहं ऊहमानः प्रणयवानपि प्रणयमानवानिदं सोपलम्भपरीहासलम्भं उवाचकथं भवत्या मुह्यते? मम स्कन्ध एव सनिर्बन्धं आरुह्यतां इति । \[७८\] तदा च तज्जया सेर्ष्यालज्जयाधःसज्जदाननं अस्याः पश्यन्न्, अन्तर्हितवानपि सकौतुकं अन्तर्हितवान् । सहसान्तर्हिते च तस्मिन्विस्मिता विस्मिता च सा विधुरहिता कुमुदिनीव विधुरिता बभूव । तत्र किल सानुलापं विललाप च



हा नाथ ह रमण हा प्रियतातिकान्त

हा हा क्व गच्छसि महाभुज हा क्व वासि? ।

दास्यां सदा कृपणताजुषि नन्वमुष्याम्

आत्मोपकण्ठं अपि सूचय जीवितेश । ।१,२४.५० । । \[वसन्ततिलका\]

\[७९\] अत्रास्तु तावत्तव रूपनिरूपणं त्वन्निकटभूमिं इवोधघटनयापि धीरतां धारयामीति ध्वनितं ।

\[८०\] ततश्च, यद्यप्येवं अपि चतुरशिर्ॐअणिना तेन विचारितं अस्ति स्म, यथायद्येतस्याश्च मया परित्यागः परित्यक्ताभिः सम्प्रति प्रतीयते, मया पृथगेनया च सङ्गम्यते, तदा परस्परं आसत्त्यां सत्यां महारासमहः सम्पद्यते इति, तथापि स्नेहवशान्मूर्च्छन्तीं तां आगच्छति तस्मिन्नच्छहृदये मृगयमाणा मृगलोचना द्रुतं आगच्छन्ति स्म ।



\[८१\] ततश्च सम्भ्रमतः प्रच्छन्नतां गच्छति श्रीकृष्णः



एषा चम्पकमालिकात्र पतिता किं चन्द्रलेखाथवा

कान्तीनां अधिदेवता भवति वा वृन्दावनश्रीरुत? ।

हा कष्टं नहि चेष्टते किं इयं इत्युद्विग्नधीवृत्तयस्

तां आवव्रुरमूश्चमूरुनयना भृङ्गीनिभाः पद्मिनीं । ।१,२४.५१ । । \[शार्दूल\]



तत्रान्यास्तु सखीनिभाः समभवंस्तस्यां द्रवन्मानसाः

प्राणप्राणसमाः समानमनसः सख्यश्चितं तत्यजुः ।

यस्मिन्नास्त्यवलम्बनं किल किं अप्यस्मिन्विधिः सद्विधिस्

तादृक्षेषु विलक्षणेषु वलयत्यन्यच्च धन्यं बहु । ।१,२४.५२ । । \[शार्दूल\]



कृष्णप्रसङ्गपरिवासितं अङ्गनानाम्

अङ्गं यदा तु नसि सङ्गतिं अङ्गति स्म ।

सारङ्गलङ्गिमदृशः परं अङ्गसङ्घाश्

चाचेतिषुः सवयसोऽ पि तदाङ्गतुल्याः । ।१,२४.५३ । । \[वसन्ततिलका\]

 \[८२\] तदा तु

काश्मीरार्द्रं क्वापि सिन्दूरलिप्तं

क्वापि च्छिन्नं क्वापि भिन्नं क्व चापि ।

अन्तःपीताच्छादनं तन्निचोलं

पश्यन्सङ्घः सङ्गिनीनां ननन्द । ।१,२४.५४ । । \[शालिनी\]



स्वयं अपि यदपि तदा सा

हरिपरिमलभागथापि तासां तु ।

आगन्तुकसुबहूनां

गात्रात्तद्भागुवाह वैलक्ष्यं । ।१,२४.५५ । । \[आर्या\]

\[८३\] तदेवं सर्वा एव हृद्यसौहृद्यविस्रब्धास्तां आत्मैकध्यं आगतां मध्यं अध्यास्य तया सह परस्परपरीरम्भबद्धाः सुदुस्तरदुःखनद्धाः पुरु रुरुदुः ।



\[८४\] सुदुस्तरं रुदित्वा च तां अमूस्तु पप्रच्छुःअस्माकं खलु न दुःखं पञ्चभिः सहेति कल्पेनानल्पं अपि दुःखं कल्पत्वाय नाकल्पत कल्पं । ततस्तन्नातिप्रष्टव्यं भवतीत्यनन्यगत्या भवत्यास्तु तत्त्यागः कथं इति कथ्यताम्, कथं वा विकलताहेतुः केवलता जाता, तदपि च ।

\[८५\] सा पुनरनुतापविपदुत्तरं उत्तरं उवाच



कुतः कथं कुत्र च तेन नीता

चकार किं वाहं इदं न जाने ।

अनेन हीना तु विचारयामि

स्वीयं तु दौरात्म्यं अनर्थहेतुः । ।१,२४.५६ । । \[उपजाति ११\]

\[८६\] ततश्च धैर्यपर्ययतः पुनः क्रन्दनं अनुविन्दमाना खिन्नतानतिभिन्नसखीकाभिः काभिश्चित्कृतसान्त्वना मार्जितानना वेशनिवेशकृतमानना सा समं उन्नमयामासे ।



\[८७\] तया च समं उन्नयनं आयामसेसम्प्रति च कुत्र स प्रतिलभ्यते? इति ।
\[८८\] सा चोवाचनातिदूरं अक्रूरचेताः स तु कुतुकितया विलसति, न तु कितवतया



यतः गोकुलराजकुमारः

शुचिरतिगम्भीरधीर्ह्रीमान् ।

तदपि च मर्यादां नः

स्वीकारायात्यजत्करुणः । ।१,२४.५७ । । इति \[उपगीति\]



\[८९\] तस्मात्तदीयचरणचरितवर्त्मानुचरणं एव नः श्रेयः । तदेतद्वचनं रचयमाना वनप्रचयं पुष्पावचयपरा इव विचिन्वन्ति स्म । ततो ध्वजादिपदानि पदपद्मचिह्नानि क्रमतस्तावदमूरन्वक्रामन्यावत्तानि स्पष्टानि दृष्टानि । परतस्तु परिवीरुन्महीरुहनिविडतं आरण्यधरण्यन्धतमप्रविष्टानि दृष्ट्वा न्यवर्तन्त, न च तत्रावर्तन्त ।

\[९०\] तत्र चेदं विचारयामासुःनूनं अस्मज्जया लज्जया सज्जन्नसाविह सहसा न साक्षाद्भवितुं अध्यवस्यति, तस्मात्तदबोधनिधायभूरियं दूरतः परिहरणीया परिहृत्य च सा पुलिनधरणिरेवानुसरणीया ।



\[९१\] यत्राहं अत्रास्मितत्रभवत्यस्तु कुत्रत्यतां इता इत्यपदेशादपत्रपां अपनयन्नयं अपरोक्षतां प्रपनीपद्यते ।



\[९२\] तदेतद्विचार्य समाचार्य च पर्यन्वेषणास्तं उद्दिश्य दिश्यं दिश्यं वनं प्रविश्य, स्वयं अन्विच्छन्तं इव संचरन्तं दैन्यसैन्यमयं अतिगानवितानं आचरन्ति स्म इति ।



\[९३\] तदेवं तेषां सभासदां कथासमाधेरवधाय कथकः समापनं आह

ईदृगेष वरः कृष्णस्तव वृन्दावनेश्वरि ।

त्वां विना तु परःकोटीरपि नाङ्गीचकार यः । ।१,२४.५८ । । \[अनुष्टुभ्\]



इति श्रीश्रीगोपालचम्पूं अनु

श्रीराधासौभाग्यश्रवणसुभाग्यं नाम

चतुर्विंशं पूरणम्

| |२४ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(२५)**



***अथ पञ्चविंशं पूरणम्***



**विप्रलम्भनस्तम्भनश्रीकृष्णलम्भनम्**



\[१\] अथ मधुकण्ठ उवाचतच्च गानं अवधीयतां । यथा



व्रजविधो दशास्माकं ईक्ष्यताम्

व्रजविधो दशास्माकं ईक्ष्यतां । ।१,२५.१ । ।

जयति तेऽ धिकं जन्मना व्रजः

श्रयत इन्दिराप्यस्य भूरजः ।

तदपि हाऽजहा नस्त्वं अत्र भो

वयं इमः कथं वान्यतां प्रभो । ।१,२५.२ । ।

परमजातिभागुत्तमं स्वतः

शरदिजं च यत्पङ्कजं ततः ।

दलकुलावृतेः कान्तिदेवतां

हरसि यद्दृशा शश्वदेव तां । ।१,२५.३ । ।

कथं अहो वयं स्वच्छतां इता

भवितुं ईश्महे तद्बहिःस्थिताः ।

अपि किल त्वया याच्ञया सिताः

स्वयं अमूर्वरेणापि सन्दिताः । ।१,२५.४ । ।

इति गतास्तव प्रेष्यतां पुनः

किं उ तया दृशा हंसि तास्तु नः? ।

यदिह शस्त्रतः केवलं वधः

स्फुरति नाक्षितस्तन्मतं त्वधः । ।१,२५.५ । ।

बहुविधाद्भयाद्यत्त्वयावितं

सकलगोकुलं काननान्वितं ।

तदपि मन्महे स्वावनं यतस्

त्वदनुरागतः सोऽ पि किं हतः? । ।१,२५.६ । ।

कृपणपालक श्रीव्रजेश्वरी

तनुज योग्यधीरस्ति नश्वरी ।

इति तवात्मवल्लिप्तिरिक्तता

परगपीडया भाति तिक्तता । ।१,२५.७ । ।

त्वं असि नान्यवत्कोऽ पि कोपनः

स्फुरसि यत्प्रभो विश्वगोपनः ।

तदिह पद्मजाभ्यर्थितः स्वभूः

परमसात्वतादन्वयादभूः । ।१,२५.८ । ।

इति तवेशितुः सुष्ठु यः करः

प्रथितसंसृतेर्भीतिभीकरः ।

शिरसि नः कुरु श्रीकरग्रहं

तं इह नान्यथा भावयाग्रहं । ।१,२५.९ । ।

व्रजगभीहृतौ वीर योषितां

शमयसि स्मितेनैव रोषितां ।

तदिह नान्यथा दण्डनं कुरु

प्रकटयाननश्रीमहः पुरु । ।१,२५.१० । ।

यदपि ते पदं श्रीनिकेतनम्

वृजिनजिन्महापुण्यकेतनं ।

तदपि गोगणस्यानुवर्तनं

विषभृतः शिरोवर्तिनर्तनं । ।१,२५.११ । ।

यदधि तत्तदप्यात्तदुःस्थिति

स्वयं अभूत्ततः शान्तताक्षितिः ।

अहह तन्मनाग्नस्तु वक्षसि

स्वविरहज्वले किं न रक्षसि? । ।१,२५.१२ । ।

मधुरलीलया कर्णरम्यया

विशदवाक्यया व्यक्तगम्यया ।

मुखसुगन्धितासात्म्यया चिरात्

तृषं इता वयं हन्त ते गिरा । ।१,२५.१३ । ।

तव कथामृतं तप्तजीवनं

कविभिरीडितं कल्मषार्दनं ।

प्रवितरन्ति ये तेषु दुर्जनाः

सपदि नः कृते ज्ञप्तवर्जनाः । ।१,२५.१४ । ।

प्रहसितं तव प्रेङ्खिलोचनं

विहरणक्रमाद्भावरोचनं ।

मुरलिकारुतं सर्वशोचनं

विपिनतस्तु नः प्राणमोचनं । ।१,२५.१५ । ।

चलसि यर्हि वा धेनुचारणे

दलति धीस्तु नस्तत्र कारणे ।

शिलतृणाङ्कुरैर्यावसन्नता

किल भवत्पदोः सास्मकान्गता । ।१,२५.१६ । ।

अहह जाज्वलत्यन्तराणि नः

स्मर निजान्जनान्दीनमानिनः ।

चरणपङ्कजं हृद्यमूदृशां

रमण हे त्वया धीयतां भृशं । ।१,२५.१७ । ।

अहह यर्हि यास्यह्नि काननं

कुटिलकुन्तलं श्रीमदाननं ।

मुहुरपश्यतां तर्हि स क्षणः

स्फुरति सर्वदा कल्पलक्षणः । ।१,२५.१८ । ।

किं इह तच्च वा वाच्यतां व्रजेन्

निमिरपीह यच्छप्यते व्रजे? ।

कथं अहो वयं तास्तु गोपिका

न हि भवाम वा तत्र कोपिकाः? । ।१,२५.१९ । ।विततगीतिकाजालसन्दिताः

स्वकजनानतिक्रम्य चार्दिताः ।

करं इता महारण्यभृद्दिशि

च्छलमयः स्त्रियः कस्त्यजेन्निशि? । ।१,२५.२० । ।

प्रहसितं प्रिय प्रेमवीक्षणं

विहसितादिकं वल्गुलक्षणं ।

बृहदुरः श्रियो धाम वीक्ष्यते

निजविमूढतास्माभिरीक्ष्यते । ।१,२५.२१ । ।

दिनलयेऽ लकध्वान्तं एकतः

प्रसृतगोरजः सन्ध्यं अन्यतः ।

मुखतया मतं यामिनीश्वरं

दर्शयन्मुहुर्यच्छसि स्मरं । ।१,२५.२२ । ।

स्वरतिवृद्धितोऽ नन्यकाङ्क्षिणी

भवति वंशिका यत्र साक्षिणी ।

तं अधरद्रवं शोकनाशनं

वितर वीर भोः प्राणदाशनं । ।१,२५.२३ । ।

इति तु यत्त्वया कामकल्पनं

किल कलाबलात्तच्च कल्पनं ।

वयं अनारतं स्नेहभावनाः

कथं अयामहे जातु कामनाः? । ।१,२५.२४ । ।

प्रकटता तु ते गोष्ठवासिनां

वृजिननाशिनी प्राणभासिनां ।

वितर नः सकृत्त्वत्स्पृहायुजां

यदिह सूदनं स्निग्धहृद्रुजां । ।१,२५.२५ । । \[राजहंसी\]



\[२\] तदेतदुद्गाय तदप्येतदित्याहुःयत्ते सुजातचरणाम्बुरुहं \[भ्P१०.३१.१९\] इत्यादि ।



\[३\] अत्र चेदं गद्यम्यत्किल कमलतः क्ॐअलतायुगलं तव चरणयुगलं स्तनावनु स्नेहतः संहननायेहमानाश्च वयं तावतिकर्कशाविति तर्कतश्च स्तम्भमानाः, शनैरेव तयोस्तद्दधीमहीति वाञ्छामः । तदहो, कठिनमनस्तया दुरटां अटवीं अनुघटयति त्वयि कूर्पादिभिस्तत्किं न व्यथते? किन्तु व्यथत एव, यतस्तद्भावनाजुषां भवदेकायुषां अस्माकं मनसि तन्मङ्क्षु सङ्क्रामति ।
तस्मात्तदटनं एवास्माकं हृत्पीडा, तल्लालनं एव तच्छमनं इति तल्लालनं एव देहीति भावः ।



\[४\] तदेवं सति



गीतेरासीद्विपरिणमनं तर्हि तासां विलापस्

तस्याप्युच्चै रुदितं इति यन्नाद्भुतं तत्तु तासु ।

कृष्णं द्रष्टुं प्रभवति बलाद्यस्य तृष्णातिधृष्णक्

तस्यान्यस्याप्यहह शतधा दृश्यते तत्तदत्र । ।१,२५.२६ । । \[मन्दाक्रान्ता\]



\[५\] अथ तथा मसृणं असृणिकं अश्रु नुदतीषु रुदतीषु सुदतीषु, तदनुषङ्गत एव तमसः सङ्गतः क्रमशस्तन्निशमयन्निशामयन्मुरशमनः स्वकनयनसलिलकलिलतया नयनलक्षेणाप्यलक्षितः सहसा महसावृतः सर्वासां मध्यं अध्यासितवान्, अम्बरावृततया स्वप्रथां आवृतवांश्च ।



\[६\] एका तु तत्र तस्य मनागागमनाधिगमकमननयनापि पूर्ववदिदं अपूर्वस्फुरणपुरस्कृतं इति केवलं कृष्ण कृष्णेत्यलं कलकलतया कलं कलयामास ।



\[७\] आकर्णिततद्वर्णकर्णाश्च वरवर्णिन्यस्तन्निर्णायकस्वाभ्यर्णतन्निर्वर्णनास्तूर्णं एव पूर्णतां अवापुः ।



\[८\] महाघनघनाघनघनसङ्गमान्निदाघद्राघीयस्तयातिह्रस्वदोघा ह्रदिन्य इव ।
उभयत्र हि गतप्रायजीवनताभिप्रायं आगता ।



\[९\] तन्निर्वर्णनं च, यथा

आविस्तासु बभूव नर्म तदिति व्यञ्जन्वियुज्यापि स

स्मेरः सङ्कुचदनन्तरं स्वं अधियन्पीताम्बरप्रावृतः ।

कर्तुं सद्विनयं स्रगंशुयुगलं हस्तद्वयेनामृशन्

स्रग्वी मन्मथमन्मथस्थितिरतिश्रीणां गतिः श्रीपतिः । ।१,२५.२७ । । \[शार्दूल\]



ततश्च

प्रियस्त्यागव्रीडाद्विदधदिव ताटस्थ्यं अभितः

स ताभिः कान्ताभिस्त्वरिततरं आसादि परितः ।

समुद्रः सङ्कोचं समयकलितं चेद्वलयते

तदा नद्यः सद्यश्चपलगतितां सन्निदधति । ।१,२५.२८ । । \[शिखरिणी\]



\[१०\] तत्राहंप्रथमिकया समुपेतासु तासु प्रथमतः श्रीपराशरेण कथिता काचित्, यथा



काचिदालोक्य गोविन्दम्

आयान्तं अतिहर्षिता ।

कृष्ण कृष्णेति कृष्णेति

प्राह नान्यदुदैरयत् । ।१,२५.२९ । । \[VइP५.१३.४३\] इयं भद्रानाम्नी ।



\[११\] अथ श्रीबादरायणिना वर्णिता वर्ण्यते



काचित्करं मुरारातेर्

आचचार निजाञ्जलौ ।

नवपल्लवपात्रान्तर्

यथा कमलतल्लजं । ।१,२५.३० । । \[अनुष्टुभ्\] एषा चन्द्रावली ।



तथा,

काचित्तदङ्घ्रिकमलं

व्याजतो कुचयोर्दधे ।

लब्धवाञ्छितनिष्पत्तिः

कुर्वतीव शिवार्चनं । ।१,२५.३१ । । \[अनुष्टुभ्\] एषा पद्मा ।



तथा,

काचिदञ्जलिनागृह्णात्

तन्वी ताम्बुलचर्वितं ।

यदा तदीयरागस्य

पात्रीवाचरति स्म सा । ।१,२५.३२ । । \[अनुष्टुभ्\] इयं शैव्या ।



तथा,

काचिद्दधार तद्बाहुं

अंसे चन्दनरूषितं ।

या देहतः स्नेहतश्च

व्यानञ्ज स्वसमर्थतां । ।१,२५.३३ । । \[अनुष्टुभ्\] सेयं श्यामला वामतः ।

तथा,

अपगमितनिमेषा या तु तस्यास्यं अब्जं

नयनयुगं अलीन्द्रद्वन्द्वं उच्चैरपीप्यत् ।

अवकलितं अकार्षीद्रूपकं तत्तदेषा

रसरसनविभूतेर्जिग्यतुस्ते तु यद्यत् । ।१,२५.३४ । । \[मालिनी\] असौ ललिता
।



तथा,

तस्मिन्काप्यवलोकमात्रबलवल्लज्जाप्रसज्जन्मना

मीलन्नेत्रतया विचित्रपुलका चित्रायमाणा स्थिता ।

तां अन्तर्वलितप्रियां प्रति ममाश्चर्यं वियोगस्थितेर्

मध्ये योगं इहापि भोगं इतवत्येषेति या चिन्त्यते । ।१,२५.३५ । । \[शार्दूल\]

एषा खलु विशाखा ।



तथा,

प्रेमा कोपं प्रसवति वृथाप्यस्त्रं अत्रास्ति नेत्रं

तच्च स्थानादचलं अपि सद्विध्यदुद्भाति दूरं ।

वेधश्चासौ व्रणं अपि विना श्रीहरेः क्लेशदः स्याद्

एवं यस्याः किं अपि चरितं तां इमां वर्णयेत्कः? । ।१,२५.३६ । । \[मन्दाक्रान्ता\]

असौ तु श्रीराधा, ता एताः सम्मुखतः ।



तथा,

कृष्णमेघागमोल्लास

पल्लवद्वदनश्रियः ।

सर्वाश्च लब्धपर्वाणः

सद्यः सिद्धाः पुनर्नवाः । ।१,२५.३७ । । \[अनुष्टुभ्\] एताः सर्वतः ।



अतिपरिमितिशोभाभाजनं कृष्णरूपं

नयदनुपमकान्तिं यौवतं तद्विरेजे ।

इदं उपमितिशून्यं यत्तु काव्यं समाप्तं

स इह न मम दोषस्तद्द्हि तत्त्वं तथैव । ।१,२५.३८ । । \[मालिनी\]



\[१२\] तदेवं तासां तस्य च परस्परं परममदनमदप्रदवदननयननिलयलीलया चन्द्रचकोरशीलता लतावदुत्फुल्लतां गता ।



\[१३\] तथा च क्षणकतिपये लब्धक्षणप्रचये ताः सादरं आदाय, जलजातजातसमीरणसमीरसरणितरणिजातरलतरतरङ्गरङ्गनिभनीरसनीडतीरसरसैकसैकतपुलिनान्तरं निर्व्रीडं क्रीडन्नेव वृन्दावनदेवः सेवयामास ।



\[१४\] तदेव खलु प्रशस्तभङ्गसङ्घलक्षेण हस्तलक्षेण परमधन्यया स्वयं एव रविदेवकन्यया कञ्जकिञ्जल्कपिञ्जलतामञ्जुलगन्धगन्धवाहपरिरब्धक्ॐअलसिताभ्रशुभ्रबालुकाभिरतिनिश्चितचित्तयाचितम्, तत्र च शारदसुधाकरकरनिकरसुधालिप्ततया दूरतोऽ पि तमस्त्ॐअशमनं, जलस्थलकुसुमसमुदयामोदामोदमदितमुखरमधुकरमधुरीकृतं उरीकृतवान् ।



\[१५\] उरीकृते च तस्मिन्परमादेये नादेये पुलिने, स्मितविलसितनेत्रः स्वनाम्ना सितशतपत्रनेत्रः सर्वासां अर्वाचीनवयसां सवयसां स्वहस्तविन्यस्तप्रशस्तकुङ्कुमग्रस्तनवस्तनवस्त्रविस्तृतीकृतस्वस्तिकासनस्तत्र स्तोत्रभङ्गीसङ्गीतकलारङ्गभूमितां अवाप स तापनोदनः । यथा,



ऊर्ध्वं ग्लौरातपत्रं तलं अनु पुलिनं हीरचूर्णाचिताङ्गं

श्रीमत्पीठं समन्तात्कुसुमवनशतं तोरणानीव यस्य ।

तं दिव्यस्वर्णवर्णव्रजकुलजरमाराजिविभ्राजिदेहं

स्नेहश्रीकाम्यगेहं हरिमणिरुचिरं प्राणनाथं स्मरामि । ।१,२५.३९ । ।\[स्रग्धरा\]



\[१६\] ततश्च वृन्दावनसेविकाभिर्वृन्दाप्रधानकाननदेविकाभिः परमप्रयत्नपाल्यमाल्यदिव्यगन्धसन्धचन्द्रचन्दनमधुरमधुमदानुकूलताम्बूलाद्यं ददानाभिर्, मुहूर्तार्धं वर्धमानपरिहासविलासं प्रेयसीसहितः प्रेयान्महितमहत्तया शुशुभे ।



\[१७\] शोभमानश्च निगूढमानाभिरमूभिर्व्रजचमूरुदृग्भिः संवादं अक्प्त ।



\[१८\] ततश्च तासां वृथापरित्यागदोषलब्धपोषरोषमयाभिप्रायकतया जातं चित्तशोषं मोषं नयन्तीनां तोषप्रायं व्यञ्जयन्तीनां अनुनयगर्भनानाविनोदसन्दर्भवार्तां वर्तयति तस्मिन्,



काचित्करं चरणं अस्य परा तथोरुम्

अन्यावलग्नं अपरा मृदु मर्दयन्ती ।

अन्तर्निगूढकुपिता बहिरच्छभावा

भ्रूलोचनप्रसृमरस्मितं अभ्युवाच । ।१,२५.४० । । \[वसन्ततिलका\]



\[१९\] केचिदेवं च वर्णयन्ति



नयनवलनैश्चिल्लीचालैर्निगूढमृदुस्मितैर्

ललितलपितैरन्तर्भङ्गैर्बहिर्वलितार्जवैः ।

चतुरमनसस्तस्मिन्कृष्णं प्रियं वशवर्तिनं

प्रणयनयतः प्राहुः पृक्तप्रहेलिकं अङ्गनाः । ।१,२५.४१ । । \[हरिणी\]



\[२०\] अयि चतुरपुरपुरन्दर! प्रहेलिकाकलिकां एकां विकाशय । यथा,



भजन्ति भजतः केचिन्नान्येऽ न्यानेव केचन ।

उभयांश्चापरे केऽ पि नोभयानगतीन्परे । ।१,२५.४२ । । \[अनुष्टुभ्\]



\[२१\] श्रीकृष्णस्तु चित्ते तदवबुध्याभिधत्ते स्म



अर्थज्ञाः कृतहन्तारो धार्मिका धर्मगाथिनः ।

विमूढपूर्णमुक्ताश्च दयावन्तश्च ते क्रमात् । ।१,२५.४३ । । \[अनुष्टुभ्\]



\[२२\] तच्छ्रुत्वा च परस्परं असरणचिल्लिभिरमूभिश्चिल्लीवल्लीवेल्लनेनेदं ज्ञापितम्



चातुरीभिरिह नस्तु कर्षतो

धर्मधाम दिशतः समुज्झतः ।

निर्दयं पुनरमुष्य शिष्यते

येन नास्मदतिदुःखं ईक्ष्यते । ।१,२५.४४ । । \[रथोद्धता\]



\[२३\] अत्र चातुरीभिः इति तस्यानर्थज्ञता, धर्मधाम दिशतः इत्यधार्मिकता, तदुभयाभ्यां तदुभयरहितता, पुनः चातुरीभिः इति विमूढता, ताभिर्नस्तु कर्षतः इति पूर्णता मुक्तता च । तत्र स्वकृतानुद्देशेन कृतहन्तृता च निषिद्धा
| त्यागे चास्मद्दुःखवीक्षणाभावेन निर्दयता तु शेषितेति श्लिष्यति |



\[२४\] स तु तदेवं अवबुध्य स्वशुद्ध्यवगमनाय पुनरुवाच



नाहं तेषां सदृगपि तु मां लुब्धं ऊहध्वं ऋद्धौ

प्रेम्णस्तां तद्विषयविरहं हन्त कृत्वापि वश्मि ।

युष्मान्वाच्यं किं इह मयका मायितावत्प्रतीतेर्

एतद्यन्मे व्यसनं असकृन्मां च दुःखाकरोति । ।१,२५.४५ । ।

यूयं हित्वा निखिलं अनिशं कामयध्वे परं मां

मत्काम्यास्तु प्रयुतनियुतं प्रेमभेदेन सन्ति ।

तस्मान्न प्रत्युपकृतिकलालेशकल्पं विधातुं

शक्न्ॐईति प्रथयत निजैः सद्गुणैरेव तुष्टिं । ।१,२५.४६ । । \[मन्दाक्रान्ता\]



\[२५\] तदेवं अनवद्यं कृष्णवद्यं अवधार्य



मनोज्ञत्वेन न परं सुरूपत्वं इहान्वभूत् ।

बुधत्वेनापि कृष्णस्य सतृष्णोऽ यं प्रियागणः । ।१,२५.४७ । । \[अनुष्टुभ्\] । ।



\[२६\] तत्र गीर्वाणीनां आकाशतः परिहासवाणीयम्



रुचिं अनु कुटिलाक्षीणां स्तुतिं अनु जिह्मं ब्रुवाणानां ।

माधव गोपवधूनां गुणतः कस्मान्मुदं तनुषे । ।१,२५.४८ । । \[उपगीति\]



स एको जयतान्मानमातङ्गो व्रजसुभ्रुवां ।

हरिणा निर्जितस्यापि यस्य वीर्याद्बिभीयते । ।१,२५.४९ । । \[अनुष्टुभ्\]
| |



\[२७\] अथ समापनम्



वैदग्धीदिग्धबुद्धीद्धः सोऽ यं राधे सखा तव ।

अलम्भूष्णुं तत्र मेने यस्त्वां तुष्णीं स्थितां अपि । ।१,२५.५० । । \[अनुष्टुभ्\]



इति श्रीश्रीगोपालचम्पूं अनु

विप्रलम्भनस्तम्भनश्रीकृष्णलम्भनं नाम

पञ्चविंशं पूरणम्

| |२५ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(२६)**



***अथ षड्विंशं पूरणम्***





**रासविलासप्रसारणम्**





\[१\] अथ स्निग्धकण्ठ उवाच



सुवचनं अघशत्रोः शृण्वती श्रेणिरासां विरहजनितदुःखं पूर्वसिद्धं व्यधावीत् । परं इह न तदेव व्याधुनोत्किन्तु शङ्का न्तरं अपि यदमंस्त स्पष्टं आयत्तं एतं । ।१,२६.१ । । \[मालिनी\]

\[२\] तदेवं अमूरुत्फुल्लवदनकञ्जसदनमञ्जुनयनखञ्जरीटाः स पुनर्मञ्जुलं आभाषते स्म

युष्मत्कृते स्म सुचिरान्मनसास्मि दूय मानेन यूयं अपि तस्थ मदर्थं एव । तस्याथ दुर्लभतमस्य मनोरथस्य प्राप्ताविहानुरहसं महं आचराम । ।१,२६.२ । । \[वसन्ततिलका\]

\[३\] स च रासरूप एव निरूप्यते । तथा हि



दीपः शारदभूरिपूरितशशी यत्रास्ति वृन्दावनं रङ्गः श्रीव्रजनायिकाः स्वयं इमा यूयं कलाकोविदाः । तं चेमं समयं समेत्य मुदितः सोऽ हं हरिः किं परं कर्तास्मि क्षणं अन्तरा तं अपि किं रासं विना भोः प्रियाः । ।१,२६.३ । । \[शार्दूल\]

\[४\] इति क्षीणतमा व्रजजलधिसम्भवाक्षीणचन्द्रमाः सर्वा अपि ताश्चकोराक्षीरषडक्षीणयुगपद्लिङ्गनादिना सुखलक्षलक्षितीकृत्य, बलवदादृत्य, रासनृत्यविधये निर्जम्बालं अस्तम्बजालं अबन्धुरं बन्धुरं कमलबन्धुजापुलिनं आवृत्य, परस्परकरसंवलनया वलयाकाराश्चकार ।



\[५\] कृते च वलये

कृष्णायाः पुलिनं गतेन रमणेनापूरि कामस्तदा तेनामुष्य मनस्तथा प्रतिपदं तेन द्वयं चक्षुषोः । तेनाङ्गस्फुरदङ्गनासमुदयस्तेनाथ पूर्वं परं सर्वं पर्व च तद्ब्रुवे किं अपरं नाद्यापि विश्राम्यति । ।१,२६.४ । । \[शार्दूलविक्रीडितम्\] । ।



\[६\] तदेवं स्वकलितचये वलये वनमाली शोभानिचयं उपलभमानश्चिन्तयामास

उपरि यथोज्ज्वलं इन्दोर्वलयं पुलिनं तथा भुवि च । किन्तु कलङ्कस्तस्मिन्निर्मलरमणीकुलान्यत्र । ।१,२६.५ । । \[उपगीति\]

\[७\] तदहो ! चामीकरमणिसराकारोऽ यं रमणीयरमणीवलयः प्रतियुग्ममध्यं यदि महामरकतायमाननायकसम्बध्यमानतां आबध्नाति, तदा हृद्यतां आपद्यते ।



\[८\] तच्च तथावेशेन मत्प्रवेशेन परं सिध्यतीति निधाय स्थितः सन्न्, अकस्माद्यथामनोरथाकारं एवावस्थितवान्, यथा स्वयं अपि कथं इति तु न तत्प्रथनं अवाप । ततश्च

हरिहरिणाक्षीवलितं पुलिनं तद्वल्गु भाति स्म । स्वप्रतिबिम्बेनादाद्

यद्विधुबिम्बाय सारूप्यं । ।१,२६.६ । । \[उपगीति\]

सुहृदिन्दोः पुलिनं तत् पुलिनस्याभून्नतभ्रुवां प्रचयः । तत्प्रचयस्य च वलनं श्रीयुतगोपालमूर्तीनां । ।१,२६.७ । । \[आर्या\]

यत्र च,

परस्परकरावलिग्रथितमण्डलीमण्डनीरनुस्वं अबला मिलन्नुभयतस्तदा माधवः । तदीयभुजपाश्यया कलितमृष्टपृष्ठस्तथा तदंसनिहितात्मदोरभवदेष रासोद्यमे । ।१,२६.८ । । \[पृथ्वी\]

गौरीकृष्णौ गौरीकृष्णावित्थं लक्षे लक्षे युग्मे । वृत्ताकारे वंशीशंशी राधासङ्गी तस्थौ मध्ये । ।१,२६.९ । । \[विद्युन्माला\]

रासं प्रारभत स्वयं हरिरसौ कैशोरकं मानयन्नित्येवं स पराशरोऽ पि भगवान्प्रावोचदुच्चैर्यतः । तस्माद्गोपवधूभिरेव सफलं तज्जातं इत्थं तु मे हंहो पश्यत वच्मि वा किं अपरं र्ॐणां च जातं महः । ।१,२६.१० । ।\[शार्दूलविक्रीडितम्\]

स विविधवनितावृन्दैर्यदपि बहुप्रेयसी तदा जज्ञे । तदपि च राधा ज्ञप्तिर्मन्ये तस्यापराः कृतयः । ।१,२६.११ । । \[आर्या\]

तदेवम्

अनङ्गं अङ्गेन निजेन साङ्गं

कृत्वाधिरङ्गक्षिति सङ्गमय्य । अङ्गीचकाराङ्ग तं अङ्गहारैर्

नव्याङ्गनासङ्गममङ्गलाय । ।१,२६.१२ । । \[उपजाति ११\]

कलितकनकभासः स्मेरनेत्रा विधूति

क्षुभितवलयवीथीशिञ्जितव्यक्ततालाः । विविधगतिविहारानङ्गसाराङ्गहारा हरिहरिमणिमूर्तीरन्तरा ता विरेजुः । ।१,२६.१३ । । \[मालिनी\]

ततश्च

नवीनविनतभ्रुवां निजनवीनकान्तच्छवी जुषां नटनचातुरीकुलधुरीणलीलायुजां । चलद्वलयशृङ्खलावलितनूपुराणां ध्वनिर्नटाध्वनिधितालतां ध्वनयति स्म यावद्दिवं । ।१,२६.१४ । । \[पृथ्वी\]

रासे शिञ्जिततालजालं उदभूत्तद्वद्यथा खेचरानप्याकृक्षदहो विदूरतरतः कृत्वेव पूर्वस्थितान् । द्योयानाभिधमञ्चसञ्चयगता वाद्यं च गीतं च ये सभ्यत्वं च समं मदाद्विदधतः स्वं नात्र निश्चिक्यिरे । ।१,२६.१५ । ।\[शार्दूलविक्रीडितम्\]

\[९\] तत्र देवीनां सञ्जल्पःपश्य, पश्य

हरिणा गानं आसादि गानेन रमणीकुलं । रमणीभिरथो गानं गानेन स हरिः पुनः । ।१,२६.१६ । । \[अनुष्टुभ्\] पुलिनं विलसत्कृष्णं कृष्णं सालिङ्गनाङ्गनं कलय । आङ्गनं अभिनवगीतं गीतं सङ्गीतसङ्गिसङ्गीतं । ।१,२६\_१७ । । \[गीति\]

\[१०\] तत्र स्वयं आरम्भे लास्यसम्भेद एव जातः । \[११\] तद्यथाभिनयं यथा

अङ्गहारचलदङ्गहारिषु स्वान्तहारि विलसद्विहारिषु । लास्यकारिषु च लास्यं आचरन्भ्रूनटीघटितनेत्रा नर्तकाः । ।१,२६.१८ । । \[रथोद्धता\]

\[१२\] तौर्यत्रिकशौर्यवराणां खेचराणां वाद्ये तूद्भूते ताण्डवमण्डलं च साभिनयम्, यथा

उद्यद्दुन्दुभिमड्डुडिण्डिमडमर्वाद्ये मृदङ्गं गते वाद्ये द्योपदविद्यवेद्यनदने सद्योऽ थ विद्योतिते । ते तर्ह्युद्भटनाट्यनीतिघटनासङ्घट्टनिष्कुण्ठता सूत्कण्ठाः पदपाणिकण्ठकटिसम्मोटालिकोटिं दधुः । ।१,२६.१९ । । \[शार्दूल\]



\[१३\] तत्र च शस्त्रप्रशस्तानां इव तेषां कृतहस्तकानां पुनर्लक्ष्यादच्यव एव लक्षितः । तथा हि

हित्वा हित्वाप्यत्र हस्तालिबन्धं तालालम्बा हस्तकानि प्रदर्श्य । गौरीश्यामा लाघवात्पूर्णमाना रासोल्लासे तद्वदासन्पुनश्च । ।१,२६.२० । । \[शालिनी\]

पुष्पवृन्दं अपतन्मुहुर्मुहुः कृष्णगौरतनुमण्डलीं अनु । वृष्टिरूर्ध्वं अधरत्र नीरभृद्विद्युदालिरिति यत्र चित्रता । ।१,२६.२१ । । \[रथोद्धता\]

\[१४\] अत्र देवा देव्यश्च भव्यभावभवान्नव्यपरिभवात्कमलाक्षं साक्षादिव सम्बोधयन्तस्तथा योगमायाया योगतः परं स्वस्वयोग्यं अन्तः समधिगम्य रम्यं इदं वाद्यकोलाहलावृतं उज्जगुः ।



\[१५\] तदेतदेकीकृत्यानुगीयते

जय जय सद्गुणसार । जगति विशिष्टं कलयितुं इष्टं गोकुललसदवतार । ।अ । ।ध्रुवम् । ।कमलभवेश्वरवैकुण्ठेश्वरपत्नीचिन्तितसेव । राजसि रासे वलितविलासे निजरमणीभिर्देव । ।ब् । । नटवत्परिकर निखिलकलाधर रचितपरस्परमोद । आलिङ्गनमुखविततमहासुख वल्लववधुहृततोद । ।च् । । व्यतिवीक्षणकृतसात्त्विकपरिवृतमण्डलं अनु बहुमूर्ते । व्रजतरुणीगणरचितनयनपणसचितवशीकृतिपूर्ते । ।द् । । चरणकञ्जधृतिकरपल्लवकृतिचिल्लीवलितविहारान् । मध्यभङ्गततिमणिकुण्डलगतिपुलकस्वेदविकारान् । ।ए । । कलयति भवता घनसाम्यवता तडिदिव सर्वा ललना । अपि वः परिमितितरतमतां इति सेयं ज्ञपयति तुलना । ।फ़् । । सुमधुरकण्ठे नृत्योत्कण्ठे तव रतिमात्रप्रीते । त्वत्स्पर्शामृतमदचयसंवृतचित्ते भावक्रीते । ।ग् । ।

युवतीजाते गीतजशातेनावृतविश्वप्रभवे । यस्त्वं राजसि तत्सुखभागसि नम एतस्मै प्रभवे । ।ह् । । या सह भवता विस्मयं अवता स्वरजातीरतिशुद्धं । गायति सेयं निखिलैर्गेयं कलयति निजगुणरुद्धं । ।इ । । तत उत्कर्षं वलयितहर्षं वलयति येयं गाने । सा श्रीराधा वलिताराधा भवता कलिता माने । ।ज् । । येयं रासे श्रमजविलासे विगलन्मल्लीवलया । सा भवदंसे लसदवतंसे धरति करं वरकलया । ।क् । । या चांसं परि भुजपरिघं परिचुम्बति तव सविनोदं । हृष्यति सेयं तन्न गणेयं यद्र्ॐअ च सामोदं । ।ल् । ।

चलकुण्डलधर गण्डमुकुरवर समिषस्पर्शविधाने । ताम्बूलद्रवपरिवर्ताद्द्रवं अयसे चुम्बनदाने । ।म् । । एषा नर्तनकीर्तनवर्तनशिञ्जितजातसुताला । तव रामानुज करं अतुलाम्बुजं इषं आधाद्द्हृदि बाला । ।न् । ।

अथ रासक्रमपरिवलितश्रमवनितालम्बितदेह । परितोभ्रमणकगणविश्रमणक समुदितपरमस्नेह । ।ओ । । कविकृतनिश्चयशुभ्रयशश्चयमालासमुदयहारिन् । जयजयजयजय जयजयजयजय जयजय रासविहारिन् । ।प् । । । ।१,२६.२२ । । । इति । \[८ x ८ x १२\]

\[१६\] राजसि रासे वलितविलासे इत्युक्तं रूपं एवं निरूपयन्ति

रूपं यन्निजनित्यसौभगशिरोरत्नं नराकृत्यसावानीयात्र यदीयशक्तिविभवस्याग्र्यां स्थितिं प्रैक्षयत् । चित्रं विस्मयते यतः स्वयं अपि स्वाशेषसंवेदिता तस्मिन्भूषणभूषणेऽ प्यधुरमूः शोभां स्वया शोभया । ।१,२६.२३ । ।\[शार्दूलविक्रीडितम्\]

\[१७\] तदुक्तम्, यन्मर्त्यलीलौपायिकं \[भ्P३.२.१२\] इत्यादि, तत्रातिशुशुभे \[भ्P१०.३३.६\] इत्यादि च ।

\[१८\] तदेवं सति श्रीराधिकायां तु कैमुत्यं एव स्तुत्यं जातं । \[१९\] युवतीजात इत्यादावेवं वर्णयन्ति



तासां व्रजकिशोरीणां नित्यं अप्रसवात्मनां । गुणैः सप्रसवैः पूर्णं विश्वं अप्यन्वयैरिव । ।१,२६.२४ । । \[अनुष्टुभ्\]

\[२०\] या सह भवता इत्यादावुपश्लोकयन्ति च

शर्वब्रह्मसुरेशमुख्यदिविषद्वृन्दानि यद्गानतः शश्वन्मोहं अयुस्तं एव दयितं कृत्वानुगं या जगौ । सार्धं तेन पराश्चमत्कृतिपरास्तां निर्मिमाणां अपि व्यर्थीकृत्य विविक्तरागवलनां वन्दामहे राधिकां । ।१,२६.२५ । । \[शार्दूल\]

\[२१\] तां एवोद्दिश्य चलकुण्डल इत्यादाव्च कवयन्ति

तदधररसं आचान्तं प्रागकृत द्विर्यदेष तद्युक्तं । द्विजसंस्कृतताम्बूलं कथं अद्यादन्यथा तस्याः । ।१,२६.२६ । । \[आर्या\]

किं च

कृष्णः स्नेहस्य मूलं किल लसति वपूरूपं इत्येवं अस्मिंस्तादृग्नन्दव्रजान्तर्जनसदसि सदैवानुभूतिप्रचारः ।

सोऽ यं यासां अमंस्त प्रणयमयऋणान्यात्मनि प्रेयसीनां तासां अप्यूर्ध्वं ऊर्ध्वप्रथितनिधिमणिं राधिकां एव न्ॐइ । ।१,२६.२७ । । \[स्रग्धरा\]



राधा स्वकान्तं वशितं विधाय निःशेषं आक्रीडति तेन सार्धं । नाहं तथेतीव शिवा शिवान्तस् तनौ निलीनार्धतनुच्छलेन । ।१,२६.२८ । । \[उपजाति ११\]

अथवा

अर्धेनार्धेन तन्वा व्यतिमिलनवतो रुद्रयोरेष भावः काव्यज्ञैस्तर्क्यते यः स पुनरिह मया मन्यतां भण्यमानः ।

प्रेम्णा यौ पूर्णरूपौ त्रिजगति विदितौ राधिकामाधवाख्यौ पूर्णाङ्गत्वं तयोरप्यतितदसमयोर्नावपीत्यौचिती न । ।१,२६.२९ । । \[स्रग्धरा\]

\[२२\] तदेवं सति

वाद्ये गीते च दिव्ये प्रमदशिथिलिते भूषणानां अलीनां अप्यासीद्ध्वानवर्गः प्रतिनिधिसमये तस्य तस्यापि तत्र । खेदे जाते तथागात्प्रबलनटकला लास्यतां येन केश कर्णोत्तंसावतंसप्रमुखवरसभा तद्वदुल्लास्यते स्म । ।१,२६.३० । ।\[स्रग्धरा\]

एवं परिष्वङ्गकराभिमर्श स्निग्धेक्षणोद्दामविलासहासान् । समं प्रियाभिर्व्यतिकृत्य नृत्यन्व्याञ्जीदसौ सप्रतिबिम्बबिम्बं । ।१,२६.३१ । । \[उपजाति ११\]

ततश्च

मालाः केशालिवेशान्कुचयुगलपटीर्मण्डनान्यन्यवासांस्यप्येता नैव शेकुः कलयितुं असकृद्रासपर्वावसाने । ध्याते यत्रापि सम्प्रत्यपि मुनिविततिर्विस्मरत्येव सर्वं चित्रं तत्प्रेयसीनां तदिह भवति किं तादृशे तत्प्रसङ्गे । ।१,२६.३२ । ।\[स्रग्धरा\]

तं दृष्ट्वाप्यथ रासं अम्बरगता रामाश्च कामार्दिता मोहं प्रापुर्, अदश्च तावदभितोऽ प्यास्तां परं श्रूयतां । चन्द्राद्यैरुपलक्षितं नभसि यद्बम्भ्रम्यते सर्वदा ज्योतिश्चक्रं इदं च विस्मयकरी चस्कम्भ यन्माधुरी । ।१,२६.३३ । ।\[शार्दूलविक्रीडितम्\]

\[२३\] तदेवं लीलालुब्धासु परमावेशतः सप्रियासु तासु विलुभितक्रियासु रासविलासः समुपरराम । \[२४\] उपरमति च तस्मिंस्, तत्तदननुसन्धानसन्धिं अनु तानि मिथुनानि यथावत्कुञ्जाय कुञ्जाय पृथक्पृथगन्तर्दधिरे । अन्तर्धाय च, तत्तन्मिथुनं परस्परपरिकरपरिष्कारपरायणतां आससाद । \[२५\] तत्र च प्रत्येकं तेषां आलिङ्गनादिसचिवं वचनादिरचनं एवासीत् । यथा



हन्त मां अन्तरा कान्तं अन्तराप्तं तमस्त्वया । इति ब्रुवन्तं श्लिष्यन्तं तं सासिञ्चन्निजाश्रुभिः । ।१,२६.३४ । । \[अनुष्टुभ्\]

ततश्च

हन्त क्लमः समजनि स्फुटमद्विहारादस्या नवीनतरुपल्लवक्ॐअलायाः । ज्ञातश्च हन्त न मयेऽ ति पृथक्स तासां साश्रुर्ममार्ज मुहुराननघर्मबिन्दून् । ।१,२६.३५ । । \[वसन्ततिलका\]

बाष्पे मृज्ये हरिर्बाष्पं स्वेदे स्वेदं तदा दधे । गोपालकुलसुभ्रूणां श्रमे रासविलासजे । ।१,२६.३६ । । \[अनुष्टुभ्\]

\[२६\] तत्र बहुलसामग्रीवाहिनीनां वृन्दासखीवाहिनीनां कृतप्रश्नवृन्दायां वृन्दायां श्रीकृष्णवर्णनम्, यथा



सास्रालोकनं अञ्चलानिलकृतिर्वक्त्रालकाद्युन्मृजा गण्डान्तःपरिचुम्बनं पटयुगाधानं तनूचर्चणं । ताम्बूलार्पणं अत्यपूर्वमधुरालापः स्तवप्रक्रिया सेयं रासपरिश्रमप्रशमनी कान्तासु कृष्णक्रिया । ।१,२६.३७ । । \[शार्दूल\]

\[२७\] अथ कान्तावर्णनं, यथा

वक्रस्मेरविलोकनं नवदलैः संवीजनं मार्दवादङ्गानां अभिमर्दनं विघटितस्रग्वस्त्रसंयोजनं ।

सम्यङ्मर्मगनर्मशर्मरचनं ताम्बूलचन्द्रार्पणं सेयं रासपरिश्रमप्रशमनी कृष्णे प्रियाणां क्रिया । ।१,२६.३८ । । \[शार्दूल\]

\[२८\] ततः स्वयं आगत्य प्रत्यक्षीकृत्य चान्यथा मन्यमानायां तस्यां सस्मितं पुनरमूरूचुः

दृष्टं देवि मिथो हरिव्रजवधूद्वन्द्वव्रजेनामुना स्वीकृत्य प्रमदात्प्रयत्नविधिना नेपथ्यं अङ्गे धृतं । एतद्यत्र सखि क्षणादपगतं किं ब्रूमहे तद्वरं गीर्णं सद्भवतान्मृषा न तु रहस्तद्व्यक्तिं आपद्यतां । ।१,२६.३९ । ।\[शार्दूलविक्रीडितम्\]

\[२९\] अथ वृन्दा सस्मितं चेतसि चिन्तयामाससत्यं आहुरिमा, यत्पुनः पुनः श्रमापनोदनं सर्वेन्द्रियामोदनं शुभवेशं गानविनोदविशेषं आरभमाणानि तानीमानि मिथुनानि मृश्यन्ते ।



\[३०\] अथ स्निग्धकण्ठः समापनं आह स्म

राधे त्वद्वल्लभः सोऽ यं सर्वेषां अपि दुर्लभः । वरीतुं त्वां अन्तरङ्गां अन्या गोपीर्वृतीयति । ।१,२६.४० । । \[अनुष्टुभ्\]

इति श्रीश्रीगोपालचम्पूं अनु

रासविलासप्रसारणं नाम

षड्विंशं पूरणम्

| |२६ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(२७)**



***अथ सप्तविंशं पूरणम्***



**रासप्रपञ्चपञ्चपूरणीपूरणम्**





\[१\] मधुकण्ठ उवाच



अथ विलसितखेदस्वेदकुल्यायमानाः सह हरिवरगौर्यः सूर्यपुत्रीं समीयुः ।

यदमितशतं एताः सा भजन्ती स्रवन्ती सरभसरसपूर्तिं तत्क्षणादेव भेजे । ।१,२७.१ । । \[मालिनी\]

अतिक्रम्य स्वमर्यादां श्यामः श्यामाश्च मां ययुः । इतीव यमुना श्यामा द्रागतिक्रामति स्म तां । ।१,२७.२ । । \[अनुष्टुभ्\]

\[२\] अथाङ्गरुचा घनचपला घनायमाना, वाचा च चाटकभणितस्तनितायमाना घनागमलक्ष्मीरिव लक्ष्मीलक्ष्मीपतीनां सभा सा मिहिरजाप्रवाहे नभसि हस्तग्राहं अवगाहमाना भासते स्म ।

मिथः प्रहसितप्रथाकलकलः समाकर्षणं मुहुः स्तिमितगात्रता पृथुलवेपथुप्रक्रमः । तदेतदथ यत्स्थितं बत जलावगाहात्पुरा तदेवं अनुमीयते समुदियाय तस्य च्छविः । ।१,२७.३ । । \[पृथ्वी\] यदा जलं न हि विविशुर्नतभ्रुवस्तदामुना प्रसिषिचिरे समं तथा । अमुं यथा लघुगतिं अत्र मेनिरे विभूभवन्नुदकभृदञ्चतीति ताः । ।१,२७\_४ । । \[वसन्ततिलका\]
जलादेवं सिषेचामुर्घनं घनरसप्रदः । विविशुर्जलं एवामूर्यथासारशरार्दिताः
। ।१,२७\_५ । । \[अनुष्टुभ्\] तदावलग्नदघ्नं वार्मग्नाश्चपललोचनाः । कृष्णसारवधूरूपाः

पुरस्ताद्गतिं अद्विषन् । ।१,२७\_६ । । \[अनुष्टुभ्\] यदा तासां नेत्रप्रतिफलनमिश्रा झषगणा मुहुर्नैवागच्छन्परिचितिविधानं कथं अपि । तदा स्पर्धाबद्धा इव मृदुलं क्षणगं भृशं अमी स्पृशन्तो भीरूणां मुरहरदृशोः कौतुकं अधुः । ।१,२७\_७ । । \[शिखरिणी\] हंसा गतीश्चक्रखगाः पयोधरान्

मीना दृशः सारसनानि सारसाः । तासां उपेत्यापगता यतस्तदा तेषां तु साम्राज्यं अपूरि सर्वतः । ।१,२७.८ । । \[इन्द्रवंशा\] मुखवृन्दं खलु तासां

कमलान्यभिभूय बभ्राजे । तज्जातिषु तदधिकता

विधुता वा किं निदानं अस्ति स्म? । ।१,२७.९ । । \[उद्गीति\] । ।

\[३\] ततश्च लोचननिकोचं हसन्तीषु तासु स्वयं तेन नागरचन्द्रेण प्रवर्तिता व्यात्युक्षी, यथा

मेघं विद्युद्विद्युतं चात्र मेघः सिञ्चत्युच्चैर्मेघतुल्ये प्रवाहे । चित्रं चित्रं चित्रं एतत्किं एतत्नाट्यं पश्येत्यूचिरे व्य्ॐअरामाः । ।१,२७.१० । । \[शालिनी\] ततश्चाकण्ठनिर्मग्ना महिलाः कमलाननाः । मधुसूदनसंसक्ताः कमलिन्य इव स्थिताः । ।१,२७\_११ । । \[अनुष्टुभ्\] गणे गौराङ्गीनां हरिरचितधर्षात्परिभवं गते तत्र स्वर्णाम्बुजघनवनी निह्नुतिं अदात् । विपर्यासो यर्ह्यस्फुरदिह च नीलाम्बुजवनी तदा तस्यापह्नुत्युचितचितिकृतेऽ भूदनुपमं । ।१,२७\_१२ । । \[शिखरिणी\]
अम्बुजगन्धि तथाम्बुज

रूपं मधुयुग्यथाम्बुजं तदिव । तासां तस्य च वदनं किं जलकेलावदाद्भ्रमं न मिथः । ।१,२७.१३ । । \[गीति\] कथञ्चिदपि या लब्धा हरिणाम्भोजकानने । किं अपि व्यञ्जयामास तस्या हाहाकृतिं परं । ।१,२७\_१४ । । \[अनुष्टुभ्\]
स्मितविलसितनीलाम्भोजं आसीददेका मुखं अनु हरिवक्त्रस्फूर्तिसन्दिग्धचित्ता
। इह च वरमरन्दस्वादं आसाद्य सद्यं समरुचियुवतीभ्यः शङ्किनी स्वं जुगोप । ।१,२७\_१५ । । \[मालिनी\] दुर्लभं यदजनि स्वयङ्ग्रहा लिङ्गनं तदिह जातं अञ्जसा । यर्हि मग्नं अनया गभीरवारुज्जहार हरिरप्यमूं अथ । ।१,२७\_१६ । । \[रथोद्धता\] द्रुतं अथ वररामा वारि वक्षोजदघ्नं युगपदयि भवत्यः

प्राणनाथं विजेतुं । स्थगितकृतिकराभ्यां इच्छवः सेक्तुं उच्चैः कथं अथ बत जिग्युर्जिग्यिरे वा कथं न । ।१,२७\_१७ । । \[मालिनी\] पद्मिन्या मुखपद्मं

मुद्रितं अपि स मधुसूदनः पिबति । इति मिषकलया सुदृशश्

छलितदृशस्तद्वदाचरत्कृष्णः । ।१,२७.१८ । । \[गीति\] हरिणा हृदये तासां वितीर्णा नखरव्रणाः । अद्भुतं सहसा श्लिष्टा मदनेषुकृतव्रणाः । ।१,२७\_१९ । । \[अनुष्टुभ्\] औपजानुकभुजस्तु यदासौ पार्श्वतीयमुखतीयतयासीत् । औपकर्णिकदृशां स तदासां औपनीविककरोऽ प्यजनिष्ट । ।१,२७\_२० । । \[स्वागता\] यदा राधा वारिकेलौ सखीनां पुरतो गता । विनापि सेकं स तदा जडतां अभजत्प्रियः । ।१,२७\_२१ । । \[अनुष्टुभ्\] राधापुरःसरतया जलकेलियुद्धे कृष्णं चकार जडं उद्यमं अन्तरापि । नैतद्विवेद वनितानिचितिर्मिथस्तु स्वीयां अजिज्ञपदसौ जितकाशितां च । ।१,२७\_२२ । । \[वसन्ततिलका\]

अलकवलयिनेत्रं कञ्जनेत्रेण कीर्णं

स्वं अनु मधुपतीक्ष्णं कञ्जं उन्नीय तस्यां । सभयं अपगतायां तत्र सेनाधिपायां स तु तदनुगसैन्यं प्राविशच्चाविशच्च । ।१,२७.२३ । । \[मालिनी\]

ततश्च

नीरकेलिभृतरागचक्षुषां अट्टहासनिभहासरोचिषां । मारयुद्धलसदुद्धतश्रियां रौद्रवद्व्यजनि सोऽ प्यसौ रसः । ।१,२७.२४ । । \[रथोद्धता\] ततः क्रीडायुद्धं दधदघरिपुर्नीरविहृति प्रथायां एकाकी व्रजयुवतिकोटीभिरभितः । तथा कृत्वा तीरं प्रसभं इतवान्सम्प्रति यथा पुरा कात्यायन्या भजनकृतिकन्यास्वकुरुत । ।१,२७\_२५ । । \[शिखरिणी\]

ततश्च

मरालकूजिता नीरवसना नीरजाननाः । चञ्चद्भ्रमरका नीरजानां नाल्य इव स्थिताः । ।१,२७.२६ । । \[अनुष्टुभ्\]

अथ हा हा हासशब्दाः प्रवृत्ता नीरतीरयोः । एके चातकगीस्तुल्याः परेऽ ल्पस्तनितप्रभाः । ।१,२७.२७ । । \[अनुष्टुभ्\]\<



\[४\] ततश्च बहुधा परिहस्य विनोदविशेषणाय सख्यातिरेकविवेकाय च द्वाभ्यां द्वाभ्यां एकं एकं अंशुकं दत्तवान्, हरिस्ताः सर्वा वस्त्रैकैकवेष्टितद्विद्विकाययष्टीरुत्थिता निरीक्ष्य प्रतिमुखं परीक्ष्य च बहु जहास । हसित्वा च तासां उत्तं उत्तमं वासस्तथा धारयन्तीनां चञ्चलतासम्भृतं तिर्यगञ्चलतासंवृतं सम्भवदरुणगुणं, मध्ये मध्ये स्तम्भनिपुणं क्वचन क्वचन चाकस्मिकस्मितलम्भनं विनापि दृगम्भः क्रन्दितेन विलोकितदम्भं विलोचनसंरम्भं लम्भं लम्भं त्रिलोकीमोहने चिकीर्षिततदीयरुचिदोहने

कुसुमासारकारिणी विमानचारिणीसंहतिः प्रशस्तवस्त्रालङ्कारमाल्यादीनां पुटीः पेटकाश्च तत्पुरतः शनैः पातनं अनैषीत् ।

\[५\] कृष्णस्तु ताः सर्वस्तुताः समुन्नवस्त्राः पश्यन्नतिसमुन्नतानन्दवश्यः स्वयं अनुरज्य समुपयुज्य विभज्य च तानि वस्त्रादीनि प्रत्तवान् ।

\[६\] तत्र प्रथमतः स्वल्पेनैव तेन तेन विच्छित्तिर्जाता, यथा



मज्जनेन तनुरोचिराचितं सूक्ष्मशुभ्रवसनं सतच्छवि । चित्रकं द्युतिविचित्रं इत्यदः प्रायवेशं अरुचन्हरिप्रियाः । ।१,२७.२८ । । \[रथोद्धता\] । ।



\[७\] बहुभिर्भूषणैस्तु तत्र तत्र मिथुने परमशोभा नेत्रलोभाय जायते स्म । तथा हि

यदा यदा नूतनवेशयौवनं तथाविधाभिः समं ईक्षते हरिं । मत्वा तदा नव्यवधूवरानमून्दिव्यो जनः पुष्पकुलानि वर्षति । ।१,२७.२९ । । \[उपजाति १२\]



\[८\] अथ वनविहाराय हरिणाक्षीणां ततिरेवं आदिव्याजं व्याजहार



अनङ्गो नाम सेनानीः कृष्ण कस्तव विद्यते । हन्त दर्शय तं नित्यं सखीयं मां ब्रवीति यं । ।१,२७.३० । । \[अनुष्टुभ्\]



\[९\] श्रीकृष्णस्तु गूढस्मितं ऊचिवान्तत्र श्रीराधां प्रति, यथा



राधे, मैषीर्द्रष्टुं अनङ्गं । तस्य तु पश्य गणं कृतसत्कृतसुकृतसुलम्भितसङ्गं । ।ध्रुवम् । ।

तरुवल्लीततिदम्पतिपल्ली भवतीं अतिथीयन्ती । आकारयति चलन्नवपल्लवपाणिभिरात्मीयन्ती । ।अ । । सा पुनरिह कुसुमानि किरति पथि रचयितुं आस्तरचर्यां । कोकिलकुलं अपि तव हूतिं किल कलं अनु कलयति वर्यां
| |ब् | | भ्रूङ्कारेण च भेरीशब्दं भ्रमरा विदधति ससुखं | शिखिशतं अपि बत तनुते नर्तनं अभितश्चालीप्रमुखं | |च् | | निजरुचिदीपं परितः प्रथयति सोऽ यं रजनीस्वामी | एष च पन्थाः स्वं विस्तृतवांस्त्वत्पदरजसां कामी | |द् | | | |१,२७.३१ | | | इति |



अथ सवितृसुताया धन्यवन्याप्रदेशे विरचितबहुवेशे ता विरेजुः सकान्तं । तं अनु परपरस्मिन्वासरे कार्यं अन्यद्विलसितं अनुकान्तं सूचयामास कान्तः । ।१,२७.३२ । । \[मालिनी\] अथ भ्रमरदम्पतिव्रजजनः प्रतिस्वं निजा लयादनुगतिं दधद्भविकगीतवद्गीतवान् । अहो किं इव सोऽ पि तं निजरमायुतं तद्वन प्रभुं प्रमितवाननुव्रजति तत्र सर्वत्र च । ।१,२७\_३३ । । \[पृथ्वी\]

\[१०\] अथ स्निग्धकण्ठः पप्रच्छ

रात्रीः किञ्चिन्मात्रशेषत्वं आगाद्बम्भ्रम्यन्ते स्मापि तस्मिन्सपत्न्यः
। क्रीडातृष्णा धृष्णगेवाङ्ग जाता हा किं चक्रे तत्र कृष्णाङ्गनाभिः? । ।१,२७.३४ । । \[शालिनी\]

\[११\] तत्र मधुकण्ठ उवाचततश्च तद्वनस्य निर्वर्णनपूर्वकं वर्णनं विधाय, केलिकलापे विधीयमाने

अन्योऽ न्यं निह्नुतान्वेषणकृतिविहृतिं प्रेयसीभिर्मुरारिर्यां चक्रे सा रहस्तन्मिथुनमिथुनताकारणं जायते स्म । यत्रान्विष्यानुयाता विविधगतिवपुःस्फूर्तिना तेन या या कुञ्जान्तस्तं गृहीत्वा पृथगपरदृशां दूरतां साञ्चति स्म । ।१,२७.३५ । । \[स्रग्द्\] कथञ्चन ददर्श या क्वचिदपीह कृष्णान्वितां वधूं रहसि कां अपि स्वयं इदंविधा काचन । प्रतीतिं अगमन्न हि स्फुटं अमूं तमालान्वितां स्फुटत्पुरटयूथिकां सपदि मन्यमाना हृदि । ।१,२७\_३६ । । \[पृथ्वी\] शिञ्जितं विहगकाकलीकुलैर्गानं अन्यभृतसम्भृतस्वरैः । रूपं अप्यथ तमालचम्पक श्रेणिभिर्मुहुरवारि तादृशां
| |१,२७\_३७ | |

\[रथोद्धता\] यत्र सन्तमसं अस्ति सन्ततं तद्वनं न परदुर्गमं परं । कुञ्जमध्यलसदोषधीश्रिया तत्र तत्र मिथुनर्द्धिवर्धि च । ।१,२७\_३८ । । \[रथोद्धता\] अथ रहसि गिरां विलासकम्रं चलदमलाङ्गविकासिर्ॐअहर्षं । स्मरवलयिकलास्पृहातिलोलं दिदिवुरलं युगलानि तत्र तत्र । ।१,२७\_३९ । । \[पुष्पिताग्रा\]

\[१२\] अथ क्रमवशादद्भुतभयानकरौद्रबीभत्सवत्सलकरुणवीरहास्यशान्तशृङ्गाररसाः शृङ्गारानुकूलतया यथायोगं रसयितुं आसादिताः । \[१३\] यथा



क्वचिदहीनतुहिनमरीचिमरीचिवीचिरोचमानकानने परिचितापरिचितनानाविधमृगपक्षिवृक्षवल्लीविलक्षणताविलोकनाय कृतपरिभ्रमणम्;

क्वचिदपि मदाकुलभ्रमरकुलसङ्कुलगूढकुडुङ्गकुसुमचयचयनाय कम्पमानप्राणप्रणयिनीजनस्य प्रकटं चाटुताघटनाय तत्र बलादिव विरचितप्रवेशनाभिनिवेशम्;

क्वचिदपि धृष्टषट्पददष्टतालब्धकष्टस्पष्टदुष्परिहरबाष्पललनावकलनादुद्दण्डितेन सनालकेलिखरनालदण्डेन तद्दण्डनाय मकरकुण्डलतुण्डपर्यन्तस्पर्शिरोककोकनदायमाननेत्रपुण्डरीकम्;

क्वचिदपि ललितविलासवलिताननललनावपुरनुभूय जुगुप्सितीकृतस्थलकमलस्थलावलोकनम्;

क्वचिदपि शुकनिकराधिगमनीयरमणीयवाणीविलासकलनाय सलालनकलितकलकलाकलापम्;

क्वचिदपि निजलीलामिलदुल्ललभावविलुलितसुललितमुकुलकुललतावकलनेन विकलतया विगलितनयनजललेशम्;

क्वचिदपि प्रौढतासमूढगूढगर्वपर्वखर्वणाय सदम्भरम्भोरुवरूथं अनु निर्व्यूढप्ररूढमारसम्प्रहारम्;

क्वचिदपि मिथुनमिथःकेलिकलानुकृतिनियतिवलितप्रतिच्छायावलोककौतुकवाहितया विहितबहुहासम्;

क्वचिदपि परस्परं अपरस्परस्पर्शसुखपरामर्शजातनिवृत्तिचित्तवृत्तितया निमीलद्विलोचनरोचमानम्;

क्वचिदपि निर्यन्त्रणरमणश्रमपरतन्त्रतन्द्रायां अपि तदेव रमणं भूयः समनुभूय रागसागरायमाणजागरम्



\[१४\] स एष केशवः प्रेयसीभिः सह विललास ।

भ्रमरं इह निभाल्य दत्तचुम्बं व्रततिषु कीरं अपीह दाडिमीषु । पुनरपि रमणो मनोजवश्य स्थितिरमणाय बभूव वल्लवीषु । ।१,२७.४० । । \[पुष्पिताग्रा\]
अलिरिह वदनोपदंशं आसीन्मधुरसपानकरः सरोजिनीनां । यदजितरमणीततिर्निरीक्ष्य स्फुटं अभजन्मदनं विदूरतोऽ पि । ।१,२७\_४१ । । \[पुष्पिताग्रा\] । ।

\[१५\] तच्च तच्च न वर्णयितुं आत्मशक्तिं निर्वर्णये, यतः



तां ज्यौत्स्नीं तच्च वृन्दाविपिनं अपि च तत्कुञ्जवृन्दं तथा ताः शय्या द्वे द्वे च ते ते हरिहरिणदृशौ ताश्च सप्रेमलीलाः । पश्यत्पश्यन्मनो मे सपदि विषयितां उज्झदत्रानुमुह्यत्पश्यद्द्राग्याति तत्तद्विषयवलयतां हन्त पश्यानि केन? । ।१,२७.४२ । । \[स्रग्धरा\]



\[१६\] तदेतदिह सामान्यतया वर्णितम्, विशेषतः पुनरेवम्

अन्या वर्णाः सन्ति यत्र स्फुरेन्न श्रीराधायाः कापि सौभाग्यलक्ष्मीः । तस्याः स्फूर्तौ वर्णनायां न शक्या साप्येवं चेदन्यवार्ता तु दूरे । ।१,२७.४३ । । \[शालिनी\] । ।

\[१७\] ततश्च परस्परं परपरागमनातङ्कया मङ्क्षु सङ्कुचितलीलाविलासाः सविश्लेषं वेषं संश्लेषवलितं विधाय वल्लीगृहपल्लीनां बहिर्वर्तिसन्निवेशवेषं स्थलीविशेषं क्रमतः क्रामन्ति स्म, यत्र कृष्णस्याप्यैकध्यं उद्बुध्यते स्म । \[१८\] तथा च तं क्रान्त्वा च दारुणतापदारुणताप्रकाशसान्निध्यं निध्यायन्ति स्म । ततः

पूर्वस्यां दिशि काचनारुणरुचिच्छायावृणोच्चन्द्रिकां चन्द्रोऽ प्याशु तदा पतन्निव करैरालम्बतास्ताचलं । इत्थं कैरविणीकुलं किल दरग्लानिं ययावित्यमूस्तद्रासाङ्कितरात्रिशान्तिविबुधा मम्लुश्च कृष्णप्रियाः । ।१,२७.४४ । । \[शार्दूल\]

\[१९\] तत्र खेचरस्त्रीणां वचनम्



नीचभाववलयी बलाद्व्रजन्नूर्ध्वतां निपततीति निश्चितं । पश्य गोपसुमुखीमुखातिगः पुष्करात्स्खलितवानसौ विधुः । ।१,२७.४५ । । \[रथोद्धता\]

किं च

अह्रियत कुवलयमाला

लीला गोपाङ्गनापाङ्गैः । इति किल दूनितबन्धुः

कुवलयबन्धुः पपात हा सिन्धुं । ।१,२७.४६ । । \[उपगीति\]

\[२०\] श्रीव्रजदेवीनां अपि



ताराणां वृन्दं आमृद्नन्नस्माकं अपि सर्वतः ।

अयं आक्रमतेऽ नूरुर्व्य्ॐअ चाक्रमति द्रुतं । ।१,२७.४७ । । \[अनुष्टुभ्\]

\[२१\] ततश्च तासां तथाभावं विभाव्य भव्यस्वभावः स श्रीमान्नव्यकिशोरतानव्यसद्भावः प्रतिस्वं आलिङ्गितानां दर्शितप्रणयसम्पदिङ्गितानां वक्त्रकमलं स्रवदस्रं ममार्ज ।

\[२२\] सान्त्वयन्नेव चेदं सान्त्वं उवाच



अच्छिन्नं समयं वहामि भुजयोरन्तः सखि त्वां इति प्रत्याशा यदि सिध्यतीह तदपि स्वान्तं न मे तृप्यति । सिद्धौ तत्र तु विघ्नजातं अतुलं बन्ध्वादिसम्भालनं तस्माद्गेहगतेरवश्यवलने मा म्लानिरासाद्यतां । ।१,२७.४८ । । \[शार्दूल\]

\[२३\] इति पूर्ववदेव प्रत्येकं हस्तेन व्यतिषज्य सज्यमानविहारतया व्रजवर्त्मानुवर्तते स्म ।



यद्यपि वनितावशतां अन्तर्यातस्तथाप्यसौ कृष्णः । भजति स्निग्धानन्यान्सत्पुरुषाणां इयं शैली । ।१,२७.४९ । । \[आर्या\] । ।

\[२४\] अथ लब्धपरस्परविच्छेदेषु च तत्तत्पल्लीवर्त्मभेदेषु प्रायेण प्राप्तगणसङ्गमत्रोटतां अधिककोटतया भाविनीसमुदयः स्वयं न भावयितुं ईशाम्बभूव ।

\[२५\] क्रमेण चात्यन्तरङ्गतत्तदङ्गनागणे गणेयतयावशिष्टे तेन सह निजनिजोपवनान्तर्वर्तिगेहाङ्गणवर्त्मभेदं आसाद्य, क्षणं गमनाद्विरराम रेमे च । तत्र च

गाढोपगूढचिरतां पटुचुम्बितं तद् विश्रम्भभागभिहितं बहुमानितं च । तासां गतौ रचयता व्रजराजपुत्रे णाकारि किं न किं इतो गणनां न वेद्मि । ।१,२७.५० । । \[वसन्ततिलक\]

\[२६\] ततश्च ताः सगद्गदं जगदुः



सम्भावितं न वलते स्म यदस्मकाभिस्त्वत्प्राप्तिरत्र भवितेति तया च जातं । विज्ञापनं तु न इदं शृणु कृष्ण तस्मिनङ्गीकृतं परिहरन्ति न जातु सन्तः । ।१,२७.५१ । । \[वसन्ततिलका\]



ततश्च

मिथो मिथुनं उत्तरं विरहं ऊहमानं मिथः

पतन्नयनवारिभिः समभिषिक्तं आश्लिष्यत ।

तदेवं अखिलं वपुर्नियतं आर्द्रं आसीद्बहिस्

तदस्य हृदयं पुनर्व्यजनि तादृगन्तर्बहिः । ।१,२७.५२ । । \[पृथ्वि\]

\[२७\] ततश्च, सहकान्तः कान्तासमुदयः शकुन्तकुलकलकोलाहलात्प्रातरिति कलितचमत्कारः कम्पसम्पत्सम्पतदस्रं अजस्रभावनानिदानं कथञ्चिदेव विश्लेषं इयेष ।

\[२८\] तथा विश्लिष्य च

तिर्यक्पश्यन्मुहुरपि मिथस्तत्र तत्रापि सास्री भावाद्व्यस्रं मिथुनं अथ तत्कृष्णराधादि नाम । गेहं गच्छद्यदिह गमनायाशकन्तन्न चित्रं धन्यानां स्यादुचितं अखिलं यत्प्रयत्नं विनापि । ।१,२७.५३ । । \[मन्दा\]

अजनि बहुव्यथतान्तर्बहुदयितानां वियोगतस्तस्य । सर्वावरकरुगन्तरं इव जज्ञे सा तु राधिकावियुतिः । ।१,२७.५४ । । \[गीति\]

ज्यौत्स्नीं शारदिकां विहृत्य विविधं तस्मिन्बलादागतं वीक्ष्य ब्राह्ममुहूर्तं उल्ललधियश्छन्नाध्वमूर्तिक्रियाः । तत्तत्केलिकलाविलासवलितस्वान्ताः स्वकान्तप्रियाः सान्तस्तर्षं अनन्तरीषदुदितश्रान्ति व्रजं प्राविशन् । ।१,२७.५५ । । \[शार्दूल\]



\[२९\] स एष रासोत्सवविशेषश्च निवृत्त इति बहिरेव वृत्तं नान्तः, यतः

रासोत्सवं किल समाप्य गृहादिकृत्य व्यग्राश्च तन्मयतया व्रजवामनेत्राः । नानाविलासमयनर्तनगीतवाद्यं साक्षादिव व्यदधतात्र च तत्तदेव । ।१,२७.५६ । । \[वसन्ततिलका\]

नेता येषु तु रासकेलिषु भवेत्कृष्णः स्वयं नायिकाः श्रीजैत्रव्रजसुभ्रुवो, रसकथास्तत्रैव निर्लाञ्छनाः । तत्तद्वर्णनं एव काव्यविबुधाः कार्त्स्न्येन कुर्युः परं किन्तु श्रीशुकसम्मतं न यदिदं पूर्येत तैः सर्वकैः । ।१,२७.५७ । । \[शार्दूल\]

\[३०\] स्निग्धकण्ठ उवाचहन्त, चत्वारस्ते कुमारकाः क्व गताः? ।

\[३१\] मधुकण्ठ उवाचपूर्वं आरूढमहातरवः पश्चान्निजप्रभोः स्वगृहवर्त्मानुवर्तनं अवधाय, दूरचरिष्णुतया तूष्णीं एवानुवर्तिष्णुतां अवापुः इति ।

\[३२\] तदेवं मधुकण्ठः प्रथितं अपि रासलीलावर्णनं त्रियामानियमतः संक्षिप्य तदीयसमाधेर्विक्षिप्यमाणतासञ्जनाय साञ्जलिर्व्यञ्जयामास

स ईदृग्वल्लभो लब्धस्त्वया श्रीमति राधिके । यं भेजे रासरभसात्त्रिलोकी नायिकानिभा । ।१,२७.५८ । । \[अनुष्टुभ्\]

\[३३\] अथ कञ्जनेत्रः कृताञ्जलितया प्रतीक्षितानुज्ञासारौ सूतकुमारौ स्वान्तिकं आहूय भूयः परिचस्कार निजानां अङ्गानां अङ्गनानां अपि परिष्कारद्रव्येण ।

\[३४\] यदनु दानपर्वणा सर्व एव भासमानः सभासज्जनः प्रत्येकं एकव्यक्तिरपि क्रियालाघवाद्बहुविधनिभां व्यक्तिं अवाप ।

\[३५\] ततो ब्राह्ममुहूर्ते मुहूर्तविश्रमाय सर्व एव स्वस्वधाम जगाम ।

 इति श्रीश्रीगोपालचम्पूं अनु

रासप्रपञ्चपञ्चपूरणीपूरणं नाम

सप्तविंशं पूरणम्

| |२७ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(२८)**



***अथाष्टविंशं पूरणम्***





**अम्बिकावनगमनसंविधानं**





\[१\] अथ प्रत्यहवत्प्रभातभासमानायां सभायां स्वावसरजातप्रसरः स्निग्धकण्ठः सोत्कण्ठं आह स्म मधुकण्ठ श्रूयतां अनन्तरं हरिचरितं ।



\[२\] ततः सर्वानन्दवर्षे हरेर्नवमे वर्षे परुत्नादप्यधिकतया यत्नादैषमस्त्ये सामस्त्येन कृतविस्तारे गिरियज्ञसारे निर्वृत्ते मासकतिपये च वृत्ते विलक्षणलक्षणा शिवक्षणदातिप्रचुरं जनसमाजं आजहार । किन्तु प्रायशो यशोधनादिकां अनया सामानाधिकरण्यादम्बिकारण्याय समं अम्बिकापतिपूजनार्थं जना वर्षं वर्षं प्रति सहर्षं गच्छन्ति । यच्छन्ति च विविधानि धनानि किमुत तस्यां योगविशेषादसमायां समायां । यत्र कुतूहलावकलनादिलीलाकल्लोलिनीकल्लोललोलश्रीगोपालचालितचित्ता गोपालाः । किं बहुना, गोपालक्षितिपालचरणाश्च तद्यात्रास्पृहापात्रताम्



अवापुः ।



\[३\] संचेरिरे च ते चिरेण महारम्भसम्भारभारहारविशङ्कटवारनिःसारणया । तत्र जनैर्नानासामग्रीरगर्ह्यवह्यानडुहश्चानांसि वाहयन्तः कोलाहलकुतूहलं अन्वभुवंश्च ।



\[४\] यत्र पुत्रानुरागपरिमलनिर्मलपात्री व्रजधरित्री क्षितिपालयित्री नानागोपकलत्राणां सुखसत्रायमाणतया तैः सह सत्रयात्रां चकार । किं बहुना, गोगोकुलपालनकृते कृतेहानुपनन्दाभिनन्दादीनृते सर्व एव पर्वपूर्वं चलन्ति स्म । यत्र लाल्यभावतः संनन्दनन्दनावग्रजं अनुव्रजतः स्म लालकभावात्तज्जन्मानं अनु च ।

\[५\] तत्र विशेषतस्तु



मुखकमलविराजन्नाट्यदृक्खञ्जरीता

स्तनकनकजकुम्भभ्राजिपत्रावलीका । चरणसरसिजाणां हंसकस्वानरम्या

व्रजनिजमहिलाली तत्र भव्यं बभार । ।१,२८.१ । ।

ततश्च

न परं चाक्षुषं आसीत्तद्व्रजजनचलनं विदूरतः किन्तु । शकटघटाटननाद्वादादप्यन्धवेद्यं च । ।१,२८.२ । ।सुराणां न्éणां च प्रतिपदबहूभावमयतां

सवाद्यैर्गीताद्यैः सह कुसुमवर्षैर्जयरवैः । मुकुन्दालोकाय प्रथितपथिकालीशवलनैः

समन्तात्सङ्घट्टैरभिययुरमी आम्बिकवनं । ।१,२८.३ । ।तत्र च

भ्रात्रा सत्रा हरिस्तत्रारुह्य कम्बलिवाह्यकं । विचित्रमित्रगन्त्रीणां वृतं पृतनयाययौ । ।१,२८.४ । ।कदाचिदुन्नतं तत्र शकटं घटयन्पृथक् । अभीष्टं द्रष्टुं उत्कण्ठी स स्म सुष्ठु प्रतिष्ठते । ।१,२८.५ । ।
सखिबलबलवान्विहारचर्यां

पथि विदधत्कुतुकं च लोकमानः । मुहुरुपचरितः स्वयं जनन्या

बकरिपुराम्बिककाननं विवेश । ।१,२८.६ । । तत्र च

जङ्घालास्ते लक्षशो लोकसङ्घास्

तीर्थं याताः कृष्णं आपुश्च दैवात् । तृष्णादीनाः पाथसस्तत्प्रयाताः

सौधीं यद्वद्वृष्टिं अन्ते लभन्ते । ।१,२८.७ । । \[६\] तस्मिन्निदं अद्भुतं उद्भूतं अभूत्



उत्फुल्लनेत्रकमलं पुलकप्रसार

शैवालं अश्रुमिलदूर्मिजनप्रवाहः । आक्रम्य सेतुं अधिगम्य सुरम्यकृष्ण

शोभामहाम्बुधिं अगाज्जलतां अपीह । ।१,२८.८ । । \[७\] ततश्चाभिख्यामात्रतः कृतसर्ववशीभावस्य तस्य तदासेचनकरूपनिरूपणात्पश्य पश्येत्येवास्मिन्पश्यति लोके कथंचित्कृतनिवारणे च तस्मिन्कोलाहलकारणे व्रजवासिजनः सर्व एव यथायथं आवासं आससाद ।

\[८\] आसाद्य च पुरोहितहितसहिततया कृतस्नानदानव्यापारे श्रीव्रजराजविराजमानसमाजवारे कुतुकतस्तैर्थिकसार्थदर्शनार्थं स्नातानुलिप्ततादीप्तः सखिरामारामरमणः कमनकमललोचनस्तत्र तत्र भ्रमणक्रमं आचचार । यत्र नानादेशजनानां वेशनिवेशनिर्वेशसंवेशभाषाभिनिवेशक्रियाविनिवेशविशेषाननुभूय बहुलकुतूहलं आकलयां बभूव ।



\[९\] यत्र च कृष्णं पश्य रामं पश्य श्रीदामानं पश्येत्यमी पश्यन्तः कोलाहलं बंहयां आसुः ।

\[१०\] यत्र च तदीयवृन्दानि गोविन्दीयसुन्दरतामरन्दविनिस्यन्दं अमन्दं नयनरसनया रसयन्ति । मोहातिशयवन्ति विहितहितसर्वस्वात्मनिवेदनं सास्रनम्रकम्रवदनं सदनसदनादसीदन्ति च संजिताञ्जलितया तस्थुः ।

\[११\] श्रीकृष्णस्तु तदङ्गीकृत्यापि शीलवृत्त्या तदीयस्नेहं साङ्गीकुर्वन्मदीया एव भवद्भवदीयार्था मत्प्रत्यर्पणतः प्रतिस्वं यथानिष्ठं अवतिष्ठन्तां इति सन्तोषयन्क्रमशो निजाश्रमं एवाश्रमं आजगाम ।

\[१२\] आगम्य च सायन्तनं अशनं संगत्य मातुर्मानसं आनन्देन वितत्य प्रशस्तवस्त्रमालालंकारसारं परिकृत्य सखिभिरात्मानं परिवृत्य सर्वभागवतशिवप्रदस्य भागवतपरम्परापरमगुरोः शिवस्य वरिवस्यायां शिवरात्रियात्रिभिः पित्रादिभिरेकाग्रतया स्वमङ्गलकृते कृतजागरं स्वीयपरकीयराजकीयजनकीयबहलकोलाहलप्रकारं शिवागारं अनु नानाविद्याविस्मायकतया विद्यमानान्संपश्यति स्म ।



सर्वे व्रजजनास्तत्र कल्पवृक्षसमा बभुः । अधिदेव इवादीप्यद्धन्यः पर्जन्यनन्दनः । ।१,२८.९ । । \[१३\] प्रभाते च प्रभाते वदान्यताप्रचाराहृतविप्रादीनां अगणेयगणाय गुणगुणितान्नादिदानतः संमानतश्च वितानितयशसि श्रीव्रजराजसदसि तेषु तत्तीर्थयात्रिशतेषु च चिरपरिचितचरवत्परमप्रीतिस्फीतीभावननीतितः कथं अपि प्रस्थापितेषु तस्यां अमावस्यायां तास्मिन्नेव व्रजवसतिभिः सह पितृभ्यां लालितः स हरिर्वासतेयीं उवास ।

\[१४\] ततः सा च रात्रिर्यात्रिकजनप्राचुर्यपूर्यमाणा नासीदिति कोलाहलापगमेन ह्यस्तनजागरक्लमेन च सुप्तिः सर्वतश्च निर्भरं एवाविर्भवति स्म ।



\[१५\] यत्र दनुजामित्रस्तु व्रीडातः क्रीडातश्च किंचिद्दूरगतः सखिजनजनितसुखं निद्रायते स्म ।



\[१६\] अथ तस्यां निशि दिशि दिश्यपि दर्शिततमसि रहितदन्तगरः कश्चिज्जरदजगरः सर्पः सर्पन्व्रजराजचरणराजीवं निजगार ।

\[१७\] तेन च वीर्यवत्तया निगीर्यमाणे चरणे शरणेच्छुर्व्रजधरणीशः सन्ततकृष्णस्फूर्तिपूर्तिप्रचितचित्ततया जाग्रदेव कृष्णं उद्दिश्य चुक्रोश
। यथा



कृष्ण कृष्ण बत कृष्ण कृष्ण हे

तात मां अजगरो ग्रसेत किं । इत्यसौ स्मरणतस्तनूजनेस्

तस्य मोहमयभावं अययौ । ।१,२८.१० । । \[१८\] अथ तत्पार्श्ववर्तिनः शूरचक्रवर्तिनश्चन्द्रहासं आदाय समुत्थिताश्चन्द्रमसं ग्रसमानं राहुं इव बाहुशालिनस्तं पश्यन्तः प्रव्यथिता व्यर्थीभूततत्प्रहारप्रयासास्तदुपायान्तरं अपश्यन्तश्च व्यग्रताक्वथिताः शरारुभिर्ज्वलदग्रोदग्रदारुभिर्जघ्नुः ।

\[१९\] तथाप्यत्यजति तत्राजगरे प्रथमशब्दादेव जाग्रद्व्रजराजतनूजः सुरगजराज इव धावंस्तर्ह्येवाजगाम ।



\[२०\] आगच्छतश्च तस्य स दीर्घतरदीर्घपृष्ठः पुच्छं अनु वाटघटितन्यायेन चरणपल्लवस्पृष्टतां प्राप ।

\[२१\] तत्स्पृष्टश्चायं विसृष्टतच्चरणः स्वयं अकस्मात्सर्पाकारादुत्सर्पन्वपुरन्तरं अन्तरेण विद्याधराकारं धारयति स्म ।

\[२२\] तत्करपल्लवस्पृष्टचरणाः श्रीव्रजराजचरणाश्च यथावद्विराजमानतां आपुः
।

\[२३\] ततः साश्चर्यं कृतावलोकेषु सर्वलोकेषु सुदर्शननामधरः स तु विद्याधरचरः पुनर्लब्धस्वरूपवरस्तं प्रशंसन्स्वशापवृत्तान्तं शंसंस्तदीयां क्षमां आशंसंस्तदनुज्ञातः स्वाधिष्ठानं एव प्रतिष्ठते स्म ।

\[२४\] ये पूर्वं तत्रापत्रपां अपहाय श्रीव्रजपतिपत्नीप्रभृतयः कुलस्त्रीजनाः किं उतान्ये संसृज्यमानतयानुसृत्य कृत्यमूढतां अनुबभूवुः ।

\[२५\] सम्प्रति तु ते यथायथं मिथः समुपगूढाह्केवलमूढरोदना बभूवुः ।

यथा तातं कृष्णश्च रामश्च कृष्णं रामं च मातरः । मात्éश्चान्यास्तथान्योऽ न्यं अन्ये शिश्लिषुरुन्मदाः । ।१,२८.११ । । \[२६\] तदेवं कृतक्षपणायां क्षपायां तत्क्षणं एव तूर्णगमनमनसः समं अनःसमूहं आरोहयन्तश्चिरगन्तव्यं पन्थानं अन्तिकं इवातिक्रान्तवन्तः प्राप्तवन्तश्च निजव्रजं ।

\[२७\] यत्रोपनन्दादयः सनन्दनं सहजमात्रं श्रीमन्नन्दराजं अनवद्यवाद्यगीतपरीतवेदघोषानुगतसर्वघोषा यथायथं संसज्य नीराज्य च व्रजोपवनं आवास्य स्नपनादिभिरुपास्य च तत्रैव निजगृहजनं प्रापय्य पाकं समापय्य च सर्वानेव सम्भोज्य सुखेन संयोज्य च वर्त्मवार्तां संपृच्छ्य हर्षधर्षादिकं समृच्छ्य च स्वस्ववसतिं अनु वसतीं वासयां आसुः ।

\[२८\] अथ समापनं आह

ईदृशस्ते व्रजाधीश पुत्रश्चित्रयशाः शशी । यदङ्घ्रिनखरज्योत्स्ना तमः सर्वं अनीनशत् । ।१,२८.१२ । ।



इति श्रीगोपालचम्पूं अन्व्

अम्बिकावनगमनसंविधानं नाम

अष्टविंशं पूरणम्

| |२८ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(२९)**



***अथैकोनत्रिंशं पूरणम्***





**रहःकुतूहलवहबहलरहः क्रीडाख्यम्**





\[१\] अथ रात्रिकथां पुनः स्निग्धकण्ठः प्रथयामास



यदा रासाद्वासं रहसि ययुराभीरवनितास्

तदा शङ्कां जग्मुः स्वयं अपि तु नासां गृहजनाः । यदन्यास्तद्रूपा व्यधित हरिमाया प्रतिगृहं

यथामीभिर्ज्ञातं निववृतिर एताः पथ इति । ।१,२९.१ । । \[२\] अथ तदनन्तररात्रिसन्ततीर्नानारसरासविलासादिभिरतिवाहयति श्रीगोविन्दे वृन्दा तु विविधसाहायकं समाहरति स्म, यथा



उपव्रजं न्यस्यति सा तमालान्

दीप्रौषधीश्च व्रजदूरदेशे । इत्यादि तत्राभिसृतौ सवृन्दा

वृन्दा हरेः सेवनं आचचार । ।१,२९.२ । ।तदा च

अचीचकासद्विपिनान्याजीहयदिह प्रियाः । रासायतत्वरद्रात्रीरत्रामूरजजागरत् । ।१,२९.३ । । आररम्भत रम्भोरूर्लम्भं लम्भं ततो हरिः । हारानिव विहारांस्तान्कारं कारं दधे हृदि । ।१,२९.४ । । \[३\] कदाचन चौर्यचर्यया तासां गृहं आयाति । तत्रेयं दिक्

साहाय्ये ललितायाः कलयन्वेशं विशाखायाः । विपरीते विपरीतं हरिरविशत्तमसि वेश्म राधायाः । ।१,२९.५ । । \[४\] तत्रान्धे तमसि काम्यमानवाम्यां आलिं प्रत्यालिच्छलवचनम्



सुसखीयति ते सुभ्रूरसौ गोपमतल्लिका । शपे तुभ्यं लपेयं च स्वयं सख्यं उरीकुरु । ।१,२९.६ । । \[५\] तत्र कथंचिदपि तदागमने वृद्धाभिः किंचिदिवावगते कुञ्जानेव स्वलीलया कञ्जलोचनस्ताभिः समं रञ्जयति ।

\[६\] तत्र तत्प्रेयस्या वृद्धाभिवञ्चनाचञ्चुता, यथा

यस्त्वां रात्रिषु वृद्धे मां अपि देवो विभीषयते । स तु मन्त्रिभिरुत्कलितो गोष्ठात्कुञ्जान्विमर्दयति । ।१,२९.७ । ।\[७\] तस्मादत्रान्यथा मावगास्तत्र च मागा इति ध्वनितं ।



\[८\] अथ सख्याः

सत्यं जरति मदाल्या वरयुजि गण्डे मकरवतंसाङ्कः । न मया लिखितः कुतुकान्न मृषामुष्याः सपत्न्या च । ।१,२९.८ । ।\[९\] अत्र मम सखीत्वेन तस्याश्च सपत्नीत्वेन विरोधलक्षणाप्राप्तेर्मयैव लिखित इति तया ध्वनितं । \[१०\] तदनुवादिना कविना तु तस्य म्र्षात्वं इति ।

\[११\] अथ व्रज एव विघ्ननिघ्नतया प्रोषितभर्तृका वर्ण्यते । \[१२\] तत्र श्रीकृष्णस्य भावना

राधां पश्यसि जल्पसि स्पृशसि च स्वात्मन्नथालिङ्गसि

स्वस्मिंस्तत्तदनुक्रियां अपि तयारब्धां भजन्नन्दसि । विश्रम्भं न हि मन्यसे तदपि चेदन्यां दशां यामितस्

तत्प्राप्तिं मनुषे तया कथय भो किं ते सुखं सेत्स्यति । ।१,२९.९ । । \[१२\] श्रीकृष्णं प्रति सखीवचनम्



भूषणं अग्निप्रायं भूषणनिभं अग्निं अप्यसौ राधा । त्वद्विरहे या कलयति सा कथं अन्यैः समाधेया । ।१,२९.१० । । तस्याः प्राणा भवान्सा च भवत्प्राणा इति स्फुटं । एतद्वाचा लघूकर्तुं प्राणन्तीं मां तु धिक्प्रभो । ।१,२९\_११ । ।\[१३\] अथोत्कण्ठिता । तत्र च तं प्रति सखीवचनम्

तां एव प्रेरयत्युच्चैरुत्कण्ठा त्वां तु नैति सा । इति तस्यां असौ कृष्ण वितृष्णाशर्म नाञ्चति । ।१,२९.१२ । ।

अस्रैः कम्पैर्विवर्णच्छविकुलवलनैर्गद्गदै र्ॐअहर्षैः

स्वेदैः स्तम्भैर्विमोहैर्मुरहर दलितप्रायदेहां विधाय । न त्यक्तुं न ग्रहीतुं कथं अपि सुशका प्राणघातावरोधाद्

उत्कण्ठा कण्ठलग्नाशनकवलनिभां तां तु दुःखाकरोति । ।१,२९.१३ । ।
परमगुणस्त्वं माधव

दोषापूर्णप्रभावोऽ सि । कथं इव तां गुणरूपा

कृतिं अधिचित्तं समदध्याः । ।१,२९.१४ । ।

\[१५\] अथाभिसारिका । तत्र तां प्रति कस्याश्चिदुत्प्रासवचनम्

सन्ध्यायां क्व नु यासि लोलनयनाप्यग्रायनैकाग्रहा

तत्राप्यग्रतमं स्थलं किं अपि तच्चेतस्यलं बिभ्रती । सा चैषा न हि बुध्यते तव गतिर्दृष्ट्वा तमालं मुहुर्

विष्टब्धा धृतभङ्गिसङ्गिसवयोमध्ये मुहुर्लीयसे । ।१,२९.१५ । ।

अम्बरमणिसंवलितं चरमाचलं अधिजगन्थ पूर्वाद्रिं । शङ्के यन्निजकृत्यं कर्तुं कृष्णान्तिकं यासि । ।१,२९.१६ । ।

\[१६\] तत्राभिसारो, यथा

अन्याश्चाभिसरन्ति भाववलिताः शुभ्रक्षपायां कृतैः

शुभ्रैर्वेषवरैर्विधाय पिहितं स्वं सत्यं एतद्वचः । तस्मिन्गोपवराङ्गनाः पुनरमूः कान्ताङ्गसङ्गस्मृतेर्

जातानन्दतया स्मितद्युतिवृतास्तेषां व्यधुर्व्यर्थतां । ।१,२९.१७ । । सामानाधिकरण्यं तेजस्तमसो रहो कलितं । कवयन्त्यपि यत्कृष्णभ्रान्तिं तमसि व्रजस्त्रीणां । ।१,२९.१८ । । आरम्भादपि कम्पते हृदयकं प्रस्थानतः स्तम्भते

पादद्वन्द्वं अहो मनस्यनुमिलन्देहं निरुद्धे प्रियः । यासां गोपनतभ्रूवां अभिसृतौ तासां परं कारणं

दैवं यन्नयते तदन्तिकं अमूस्तं वा बलात्कर्षति । ।१,२९.१९ । ।

\[१७\] कदाचित्काचित्कांचिद्दिवापि कृष्णसमीपं छलतः संवलयति, यथा

आलि पश्य परितः शिखिवृन्दं

भीतिरीतिरहितं नटदस्ति । बाढं अस्य विहरन्नधिगम्यं

नव्यनीरदवरः प्रतिभाति । ।१,२९.२० । ।\[१८\] अत्र निर्जनत्वं मध्यस्थितकृष्णत्वं च ध्वनितं । अथ वासकसज्जा

पुष्पाण्याचिनुते विचित्य चिनुते तल्पं व्रजस्याङ्गना

यन्नास्ति त्रिजगत्यपि स्फुटं अहो वैकुण्ठवीथिष्वपि । एवं वासकसज्जिका लसति सा छायाद्वितीया यदा

सङ्गिन्याचितसङ्गतिः पुनरसौ वेत्तीव किञ्चिन्न हि । ।१,२९.२१ । । तत्र चोत्कण्ठावश्यायां तस्यां तं प्रति सखीवचनम्

तल्पं कृत्वा भवदभिगमं चिन्तयन्ती समन्तात्

तत्रादृष्टे भवति समयक्षेपलेशाक्षमा सा । चक्रे चक्राङ्कितकर महाकम्पसम्पद्विहस्ता

शस्तकल्पं कृतं अपि च तत्कल्पयन्ती विशीर्णं । ।१,२९.२२ । ।

\[२०\] अथ विप्रलब्धा । तत्र च तं प्रति सखीवचनम्

भुक्तिं मुक्तिं च तनुते न परं भवदागमः । भक्तिं व्यनक्ति च व्यक्तं सुहृत्सु परमेश्वर । ।१,२९.२३ । ।

\[२१\] अथ खण्डिता । तत्र च तं प्रति सखीवचनम्

कुर्यास्त्वं खण्डितां कांचिन्नखराद्यङ्गसङ्गतः । तं विना यां तथाकार्षीस्तत्र ते महती कला । ।१,२९.२४ । ।\[२२\] खण्डितां प्रति तस्याः सुहृदुपालम्भरचनं तद्दूतीवचनम्

मानिनि वच्मि त्वां अहं इह सुहृदां तव शृणोतु वृन्दं च । सहजा या निजवृत्तिर्गोविन्दे स्वयं उपास्व तां एव । ।१,२९.२५ । । \[२३\] तत्र कठोरायमानां प्रति च



मानाग्निमयदृग्वाणं मुञ्च त्वं किं नु गर्वसि । राधे कृष्णश्च दृक्पर्यक्पर्जन्यास्त्रं विमोक्ष्यति । ।१,२९.२६ । ।

\[२४\] अथ सम्भ्रमादागतस्य नखरादिस्पर्शात्क्षतायमानरक्तिम्ना समक्तस्य कान्तस्य वचनं तस्याः प्रतिवचनं च ।

दयिते दयित कथं त्वं मलिनमुखी धिग्न वेत्सि हा किं इदं । नखरदनक्षतं ऊहेत्त्वयि सुप्ते सुप्तिराक्षसी चक्रे । ।१,२९.२७ । ।\[२५\] अथ तस्याः सख्या संवादः

जलदे विलसति विद्युद्बिभ्यति हृदयाणि भीरूणां । हससि हरिं किमु मुग्धे न हि हृदि चित्रं स्तुवेऽ हं एतस्य । ।१,२९.२८ । ।\[२६\] अथ तस्याः कृष्णं प्रति



आवृणुतामरुणांशुर्नखपदसिन्दूरचिह्नानि । अञ्जनं अपि कृष्णाभं तत्तु तवौष्ठः स्फुटं कुरुते । ।१,२९.२९ । । पूर्वां हरितं आक्रम्य निष्क्रामन्कृष्णनीरदः । निह्नुते शशभृल्लेखां हरिदन्तरलज्जया । ।१,२९\_३० । । स्त्रीभावं आकलयितुं कमठानुकारं

गच्छन्महाद्रितलं आश्रितवान्भवान्यत् । तच्चाजितस्य न तवानुचितं यतस्त्वं

स्वां देवतां रमयितुं सुधयोद्यतोऽ सि । ।१,२९.३१ । । मामपि हित्वा क्रीडसि तामपि हित्वेति नानृतं वचनं । एकं तत्र जहातेरन्यद्रूपं दधातेर्हि । ।१,२९\_३२ । । नीरसा सरसा वेति विविक्तिर्नातिकामिनां । पश्य वंश्या मुखं नायं पिबन्नुज्झति माधवः । ।१,२९\_३३ । ।\[२७\] तत्र श्रीकृष्णस्य वचनम्

राधे वपुषा तन्वी क्ॐअलहृदयातिसूक्ष्माधीरसि च । मानः कथं एतावान्माति त्वयि तत्तु पृच्छामि । ।१,२९.३४ । । मुखं अब्जं तव रसना पल्लवपत्री कथं वचः क्रूरं । आं ज्ञातं किल यस्मात्तन्मूलं भाति हृद्वज्रं । ।१,२९\_३५ । ।\[२८\] भवतु च

यथा मे रोचते मानो न प्रसादस्तथा तव । यत्र स्वाधीनताव्यक्तिं कुरुषे ताडनेन च । ।१,२९.३६ । । अर्दितोऽ पि रुषा राधे लीलाब्जेनास्मि नार्दितः
। हन्त मत्कण्टकैरेतत्त्वदङ्घ्रिसुहृदर्द्यते । ।१,२९\_३७ । ।\[२९\] तदेवं उपवदमाने तस्मिन्पुनस्तस्या वचनम्



निर्वृत्यम्बुधिकुम्भजः स्थितिमहामेघावलीमारुतः

प्राणानां पवनाशनस्तनुवनीनैदाघदावानलः । सोऽ यं ते विरहो यया बत मया सोढस्तया वा कथं

सोढुं हन्त न शक्यते नवनवः पद्मापते दुर्नयः । ।१,२९.३८ । । \[३०\] एवं रुदतीं सखीं आलक्ष्य सखी तं प्राह

अनुरागवती सन्ध्या स्वच्छोऽ यं वासरस्ततः । स्थाने तया तस्य सङ्गो न रात्र्या मलिनात्मना । ।१,२९.३९ । ।\[३१\] त्वयि तु तदेतद्विपरीतं प्रतीयते ततो न स्वच्छतेति व्यञ्जना । ततः सा मानिनी पुनस्तां आह

दीपज्वाला मम हृदि गता स्नेहं उद्धूय वक्रे

चक्रे येन प्रतिहतिमिता तं कथं निन्दसि त्वं । निर्द्वन्द्वाहं सपदि भवितास्म्येव सोऽ प्येष नाना

गोपीसङ्घात्प्रमदं अयिता हन्त किं कस्य दुःखं । ।१,२९.४० । । \[३२\] अथ तस्य तद्बाष्पापसारणाय व्याजरचनं वचनम्

मीनादपि तन्मुक्ता

फलं उद्भवतीति रत्नशास्त्रार्थं । पश्यन्निव मम हस्तस्

तव मुखं अभियाति मानिनि प्रसभं । ।१,२९.४१ । । \[३३\] ततश्च सा विमुखीभवन्ती मनसीदं वदन्ती कलहान्तरिताभावं आससाद ।

ऐषीस्त्वं यदि मानस मानेनामुं वशीकर्तुं । वशगेऽ प्यस्मिन्कृष्णे त्यजसि न किं तं वृथाभूतं । ।१,२९.४२ । ।\[३४\] तदा च सखी तं उवाच

या तव हृदयविदारं नखरैरकरोन्मुराराते । तां मनुषे प्रियदयितां ज्वलति तु तस्माद्दृगस्माकं । ।१,२९.४३ । । या खलु मानं अमानं दधिरे त्वन्मानजीवना दयिता । घटते गोपीवल्लभ तस्याः स्फुटं असुगमः सुगमः । ।१,२९\_४४ । ।\[३५\] इति सखीषु पराङ्मुखीषु बहु तटस्थतां घटयन्दूरदेशीयदेशं अटति स्म यदासौ, तदा तु

राधाया दृष्टमानायाः सृष्टर्ॐआञ्चसञ्चयाः । वैणवध्वनिजातीया जीयासुः कीचकस्वनाः । ।१,२९.४५ । । \[३६\] तदवगम्य वामाया वचनम्

न वदसि परुषं रुषं न धत्से

मनसि च तत्र कथं कृतापराधे । हरि हरि सततं विमानिताहं

त्वयि बत शर्म कदापि नापराधे । ।१,२९.४६ । ।\[३७\] तत्र तस्या मनःकथा



मानं कुर्विति वक्ति सा प्रियसखी मानं न वेद्मि स्फुटं

कौटिल्येन यदि प्रसिध्यति स तत्कौटिल्यं एवात्र किं । हा तस्य स्मितकञ्जचारुनयनं श्यामस्य मन्मानसं

द्रष्टुं वाञ्छति हन्त कष्टं अपरां स्फूर्तिं कथं गच्छतु । ।१,२९.४७ । ।
आगस्कृतेऽ पि तस्मै रज्यति हृदयं खलं तदेतन्मे । त्यक्तुं तदपि न शक्यं कथं इव स हरिः परित्याज्यः । ।१,२९\_४८ । ।ततश्च

बलान्मानं शिक्षयन्तीरपि तत्र सखीततीः । राधया सार्धं आकर्षन्जीयाद्वेणुकलस्वनः । ।१,२९.४९ । ।\[३८\] तस्या मुखं अवकलय्य तत्तदुपमाजातियतया संशय्य स्थितवन्तं कान्तं प्रति सखीवचनम्

तस्मिन्नपि विधुबुद्धिं कर्तुं मा कृष्ण साहसं कार्षीः । सर्वं जेतृ तदेतद्भ्रूधनुरनु नेत्रवाणं उत्क्षिपति । ।१,२९.५० । ।ततश्च



भ्रमरीवाम्बुजारण्यं शफरीव जलाशयं । कृष्णं लब्ध्वा पूर्वमेव दृष्टा साभून्न तूत्तरं । ।१,२९.५१ । ।अथ स्वाधीनभर्तृका ।

नित्यं या याचितापि प्रियतमहरिणा नेच्छति स्पर्शमात्रं

वाचा सेयं मुहुस्तं निदिशति रसनां अप्यहो संवरीतुं । तन्मन्ये नूनं अस्यावयवसमुदितिर्दिव्यसीधुप्रकारः

सङ्गादप्यङ्ग यस्य प्रभवति मुहुरुन्मादलक्ष्मीरमूदृक् । ।१,२९.५२ । । तत्र च वक्ति रूपं यदा कृष्णस्तदा सा राधिकाधिकं । शृणोति नैव तत्तस्य पश्यन्ती रूपं अद्भुतं । ।१,२९.५३ । । \[३९\] एतदनन्तरं सखीनां निभृतालापः

अपि लीलायितं अनया चम्पकलतया तमालाधः । प्रागल्भ्यात्पुनरेतां तदुपरि रमणस्पृहां वेद्मि । ।१,२९.५४ । । \[४०\] अथ श्रीमत्परमरूपगुरूपदेशमयस्वप्नकलितं प्रातस्तनललितरागसंवलितं ललितागीतम्

जागरणादथ कुञ्जवरे । वीक्षितभास्कररुचिनिकरे । ।कान्तानिद्राभङ्गकरे । अपि सङ्कलितस्वपरिकरे । ।मम धीर्मज्जति कंसहरे । मौलिशिखोपरिपिञ्छधरे । ।\[ध्रुवम्\]



मुहुरुल्लासितयुवतिकरे । सममन्या बहिरनयचरे । ।घनगहनाध्वनि गमनपरे । तत्र च बहु कृतसुखवितरे । ।आशास्तम्भितविरहगरे । धाम्नि सनातनशर्महरे । ।इति । । । ।१,२९.५५ । ।



\[४१\] दिनान्तरे सखीसौभाग्यम्

किंचिद्विलोक्य कुञ्जे सख्याः प्रागल्भ्यं एकान्तात् ।

स्मेरा करं अनु मुरलीं प्रागाद्बर्हावलिं शिरसि । ।१,२९.५६ । ।



\[४२\] तां प्रति श्रीराधा किं अपीदं आचार्य प्रोवाच

शेते मञ्जुनिकुञ्जतल्पं अनु स प्रेयानिति प्रेयसि

त्वां वेणुं किल हर्तुं अस्य कुतुकात्प्राहैषं अस्मि द्रुतं । तं तु त्वं परिहृत्य चागतवती श्रान्तेव च प्रेक्ष्यसे

तद्वर्त्मान्यदुरीचकर्थ रभसा यन्मादृशां दुर्गमं । ।१,२९.५७ । ।

\[४३\] तदेवं तासां तस्य च प्रावृषिजकृषिवद्दैववशत एव वशे वशंवदे तदनन्तरं वसन्तपञ्चमीं अनु वसन्तरागं जनयन्गोपालजनीभिर्मिलित्वा श्रीमान्गोपालः खलु खेलति स्म । \[४४\] तथा हितस्यां पञ्चम्यां उत्कण्ठितषट्पदखण्डिततुण्डमुद्राकुलमुकुलमण्डलतया प्रथमं उन्मीलितेषु केषुचित्पुण्ड्रकेषु श्रीमन्माधवराधादीनां अबाधं आगमनं असम्भाव्य भृशं उन्मनायमानायां वृन्दायां सुमनायमाना काचिदालिपालिरागम्य तां उल्लासितवती\[४५\] सखि वृन्दे ! कथं इव मन्दतां विन्दसे ? आगम्य रम्यं इदं अवगम्यतां ।

\[४६\] वृन्दाहकीदृशं ?

\[४७\] सा प्राहयादृशं भवदभिरुचितं ।

\[४८\] वृन्दाहकथ्यतां तथ्यं ।

\[४८\] सा प्राहकाचिदाली माधवीमण्डलं अनु माधवं माधवप्रकाशदर्शनतः समुज्जृम्भितराधाविप्रलम्भबाधं निभाल्य तां उल्लोलयामास । उल्लोल्य च सङ्गतश्चलन्ती सखीभिरिदं वसन्तरागेण गायन्ती वल्लभं अपि लम्भयामास ।

\[४९\] गानं यथा

कृष्णवनं सखि भाति सरङ्गं । भवतीं इव लघु नेतुं अधीशं । सेवितमधुरससङ्घं । ।\[ध्रुवम्\]

जागरं इतं इव माधविकाशतं अनुकृतजृम्भाभङ्गं । चुम्बति मधुपगणे कृतभङ्गि स्मारयति प्रियसङ्गं । ।सरसरसालजमुकुलकुलं परिपुलकयदिव समं अङ्गं । आकारितं इव तव कुरुते पिककलं अनुकलयदनङ्गं । ।त्वां चेलाकलिचन्दनमरुता वासयतानुलवङ्गं । कर्षति मधुरिपुमधुपर्वोदितवीणावेणुमृदङ्गं । ।नीतायां त्वयि माधवि माधवमाधवगानतरङ्गं । किरति परागचयं लोचनं इव नटयति चारुकुरङ्गं । ।इति सा लब्ध्वा वल्लभं अनिशं मनसा वलितासङ्गं । जयति निरुपमरूपिणि मध्ये यमुनामानसगङ्गं । ।१,२९.५८ । ।\[५१\] अत्र च पद्यं एकं गद्यते

वनरुचिरुचिरः श्रीमान्

मदनविनोदाय नुन्नगोपीकः । अभितः सुरभितदेशः

सहचरि पश्य माधवः स्फुरति । ।१,२९.५९ । ।

\[५२\] तदेवं निशम्य तत्र विन्दमानां वृन्दां अनु पुनरेवं दर्शयामास, यथा



राधा हरिरपि पुलकिवसन्तं । गायति निजनुदं अनु विकसन्तं । ।ध्रुवम् । । उपदिशते दिशि दिशि गुणयन्तं । पिकं अनु पञ्चमं अतिचिरयन्तं । ।वासन्तीमधु रहसि धयन्तं । शंसति मधुलिहं अनुगायन्तं । ।मधुरसमनु गानं रमयन्तं । रसयति विनिमितं अधरं अयन्तं । ।मलयजसुरभिधुरं खञ्जन्तं । कवयति गन्धवहं प्रसजन्तं । ।वाद्यगणं गुणवलितदिगन्तं । अनुनृत्यति मदलोलदृगन्तं । ।चपलाघनसमरुचिं अनु तं तं । नटयति शिखिगणं अपि निपतन्तं । ।किरति चूर्णं अनु पूर्णदनन्तं । समं आलीलललनाभिरनन्तं । ।श्रमजलकणगणं अनु विलसन्तं । वहति परागभरं रुचिं अनन्तं । ।१,२९.६० । । इति ।

\[५३\] अथ तावतीं गतिं अप्यसहमानाः सहमाना गुरवः कुरवं आचर्य पर्यवस्थया तासां स्वतन्त्रतां आवार्य सर्वतो निरोधं उद्बोधयामासुः ।



\[५४\] यत्र खलु रक्षिणीवर्गस्ताह्सर्वतः समचक्षिष्ट । येन स्वत एव कृष्णस्य च तद्वश्यता जाता । तदेवं विधुरेण सर्वत्र च तत्र विधुरे सति

पद्यां पश्यति वेणुं आकलयति प्रेष्यादिकं प्रेषयत्य्

अन्यं कृत्स्नं उपायं आचरति यत्कान्तः सकान्तः पुरा । तद्गुर्वादिनिरोधबन्धविधिषु प्रौढेषु हाकर्षणं

जज्ञे निष्फलनं एव येन च तयोर्मर्माणि भेदं ययुः । ।१,२९.६१ । । \[५५\] तत्र चोभयोर्मनःकथा, यथा

न प्राग्दृष्टिरमुष्य यत्प्रियजनस्यासीत्तदुच्चैः सुखं

मन्ये सा बत साम्प्रतं समभवद्यत्तस्य तद्दुःखं । तस्य स्वस्य च या क्रमेण ममता जाताधुना सा द्वयं

चूर्णीकर्तुं अथेच्छतीह किं अहं कर्तास्मि कर्ता स किं । ।१,२९.६२ । ।
रात्रावद्यातिमात्रं प्रणयिजनं अहं तं ददर्शाप्यसौ मां

नैतावन्मात्रं अत्र प्रतिनवमदनं हन्त पस्पर्श च द्राक् । यद्येष स्वप्न एव स्फुरति न हि तदाप्यात्मनः प्राणरक्षां

मन्ये जाग्रद्दशा वा तदपि न हि हहा कृष्णकान्ते क्व नु त्वं । ।१,२९.६३ । । श्यामाङ्गं अन्तरा देहः सुहृदः सर्व एव च । अन्तर्मनोभिदस्तापं दधते वह्निजालवत् । ।१,२९\_६४ । । इति ।

एवं संचक्रुधुस्ते ते रुरुधुश्च वधुर्यदा । तदा कृष्णस्तीर्थयात्रां तृष्णया च्छद्म निर्ममे । ।१,२९.६५ । । यदा कृष्णानुरक्ताभिः सा यात्रा ताभिराकलि । मनोराज्यं तदा प्राज्यं अचायि निरचायि च । ।१,२९.६६ । । यदा प्रतस्थे गोविन्दो विन्दन्शकटं उन्नतं । तदा दृक्पक्षिणां ताभिर्लक्षिता बन्धुविच्युतिः । ।१,२९\_६७ । । रात्रिं रात्रिं वसन्ति स्म यत्र ते तत्र निश्चितं । अभूदमूषु सम्प्राप्तिर्विधोर्दाक्षायणीष्विव । ।१,२९\_६८ । । तथा हि

ताभिः स्वस्य विदूरकाभिरभिसारोऽ द्यन्मदाभिस्तदा

गत्यर्थं कृतवासकाभिरुदितप्रोल्लासितत्केलिभिः । काभिश्चित्परिवञ्चिताभिरतिव्याप्ताभिरुद्वासित

द्वन्द्वाभिर्विविधस्वकेलिं अभजत्तस्मिन्स कृष्णः पथि । ।१,२९.६९ । ।
यर्हि च तीर्थं याता गोकुललोकास्तदा हरिर्विदधे । गुणजीविस्त्रीवेशं तासामासत्तिसौख्याय । ।१,२९\_७० । । \[५६\] तत्र ज्योतिर्मन्त्रयोगतन्त्रविदुषीवेषो, यथा

सर्वज्ञे किं त्रिलोक्यां सुखकरसदनं कृष्णगोष्ठं किं अस्मिन्न्

आजीव्यं कृष्णगानं किं अतुलभविकप्रापणं कृष्णलिप्सा । किं भोग्यं कृष्णरूपं परिणतिरिह का कृष्णलब्धिः समन्ताद्

इत्येवं राधिकायां प्रतिवचनकृती पातु नः कृष्णदम्भः । ।१,२९.७१ । । \[५७\] दूतीवेशो यथा

कासि प्रेश्या किमीया तव तं अनुगता किंगुणा तस्य तुल्या

तत्र स्यात्किं प्रमाणं विजनगृहगता पश्य मे सर्वं अङ्गं । इत्येवं दिग्वितानप्रणिहितिवलितं सस्मितं तन्निदिष्टा

राधागीर्भङ्गिमात्रात्परिचितिं अकरोदस्तु तत्काम्यवस्तु । ।१,२९.७२ । । \[५८\] तदेवं श्रीराधया तद्विरहचिन्तासंबाधयापि गततद्बाधया क्वचिदन्यथान्यथा च रजन्यन्तरे पुनः पुनरन्यबहुविधवेशं केशवं निशाम्य भणितम्, यथा



सेयं भिषगसिताङ्गी मम हृद्दाहं चिकित्सितुं लब्धा । स्पृशती सखि करनाडीं अन्याङ्गं धिक्कुतः स्पृशति । ।१,२९.७३ । । श्यामा वैणविकीयं

विदूरवासा निशार्धं उद्भूतं । सख्यस्थलं इदं अल्पं

तन्मम तल्पं तु संकुचद्भवतु । ।१,२९.७४ । । कविरियं अतुला भवतु श्यामव्यक्तिः स्वधीततद्विद्या । अस्माकं रह एषा कथं इव जानाति तन्न जानामि । ।१,२९\_७५ । । श्यामा चित्रकरीयं चित्रं विजने प्रकाशयति । मां इव कां अपि यत्र स्वतुलितपुंसान्वितां सखि व्यधित । ।१,२९\_७६ । । रहसि तदेतद्वद्मि त्वयि सखि न परत्र कुत्रापि । ताम्बूलिकीयं असिता मोहनमन्त्रं विजानाति । ।१,२९\_७७ । । सेयं मालाकारीमूर्तिर्मालाः प्रसारयति । तस्य श्यामलमूर्तेः कस्मात्पुष्पेषु वासनां तनुते । ।१,२९\_७८ । । फलविक्रयिणी श्यामा फलं इह विविधं प्रसारयति । बिल्वं केवलं अथ किं गृह्णत्यस्मान्विलोकयति । ।१,२९\_७९ । ।

सेयं श्यामा न सती हारव्यतिहारसम्भवद्द्रव्या । अपरिचितापि स्वयं अथ मणिसरपरिधापनं वष्टि । ।१,२९\_८० । । यदवधि तदगुरुसत्त्वं तस्या गृह्णामि गन्धजीविन्याः । तदवधि गुरवो मयि सखि कृष्णं अकृष्णं च ब्रुवते । ।१,२९\_८१ । ।\[५९\] अथ श्रीवत्सलक्षणस्याप्येतदुपलक्षणं बहुरचनं वचनं लक्षणीयम्, यथा

सीवनविज्ञा स्वयं अपि परशिल्पानां विलोकनात्कर्त्री । साहं प्रणयिव्यक्तिर्लोकय गोपि स्वहृद्गतां चोलीं । ।१,२९.८२ । । अहं इह रञ्जनकारी श्यामाभिख्या जगद्गतख्यातिः । या मम वस्त्रं वस्ते विकसति हृत्कञ्जरञ्जनाप्यस्याः । ।१,२९\_८३ । । दर्पणकार्मुकविद्रुममुक्ता विक्रेतुं ईहसे स्पष्टं । गूढं सम्पुटयुगलं क्रेतुं अहं तु व्रजस्त्रि पृच्छामि । ।१,२९\_८४ । । संवाहननिपुणात्मा सुतनुरहं तव निषेवणं लिप्सुः
। मत्स्पर्शांशजसौख्यं सुभगे ब्राह्मं सुखं जयति । ।१,२९\_८५ । । \[६०\] तत्र च सति

कङ्कणकारिस्त्रीवद्वेशं

केशवं उपेत्य याः काश्चित् । दक्षिणवामचरित्रं तेनुस्

तन्न हि करवामहे सदसि । ।१,२९.८६ । । अन्धकारमयपक्षलक्षिताम्

अम्बिकावनगतिं विधाय तां । यद्यदिष्टं अभवन्मुरारिणा

मिष्टं इष्टं अतनिष्ट तद्बहु । ।१,२९.८७ । ।\[६१\] तदेवं सति

कंसारेर्हृदयाब्जसम्भवदलीवीथीयमाना व्रज

प्रेयस्यः स्फुटं अन्तरान्तरपदं याताः क्रमादन्ततः । एवं चेद्भवतान्न तत्र च वयं संदिह्य विब्रूमहे

राधा यत्किल कर्णिकास्थितिं अगादस्माकं अत्राग्रहः । ।१,२९.८८ । ।

\[६२\] अथ समापनम्

सुदर्शनस्य शापान्तकारी राधे सुदर्शनः । अतिकान्तस्तवावातिकान्तः सोऽ यं बकान्तकः । ।१,२९.८९ । ।



इति श्रीश्रीगोपालचम्पूं अनु

रहःकुतूहलवहबहलरहः क्रीडाख्यम्

एकोनत्रिंशं पूरणम्

| |२९ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(३०)**



***अथ त्रिंशं पूरणम्***





**निर्व्रीडहोरिकाविक्रीडनं**





\[१\] अथ मधुकण्ठः प्रभातकथां क्रमतः प्रक्रमते स्म



अम्बिकावनगतिर्बभूव सा केलिकर्मणि हरेः समर्धनी ।

आगतावपि तदा पुनर्व्रजे होरिकाप्रमदपर्वपद्धतिः । ।१,३०.१ । ।

\[२\] तत्र च पर्वणि सर्व एव स्त्रीपुंसजनः प्रमत्तगण इव गायन्नृत्यन्युध्यन्क्रिडतीति मध्यदेशतः समुदाचारः प्रचरति भविष्योत्तरपुराणप्रामाण्यस्य पुराणानां मान्यतया ।



\[३\] अथ तत्र यदा पूर्णगुणफाल्गुनपूर्णिमानिशायां कुतुकतृष्णक्कृष्णश्च रामश्च ढुण्ढापरपर्यायहोरिकागृहगृह्यायां भुवि रमते स्म । तदाकस्मादुत्तरस्मादागतः कश्चिद्यद्यपि गुह्यकाधिपसंग्राह्यस्तथापि गुह्यकगर्ह्यतया कंसशुभाशंसनस्तत्र क्रीडन्तीर्व्रजयुवतीः प्रति दुर्दृष्टिं विधाय तदाकृष्टिं चिन्तितवान् ।



\[४\] चिन्तयन्नेव च सहसा तत्र प्रविष्टः स खलु दुर्ध्यानाविष्टस्तस्मादकस्मादङ्गनानां गणं उदजवज्जवतः कालयामास ।



\[५\] अथ साग्रजः सोऽ यं गदाग्रजस्तमसभ्यस्वभावमुपलभ्य पूर्वं तत्पर्वरसिकवैहासिकवेशविशेषं दधृषं मन्वानः स्थगित इवासीत् । ततश्च



प्रतिहरिगतिचेष्टा शङ्खचूडेन रुद्धा

दृगपि रुतिरपि द्राक्कृष्णरामेति तासां ।

यदयं अतुलवेगद्रोहिरूपातिशब्दैः

प्रतिपदं अनुवर्ती वृत्तिलोपं चकार । ।१,३०.२ । ।

\[६\] अथ तत्र श्रीकृष्णवाक्यम्



प्रत्ययन्त्योऽ प्यतिजवभरादस्य घोरान्निवृत्ताः

पश्यन्त्यो नावपि धिगमुतस्त्रासविध्वस्तनेत्राः ।

क्रोशन्त्योऽ पि प्रतिरुतिकृतानेन नीरुद्धशब्दाः

भ्रातस्तर्ह्यप्यहह किं अमू रक्षितुं न द्रवाव । ।१,३०.३ । ।

\[७\] तदेवं निश्चिन्वानौ तं भीषणारम्भतया स्तम्भयितुं विचिन्वानौ सहसा शालद्वयं सहसा त्रोटयन्तौ पुनस्तद्विटपादिकं अपि प्रमोटयन्तौ सुदृढभुजाग्रजाग्रत्तद्युगलतया प्रबलतया च तावनुदद्रुवतुः । तदनु विद्रववशादन्येऽ पि संविद्रते स्म । तदा च



इत्थं न तर्कितं लौकैरनयोः शालहस्तयोः ।

शालौ किं लघुतां यातौ विग्रहौ गुरुतां उत । ।१,३०.४ । ।

ततश्च

अग्रे शुभ्रं रौहिणेयं विधाय

श्रीगोविन्दः प्रद्रवच्छङ्खचूडं ।

कीर्तिस्त्ॐअप्रायतां तस्य तन्वन्न्

एष प्रायस्तं पुरस्तात्करोति । ।१,३०.५ । ।

विलोक्य सबलं हरिं परमविक्रमं सक्रमं

विसृज्य वनिताजनं त्वरितं अद्रवद्गुह्यकः ।

बलस्य किल कालतां अमत मृत्युतां यद्धरेर्

मृगं तदुचितं यतः स स जगाम तत्तत्कृतिं । ।१,३०.६ । ।

\[८\] तेन विसृष्टायां चावलावलावयं बलाभिधस्तत्संवलनाय तत्र स्थितः ।



\[९\] अथ श्रीमान्दनुजगजसिंहस्तदनुजस्तु सविक्रमं विक्रममाणः प्रहस्य स्फुटं औत्तराह्वस्य च तस्य दाक्षिणात्यं पलायनं अवेत्य दूरेत्यं तं प्रत्यवज्ञया तरुयष्टिं हस्ताद्विभ्रष्टां चकार ।



\[१०\] विद्रुत्य लब्धसनीडं पुनरसौ विक्रीडनचतुरचित्तस्तत इतस्तं विद्राव्य चेष्टितेन वेवेष्टि स्म । नृसिंह इव हिरण्यकशिपुं रिपुं सनिग्रहं एव जग्राह च ।



\[११\] ततस्तं हस्तरोधं गृह्णन्नह्नाय मणिगृहीतये स्फुरन्नुरसिलः करसरसिजेन तच्छिरसि कक्खटीभावविघटिततदधीचिमुन्यस्थिजेन गृहीतसंग्राहसारं प्रहारं आजहार उत्तरस्मिन्ननेहसि मृतदेहप्रतीकादानं अनुत्तरं इतीव भ्रंशयामास च तस्य तं उत्तंसं ।



\[१२\] स पुनराततायी दुर्मायी मणिं अनु प्राणानपि व्यक्तं एव त्यक्तवान् । तद्धनमात्रजीवनयात्रः खल्वसौ । ततश्च



जीवो रत्नं वेति भेदाक्षमं तज्

ज्योतिर्मात्रं वस्तु यक्षाद्गृहीत्वा ।

पश्यन्तीनां योषितां कंसवैरी

निन्ये कामं रामसायुज्यं एव । ।१,३०.७ । ।

\[१३\] तं चाभिपन्नं मुखं व्यादाय विन्नपातं पन्नमणिं व्यापन्नं दृष्ट्वा श्रीकृष्णाभिप्रायं अभिप्रयद्भिर्दिविषद्भिरुपहसितम्, यथा



स्त्रीरत्नं पुरु परकीयं आदिथस्त्वं

स्वं चूडामणिं अपि हारयां चकर्थ ।

अत्याक्षीर्बत निजजीवनं च धिक्त्वां

व्यादाः किं मुखं अथ वक्त्रं अत्र यक्ष । ।१,३०.८ । ।

\[१४\] तदेवं कर्णरसनया रस्यमानं आचर्य रहस्यं विहस्य च स्निग्धकण्ठः पुनः सबाष्पकण्ठं उवाच



तत्क्षोभणं तद्द्रवणं तथा तद्

विक्रीडनं तद्धननं स्वशत्रोः ।

तद्रक्तरज्यन्मणिपाणिरोचिर्

मय्यद्य सद्यः प्रभं अस्य भाति । ।१,३०.९ । ।

\[१५\] पुनर्मधुकण्ठ उवाचतदेवं दलितचूडे शङ्खचूडे निष्पीडिते क्रीडिते च व्रीडितेन निवृत्ते कोलाहलपरम्परातः कातरताविरतप्रकृतयः सर्व एव व्रजोर्वीपतिप्रभृतयः समागत्य विस्मित्य च तादृशदुष्टनष्टीभावतः पुनर्भयसन्देहेनास्पृष्टाः स्पष्टानन्दसन्दोहदोहास्तत्पर्वक्रीडां निर्व्रीडा इव विवव्रुः ।



\[१६\] विवृत्य च शास्त्रविप्रतिपत्तिविप्रयोजयितृविप्रेभ्यः सूतसर्वानन्दगुणप्रभूतसूतमागधवन्दिभ्यश्च परमावदानानि दानानि बहूनि चक्रुः
| ताभ्यश्च शस्तवस्त्रादीनि प्रस्थापयामासुः | स्वस्थायमानाः समाजग्मुश्च कृष्णकृष्णाग्रजौ पुरस्कृत्य निजं व्रजं इति |



एवं विचित्रविक्रीडः पुत्रस्ते गोष्ठनायक ।

तं क्रोधवह्नौ ढुण्ढाग्रे यक्षोरभ्रं जहाव यः । ।१,३०.१० । ।

\[१७\] अथात्र रात्रिकथायां मधुकण्ठस्तां होरिकाकथां एव विशेषतः सेवयामास
।



शिवक्षपायां अथ यापितायां

वल्गूत्सवा फाल्गुनपूर्णिमागात् ।

पक्षद्वयस्यास्य यथैव कान्तिः

पर्वद्वयस्यास्य च तद्वदस्ति । ।१,३०.११ । ।

हिमे गते हिमरुचिरुज्ज्वलं बभाव्

अफल्गुनि स्वमहसि फल्गुपर्व च ।

न वाभवन्कथं अथ तत्र गोपिका

मदोत्करादपि परिभूतगोपिका । ।१,३०.१२ । ।

\[१८\] अथ बलक्षपक्षसपक्षकैरवप्रकरशोभाकरकरनिकरकरम्बितां स्वमनोरथप्रथनावलम्बितां क्षपं अन्वीक्ष्य सर्वास्तत्पर्वानर्वाचीनसमुदाचारगर्वान्मुदा बहिराविर्भवन्ति स्म, यथा



मुहुरगणितगौरवाः समन्तात्

प्रणयमदात्परिधाय दिव्यवेशं ।

अपि बत जनतासु होरिकायां

हरिं अभिसस्रुरहो व्रजस्य नार्यः । ।१,३०.१३ । ।

\[१९\] तदेवं सद्मसद्मनां सखीपद्मवरूथिनीभिः सह यूथनाथकवचस्थितिरचनकञ्चुलिकादिवस्त्रैः सुरभिकषायमोचनयन्त्रप्रभृतिशस्त्रैर्बहुलकाहलादिवादित्रविचित्रकुतूहलैः सकेलिगालिरीतिमयगीतिकोलाहलैः सार्वत्रिकतत्पार्वणरीत्या निर्लज्जतया सज्जतया च व्रजपुरद्वारपुरःस्थितहोरिकायतनाग्रीयसमग्रायतप्राङ्गणविहारसङ्गररङ्गभुवि संगता बभूवुः ।



\[२०\] याः खलु बलबलानुजयोर्यथास्वं पृथक्पृथगनुरागधरणाद्विभागं आगतास्तत्तन्निष्ठदृष्टितया तिष्ठन्ति स्म ।



\[२१\] तत्र ताभिरीर्यमाणं वर्धितशौटीर्यपरिमाणं कलकलं आकलय्य जय्यतामय्यस्ता इति भावनां पर्यवसायसाहाय्याय सखिघटया कटकं सङ्घटय्य तद्वदेव सज्जतया बलबलानुजावपि वल्गु वल्गन्तौ तत्रैव गच्छतः स्म ।



\[२२\] गतौ चानवद्यवाद्यघोषेण घोषं वधिरयन्तौ प्रतिसेनां अवधीरयामासतुः । येन समुद्दीपितमानाः प्रतिसेनायमानाश्च तास्तथा वाद्यतः संमुखतां आसाद्य परितस्तानपि सर्वानतिचित्रयामासुः ।



\[२३\] यत्र प्रतिस्पर्धया वर्धमानयोस्तयोर्यूथवरूथिनीप्रमाणयोरेकत्र माधवः परत्र तु राधा राजायते स्म । जायते स्म च तेन जनानां अतिविस्मयः । तथा हि



यद्वच्छुभ्रतरप्रकीर्णकमणिच्छत्रादिकं श्रीहरेर्

आसीत्तद्वदमूभिरप्रथि तदा श्रीराधिकायां अपि ।

किं चाभ्यां न परस्परं नयनयोः प्रान्तश्च सेहे

यथा जेतृत्वं क्व नु जेयता च भविता कुत्रेति नात्रोहितं । ।१,३०.१४ । ।

\[२४\] तदेवं परस्परं उत्साहमानतां असहमानतां अप्यधिकृत्य कृतकृत्यतासमाहारयोर्मनोहरणायाभिहारविहारयोस्तयोरनीकिनीसहितयोः सर्वमहितयोः समञ्जसतां इव संजयन्ती व्रजराजसवयःपुरोहितश्वशुरावरजदारतया गन्तव्यपक्षं नर्मशर्मणा रञ्जयन्ती काचिदर्धवृद्धा तत्प्रेमसमृद्धा मध्यस्थपदवीं अध्यास्य प्रगल्भतया गत्या वात्यायमाना राधावर्गमध्यात्तत्प्रतिपक्षस्य क्ष्माधवं श्रीमन्माधवं संनिहितवती । संनिधाय च यथायथं प्रथमानस्मिततया कृतेऽ भिवादनेऽ भिवदने च तेषां सर्वेषां शृण्वतां अब्रवीत्



\[२५\] अहं किल प्रज्ञा प्राज्ञा च महाधराधीशगणकृताराधाया श्रीराधाया दूतकर्मणि प्रभूततां आसन्नास्मि । तदेतदवधार्यताम्



\[२६\] इत्युक्तमात्रां एतां मधुमङ्गलः सहासं आह स्मकिं उक्तं अवधार्यतां इति ।

\[२७\] तच्छ्रुत्वा सर्वस्मिन्प्रहसति सोवाचवधिरोऽ यं भवतां सभासदिति ।



\[२८\] मधुमङ्गल उवाचयुक्तं तवेदं निरर्गलत्वं । यतस्तस्या धराधिशाया वशा भवती कस्य वान्यस्य वशा भविष्यति ।

\[२९\] श्रीकृष्णस्तु सगाम्भीर्यं उवाचनिकामं एव निवेद्यतां ।



\[३०\] दूती तु तया शिष्टाचारप्रतिपालयित्र्या विशिष्टं इदं आदिष्टं इत्यर्धोक्ते विष्णु विष्ण्वित्युक्त्वा प्रोवाचशचीजयितदीयसचिववराभिरिदं आदिष्टं । सर्वत्र प्रसृमरसमज्ञां अस्मदीयराज्ञीं अवज्ञाय दूरतश्च किं उत पूरतश्छत्रादिकधारणं भवतां असाधारणं ।



\[३१\] अथ कृष्णः सभाभिः सह हसित्वा प्रोवाचसत्यं तदादेशतस्तदभिनिवेशं त्यजामः । किन्तु युद्धं विना राज्ञां वेदबुद्धं स्यादिति युद्धाय संनद्धया भवत्या भाव्यं इत्येव वक्तव्यं ।



\[३२\] अत्र मधुमङ्गलः संमुखं गतस्तदिदं आह स्मदेव तदिदं एव समाकर्ण्यतां
| जातितः स्त्री चास्त्री यो जनस्तस्मिन्वामतारामे नाममात्रेण रामास्पदमागते नार्जवचर्यया कार्यमर्यते | तस्मादार्जववर्जनादूर्जस्विनस्ते वयं एवदूत्याय स्थापनीयाः प्रस्थापनीयाश्च | अस्मासु चाहं एवप्रहापणीयः | यतः कोविदोऽ स्मि |



\[३३\] दूती सहासमाह स्मलालाटिक भवान्यदि कोविदस्तर्ह्यन्यः कोऽ विदः ।



\[३४\] मधुमङ्गलः सोत्प्रासं उवाचजल्पाकि कलयामि भवती तस्याः सभाया विन्दुरस्ति । तथापि त्रयीतनोर्ममाग्रतः स्थितिरपि तव न स्थिरतां लभेत ।



\[३५\] दूती सावज्ञं उवाचविशारदाया मम पुरतः शारदस्त्वं कियद्वा वदितासि । तस्मान्नीवाकवलितं आकलय ।



\[३६\] मधुमङ्गलः सरोषं श्रीकृष्णं अवलोच्य वक्ति स्मपरवक्तव्या खल्वियं वक्तव्या भवतीति नास्माकं वक्तव्या भवितुं अर्हति । किन्तु सेयं तावदत्र निरुध्यतां यावदहं तद्वृत्तं अवबुध्य सुध्यग्रणीर्भवन्तं अवरुणध्मि ।



\[३७\] दूती सहासं उवाचनूनं भवतां दूतः सोऽ यं अग्रत एव व्यग्रतां अवाप । यन्मामत्र रुद्धन्नेव तत्र जिगमिषति । तस्मान्न मादृगिव निःशङ्कं सोऽ यं इति भवतां कलङ्काय परं प्रतिपत्स्यते । युक्तं एव च तत्तदावयोः । स्वामिगुणा हि परिजनं अनुयन्ति ।



\[३८\] कृष्ण उवाचभामिनि स्वामिगुणत्वं पुनः प्रकारान्तरेण मन्तव्यं । सा खलु वामा वयं तु दक्षिणा इति ।



\[३९\] दूत्युवाचयूयं खल्वपसव्या इति सत्यं एव यतः स्वेषां दक्षिणतावाचित्वेऽ पि प्रतिकूलतां न जहीथ ।



\[४०\] मधुमङ्गलस्तु तदशृण्वन्निव प्रोवाचमहाराज वामात्वं एव खलु तासां बलाय कल्पते यस्मादबलाः ।



\[४१\] दूत्युवाचदोषज्ञाः खलु भवन्तः कथं इव गुणानुसन्धानं कुर्वन्तु ।



\[४२\] मधुमङ्गल उवाचदोषैकदृक्पुरोभागीत्येवं यच्छाब्दिकैर्मतं तस्मात्त्वं एव पुरतः सुधीभिस्ताभिराहिता ।



\[४३\] दूत्युवाचासङ्ख्यावतां भवतां पुरतः कथं एकसङ्ख्यावती प्रत्युत्तरं दद्यां । भवांस्तु तत्रानुबन्ध एव । तथापि सर्वे शृण्वन्तु । तासां अबलात्वं खलु विरोधिलक्षणया यतः शस्त्रशरीरत्वं एव दृश्यते । तदेतच्च तन्मुख्यां उपलक्ष्य लक्ष्यतां ।



केशाः पाशाश्चलनयनयुगं वाणयुग्मं नमद्भ्रूश्

चापः कर्णावरिपरिदधतौ नासिका दिव्यशस्त्री ।

दन्ता वज्राण्यपरतदपरं तर्क्यं एवं तदेतच्

छस्त्रै राधा स्वयं उदयति को वा बलीयानतोऽ न्यः । ।१,३०.१५ । ।

\[४४\] अत्र को वा बलीयानतोऽ न्य इति कृष्णं एव कटाक्षेण पश्यन्ती प्राह स्म \[४५\] एवं विवदमानयोरनयोः कृष्णस्तु तया प्रस्तुतं तस्याः सौन्दर्यं अवधार्य क्षणं धीरतां संधार्य प्रोवाचदूति जातित एव प्रतीपदर्शिन्यसि । किं ब्रुवे । किन्तु मदीयदूतनिर्मिता राजनीतिरियं न तु भीतिः ।



\[४६\] ततो भवती तावदत्र स्थितिं अनुभवतु । मम दूतस्तत्र गच्छतु । ततः संचारकाणां आचारेण समाचारेण साचारे लब्धप्रचारे यथायथं आचरितव्यं ।



\[४७\] पुनर्मधुमङ्गलं प्रत्युवाचभद्रं स्वयं एव तत्र गम्यतां इति ।



\[४८\] दूत्युवाच

न्याये युक्तौ प्रमाणे च स्थितो मध्यस्थ उच्यते ।

परं मध्ये स्थितो यः स्यात्स मध्यस्थावरः स्मृतः । ।१,३०.१६ । ।

\[४९\] सोऽ यं पुनश्छेक एव । ततः शिक्षां अपि नार्हतीति स्वैरं एव गच्छतु
।



\[५०\] मधुमङ्गलस्तु विशस्ता खल्वियं कथं शस्तं वदतु नामेति निवेद्य यथादिशन्ति महाराजमहाशया इति प्रस्थितवान् । प्रस्थाय च तासां स्थानं आसीदन्नाशीराशिभिः प्रसादं आसादयामास ।



\[५१\] सर्वाश्च नमस्कृत्य सस्मितं कृत्यं पृच्छन्ति स्म ।



\[५२\] मधुमङ्गलस्तु भवतीनां एतन्नृत्यदर्शनं एव कृत्यं इति प्रोच्य प्रत्युवाचकिं च भवतीनां दूती तत्र गता वर्तते ब्रूते च । अस्माकं राज्ञी सार्वभ्ॐअं भवन्तं मिलितुं इच्छतीति । तदवधार्य विस्मयादस्माकं राज्ञा चाज्ञापितं । सा खलु परानुगता जातास्तीति श्रूयते । तस्मादेतन्न श्रद्दध्याम । अतः स्वस्य स्वसा काचिदस्मासु कस्मैचन विवहनाय दीयतां । तदा तस्याः श्वोवसीयसाय स्यादिति ।



\[५३\] सर्वाः सभ्रूविजृम्भं आहुः स्मवाचाटतापाटवमयधूर्तताया मूर्तिरेवायं स्फुटं अन्यथाकारं वदन्नस्मान्वञ्चयितुं एवानञ्चितवानस्ति । स कदाचिदेवं न कद्वदायते । सा पुनरस्माकं संचारिका नेमां कुचरतां आचरेत् । किन्तु बद्धेति संबध्यते ।



\[५४\] विशाखोवाचयथाकारं तथाकारं वा वदतु । सोऽ यं कथंकारं यूयं इदं विचारयथ । यतो विप्रस्यास्य कृतं खलु विप्रकृतं एव भण्यते । कथं इव प्रकृतं स्यात् ।



\[५५\] मधुमङ्गल उवाचको वात्र मम लाभः ।



\[५६\] विशाखोवाचाये भद्र विप्र लब्धमपि तथैवानुसन्धेयं ।



\[५७\] तदेवं प्रत्यादिष्टस्तु मधुमङ्गल उवाचसर्वक्लमथमथनानां शमथदमथसत्पथप्रथनपराणां अथ कथं न भवत्यस्माकं एवायं दोषः । यत्खलु सन्ध्यनुसन्धानं एताभिस्तु युद्धं एवानुबद्धं अस्ति ।



\[५८\] अथ श्रीराधिकाभिदधाति स्मकिं बलः संवलते भवदीयः स राजा । यस्मादेतावद्गर्वायसे ।



\[५९\] मधुमङ्गल उवाच



उच्चाटनं गुणगणप्रथनाद्विकृष्टिर्

वंशीकलाद्विकलनं वररूपवृन्दात् ।

स्तम्भो विलासवलयाद्वशता च वाणी

माधुर्यतः सुमुखि यस्य बली ततः कः । ।१,३०.१७ । ।

किं च

द्राघिष्टक्षेपिष्ठप्रेष्ठवरिष्ठस्थविष्ठबंहिष्ठाः ।

अस्मन्नृपतेः पुरतः सर्वे गर्वेण रिच्यन्ते । ।१,३०.१८ । ।

अपि च

वृन्दिष्ठक्षोदिष्ठज्येष्ठगरिष्ठह्रसिष्ठसाधिष्ठाः ।

अस्मन्नृपतेरग्रे विपरीताभापरीताः स्युः । ।१,३०.१९ । ।

\[६०\] अथ श्रीराधा तु तदवधारणादन्तःप्रेमबाधां कथं अपि समाधाय ललितामुखं ईक्षितवती । ललिता तु सविप्रलापं आललाप



स वेणुर्मूकवधिरो यत्रागाद्वावदूकतां ।

तत्रायं किं न वाग्मी स्याद्ब्रह्मवंशसमुद्भवः । ।१,३०.२० । ।

\[६१\] किन्तु यथास्माकं दूती निरुद्धा तथा तं एतं अपि निरुध्य युद्धाय संनह्यामः । अनन्तरं तु परमप्रचण्डाः स्वपितृपुरोहितपौगण्डाः समादिश्यन्तां । ते च स्त्रीवेशं एवास्य बलात्कुर्वन्तु । कृते च तद्वेशे श्रीव्रजराजपुरोहितभागिनेयः सोऽ यं न चार्भकस्तत्र गच्छन्नस्मदीयसंदेशवर्णांस्तत्कर्णाभ्यर्णान्करोतु । अस्माकं अन्या कन्या न विद्यते । किन्तु सिंहलद्वीपाद्दीपाभा पद्मिनीयं एका जितसर्वातिरेका नीतास्ति । सा तु स्वयं राज्ञा परिणीयतां ।



\[६२\] तत्र पद्मिनीप्रायेण दुष्कुलसद्मजेति नावज्ञातव्या ।



विषादप्यमृतं ग्राह्यम्

अमेध्यादपि काञ्चनं ।

नीचादप्युत्तमां विद्यां

स्त्रीरत्नं दुष्कुलादपि । ।\[ङर्P१.११०\] इति हि स्मर्यते ।



\[६३\] मधुमङ्गल उवाचननु भवत्यश्च पद्मिन्यस्तर्हि ता एव कथं कुले नानर्हिताः ।



\[६४\] ललिता सरोषं उवाच



आवृता जगति पद्मिनी यया पद्मया जितवती सदापि तां ।

राधिकादिरपि पद्मिनीतया भण्यतां ततिरहो मृगीदृशां । ।१,३०.२१ । ।

\[६५\] अथ श्रीराधिका हसित्वा चिल्लीचालनया लसित्वा च स्वपितृपुरोहितबालकानां पञ्चाशतं तद्वेशायादिश्य राजपुरोहितस्वस्रीयेण च तथा संदिश्य युद्धकौतुकायाभिनिविश्य तस्य स्त्रीवेशस्य पुरतः स्थितिं निदिश्य चामूभिश्चमूरुचक्षुश्चमूभिरभिक्रन्तवती युद्धाभिमुखतया च स्थितवती कृष्णं च मनस्याहितवती । तत्र च



अबीभषदयं होरीं अबभाषदियं तथा ।

अदीदिपदसौ भावं असौ च तं अदीदिपत् । ।१,३०.२२ । ।

\[६६\] ततश्च राजायमानगोकुलयुवराजस्तं निकारप्रकारं बटुमुखतः कटुनिभं कर्णपुटं आनीय तां दूतीं स्वपक्षरक्षिताभिः काभिश्चित्प्रगल्भतालक्षिताभिस्तादृशस्त्रीभिः पुरुषवेशां विधाय तेन बटुना संदिदेश । तस्याः कन्यायाः सोऽ यं एवधन्यो वर इति ।



\[६७\] संदिश्य च तां अपि मधुमङ्गलवत्पुरः प्रःईयाभिषेणयामास ।



\[६८\] तदेवं मिथः कृते नियते नेत्रोः काभिश्चिदन्याभिः कुतुककृते तटस्थतया तत्र सङ्घटमानाभिः प्रकटहठतया द्वयोस्तत्तद्वेशविशेषिणोः कृतसन्धे पटाञ्चलबन्धे जाते चोभयतश्च नानाहासप्रबन्धे श्रीराधापक्षलक्षिताभिर्मृगाक्षीभिरिदं आख्यायि ।



\[६९\] वर्षीयसानेन वरेणास्मत्पद्मिनीयं धर्षिता । तस्माद्युद्धार्थं उद्यमः संबध्यतां ।



\[७०\] ततः संबद्धेषु शुषिरादिभिः सार्धं युद्धवाद्यार्थं आनद्धेषु ।



नर्माङ्गगालिरुदकक्षिपयन्त्रयुक्तिर्

दण्डीप्रपातननिवर्तनकेलिरीतिः ।

कान्ताकृतिव्यतिकृतग्रहणं सखीनां

साहायकं युधि बभौ हरिहोरिकायाः । ।१,३०.२३ । ।

\[७१\] चिरतश्च कृष्णकेलिकलावकलनकेवलतया विकलितस्वस्वकेलिकलहप्रलापेषु रामश्रीदामसुदामादिकलापेषु तल्लीलातृष्णक्कृष्ण एव स्वप्रेयसीभिः सह सहसाहवनिभं विहरति स्म ।



\[७२\] प्रथमं तावदसावमूश्च परस्परं स्निग्धा व्यतिषज्य व्यतिबिद्धा बभूवुः, यतः



भ्रूकार्मुका नेत्रबाणा ये तेषां मारसंयति ।

अङ्गास्त्राणां हन्त किं स्यादपराद्धपृषत्कता । ।१,३०.२४ । ।

\[७३\] अथ पुनर्दण्डादण्डिदण्डनपूर्वकं बाहाबाहविबहलमेवायं हरिराहवमुवाह । तथा हि



दोरान्दोलनं अङ्गुलीपरिमलं केशग्रहं वेशनुत्

पाण्योश्चञ्चलतां तथा परपरं वाच्यां विचारात्परं ।

कुर्वंस्तत्परदारसैन्यं अविशत्कृष्णस्तथा स्वं यथा

कुत्रागादिति वेद न स्म जनता साप्यस्तु नापि स्वयं । ।१,३०.२५ । ।

\[७४\] ततश्च क्रमशः परपरातिक्रमपूर्वकं अपूर्वोत्साहवृतयोः सखीभिरावृतयोरसाधारणक्रीडारणजवयो राधामाधवयोरेव व्यतिषङ्गः प्रसङ्गमायातः
| तत्र च | यथायथं तत्कौतुकावकलनतः स्वस्वव्यापारं परित्यज्य रज्यमानचित्रतया चित्रायमाणा वरवर्णिन्यः सौवर्णवर्णाकारतया वृण्वाना मिथस्तद्वर्णयामासुः |



\[७६\] तथ हि गीतम्



पश्य पश्य सखि होरीयुद्धं ।

राधामाधवकृतं अनुरहसं सुचिरं भवदनुरुद्धं । ।ध्रु । ।

दण्डादण्डिगते परिखण्डिततरतमतो व्यतिरोधं ।

व्यतिषञ्जनं इह भाति तडिद्घनरुचिजयलसदुद्बोधं । ।

मस्तकवस्त्रस्खलनारम्भात्पिहिते तन्मुखयुगले ।

भ्रमरवरायितं एकेनास्मिन्नन्यस्मिन्बहु कमले । ।

भुजभुजगेन हरेर्बहुधारचि हृदि तस्याः फणलीला ।

चक्रवाकयुगगीर्णिरवाकलि यत्र मुहुः कृतिशीला । ।

अपि पुनरस्मिन्नवकलयत किल निरवनिरुहततिदेशं ।

अभिनवकनकलतापरिवलयिततरुणतमालकुलेशं । ।

तं युवतीकुलसाहायककृतबलराधावशबलिनं ।

रचयति नयति च निजविषये दिशि रभसरसादपि वलिनं । ।

नीतं तं नवपीतपटं मृगनाभिजलैरभिषिक्तं ।

तनुते सुतनूततिरिह वितनुप्रमदमदादतिरिक्तं । ।

सेयं राधा स्वयं इह मुरलीं यद्बत हरति सयत्नं ।

न तदद्भुतं इव यदहरदस्य प्रथमं हृन्मणिरत्नं । ।

अथ रामादिः सखिजनता तं पश्यन्ती विनिरुद्धं ।

सन्धिं अधित्सत विसृजन्ती ताः प्रति दूतं गुणशुद्धं । ।

रामः स यदा फाल्गुनपर्वणि देयं मेने दातुं ।

प्रतिभुवं आदायाथ तदा हरिराभिरमन्यत रातुं । ।

जाते सन्धावखिलेनापि च शंसति दिव्ये लोके ।

निजनिजकान्तामोहविरोहणगीतिः स स विलुलोके । ।इति । । । ।१,३०.२६ । ।

\[७७\] एवं स्थिते परस्परं चर्चरिकारचननिचायने विस्मायके जाते समाजद्वये च मिथः किंचिद्दूरं याते कस्मादप्यकस्मान्मूढधीः शङ्खचूडः समागतः । स तु विगीत एवेत्यलं अतितद्विस्तरेण ।



\[७८\] अथ समापनम्



शङ्खचूडं निहतवान्यन्मणिं दत्तवानपि ।

राधे कान्तस्तवायं तत्कृतवांस्त्वत्कृते द्वयं । ।१,३०.२७ । ।

इति श्रीश्रीगोपालचम्पूं अनु

निर्व्रीडहोरिकाविक्रीडनं नाम

त्रिंशं पूरणम्

| |३० | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(३१)**





***अथैकत्रिंशं पूरणम्***





**नानारागविचित्रचरित्रचित्रम्**





\[१\] अथ स्निग्धकण्ठः प्रभातकथां प्रथयामास\[२\] तदेवं प्रतिक्षणं एव परमप्रेमलक्षणलीलां फुल्लदुल्लासतः स गोकुलबन्धुर्दशमं संवत्सरं संवलते स्म ।

\[३\] स तु नृशंसः कंसः क्रमशः सर्वेषु निर्मितनिजगर्वेषु तर्हि निस्तर्हितेषु वैरशुद्धिं प्रति प्रतिगतबुद्धिः सर्वतः श्रेष्ठतया रक्षितावरिष्टकेशिनावाहूय संरभमाणतया सभयतया चाभिहितवान् । मयावज्ञया नातियोग्या एव तत्र विनियोग्याः कृताः । स तु दारक इति बुद्ध्या । किन्तु स्फुटं असौ सर्वेषां दारक एव जातः । ततः कौसीद्यखिद्यमानतया भवन्तावनुयुज्येते । किं इह युज्यत इति ।



\[४\] तावूचतुःदेव तदेतदेव प्रतीक्ष्य स्थिरतयाभीक्ष्णं वर्तावहे । साम्प्रतं तु साम्प्रतं आज्ञाप्यतां । अथवा किं आज्ञापनया । विनापि तां विनियुक्ता एव युक्तसेवकतया वयं इत्युत्थाय साभ्युत्थानप्रणामं प्रस्थितयोस्तयोः कंसः शशंस ।

\[५\] अरिष्टस्तावत्प्रतिष्ठतां । इष्टापत्तिविपत्तितस्तु केशी च तत्प्रतिवेशवेशी भविता । तदेतदवधाय तौ च गृहं आगत्य सातत्यत एव तदर्थं आजगृहतुः ।



\[६\] अथ कदाचिल्लोहितायमाने सायं मार्तण्डरश्मिमण्डले नाम्नारिष्टः सर्वदिविषदरिष्टः सर्वत्र च रंहसा जङ्घन्यमानः सर्वांश्चाघ्ना जेघ्नीयमानः श्रीमन्तं गोष्ठद्वारान्तं आजगाम ।



\[८\] यदा हि चित्रायुतपूर्णचन्द्रां पूर्णिमां अनु तुर्णितचेताः स्वसुखवर्धनगोवर्धनविलोकनकामनया श्रीरामकनिष्ठः किंचिद्दूरं प्रविष्ट आसीत् । ततश्च

भूकम्पक्रमणान्महीध्रचलनं तस्यागतेर्वारिभृद्

विक्षोभं नदनान्निशाचरवरं वैकृत्यभागाकृतेः । तद्रूपाद्रिविनिश्चयं ककुदि वार्मुग्वृन्दसङ्घट्टनादुन्नीय व्रजगप्रजा दिशि दिशि द्राक्कान्दिशीक्यं गताः । ।१,३१.१ । । किंचित्किंचिन्मूत्रणादापगानां

गूथत्यागाद्गण्डशैलावलीनां । सृष्टिं कर्ता पश्यतारिष्टनामा

देवारिष्टः पर्वतात्मा प्रतीतः । ।१,३१.२ । । वृषदम्भी ससंरम्भं रम्भणं यद्व्यधादसौ । तेनासीद्व्यक्तसन्दर्भः स्वयं गोगर्भपातिना । ।१,३१\_३ । । वप्रं यदापस्किरते स्म शृङ्गा

दिभिर्विकुर्वाणता वृषः सः । तदाखिलं गोकुलं आशु मृद्भिः

प्रच्छन्नं आसीद्वनमण्डलं च । ।१,३१.४ । । यत्र तत्र खुरं आदधाति

स क्ष्मापि तत्र वलते विदीर्णतां । नेत्रतुल्यविलतः समुच्छ्रितं

वारि रोदननिभं बिभर्ति च । ।१,३१.५ । । \[९\] तत्र लोकानां वचनं



जातु मातु गिरिरेष समन्ताद् उच्चलन्नपि तथाविधमूर्तेः । किं तु शृङ्गतलगं रवियुग्मं

हा व्यसिस्मयत गोकुललोकं । ।१,३१.६ । । इति ।

\[१०\] एवं उद्घ्नता गवां उद्घ्नान्निघ्नता च सर्वं वस्तु प्रस्तुभ्यता चारिष्टेन कृतादाक्रुष्टात्कष्टं अनुस्पृष्टवन्तस्ते गोष्ठनिष्ठा गोनरप्रकृष्टाः कृष्णाय मुहुर्विकृष्टवन्तः ।

\[११\] सूरतः स तु दूरतस्तेषां अवगतविक्रोशनलेशमात्रं कुत्राप्यकृतयात्र इव संमुखत एवावतस्थे । अवस्थाय च मा भैष्टेत्यभयं उद्दिष्टं विधाय क्रोधाविष्टस्तं अरिष्टं आजुहाव बलीवर्दक्रोधवर्धननर्दविशेषेण । तदिदं तु तं प्रति सम्प्रति सुकरार्दनस्त्वं असीति ज्ञापनाय ।



\[१२\] अथ चोवाच, यथा

सपालैः पशुभिर्मन्द त्रासितैः किं असत्तम । मयि शास्तरि दुष्टानां त्वद्विधानां दुरात्मनां । ।\[भ्P१०.३६.७\] इति ।

पुनश्च

पिण्डीशूर विदूरः सन्क्रूरतां त्वं किं ऋच्छसि । सामुद्रपूर इव मां कुम्भजातं प्रपूरयेति । ।१,३१.७ । ।\[१३\] तदिदं च तस्य गांमन्यस्य जिघांसया लोकानां गोत्वभ्रमापगमनया चोक्तवानिति गम्यते । किं च

आस्फोटनं कृतं अनेन तदा यदस्माद् आस्फोटनं समभवद्दनुजश्रुतीनां । कोऽ यं चकार स तु यद्वृसभस्तद्

उच्चैः कोपं च वर्षशिशुवन्नहि जाहसीति । ।१,३१.८ । । कृष्णः सख्युः स्कन्धदेशे स्वबाहुं

निक्षिप्यासावुद्धसन्नेव तस्थौ । येन क्रोधं वर्धयामास तस्य

प्रेयोवर्गाणां च सन्देहसर्गं । ।१,३१.९ । । वृषस्त्वसौ रज इव पुच्छमार्जनी परिभ्रमैर्घनगणलक्षं उत्क्षिपन् । क्षितिं क्षतां अथ खुरवज्रविज्वलत् खनित्रकैर्विदधदगाद्धरिं प्रति । ।१,३१\_१० । । स वज्रति स्म न परं आशु विद्रवं

प्रति द्विषत्प्रतिरुततीव्रतां प्रति । न केवलं हरिरिह हा समाययौ

सखापि यः परिकृततद्भुजांसकः । ।१,३१.११ । ।\[१४\] तादृशतया स्पष्टं अविप्रकृष्टे च तस्मिन्श्रीमान्कृष्णस्तु शृङ्गद्वयं एवाभिजग्राह, यथा

शृङ्गे ये पूर्वतां नीते जयाय वृषरक्षसा । स्वसन्दानाय ते सृष्टे कृष्णदोष्णोर्वशं गते । ।१,३१.१२ । ।

बाहुपाशसिततीव्रशृङ्गकः

स स्फुटं प्रतिमुखं सरन्नपि । प्रत्यगष्टादश च क्रमान्बलाद्दित्यपत्यरिपुणापयापितः । ।१,३१.१३ । । अयं उद्धुतस्तदिह नास्ति भारता

न फलं विनोदनकलाविनोदतः । इति माधवः स्फुटं अरिष्टं उत्क्षिपन्

नतिरीढया बत विवृत्तिं आटिटत् । ।१,३१.१४ । । व्यवर्तत हरिक्षिप्तः परं नोक्षासुरः क्षितौ । हासावेशवशे क्षिप्तः स्वर्गेऽ पि स्वर्गिणां गणः । ।१,३१\_१५ । । पपात पुच्छं भुवि शृङ्गयोर्बलाच्

छृङ्गे तु पुच्छस्य निपेततुर्भुवि । पृष्ठाङ्घ्रि चैवं वृषरक्षसस्तदा

युक्तं तदस्मिन्विपरीतकारिणि । ।१,३१.१६ । । तज्जा लज्जाप्युत्थिता तस्य सोऽ पि

प्रत्युत्तस्थावभ्ययुङ्क्तापि भूयः । कृष्णस्त्वेनं पातयन्वामशृङ्गे णोत्कृत्तेनामुष्य वक्त्रं चुकुट्ट । ।१,३१.१७ । ।\[१४\] शृङ्गोत्पाटणं घटयंस्त्विदं आचष्ट

अभद्रस्यापि भवतो भद्राकृतिविधसरिणः । विषाणमुण्डनाद्भद्राकृतिरेव प्रशस्यते । ।१,३१.१८ । । अथार्द्रवसनं यथा परिनिपीडयन्जीवनं

विकर्षति जनस्तथा तं अकरोदरिष्टं हरिः । मलानि च यदाकिरच्छमलमूत्ररक्तादिकान्य्

अस्यौ परमशुद्धतां अपि जगाम कैवल्यतः । ।१,३१.१९ । । लयं परमं आगतस्तदपि यत्पदं नैरृतं

ययावयं इति स्मृतं मुनिभिरेतदुच्चै रुषा । प्रसूनं अथ यन्मुदा ववृषुरादितेयास्तदप्य्

अमित्रविलयाद्भवेदुचितं ईदृशात्किं पुनः । ।१,३१.२० । ।

\[१५\] अत्र च श्रीगोकुलप्राणाभिप्रायं अभिप्रयद्भिस्तदेव चानुवदद्भिर्दिविषद्भिरुपहसितम्

वत्सं लघुं दैत्यतयावगच्छन्

जघान बालेऽ प्यहं उक्ष दैत्य । प्रौढः कथं त्वां अतिभीष्मवर्ष्म प्रष्ठं न जानानि न घातयानीति । ।१,३१.२१ । ।

\[१६\] अत्र गोकुलजनस्य गोकुलजीवनस्य च भावं आविशन्नेव श्रीशुकदेवस्तदिदं वदति स्म

एवं कुकुद्मिनं हत्वा

स्तूयमानं स्वजातिभिः । विवेश गोष्ठं सबलो

गोपीनां नयनोत्सवः । ।\[भ्P१०.३६.१५\] इति ।



आयाते व्रजं अच्युते रिपुजयस्वस्तिप्रशस्तीडिते

सर्वेऽ प्युन्मदतां गता बहुविधं संवादं उन्निर्ममुः । किं तु द्राक्पितरावमुष्य वदनं तद्वीक्ष्यमाणावमू

स्वैर्बाष्पाम्बुभिराप्लुतं ममृजतुर्विक्रुश्य मूकाविव । ।१,३१.२२ । । \[१७\] अथ समापनम्

अयं स स्तवभाक्सूनुस्तव गोपनराधिप । पूषितास्त्रिदशा येन मूषितास्त्रिदशारयः । ।१,३१.२३ । ।

\[१८\] अथ रात्रिकथायां अपि स्निग्धकण्ठ एवाभिदधे\[१९\] एवं होरिकाप्रान्तकान्तक्रीडान्तरानुसारेणाभिरवीरसरसिजाक्षीणां अक्षीणानङ्गानां वृत्तकृष्णसङ्गानां बहुधा निवृत्तं रात्रिवृत्तं स्वयं एव सखीभिरनुसन्धीयतां ।



\[२०\] वासरावसरश्चायं मदुक्तिनिदिग्धदिग्दर्शनतः परामर्शं आनीयतां । यथा चाह श्रीपराशरः

स तथा सह गोपीभी रराम मधुसूदनः । यथाब्दकोटिप्रतिमः क्षणस्तेन विनाभवत् । ।\[VइP५.१३.५७\]

यथा च श्रीशुकः

गोप्यः कृष्णे वनं याते तं अनुद्रुतचेतसः । कृष्णलीलाः प्रगायन्त्यो निन्युर्दुःखेन वासरान् । ।\[भ्P१०.३५.१\] इति ।



\[२२\] तथा हियदा खल्वहरहः क्षयं आसाद्य वाद्यगीतनृत्यं विवृत्य सहचरसङ्गिनीभिः शृङ्गिणीभिः सह स हरिर्व्रजजनस्नेहधनः स्ववेश्म प्रविशति तदा विगतपरिमाणा विमानानुचारिणः सर्व एव समं उपर्युपरिचरिणः सह गणेन कणेहत्य स्पष्टं द्रष्टुं इच्छन्तस्तदभावलब्धकदनाः सदनान्तपर्यन्तं आयान्ति । कृतवेश्मप्रवेशे तु तस्मिन्विस्मयस्थगिततया सलालसतया च तत्र तत्र चित्रायमाणा रात्रिं गमयन्ति स्म ।



\[२३\] शरणान्तरात्पुनर्यावन्निःसरति स एष शरणागतायागतानुसरणः । तदेवं यदा निःसरति निःसृत्य च गोपगोगणसञ्चरणाय वेणुं रणयति । तदातनं चरितं गोचरतां अतिचरदपि निजभावप्रभावसम्पदा चक्षुषीव रचितं विधाय श्रीमदाभीरभीरुभिरभिगीतम्, यथा



अवधारय सखि तव सखिवृत्तं । विरहिजनानां जनयति हृदयं विदयतया बत कृत्तं ।

\[ध्रुवं इदं परपरत्रापि ।\]

वामभुजाकृतवामकपोलकं उल्ललचिल्लिभासं । सुकुमाराङ्गुलिविलसितं उज्ज्वलवेणुमुखं मृदुहासं । ।रागकलाकुलिताखिलभूचरगानकलैरनुविद्धं । व्य्ॐअगयानजनीजनमोहनं अनुगमिताखिलसिद्धं । ।१,३१.२४ । । \[२४\] ततश्च मुहुरपि तावन्मात्रे तासां गानपात्रे सति वनव्रजयोर्मध्यं अध्यास्य हर्षं तर्षं च धास्यन्वंशं शंसयति स्म । \[२५\] तत्र च ताभिर्गीतं, यथा

चित्रं लक्ष्मीरेखासौ हृदि चपला न भवति चपला । मणिं अम्बरमणिं अनु तारावलिरपि सा राजाति तरला । ।यस्य स चायं वेणुकलामृतवर्षी कलयति गव्यां
| सतृणकदशनां उन्नतकर्णामत्रां अर्थिषु भव्यां | |१,३१.२५ | |\[२५\] ततश्चातुच्छपिच्छगुलुच्छपुष्पगुच्छधातुच्छविभिर्मल्लपरिच्छदं गच्छति स्म श्रीगोपिकानां प्रच्छन्नरमणः |



\[२७\] तं गत्वा च सत्वरप्रथमपयःपायनाय गङ्गायमुनादिनाम्ना गाः सुविकस्वरसरसिजं सरः प्रति क्रमाद्वेणुगानतः समाकारयति तस्मिन्व्रजरमानाथे बुद्धनिजाकारण इव रुद्धप्रवाहप्रसरतयास्थिरतां उत्कलिकां अप्यनुसरति । विदूरचरसरिद्विसरे च पुनरासां गीतं, यथा

चन्द्रकधातुदलस्तवकादिककृतमल्लोत्तमवेशं । आकारयति स गाः सरिदाली लभते तत्र विशेषं । ।कमितभङ्गभुजा किल तत्पदरज आशुगततिनीतं । लघु सुकृतास्माद्दृगिव स्पृहयति विदती स्वं अनभिनीतं । ।१,३१.२६ । ।\[२८\] अथ तदा तदाहूतिकृतां आनन्दविभूतिं आरभ्य तच्चरितं उपलभ्य कदाचिद्व्रजधरित्रीशित्रीसदसि गतभिः काभिश्चन ताभिरुत्कण्ठया सुष्ठु प्रतुष्टुषमाणाभिरपि निजभावं पिधाय भावान्तरसाधारण्यं विधाय तदिदं वर्णनं तन्निर्वर्णनं इवासीत् ।

\[२९\] तत्र गानान्तरं, यथा

आदिपुरुष इव वैभवशाली । अनुचरवर्णितवीर्यसमुन्नतिरयं उदयति वनमाली । ।ध्रु । । स गवाकारणमुरलीकलं अनु तनुते यत्र वनं च । तद्रूपान्तर्यामिस्फुरणजभावान्कलयति पञ्च । ।पुष्पहसितमधुबष्पनवाङ्कुरपुलकततीरनुयातं । एजन्नमदपि शाखाततिभिर्यत्किल कलयति शातं । ।१,३१.२७ । ।\[३०\] तदेवं अनिङ्गानां अपीङ्गानां इव शश्वदिङ्गव्यङ्गं विहितवान् ।



\[३१\] अथ समासन्ने विनोदेनाह्नायवन्मध्याह्ने क्वचिन्महासरसि सरसिजसौरभसरसेन घनरसेन स्नानलीलां अभिनिविश्य केवलतिलकवनमालावलितवेशभङ्गिसङ्गितापूर्वकं अपूर्वे तस्मिन्नेकान्ते कुसुमितवनान्ते कान्ते महाशैलप्रान्ते पल्लवलसदुरुतरतरुतलविलसितशिलायां उपविश्य विराजन्नुस्रावारचारं प्रति भूरिदूरीभावं इतेषु मित्रेषु निजसौरभरभससमुदितमधुरमधुकरनिकरगानकृतावधानस्तद्धूङ्कारकारणस्वरसारं अनु कुतुककृतानुसन्धानस्तदनुसारिवेणुचारिरणितेन सुरचितसारसादिरसाधानः सोऽ यं रमते स्म ।



\[३२\] तच्च, यथा

रम्यतिलकनवतुलसीदलभववनमालातिविकासी । निजसौरभवशमधुपगीतं अनुगायति वेणुविलासी । ।अथ सारसयुतहंसायुतततिरलं अनुगम्य परीता । परितो न्यविशत तां आविशती रुतिं इह या हरिगीता । ।१,३१.२८ । ।\[३३\] ततश्च ततस्ततः समागते साग्रजे समग्रे सखिवर्गे तदानीन्तनबर्हिप्रबर्हबर्हादिनानावन्यनेपथ्यप्रथ्यमानशोभलोभनीयरूपवरीयस्तया प्रशस्तस्रजीयस्तया च विस्तृतशातस्य तस्य गोचारणचरितं प्रचारणीयं ।



\[३४\] तथा हिक्वचिदपि क्षितिभृति वृक्षशून्यक्षितिगतपुण्यतृणं धेनुषु चरन्तीषु वह्नीयमानमाध्याह्निकललाटंतपतपनतापापनोदाय वेणुं वादितवान् । यत्र बलाहकास्तत्प्रतिमल्लनिभमल्लाररागबलादाहृतास्तेषां शीतलतावलनाय बभूवुः ।



\[३५\] यच्च वाद्यं उद्भवत्पुरुगुरुगरिमगिरिद्रोणीः प्रतिधवन्यत्तत्परम्परया च सर्वं अपि तथ रणयत्त्रिलोकीलोकं अपि तत्कौतुकालोकनायाकर्षति स्म ।



\[३६\] तथ च सति तत्तदनुभूय भूयश्च ताभिरिदं तस्यां एव सभायां वर्णितम्

धृतवनमाल्यवतंसलसद्वनवेशततिर्बलसङ्गी । गिरितटं अनु गोचारणकारणवेणुविनोदनरङ्गी । ।विश्वं भ्रमयति कर्षति वर्षति मुदं अपि घनगणहारी । सान्द्रच्छायां अनु शीतलतनुरनु सखिसुखसंचारी । ।कुसुमं वर्षन्निजरुचिवितरणसौहृदं एनं उपास्ते । अम्बुधरः स्फुटं उपगन्ता न च किं तु छत्रं इवास्ते । ।१,३१.२९ । ।\[३७\] ततश्च तत्रातिघने घनच्छाये विहारं विच्छायति स्म ।



\[३८\] तदेतच्च व्रजराजजायासमाजं अनु साधारणसम्प्रधारणतया ताभिर्वर्णितम्, यथा

स्वसुतं कलयत केलिकलाबुधं आत्मोपक्रमवेणुं । विधिशिवमोहनविविधस्वरमयरागनिवर्तितधेनुं । ।१,३१.३० । । इति ।

\[३९\] तदनन्तरं च प्रायशः काश्चिद्व्रजदेवीर्व्रजादह्नि चापह्नुत्य्व्याजं व्यज्य वा तदागमनवर्त्मनि तदनुवर्तनाय वर्तमानास्तं पश्यन्तीः पुनरपश्यन्तीरिव दूरात्परिहरन्तीरित्थं काश्चिद्दूतिकाः परिहसन्ति

मदान्धे राजते पिञ्छी न सपिञ्छी पुरस्तव । वेणुध्वानी जगत्प्राणः स जगत्प्राण एष नेति । ।१,३१.३१ । ।\[४०\] श्रीकृष्णं च छलेन विज्ञापयन्ति, यथा

ज्योत्स्नां तनोति ललितां दधते विचित्रां

शाखां दधाति निखिलं जयतीतिभाङ्ग्या । चन्द्रावलीं च ललितां च विशाखिकां च

राधां च ताः सखिसदस्यपि सूचयन्ति । ।१,३१.३२ । ।\[४१\] तत्र काश्चिद्देवपूजाव्व्याजेन दुष्प्रापपुष्पादिकं अवचिन्वाना बहलकलहमूलतां प्रयान्ति ।



\[४२\] काश्चित्तु नव्यभव्यगव्यादिकं तदर्थं एवानयन्ति तथापि नात्मना तस्मिन्नर्पयन्ति । तत एव कृत्रिमदानचत्वरदेशं अपदेशं अवरुध्य वर्त्म विनिरुध्य पृच्छन्तं तं प्रति क्रयविक्रयिकरीत्यान्यथा ख्यापयन्ति । दिव्यादपि दिव्यं एतद्विज्ञाय यज्ञपत्नीरनु कृतयत्नासु क्रयिकतां आश्रयमाणासु यज्ञभुक्पतिव्रतासु सत्याकृतिकृतिनीवाकपरीपाकं आकलय्य कृत्स्नं वस्नं च संकलय्य विक्रेतव्यं इति ।



\[४३\] तत्र पुष्पावचये प्रणयिना सह वाकोवाक्यम्, यथा

का यूयं वनदेवताः कुरुथ किं पुष्पाणि संचिन्महे

किं निर्मास्यथ देवतार्चनं अतो यूयं कथं देवताः । तच्च क्रीडनं एव नः स्फुटं अभूदस्माभिरीदृग्विधैर्

ऐकात्म्यं व इति प्रसह्य विहरन्हारी हरिः पातु वः । ।१,३१.३३ । ।\[४४\] कदाचिच्च

का यूयं वनदेवताः कुरुथ किं पुष्पाणि गृह्णीमहे

राज्यं नस्त्रिदशैर्विहापितं इदं देव्यो वनस्यात्र काः । अस्मज्जातिभिरर्पितं यदि तदाप्यस्माकं उच्चैः स्थितिः

स्यादेवं सविवादं अङ्गजरणः कृष्णस्य ताभिर्बभौ । ।१,३१.३४ । । \[४५\] कदाचिच्च कस्याश्चिद्दूत्या सह कृष्णस्य वाकोवाक्यम्



इयं का स्त्री स्त्रीत्वं भवति कथं ईषत्पदं इदं

किं अस्थाने सिद्धं तव वचनं अस्थानकं इदं । न काकोरुद्भूतं भवति तदहो काकूरिह का

तदेवं दूतीवाग्जयति हरिणाक्ष्या हरिं अनु । ।१,३१.३५ । । \[४६\] अथ गव्यविक्रयव्याजतः क्रीडाविवादो, यथ

का यूयं किल गव्यविक्रयिकिका लक्ष्मीं अतीत्य स्थितिं

प्राप्तानां न तदस्ति सम्भवपदं युष्माकं आसां क्वचित् । मूल्यं तां अतिपत्य तस्य विदितं तस्मान्न तद्दूषणं

दानं तर्हि ममापि तद्वदं इदं दत्ताथ घट्टेशितुः । ।१,३१.३६ । । \[४७\] अथ सखीन्प्रति श्रीकृष्णस्यादेशः

गृह्णीध्वं पूर्वं आसां फलं अतुलबलाद्घट्टचर्याविघट्टं

कर्त्रीणां तस्य चास्ते वितनुत परितो रोदनं बोधनं च । बुध्येरन्यद्यमूर्न स्फुटतरं अटवीकारया धारयिष्याम्य्

एताः किं वा हरिष्ये स्वयं अथ पिहिताः सम्यगन्विष्य नीवीः । ।१,३१.३७ । ।\[४८\] तदेवं उदित्वा मुदित्वा च तत्तदाचरितवति तस्मिन्कथंचिद्गृहं आगत्य गत्यन्तरेण सखीषु तत्प्रख्यापयन्तीभिरिदं अपि गीतम्

तं शृणु सद्विधमोहनकरणं । ध्वजवज्राङ्कुशलपदार्पणभूरुहपुनरङ्कुरणं । ।ध्रुवम् । । गजगति विहरति गायति नृत्यति वादयते च स वंशं । अस्मत्पद्धतिं आवृणुतेऽ पि च नाथति घट्टगं अंशं । ।१,३१.३८ । ।\[४९\] तदेवं नौकया रमणं अप्यवगमनीयं ।



\[५०\] यदा हि क्वचिदमूश्चमूरुदृशस्तदीयसौन्दर्यसारावलोकनकुतुकिदृशः समूहव्यूहं आचर्य विहारचर्यया तं उपसद्य च परिहासतः परतश्चरणचर्यां आचरन्ति । तदा चतुराननविमोहनः स च खलु सहचरसहस्रविस्रम्भमहकरः सहचरतया सर्वतः पर्वतनिर्झरानेकीभावेनावर्ज्य स्फुटं अर्ज्यमानसुखतया मध्ये तासां वामतायुजां मोहनाय कूलमुद्रुजां दुर्ध्यानकारणां दुर्निवारणां सरिद्वरां प्रवर्तयति । प्रवर्त्य च पुरुषद्वयद्वयसीयं इति व्यवसीयमानतया तस्यां नाव्यतया भाव्यायां बहुलपलाशदलमयीं महातरणिं सरणिं अनु सखिभिरखिलमणिः प्रणीय कर्णधारायमाणस्ताभिर्

आतरवितरविस्तारादिकातराभिः प्रणयमयनयतया प्रणीतकलहं बहुलविलासं निचुलितालङ्कारकलनाय कलयति ।

\[५०\] तदपि गीतं, यथा

सरितं नावं रचयति च द्रुतमस्माकं पथि तस्यां । आरोहयते पारयितुं नः स्पृशति मिषादपि यस्यां । ।१,३१.३९ । । \[५०\] ताभिरेवात्र श्लोकितं, यथा



आरोहाय विधाय संस्तरमिलत्पर्यक्स्तवं तद्वचः साहाय्यं विरचय्य नः सखि नदीमध्यं यदा जग्मिवान् । वृण्वन्दुर्वितरं तदातरपणं विष्कभ्य नौकां न कां चक्रे वक्रकलाकलापकलनां चक्राङ्कपाणिः स तु । ।१,३१.४० । ।\[५३\] तदेवं साक्षात्कृतमनोरथततिः समभीप्सितगृहगतिः सखिभिश्चरितजल्पः पुनः स्नानादिरचिताकल्पस्तत्रैव च कुत्रचन तटिनीतटे कदापि यमुनानिकटे पयःपायनाय संकटितां गोघटां घटयन्क्रमशश्च गणनया गणशः प्रकटयंस्तन्मननचरितार्थतया जगौ
।



\[५४\] तच्च ताभिरनुपठितं, यथा

मणिमालाकृतगोगणगणनापूरणं अनु सानन्दं । प्रणयितरांसगभुजं उद्गानहृतहरिणीकं अमन्दं । ।कृष्णं कलयत मोहनमन्त्रगं एणीं एणीनयनां । न यदि तदा कथं उभयव्यक्तिं वीक्षे तदपृथगयनां । ।१,३१.४१ । । इति ।

\[५५\] ततश्चेतस्ततः सखिभिरखिलैः प्रणीतानीतामन्दमकरन्दसुन्दरकुन्ददामभिर्मुकुन्दः कृतालङ्कृतिर्यथा निजहार
। श्रेणीकृतगोसमाहृतिर्यथा चाससार । तथा वर्णितं । किन्तु तद्विलम्बतः कातर्यपर्याकुलायाः श्रीव्रजेश्वर्याः सभागततया स्वभावगोपनया । तथा हि

आगतं इव हरिं अचिरं । कलयत सुहृदां दयया यदसौ नगं अपि दध्रे सुचिरं । ।ध्रुवम् । । कुन्दस्रगवितकौतुकवेशं गोगोपैर्विहरन्तं । मृदुमृदुमरुदनुवीजितं अनु लवं अखिलमनांसि हरन्तं । ।सुरवन्दिभिरभिवन्दितं अवहिततत्कृतनर्तनवाद्यं । मुनिसमुदयनुतिगुणितं गुणितानिपुणं जगदभिवाद्यं
। ।अथ गोधनगणं अनु समं अनुगैस्तद्वर्णितगरिमाणं । श्रमकान्तिभिरपि सुखकारिणं इतवेणुकलावरिमाणं । ।खुररेणुप्लुतमाल्यमनोहरं ईषद्घूर्णितनयनं
| एतं पश्यत निजजनमानदं ईप्सितगव्यानयनं | |कुण्डललक्ष्मीभृतपाण्डुद्युतिगण्डं गजपतिखेलं | क्षणदापतिवत्प्रमुदितं उदितं प्रागधिसन्ध्यावेलं | |१,३१.४२ | | इति |

\[५६\] अथ वैष्णवं वाराहं अपि पुराणं अनुसृत्य गत्यन्तरं प्रत्याययिष्यामः ।



\[५७\] एवं समयनसमयानवलोकतः समयाकरणाय तद्वर्णनावगाहरोचनासु कर्णजाहविलोचनासु चेतसि रचिततदीयशोचनः श्रीकमललोचनः समागम्य यथायथं अवितथरम्यसुखधारया सर्वं सुखाकुर्वन्नपि तासां विरहदहनज्वालाविशेषावशेषसन्तप्तभङ्गुरापाङ्गपात्रसपत्रकृतस्तदपसारणाय मुरलीकलीकलया गोधनालयगोवर्धनाचलयोरन्तराले ता एवानन्यगतितया संकलय्य निर्वृतिं परिकलय्य च वसन्तसन्ततरासाय युक्तिमुक्तिविषयां संवलय्य तासां आशासानानां आशां ददमानः स्वव्रजतः प्रगर्जदरिष्टकृतारिष्टकष्टतः प्रकटं आक्रुष्टं

श्रुतवान् । श्रुतमात्रे च तत्र निजनिजवर्त्मना ताभिः सह सहसा व्रजं आवव्राज । तदनन्तरं तु वृत्तं पूर्वं एव वृत्तं अस्ति । तत्रेमां गाथां प्रथयन्ति

गतस्य रासविक्रीडां आगतस्य वृषासुरं । देवैर्न दृष्टः कृष्णस्य सम्भ्रमः किं उत श्रमः । ।१,३१.४३ । । \[५८\] यदा खलु रिष्टः सोऽ यं अरिष्टस्तदापि तदरिणा हरिणा निजाविष्टता नापकृष्ता । वीर्यस्य बहुविकीर्यमाणतां अवाप्तास्य पर्याप्तविषयतां सोऽ यं अनासीदन्दितिसूनुरासीदिति ।

\[५९\] अनपकृष्टायां च तस्यां सरङ्गभूतागस्तत्सङ्गमतः सागस्क इव पार्ष्णिप्रहाराल्लम्भितविदरतया विभागं आगमितः । य एव विभागस्तीर्थतां समर्थयन्निखिलपुरुषार्थं प्रत्यव्यर्थतां आससाद ।



\[६०\] यत्र च श्रीहरिरियं स्वयं अखिलैः सखिभिर्मज्जन्सज्जनानां आचारं प्रचारयामास । पातालान्महातीर्थं इदं समुत्थितं इतीत्थं व्यज्य निमज्ज्य समुन्मज्ज्य बहु विसर्ज्य च सर्वव्रजजनतया जनितशर्मा गीतिरिपुविजयकर्मा व्रजं एवावव्राज ।

\[६१\] आव्रज्य च श्रीव्रजराजादीन्प्रणयविनयाभ्यां सुसभाज्य विश्रमणव्याजतः शय्यागृहं आसज्य सङ्केतितवेणुसंक्वणितेन परमानुरागसागरः सर्वतः श्रेयसीरमूः प्रेयसीः पूर्वकृतव्रजव्रजबाह्यविभागमय्यां मह्यां संकलय्य केनाप्यवयज्यतया पुनरपि रासायासादितवान् । तत्र च

राधयास्वादिता यासीन्माधुरी माधवाधरे । सैवानुभूता मुरलीकलीखुरलिकां अनु
। ।१,३१.४४ । ।तत्रैव च

अभिसारे चलचेला व्रजतन्वीनां तती रुरुचे । अपि किं विजयपताका दधिरेऽ नङ्गस्य सङ्गतिः । ।१,३१.४५ । ।

\[६२\] यत्र च पथि प्रथमलब्धनिर्गमया परमरमया निखिलकलिताराधया राधया समं एकान्ततः कान्तस्य नर्म महदेव शर्म पुपोष ।



\[६३\] यदा हि चिन्तासन्तापतान्तस्वान्ता सा कान्ता तादृशविपत्तिं उत्तीर्णं तं कान्तं रहः संहितवती तदा लज्जामर्यादां अप्यसज्जन्ती परिष्वज्य व्यज्यमानस्तम्भमुखसात्त्विकसम्भवा चिरं विचाररहिततां आचरति स्म
।



\[६४\] स च तथैव तां अनुचरति स्म ।

\[६५\] ततश्च सखीभिः कथंचन सान्त्वितयोः कान्तयोः कान्तस्तु स्वनिर्मितं तत्कुण्डं तासां दृष्टिकिर्मीरितं निर्मिमाणः सनर्म कान्तां व्याजहार ।

\[६६\] पश्य पश्य मम कमलाकरोऽ यं सागर इव गिरिराजं आसज्य कमलोद्भवं भावयिता । सुधाकर इवैकदेशस्थित्यापि निजरुचिभिः कुमुदवनं विकासयिता । दम्भोलिपाणिरिव सदम्भोलितया विलासी । अम्भोजजनिरिव भुवनविसर्जनेन प्रभासी
। त्रिपुरजिष्णुरिव सहसागरमानशमनः । श्रीमान्विष्णुरिव परमहंसचक्राश्रयताकमनः । श्रीराम इव रोहिणीसुखसंचारी । किं बहुना, श्रीरामानुज इव च शिष्टकष्टप्रदपापारिष्टहारी । तदेतन्मया खलु कृतसुकृतप्रसरं सर इदं अचिरं विरचय्य चरितार्थता लब्धा । भवत्या तु नेदृशनैपुण्यं पुण्यं कृतं इति गुण्यनुगुणता कथं आप्स्यते ?

\[६७\] अथ तस्याः सवयसस्त्विदं परिहसन्ति स्म\[६८\] न वयं वृषघ्नतानिघ्नतया विघ्नं आप्ताः । येन प्रायश्चित्तत इव लोकस्य प्रायश्चित्तं आराधयामः ।

\[६९\] कृष्णः सहासं आह स्मन खल्वसौ वृषः । किं तु वृषविरोधी वृषतामिषवानसुरः । तस्मात्तत्पक्षपातितया भवतीनां एव वृषघ्नता पर्यवस्यतीति भवतीनां एव निष्कृतिः कृतिर्विषयतां अर्हति ।



\[७०\] तत्र च प्रजाकृतं राजनीति राजनीतिन्यायेन भवदीयराजायमानायां अस्यां एव सा जायमाना स्यादित्यसावेव तत्र प्रधानतयावधीयते ।

\[७१\] सख्य ऊचुःभवतु, तथापि यथाकथं अपि भवत्प्रसङ्गत एव सङ्गतः खल्वयं दोष इति तन्मोषकृते भवत्कृतं एवानुकर्तव्यं ।



\[७२\] या खलु भवन्मङ्गलतः सरसीभूतायाः सवयसः सरसी भविता सा पुनरमरतरङ्गिनीव कृष्णाङ्गरागविलासिनी । अमृतनिधिप्रियावलिरिव बहुलताराङ्गताभासिनी । सूत्रामगृहनेत्रीवोपेन्द्रदेवरतामोदातिरेकिणी । सावित्रीमुखविचित्रश्रुतिरिव नालीकिनी । उमामूर्तिरिव गिरिराजादुद्भवधात्री । मामूर्तिरिव हरिहृदि विलासपात्री । रामशक्तिरिव गाम्भीर्यतः प्रलम्बमानमदमज्जनी । किं बहुना, राधेव राधान्तिकपूर्णविधोर्वशतासज्जनीति ।



\[७३\] अथ सतृष्णः श्रीकृष्णस्तु राधाचिबुकं करेणादरेण दराप्युन्नम्य स्मितरम्यं इदं आह स्म

तद्वक्त्रं यदि को विधुः स्मितकला सा चेत्प्रभा निष्प्रभास्

ते दम्भा यदि भानि धिग्यदि च ते नेत्रे चकोरैरलं । इत्थं सर्वजनादसौ सहगणं स्वं प्रत्यवज्ञावचस्

त्वत्प्राशस्त्यमयं निशम्य हृदये राधे मुहुर्म्लायति । ।१,३१.४६ । ।\[७४\] अथ पुरतश्चलित्वा क्रमतः सर्वपथीनाभिः सर्वाध्वनीनाभिः सर्वाङ्गीनकम्प्राभिः सर्वाभिर्मिलित्वा विधुविधूततमसि यमिन्यां सपर्वतः पर्वतराजं अनु ऋतुराजविराजमानकाननगतं सर्वतोऽ प्यधिकविलासविततं रासं उल्लासयामास ।



\[७५\] तत्र देवीनां वाणी

इयं विद्युदिदं शक्रधनुः सोऽ यं नवाम्बुदः ।

शश्वद्घनरसं वषन्नमूः कर्षति चातकीः । ।१,३१.४७ । ।



\[७६\] तत्र वयःसौभाग्यं, यथा

कान्तिः कान्तिसमूहजातघनजिल्लावण्यं ईदृग्घन

प्रोद्यन्मौक्तिकजेतृरूपवरिमा विश्वादिकृन्मोहनः ।

एवं चेदजितस्य सार्वदिकता कैशोरके वा तदा

पूर्णे कः कवितां इयान्नवनवास्तत्रापि यत्र श्रियः । ।१,३१.४८ । ।



\[७७\] यथा च पुरस्त्रीजनोदितं अनुमोदितं श्रीबादरायणिना

गोप्यस्तपः किं अचरन्यदमुष्य रूपं

लावण्यसारं असमोर्ध्वं अनन्यसिद्धं ।

दृग्भिः पिबन्त्यनुसवाभिनवं दुरापम्

एकान्तधाम यशसः श्रिय ऐश्वरस्य । ।\[भ्P१०.४४.१४\] इति ।



कान्तीनां मथनाद्भवन्तु जलदाः केचित्कदाचित्क्वचित्

तेऽ प्युच्चैर्विलसन्ति तर्हि तडितः क्रिडन्ति चेत्तादृशाः ।

इत्थं कृष्णघने तडित्तुलनया ता वर्णयन्श्रीशुकस्

तासां अव्यभिचारिशोभयितृतां व्यानञ्ज पश्य स्फुटं । ।१,३१.४९ । ।



\[७८\] तथा च तेन तद्वर्णनम्

पादन्यासैर्भुजविधुतिभिः सस्मितैर्भ्रूविलासैर्

भज्यन्मध्यैश्चलकुचपटैः कुण्डलैर्गण्डलोलैः ।

स्विद्यन्मुख्यः कवररसनाग्रन्थयः कृष्णवध्वो

गायन्त्यस्तं तडित इव ता मेघचक्रे विरेजुः । ।\[भ्P१०.३३.७\] इति ।

\[७९\] तत्र च सम्प्रति, यथा



। ।१,३१.५० । । ंईऽSईण्ङ्!



प्रतिक्षणं अमी गुणा हरिरमासु वृद्धिं गता

दिनं दिनं इति ब्रुवे किं इह सर्वदैवं स्थिते ।

नवे वयसि किंतरां इह च तत्र वा किंतमाम्

अरिष्टशमनान्तनिश्यजनि यत्र सा चर्चरी । ।१,३१.५१ । ।



\[८०\] रासोत्सवोऽ यं अपि, यथा

यदा पूर्वं वृत्तः शरदं अनु रासः किल तदा

बभूवाद्यारम्भद्दिविजं अपि वाद्यादिसचिवं । यदान्ये तत्पश्चाद्व्यरचिषत ते तर्ह्यखिलजिन् महासङ्गीतार्हं व्यरचि हरिराधादिभिरदः । ।५१ । ।



उपर्युडगणः क्षितौ सुरभिचित्रपुष्पावलिस्तथा तदनु चन्द्रिका विविधरत्नलक्ष्मीरिह ।

स तत्र शशलाञ्छनी विमलवक्त्रसङ्घा इतस्तदेवं उभयोः स्थितिर्गगनरासरङ्गश्रियोः । ।१,३१.५२ । ।



दिव्याः काननवीथयः क्षितिधनं गोवर्धनक्षौणिभृन्नानारत्नविलासिरासवलयं शुभ्रांशुशुभ्रा निशा ।

लक्ष्मीवन्दितलक्ष्मयोषिदुपमाचारूपमापुंलसल् लास्यं राधिकयाधिकं निखिलकं तत्केन किं वर्ण्यतां । ।१,३१\_५३ । ।



यतः

ज्योत्स्नी स दिद्युते सेव स रङ्गः स्वतुलाधृतः ।

सुदृशोऽ मूरमूदृश्यः कृष्णः स्वोपम एव सः । ।१,३१.५४ । ।

सौन्दर्यं इव साद्गुण्यं सर्वोर्ध्वं यत्र दीव्यति ।

साद्गुण्यं इव सौन्दर्यं राधिका साखिलाधिका । ।१,३१.५५ । ।



\[८१\] स एष एव महारासरसः किंचिदागमकृता चावगमितः ।

वसन्तकुसुमामोदसुरभीकृतदिङ्मुखे ।

गोवर्धनगिरौ रम्ये स्थितं रासरसोत्सुकं । ।१,३१.५६ । । इति ।



\[८२\] अथ तद्वसन्तरासविलासरजन्याः प्रातरेव सखीभिरगण्याभिः कृताराधया तदीयसाहायकसंबाधया श्रीराधया स्वकरकमलकलिते ललिते सर्वसुखं वलयितुं उल्लले तस्मिन्पल्लले तयोः कान्तयोरलं एव सुखपरिमलः समुल्ललास । तथा हि

कदाचित्कुण्डस्याम्भसि विहरते कर्ह्यपि बहिः

कदाप्यन्तःकुञ्जे क्वचनसमये रासवलये ।

समं राधादेव्या हरिरखिलसख्यालिसुखदः

पुरा तत्तन्नित्यं स्मरयति मनो नः स्वं अभितः । ।१,३१.५७ । ।

\[८३\] किं बहुना ? तत्रेयं अपि पुराणानां गाथा

यथा राधा प्रिया विष्णोस्तस्याः कुण्डं प्रियं तथा ।

सर्वगोपीषु सैवैका विष्णोरत्यन्तवल्लभा । ।इति ।



\[८४\] पुनः स्मृतिं अभिनीय समापनं पद्यं निजगाद



अन्योऽ न्यं मिलनस्पृहामिलनं अप्यस्याहतिर्दानवाद्यस्मात्तद्धितरात्तनर्ममिलनं कुण्डद्वयस्य क्रिया ।

सर्वासां अधि मध्यं उज्ज्वलतया रासान्तरालस्थितिः श्रीराधाजितयोर्मनो मम मनागद्यापि नैवोज्झति । ।१,३१.५८ । ।\[८५\] इति वैवश्यपारवश्यं आसीदन्सीदन्निव मूर्च्छं ऋच्छन्स्निग्धकण्ठः सर्वानेव च तत्तद्भवभवनान्भावयामास ।



\[८६\] तच्च युक्तं, यथा

अतिपूर्वं यदपूर्वं निजमतिर्

दुर्लभं अतीव हृद्यं च । वृत्तं तत्प्रतिनवतां प्रयाति

भूयोऽ नुभूयमानं च । ।१,३१.५९ । ।\[८७\] तदेतद्वर्णयित्वा स्निग्धकण्ठः समापनं आह स्म

राधे त्वद्वल्लभः सत्यं सर्वैरपि सुदुर्लभः । सुलभोऽ प्यधुना योऽ यं भवत्या मन्यतेऽ न्यथा । ।१,३१.६० । ।\[८८\] अथ कथंचिदपि जातसान्त्वने तन्मनसां त्वनेकविकारे पारे मनोरथपथं अखिलशोभाशुभपथ्यनेपथ्यसारतन्यमानदानतस्तौ सूतकुमारावाराधयामासुराशु राधारमणप्रभृतयः कृतसाधारणातिक्रमप्रकृतयः सदःसदःसदयतया शुभाशीर्भिरभ्युदयं आसादयामासुश्च । ततश्च पूर्वपूर्ववदेव सर्वे स्वधाम समासन्नाः स्वप्नतश्च तत्तदनुभवन्तश्चरितजागरा इव वासरादिं आसादितवन्तः ।



इति श्रीश्रीगोपालचम्पूं अनु

नानारागविचित्रचरित्रचित्रम्

एकविंशं पूरणम्

| |३१ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(३२)**



***अथ द्वात्रिंशं पूरणम्***



**केशिध्वंसनशंसनं**





\[१\] अथ पुनः प्रातःकथां यथावत्प्रथयिष्यामः, यथा



\[२\] मधुकण्ठः प्रथमतः कण्ठरवं अकृत्वा मनसि निर्णिक्तं इदं विविक्तवान्



\[३\] एतदनन्तरं यद्यपि ये खल्वस्मासु बाल्यादेव स्तुहिकृष्णतां गतास्तेषां भगवल्लीलासुखवर्षिदेवर्षिवरचरणानां कंसं प्रति शंसनं शंसनीयतां आसन्नं ।



\[४\] तथापि भगवल्लीलाधिकृतिं अनुवर्तमानानां सर्वदोपाकुर्वाणानां न तूदाकुर्वाणानां तेषां तत्रौचितीं अप्यनौचितीं चितीकुर्वन्त्यविपश्चित इति तथैवैषां परमविपश्चितां अपि व्रजवासिनां विनिश्चितनिजप्रेमजातीयलसदद्वितीयसुखप्रकर्षाणां नातिहर्षाय स्यादिति चानिर्णेयवक्त्रनाम्ना तदाम्नातव्यं इति । \[५\] अथ सापलापं स्पष्टं अभ्याचष्ट

\[६\] श्रीहरिणारिष्टे विद्विष्टे क्लिष्टेन च कंसेन वर्षं यावन्न कश्चित्प्रस्थापितः । केशी च गच्छन्पुनः स्ववेश्म प्रवेशितः । वृथा वैरं मा कृथा इति । \[७\] अथ मुख्यमाघकृष्णैकादश्यां कश्चिद्दिविष्ठः सार्वदिकज्ञानमहिष्ठस्तं प्रति प्रतिकूल एव सन्ननुकूल इव श्रीवसुदेवस्य रहस्यं वृत्तं अनुवृत्तं चकार येन खलु रामकृष्णावपि वसुदेवसुततयोदायसातां
| \[८\] ततश्च तत्कृतप्रतिरोधाद्धन्तुं अशक्यतया वसुदेवदेवक्यौ पुनर्मङ्क्षु लोहशृङ्खलया कारागारे क्रुद्धेन सता सतां विरुद्धेन तेन निरुद्धे |

\[९\] निरुध्य चार्वमतिनार्वदानवः समाहूय भूयश्च नियुक्तः । नियुक्तमात्रश्चायं व्रजाय कृतयात्रः प्रातरेव तत्रायातः । व्रजश्चारिष्टवधादधस्तान्नन्दिश्वरगिरिं आरभ्य परपरस्तात्कृतवास इति दूरत एव तं लब्धवान् । \[१०\] यत्र च स प्रखरतरखरखुरघृष्टिच्छिन्नक्षोणिपृष्ठतया गोष्ठं आगच्छन्सटाघटामुदस्य नभस्यभिभ्रमयन्भ्रेषवशाददभ्रभयादभ्रप्रच्छन्नतया तत्तद्वृत्तमाषच्छतां विमानपरिच्छदानां विमानानुच्छादयामास पूर्वपूर्वमानानिव । यत एव निर्जराश्च ते स्फूर्जदूर्जस्वलतावर्जनतः सजरा इव जाताः । \[११\] ततश्च जङ्घालगतिलङ्घिताङ्घ्रिपः स

पुनरखर्वगर्वतः सर्वमेव धुन्वन्नर्वदानवः सिंहसंहतिरिव घर्घरितनिर्घोषमाततान ।

\[१२\] आतते च निर्घोषे सम्यगर्गलितमहार्गलावर्गदुर्घट्टविकटकण्टककवाटदुर्घटनिर्गममत्युदग्रदुर्गायमाणगरिष्ठगोष्ठविशङ्कटकुठशाखावृतिसङ्घं सङ्घशः समुल्लङ्घितवत्यः सास्नावत्यः प्लुतगत्या सोद्भ्रमं सपद्यटवीं प्रत्येव च द्रुतं परिद्रुतवत्यः । \[१३\] तदगणयन्नेव गोष्ठस्योपशल्यं प्रविष्टः परितश्च घोटमानः स देवद्विड्घोटकस्तु तमरिष्टमोटकं एव धोरितरीतिगत्यन्विष्टवान् । \[१४\] अथ गवां द्रवाच्छोकाविष्टाः प्रष्ठगोष्ठपतिविशिष्टाः सर्व एव ग्ॐइनो लोका

निजान्योकांसि झगिति समुज्झन्तस्तदभिमुखमेव परमुन्मुखतया चक्रुमुः ।



\[१५\] यान्समग्रानप्यतिक्रम्य सम्यग्रभसं अग्रत एव गच्छंस्छातासच्छातकर्मा रामावरजन्मा रामं अप्यतिक्रम्याभ्यमित्रीयतया चित्रीयते स्म । \[१६\] ततः समग्रव्यग्रतां गता व्रजजनाग्रण्यस्तं अभिक्रममाणं प्रत्याचक्षाणास्तदेतदाचक्षत ।

अयं वाजी वज्रत्तनुरुहततिर्वज्रिविजयी

निजध्वानस्फूर्जाद्विजितदिविजप्रोज्झितपथः ।
भवांश्छायाप्रायप्रभवनवतापिञ्छतुलितस्

ततस्त्वं मा यासीः सपदि पुरतस्तस्य पुरतः । ।१,३२.१ । ।\[१७\] तदेवं अत्याहिते प्रत्यासन्ने मातरपुत्रयोरपीदं विवदनं आसीत्

पुत्र क्व गच्छसि हयं कलयामि मातः

प्रोद्दामदुर्व्यवसितः खलु हन्त सोऽ यं । किं नः करिष्यति स वा विगतस्वसादी

त्वं याहि गेहं अहं अस्मि विचेतनः किं । ।१,३२.२ । । \[१८\] ततश्च क्षोभात्प्रोद्भावितधार्ष्ट्या गोष्ठाधीशं अपि सेदं निर्दिष्टवती

मया बाल्यान्नैव त्वयि गृहपतावुद्धुरवचः

प्रयुक्तं किं त्वद्य प्रकटयितुं इष्टं निशामय । कथं न त्वं सर्वैः सह सपदि गृह्णासि पृथुकं

कथं वा नान्येऽ पि प्रतिहयं अयन्ति व्रजपते । ।१,३२.३ । ।\[१९\] अनादित एव दितीकृतदितितनुजः श्रीरामानुनजस्तु तदेवं वर्ण्यमानं अवकर्ण्य विहस्य मातरं विश्वास्य विश्वविश्वासास्पदसुखदस्तं सासूक्षणं क्षणं निरीक्ष्य स्वं उपह्वरं आनेतुं आह्वयत । \[२०\] स च पूतनारिणाहूतस्तत्तेजसाप्यन्तः परिभूतः शूरंमन्यतया तस्मिन्नधूतः प्रथमतस्तावन्निजपराक्रमक्रमणाय क्रमशः प्रत्यग्गत्यनुक्रममन्थरतया विक्रममाणस्तं प्रति सम्प्रति यमुनां यावदवकाशक्षोणीं विश्राणितवान् । दूरतस्तु निजाभिद्रवस्य तेजस्विता भवेदिति क्षोणीं विश्राण्य च कृष्णं

निधार्यतया निर्धार्य देवार्यर्वा गर्वाद्धर्यक्षलक्षस्येव गर्जितं अर्जन्नरिपक्षं तर्जति स्म । \[२१\] ततश्च सर्वं युगपदरिरिषतीव चिकरिषतीव जिगरिषतीव च तस्मिंस्तदसहमानः सहसा सिंहनादं बृंहयन्सिंहसंहननः स च कृष्णस्तं धृष्णजं अभिसाग्रहं अभिग्रहं एव जग्राह । समग्र एव व्रजश्च व्यग्रतया तदनुगतिं इति स्थिते स तु तत्पश्यन्नुत्तेरिताख्यया गत्या तं एव रोषादमन्दं अभ्यवचस्कन्द, यत्र

व्य्ॐअ सोऽ यं अतियन्निराप्लवत्

तत्पिबन्निव मुखं व्यदीदरत् । एवं अङ्घ्रियुगलेन यद्व्यहंस्

तच्च तत्प्रतिगतं हरिर्व्यधात् । ।१,३२.४ । । ततश्च

द्रागुच्छलच्चरणपुच्छं अतुच्छं एतम्

उच्छूनर्ॐअततिगुच्छवदुन्नमय्य । चिक्षेप चापशतकक्षितिलक्षिताग्रे

डिण्डीरपिण्डं इव वारिधिभङ्गसङ्घः । ।१,३२.५ । । स लब्धसंज्ञः पुनरुत्थितस्तदा

व्यादाय वक्त्रं तरसापतद्धरिं । सोऽ प्यस्य वक्त्रे भुजं उत्तरं हसन्

प्रादान्महादर्दूरकस्य नागवत् । ।१,३२.६ । । दिव्याहिवत्कृष्णभुजश्च तद्गला

वटे स्फुटं वीररसादवर्धत । महाविषज्वालहता इवापि तद्

रदास्तदा पेतुरमुष्य तेजसा । ।१,३२.७ । । दन्ता निपेतुः समैन्द्रियाण्यप्य्

उद्धूतिं आपुर्वपुराप कम्पं । जरात्र तत्कालं उदित्य मृत्युं

प्रतीक्षमाणा किल वर्तते स्म । ।१,३२.८ । । यदास्य कण्ठं रुरुधे स तद्भुजस्

तदाखिलाङ्गानि विदीर्णतं ययुः । तस्यैव शोकादिव तानि यत्परं

तदाश्रयाण्येव भवन्ति सर्वशः । ।१,३२.९ । । विशन्तं केशिनः कण्ठं कृष्णदोर्दण्डं एव किं । जगत्प्राणाशनं मत्वा तस्य प्राणा विदुद्रुवुः । ।१,३२\_१० । । एकं द्वारं रुद्धं एतद्गलाख्यं

मन्निष्क्रान्तौ तानि भूयांसि कुर्यां । इत्थं किं तत्प्राणवर्गः समन्ताच्

छिद्राण्याचर्याथ तस्मात्प्रतस्थे । ।१,३२.११ । । तस्य प्राणे निर्गते देहगेहात्

कार्ष्णो बाहुर्निर्गतः प्राघुणाभः । गेहं तच्च स्वामिनं तं विनाभूत्

खण्डं खण्डं दिष्टतः किं च नष्टं । ।१,३२.१२ । ।केशिकण्ठावटात्तेन निरकोषि यदा भुजः । तदा स्वभावं एवाप्तः संहारे दिव्यबाणवत् । ।१,३२.१३ । ।

अन्ते मुक्तं तेन गूथं इत्युक्तं युक्तं इष्यते । तादृशां मुक्तिकृत्कृष्णकृपा या सातियुक्तिका । ।१,३२.१४ । । द्विधाकृतं केशिदेहं वर्णयन्ति द्विधाकृतं । जरासन्धनिभं केचित्केचित्कर्कटिकानिभं । ।१,३२\_१५ । ।\[२२\] तदेवं अश्वदैतेये वपुषा लब्धद्वैते स्वरूपेण तु लब्धाद्वैते प्रमनसां विकीर्णसुमनसां सुमनसां कृष्णाभिप्रायं अभिप्रयतां उक्तिर्यथा

आस्यं व्यादाः सपदि निखिलं मद्वपुस्त्वं

गरीतुं तत्राहं तत्परिकलयितुं तद्गले बाहुं आधां । तेनैवासीर्यदि विगलितप्राणकस्तर्हि तावद्

गर्विन्नर्वन्नहह सहसा साहसं किं न्वकार्षीः । ।१,३२.१६ । । इति ।



अथ व्रजः कलकलशब्दं अब्दवत्

सृजन्मुहुर्हरिं अचलं मुदावृणोत् । स वृष्टिवत्प्रमदजं अस्रं अस्रवज्

झरप्रभं स च तदसूत भूतले । ।१,३२.१७ । । \[२३\] अथ सर्वे सतृष्णा मध्यं अध्यासितकृष्णाः प्रेमतारतम्यरम्यतया यथास्वं अन्तरन्तर्लब्धान्तरास्तदन्तव्यन्तरितत्वेऽ पि तदनन्तरंमन्यास्ते धन्यास्तदपरं अप्यालिङ्गनतस्तं एव मन्वाना विकारवृन्दं अविन्दत ।

\[२३\] ततश्च क्षणकतिपयात्प्रतिगतबहिर्मतितया सहकृष्णाः कृष्णाघट्टं अटित्वा सस्नुः । यत्खल्वद्यापि केशितीर्थतया तीर्थवर्याः पर्यवयन्ति । यस्य च भास्वत्पुत्र्याः प्रतिल्ॐअगतिं प्रति किंचिन्निकटत एव कुठकूटघटिततटघट्टान्तरं अधिष्ठाय तत्परिश्रमशमनाय विशश्रमुः । द्वितीयघट्टश्चायं चेनघट्ट इति वृद्धैश्चीरघट्ट इति चाधुनिकैरुद्घट्यते । चेनेति विश्रमसुखस्य हि माथुरभाषा । \[२५\] अथ विश्रम्य च कंसभ्रंशनशंसनं इदं केशिध्वंसनं इति रम्यसुखं सम्यगवगम्य द्विगुणफुल्लं उल्लसन्तस्तं तन्यमानकीर्तिनर्तितमुखैर्वन्दिमुखैर्

वन्दितं अन्तर्विन्दमानं श्रीगोविन्दं आवृण्वन्तः श्रीमन्तं व्रजदेवं अनु व्रजन्तस्ते व्रजजनाः प्रथमं गोव्रजं अयोजयन् ।

हीहीजाते गोदुहां तत्र जाते

कार्ष्णं तत्तु प्रस्फुटं पर्यचायि । आसाराणां नर्दिते यद्वदुच्चैर्

अम्भोदस्य स्निग्धगम्भीरशब्दः । ।१,३२.१८ । । \[२६\] अथ शक्रं जितवन्तस्ते व्रजयुवराजादिग्ॐअन्तः प्रतिस्वं गोवृन्दं अन्वितवन्तः परं व्रजराजादय एव व्रजं आव्रजितवन्तः ।



\[२७\] कंसस्तु केशिध्वंसनं अपि शृण्वन्व्यग्रमना विग्र इव गृहान्न निःससार । \[२८\] अथ समापनं ।

सोऽ यं तव व्रजाधीश सुतः सूतमनोरथः ।

केशिनं चात्र यश्चक्रे यमस्य प्रतिवेशिनं । ।

इति श्रीश्रीगोपालचम्पूं अनु केशिध्वंसनशंसनं नाम द्वात्रिंशं पूरणं । ।३२ । ।





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*



**(३३)**





***अथ त्रयस्त्रिंशं पूरणम्***



**सर्वमनोरथपूरणं**





\[१\] अथ निशीथिनीकथायां कुण्ठः समुत्कण्ठश्च मधुकण्ठः सगद्गदं जगाद\[२\] तदेवं रामानुजस्य रमणिनां अप्यमूषां दिनं दिनं अप्यनुपरमणं रमणं अतीव जीवनसमतां अवाप । \[३\] यत्र समुत्कण्ठऽप्यकुण्ठा जाता । यतः



यदपि परस्परमिलनं हरिगोपीनां चिरान्न विच्छिन्नं ।

तदपि न तृष्णा शान्ता स्वाप्निकपाने यथा पिपासूनां । ।१,३३.१ । ।

\[४\] तत्र तु रमणं, यथा



अन्योऽ न्यं रहसि प्रयाति मिलति श्लिष्यत्यलं चुम्बति

क्रीडत्युल्लसति ब्रवीति निदिशत्युद्भूषयत्यन्वहं ।

गोपीकृष्णयुगं मुहुर्बहुविधं किन्तु स्वयं नोहते

शश्वत्किं नु कर्ॐइ किं न्वकरवं कुर्वीय किं वेत्यपि । ।१,३३.२ । ।

\[५\] उत्कण्ठायां तु तदेव पद्यं बहुविधं इत्यनन्तरं एवं पठनीयम्



गोपीकृष्णयुगं मुहुर्बहुविधं किन्त्वेतदेवोहते

तच्चैतन्ब्न हि जागरस्थं अपि तु स्वप्नादिचित्तभ्रमः । ।२ब् । ।



\[६\] किं बहुना तदनुभवे च तासां भावनेयम्



उत्पत्तिरक्ष्णोरभितो न सत्फला

याभ्यां न तस्यद्भुतरूपं ईक्षितं ।

हा कर्णयोरप्यलं अर्थदा न सा

याभ्यां श्रुतं नैव हरेः सुभाषितं । ।१,३३.३ । ।

हा चक्षुरादीनि हरेः समागमे

यद्यागमिष्यन्श्रवणादि कर्म च ।

तदाव्रजिष्यन्विषयीणि नाप्यमून्य्

अषूयया धिग्व्यतिदूयमानतां । ।१,३३.४ । । इति ।



\[७\] कदाचिच्च



साङ्गालिङ्गनलङ्गिमेऽ ङ्गवलयासङ्गेऽ पि शार्ङ्गी तदा

गोपीनां स्फुरति स्म दूरगतया प्रेमापगापूरतः ।

यस्मादुत्कलिकाकलापवलनावृत्तिं बहिर्लुम्पती

स्वप्नाभां दिशती शतीं अपि दृशि स्फूर्तिं मुहुर्लुम्पति । ।१,३३.५ । ।\[८\] श्रीराधायां तु सुतरां अनिर्वचनीयं एव सर्वं तत्प्रथमतया मिथस्तन्मिथुनस्यापि । तथा हि



राधाऽजानादसङ्गे दनुजविजयिनः सङ्गं आरादसङ्गं

सङ्गे चैवं समन्ताद्गृहसमयसुखस्वप्नशीतादिकानि ।

एतस्या वृत्तिरेषाजनि सपदि यदान्यद्विचित्रं तदासीत्

कान्ताकान्तस्वभावोऽ प्यहह यदनयोर्वैपरीत्याय जज्ञे । ।१,३३.६ । ।

\[९\] तदेवं अतिभूमितां इते भावभूमनि तेन च सर्वाभ्यर्णतां इव जाते वृत्तजाते स्वस्ववधूनिरोधाय नियुक्तपुरजनीजनेषु च गुरुषु तदुट्टङ्कनतः कृष्णस्तु तृष्णालज्जाभ्यां सज्जन्मनाः स्वमानसं अन्वेवं भावयामास\[१०\] हन्त किं इदं अन्तरा जातं ? कौलीनं खलु कौलीनं जनं कौ लीनं इव करोतीति मन्मनः कञ्चन विचारं आचारं च न सञ्चरति । लोकश्च शोकं प्रयास्यतीति निजवर्ग्यं अनु दुःखं पाणिसर्ग्यं स्वयं एवाकरवं । ततः किं करवाणि ?



\[११\] पुनः सप्रणिधानं इदं विविनक्ति स्मनेदं अनाचारं इव प्रतिभाति । भाति हि मम चित्तं अनेन । न तु म्लानिं याति ।



\[१२\] पुनरपि च पराममर्शताः पुनर्मम पराङ्गना एवानुभूयन्ते, न तु पराङ्गनाः । तस्माद्भवेदत्र विशेषः सन्दर्भविशेषः । यं एव खल्वहं इव लोकोऽ प्ययं अनिर्णीय नूनं गर्गदुर्वर्णनयास्मदपयानं निर्णीय च शीर्णीभवन्शङ्कया सङ्कसुकतां उरीचक्रे येन चामूरपि नूनं स्वं धिक्कुर्वन्ति । यथा



व्रजे जातेर्जाता व्रजजनसमानप्रकृतिता

ततः कृष्णे प्रेमा तं अनु सहसा तं प्रति गतिः ।

ततस्तत्रासङ्गस्तं अनु विपरीतं किं अपि तत्

ततो व्यक्तं तच्च प्रणय सखि धिक्किं नु करवै । ।१,३३.७ । । इति ।



\[१३\] अथ तं पराङ्गनापाराङ्गनविचारगर्भं सन्दर्भं पुनरस्मिन्निजनिजाभिलषितकल्लोललोलमत्प्रेमकल्लोलिनीवल्लभे मदङ्गसङ्गतमरुल्लवेनापि वेलति वल्लवावलये न सम्यगनुसन्धातुं सन्धां लभमहे
।



\[१४\] किं च यदि च वास्तवतया न विद्यते दोषस्तथापि तत्कथापि प्रथयति मम सङ्कोचं इति व्रजाद्व्यवधातुं इवावदधाति मे चित्तवृत्तिः । \[१५\] तदेतद्व्यवधानं एव चायतां आयतिशुद्धिं विधास्यति । \[१६\] ऋणव्रणकलङ्कानां काले लोपो भविष्यतीति न्यायेन मम सम्यगनुसन्धानेन तेषां लोकानां पश्चात्तापं अनु सदुपदेशग्रहणेन च ।



\[१७\] अथ तदेतद्विभाव्य पुनः सोद्वेगं विभावयाम्बभूव



हा गोष्ठं विपिनं पशून्व्रजजनं दासान्सखीन्प्रेयसीस्

तातं मातरं अप्यहो कथं अमूं हास्यामि राधां अपि ।

मां यान्यङ्ग विना क्षणं कथं अपि प्राप्स्यन्ति नात्मस्थितिं

यान्यन्तर्ज्वलनप्रभानि विदधत्प्राप्स्यामि दाहप्रथां । ।१,३३.८ । ।

\[१८\] पुनर्विभाव्यात्मानं उद्दिश्याह



अन्तःपुरीयसि वनेषु सखीयसि त्वं

वन्यान्मृगान्निजतनूयसि गोपरामाः ।

दृष्टश्चकोरनयनाभिरमूभिरिन्दु

दर्शं कथं वहसि कृष्ण परत्र तृष्णां । ।१,३३.९ । ।

\[१९\] पुनः प्रेयसीरनुसन्धाय



यस्मिन्नारोपिता हारास्तासां हन्त मया हृदि ।

साम्राज्यं हा करिष्यन्ति तस्मिन्नप्यस्रबिन्दवः । ।१,३३.१० । ।

\[२०\] तत्र च श्रीराधां अनुसन्धाय हन्त हन्तेति प्रोच्य पुनराह



हा चन्द्रद्रवयुतचन्दनेन सिक्ता

राधायां तनुलतिका मया सहार्दं ।

सैषा मद्विरहजलोचनोदगाहा

म्लास्यन्ती प्रतपति सम्प्रतीह मां च । ।१,३३.११ । ।

या पूर्वं उपलब्धासीन्नवचन्द्रकलोपमा ।

वह्नेः शिखेव सा जाता राधा दन्दग्धि हृन्मम । ।१,३३.१२ । ।

राधा प्रेमप्राध्वं अत्रागतोऽ हं

हा प्राध्वः श्यामाशु सोऽ हं कथं वा ।

तस्मात्प्राध्वं कृत्य धीवृत्तयोऽ स्मिन्न्

एव प्राध्वं कुत्रचिन्नापरत्र । ।१,३३.१३ । ।

\[२१\] इति क्षणं बाष्पायमाणेक्षणतया तूष्णीं आसीत् । पुनश्च तथा तथा भावनव्राते जातेहन्त हन्त कथं अहं अहो क्लीबमानः पुनः शोकप्रपञ्चं अञ्चामि यतः सम्प्रति भिदुरं चित्तं न विदूरतां विन्देत इति विचिन्तयति स्म ।



\[२२\] तदेवं सावधानं सहसा रहस्तद्विमुञ्चन्सहचरसहचारितां आपन्नः, किन्तु नातिप्रसन्नतया एतदनन्तरं उदन्तस्तु प्रातरेव प्रथयिष्यामि इति सगद्गदं गदित्वा स्निग्धकण्ठः समधुकण्ठः स्ववाससा वदनं वसानः सशब्दं रुदन्नलब्धतदवसानश्चिरं आसीत् । चिरत एव तु तस्माद्विरम्य श्रीराधामाधवादीनपि स्वसाधारणानधिगम्य तदिदं अवादीत्



सुक्याकुर्वन्त एवाध्वं तदिदं सुखं आत्मनः ।

कथागतं तु तद्दुःखं कथकानेन बाधतां । ।१,३३.१४ । । इति ।



\[२३\] तदेवं तयोः सदनं आसन्नयोः श्रीराधामाधवादयश्च पुनः स्वप्नलब्धं इव तद्दुःखं सुखपर्यवसानं उपलब्धं विधाय यथास्वं आवासं आसादयामासुः ।



\[२४\] अथ प्रातःकथायां स्निग्धकण्ठ उवाचतदेवं कंसगृह्यानन्यानन्यायभाजो निगृह्यार्ववेशिकेशिवधात्पूर्वं अहर्मुखे चालितचक्षुररविन्दः श्रीमान्गोविन्दश्चेतसि चिन्तितवान्प्रायः सर्व एव हिंसिताः कंसपक्षीयाः केशी चाद्य श्वो वा पतिष्यति । केवलं कुवलयापीडः करी वरीवर्ति ।



\[२५\] अन्ये लब्धान्तरे तत्प्रधानतास्वव्यपेक्षतया न तत्र मम गन्तव्यं अस्ति । यतः पितृमुखावृतकः खल्वहम्, न तु स्वतन्त्रमन्त्रः । किन्तु योग्यं व्याजन्तरं मृग्यते । भवतु, यथाप्राप्तं तत्समाप्तव्यं । तदलं तच्चिन्तनं अनेन ।



\[२७\] तदेतद्विचार्य चहन्त हन्त तत्र प्रयाने च जाते न जाने कियान्कार्यपर्यायावरोधः स्यातिति । कथं व्रजं विना समयं गमयिष्यामि इति
। \[२८\] पुनः सास्रं चिन्तयाञ्चकार



विना मां तातः प्राग्न पिबति जलं सा च जननी

विना मां उच्छ्वासान्विसृजति बतासूनिव मुहुः ।

यथा तौ हा तद्वद्व्रजं अनुगता विश्वजनता

तदास्तां तिर्यञ्चोऽ प्यहह हृदि शल्यं विदधति । ।१,३३.१५ । ।

\[२९\] तदिदं चाग्रजं अपि वेदयितुं उत्सहे । यतः



दुःखायते पुमान्कश्चित्कश्चिद्वा यः सुखायते ।

पूर्वस्मिन्न दयालुत्वं परस्मिंस्तु दयालुता । ।१,३३.१६ । ।

\[३०\] तदेवं प्रातर्विचारं आचार्य तदैव दैवत आपतितं केशिनं च मृत्युं प्रापय्य गोचारणाय चरणचर्यया वनं सञ्चरन्तं श्रीकान्तं क्वचिदेकन्तगतया हर्षितः श्रीमान्देवर्षिः सपदि साक्षादासेदिवान् । स चासन्नं आगच्चन्तं अच्छपरिच्छदं श्रीनारदं ददर्श ।



\[३१\] दृष्ट्वा च गीर्देवतादेहं इवाक्षररूपतां धरन्तं

गङ्गाप्रवाहं इव विष्णुपदादवतरन्तम्,

कैलासं इव वैष्णवलक्षशिवमूर्तिं,

निजयशःस्त्ॐअं इव विविधगानकृतकर्णपूर्तिम्,

क्षीरनीरनिधिं इवान्तर्वासितनारायणऽदिनामानम्,

अमन्दकलासान्द्रचन्द्रमसं इवान्तरङ्गतया धृतकृष्णधामानम्,

शारदनीरदसमुदायं इव शर्मनेत्राप्यधारा वर्षन्तम्,

भक्तिविशेषासक्तिव्यक्तनिजभक्तप्रहासं इव कृतहर्षन्तं पराममर्श ।



\[३२\] स च तं एवं ददर्शसदाचरणसुष्ठुतायां साधुपद्मवत्,

सदाशेषसुखदपदपृष्ठतायां कृततद्विधतनुश्रीकमठवत्,

जङ्घालसत्०कटकशोभितायां विजयध्वजवत्,

सहजानूरुनामशस्ततायां गरुत्मतस्तम्भवत्,

काकुद्मतवितततायां निजव्रजतटवत्,

शुभशोभावलग्नप्रह्लादकतायां नरसिंहवत्,

भुवनकमलरमणीयनाभितायां सरोवरवत्, नारायणवद्वा,

वरगुणरसनापीताम्बरतायां नव्यरव्यंशुवत्,

सन्ततं उदरश्वसनचलतायां पिप्पलदलवत्,

हृदयङ्गमस्वर्णरेखाश्रीकटायां नीलमणिनिकषपट्टवत्,

सद्गुणरत्नालयहृदयतायां रत्नाकरवत्,

मर्यादापर्यापणभुजतायां जिष्णुरत्नार्गलवत्,

अङ्गदादिलब्धप्रवेष्टतायां कौशल्यागर्भमङ्गलवत्,

रोचमानमुद्राकरतायां कल्पवल्लीपल्लववत्,

समुत्कण्ठस्वररूपतायां पाञ्चजन्यवत्,

द्विजताराधिराजदास्यतायां द्विजराजवत्,

नासया शुकमुखसक्तिजेतृशोभितायां स्वयं एव यद्वत्,

निजसत्यव्रतभक्तरोचनविलोचनतायां नवीनदिव्यमीनवत्,

चन्द्रकशोभकेशनिर्माणतायां सनीरदागमसमयनीरदवत्,

मकराङ्कालङ्कृतश्रवणतायां मकरध्वजवत्,

सर्वदा सर्वत्रामृतवर्षिशितिमूर्तिकृतपूर्तितायां पुनरमृतरश्मिवत्,

रोहिणीयशोदानन्दनन्दनतायां रौहिणेयवत्,

नरसिंहतासंहितसंहननतायां प्नुअर्नरसिंहवत्,

मुहुरपूर्वमानरूपतायां पुनर्मीनमहीनवत्,

पटिष्ठताविघटितबलिगरिष्ठभावतायां वामनदेववत्,

उत्पथवृषलाञ्छितवृषनिन्दकतायां जिननन्दनवत्,

पयोराशिनिमज्जदुद्धरगोत्रसमुद्धरणधूर्यतायां पुनः श्रीकमठवत्,

धरणीधरहारिविहारितायां वाराहावतारवत्,

कृतवीर्यजातदुर्जनक्षत्रक्षपणतायां भार्गवरामवत्,

भाविकालयवनसंयमनतायां विष्णुयशस्तनयवत्,

लक्ष्मणचरितरचितप्रचुरसुखतायां पुनः श्रीरामचन्द्रवदिति ।



\[३३\] तदेवं ऐकरूप्यश्लेषेण शब्दश्लेषेण च मिथश्चिन्तितसदुपमानयोरनयोः श्रीदेवर्षिरमुं श्रीहर्षिश्रीनिधानं वेदपारायणतः स्तूयमानं विधाय वीकाशं निवेदयामास



शमितः शमितो येन दानवोऽ सौ सदानवः ।

स परोऽ परतां यातः सोदयोऽ नुदयो भवान् । ।१,३३.१७ । ।अविलम्बेन ये डिम्बे हसताहसत त्वया ।

ते सर्वे पूतनापूर्वाः पूनाः पूताश्च सर्वतः । ।१,३३.१८ । ।गुणैरगुणतां यातस्त्वं असौ नन्दनन्दन ।

बिभर्षि वसुधां चित्रं स्थित्वापि वसुधोपरि । ।१,३३.१९ । ।शशधरमूर्तिः शुक्ला गङ्गाविशदा सरस्वती श्येनी ।

कीर्तिस्तव तु बकान्तक शुभ्रा सर्वं करोति शुभ्राभं । ।१,३३.२० । ।त्वत्कीर्त्या श्वेतितः कंसोऽ प्येतत्कृष्ण मृषोदितं ।

तत्स्पर्शस्तस्य नास्त्येव किन्तु तद्भीतिवैकृतं । ।१,३३.२१ । ।

\[३४\] तदेवं स्थिते तु किञ्चिन्मम निवेदनं अस्ति, तथा हि



प्रेमा वशयति सर्वं खल्विति न मृषा प्रसिद्धिरुद्भाति ।

कृष्ण त्वं अपि स यस्मान्न भजसि पूर्वापरानुसन्धानं । ।१,३३.२२ । ।तस्माद्विमनसमधियंस्त्वां अहं आगच्छमाच्छन्नं ।

तां स्मारयितुं अवश्यं या सम्भविता भवल्लीला । ।१,३३.२३ । ।लोकेऽ स्मिंस्तव भक्ता बहवः क्रमशश्च ते पाल्याः ।

तस्मादवश्यं उदियुः पौर्वापर्येण ता लीलाः । ।१,३३.२४ । ।

केशिनं दितिजं अश्ववेशिनं

यो जघान स भवानथाभवान् ।

तान्विधातुं अपरान्सतां परान्

उच्चकैः प्रभविताखिलाविता । ।१,३३.२५ । ।

तथा हि

केलिमात्रेण ते दैत्या यद्भिदेलिमतां गताः ।

पचेलिमस्तेन तापात्कंसः प्रध्वंसं एष्यति । ।१,३३.२६ । ।क्रूरः स नेतुं सद्यस्त्वां अक्रूरस्तु प्रहास्यति ।

त्वं च मात्रादिकं हित्वा यात्रां तं हन्तुं आप्स्यसि । ।१,३३.२७ । ।

\[३५\] अथ सवैवर्ण्यं निर्वर्ण्य तथावस्थितवति तस्मिन्भावान्तरं ऋषिरुद्भावयन्नुवाचततश्च सुजनरोष्टारं कंसं क्रोष्टारं इव रोषितासि, यतः



कूपमण्डूकवत्कंसः कण्डूतिं खण्डयन्निजां ।

त्वत्कर्कशभुजाभोगिसङ्घर्षं लब्धुं इच्छति । ।१,३३.२८ । ।

\[३६\] यं खलु मातरिपुरुषं पुरुषोत्तर्मस्त्वं इह जीवग्राहं ग्र्हीष्यसि । समूलघातं हनिष्यस्यकृतकारं करिष्यसि, करग्राहं गृह्णंश्च विश्रान्तिपर्यन्तं अश्रान्तिविक्रमतया विर्कक्ष्यसि ।



हर्षद्भिः पाणिकर्षं निष्कर्षंस्तम अनेकपं ।

द्रक्ष्यसे पुण्डरीकाक्ष त्वं व्यक्तं हरितां गतः । ।१,३३.२९ । ।

\[३७\] तत्र सङ्क्षेपार्थनिक्षेपश्चायम्



अक्रूरं द्वारमात्रं विदधदथ भवान्वृष्णिधिष्ण्यानि गत्वा

भुङ्क्त्वा त्रैयक्षचापं सपदि कुवलयापीडकं पीडयित्वा ।

मल्लान्हत्वा परश्वो दनुजजनितनुं कंसकं ध्वंसयित्वा

राज्यं दत्त्वोग्रसेनं प्रति निजजनकौ मोचयिष्यत्यवश्यं । ।१,३३.३० । ।

\[३८\] अत्र पौराः पौराणिकीं इव गाथां गातारः



उन्मीलन्नीलशुभ्रारुणकमलजिती खञ्जनध्वंसिलीला

चाञ्चल्ये सिंहसङ्घप्रमथनमदताव्यञ्जिनी यस्य नेत्रे ।

चेष्टा दुर्दुष्टवृन्दप्रशमपटुकलाकल्पिनी मज्जयन्ती

पीयूषे सज्जनालीर्नववयसि वरा श्यामलः कः समेति । ।१,३३.३१ । ।

\[३९\] कृष्णः स्वगतं उवाचौग्रसेनाय राज्यं दास्यामीति युक्तं एव खलूक्तं
। यतो मम व्रजागमनं एव रमणीयं । \[४०\] प्रकाशं चाह स्मततस्ततः ?



\[४१\] ऋषिरुवाच



ग्राम्याः पौरा नृपालाः सदसि नभसि तु स्वर्गसङ्गीतविज्ञा

देवा देवादिनाथा विधिशिवविधिजास्ते वयं च स्तुवानाः ।

रक्तत्यग्दन्तिदन्तच्छविरविकरभागंसकौ लूनमल्लौ

द्रक्ष्यामो भ्रातरौ वां कवलितबलवत्कंसकं त्वां अपीह । ।१,३३.३२ । ।

\[४२\] तत्र मल्लसभागतानां इदं कोलाहलकुतूहलं भविता



किं इदं श्यामलं रूपं मधुरं रौद्रं एव वा ।

स्त्री चास्त्री च न यद्दिव्यं वस्त्रं अस्त्रं यथायथं । ।१,३३.३३ । ।

\[४३\] पापकंसे चापवर्गं इते



वधार्हस्यापि कंसस्य स्त्रीणां दृग्वारिबिन्दवः ।

धरण्यां निपतिष्यन्ति द्रावयिष्यन्ति हृत्तव । ।१,३३.३४ । ।

\[४४\] कृष्ण उवाचहन्त तौ मम निजजनकाविति भवता कावुक्तौ ?



\[४५\] ऋषिः सहासं उवाच



प्रागयं वसुदेवस्य क्वचिज्जातस्तवात्मजः ।

वासुदेव इति श्रीमानभिज्ञाः सम्प्रचक्षते । ।\[भ्P१०.८.१४\]



\[४६\] कृष्णः साश्चर्यस्मितं उवाच ततस्ततः ?



\[४७\] ऋषिरुवाचवसुदेवादयस्तु नष्टं चिन्तामणिं इव स्पष्टं विन्दमानास्त्वां हातुं न हि सहिष्यन्ते । \[४८\] तव च तदनुरोधाय यदूनां इतस्ततः पलायनसमवायदूनानां अवरोधाय च निश्चितचित्तस्य कतिचिद्वासराणि भविष्यन्ति । \[४९\] त्वदनुषङ्गतस्तत्र सङ्गता तदपेक्षितीकृत्य व्रजक्षितिपतिप्रभृतिव्रजजनतापि शाकटवाटपटनिवासं असत्स्यति ।



\[५०\] तथापि चिरतः कंसप्रथितव्यथतया प्राप्तवितथतायायदुराजराजधान्याः स्फुरदुग्रसेनेनाप्युग्रसेनेन दुःसमाधानं समाधानं । स्वयं बहुप्रणिधानत एव स्यादिति क्षणं अपि क्षणं अलभमाश्चिरायमाणे निजव्रजप्रयाणे विचार्य रामेण सम ऐकचर्यचर्यया स्वजनव्रजे व्रजे विराजमानं व्रजेशं उपव्रज्य स्वस्य व्रजागमनं अवश्यकार्यतया निर्धार्य व्रजं एव व्राजिष्यसि ।



\[५१\] कृष्ण उवाचहन्त ! ते किं त्यजन्त एव मां आव्राजिष्यन्ति ?



\[५२\] ऋषिरुवाच



नन्दादयस्तव परं महताग्रहेण

प्राप्स्यन्ति गोष्ठं अथ तद्वपुषात्मना न ।

दृश्यं भवेद्वपुरिति स्फुटं अस्य तस्मिन्

सङ्कोचिता समुचिता न तु तद्वदात्मा । ।१,३३.३५ । ।

\[५३\] कृष्ण उवाचहन्त किं अहं वक्ष्यामि ?



\[५४\] ऋषिरुवाचतत्रभवता तदिदं सङ्गीर्णं गीर्णं आचरिष्यते



यात यूयं व्रजं तात वयं च स्नेहदुःखितान् ।

ज्ञातीन्वो द्रष्टुं एष्यामो विधाय सुहृदां सुखं । ।\[भ्P१०.४५.२३\] इति
।



\[५५\] तदिदं एव भवदाश्वासनं तेषां विश्वास्य शश्वायमानतां आचरिष्यति ।



\[५६\] कृष्ण उवाचकदाहं आगमिष्यामि ?



\[५७\] ऋषिरुवाचयदा सुहृदां हृदयङ्गमं सुखं उत्पत्स्यते ।



\[५८\] कृष्ण उवाचतच्च कदा ?



\[५९\] ऋषिरुवाचतेषां सुखस्योत्पत्तये तु दूरं व्याप्तुं उन्मुखं भविता ।



\[६०\] कृष्ण उवाचाहो बत ! वियतीव कियती व्याप्तिस्तत्र ?



\[६१\] ऋषिरुवाचतत्तत्कार्यजालतः कालक्षेपां क्षेपयत्यपि भवति यावत्कंसपक्षलक्षविध्वंसनं, यावद्भवत्पुत्रादिविचित्रसम्पद्गणश्च सम्पत्स्यते ।



\[६२\] कृष्ण उवाचाहो महात्मन्! महद्व्यसनं खलु मयि न्यसनं आयास्यति । यथो दीर्घसूत्रता मम बन्धनाय निर्बन्धं आपत्स्यते ।



\[६३\] ऋषिरुवाचमा तापं आपद्यथ, भवतः स्वभाव एवायम्, यत्कदाचिदन्त्रङ्गाणां परिवारसङ्घानां सुखभङ्गं स्वाङ्गानां इव विषह्य बहिरङ्गाणां दुःखभङ्गं कर्ॐइ ।



\[६४\] कृष्ण उवाचभवतु, भाविकथा प्रथ्यतां । तत्र मदीयदुर्वृत्ततां अयं व्रजदुःखवृत्तं तावदास्ताम्, पुरवृत्तं पुरस्तादनुवर्त्यताम्, येनाहं उपरक्तस्तत्र निष्प्रतिभतां व्यक्तं आप्स्यामि ।



\[६५\] ऋषिरुवाचसाम्प्रतं तव गायत्रव्रतं एव सगर्गेण वसुदेवादियदुवर्गेण प्रथयिष्यते । यत्र च व्रजतः कर्णीरथारोहिणी रोहिणी च तत्र नेष्यते, न तु व्रजजनः कश्चित् । क्षात्रविधानपात्रतया तन्निर्माणे तस्य निर्माणदुःखं दुःखननमूलं भविता इति ।



\[६६\] कृष्णः स्वगतं इदं अधिगतवान्हन्त प्रसङ्गतस्तद्दुःखं एवासङ्गं लभते
| मन्मातृसङ्गिनी हि सा रोहिणी कथं तद्भङ्गिनी भविष्यति इति |



\[६७\] ततः कथान्तरं पृच्छाम इति स्पष्टं पप्रच्छततस्तद्व्रताचारानन्तरं किन्तरां आचरिष्यामि ?



\[६८\] ऋषिरुवाचततः सान्दीपनिसन्दीपितविद्यासभां अवन्तीं आसाद्यानवद्यविद्यासमुदायाय भ्रातरौ युवां अकातरौ सब्रह्मचारितया गौरवसङ्कुलतया गौरवं कुलं एष्यथ । यत्र सकृन्निगदमात्रेण सर्वां विद्यां अधीयन्तौ धारयन्तौ च सर्वतश्चमत्कारं अर्पयिष्यथः । यत्रेदं सखेदं उपश्लोकयन्महांल्लोकसङ्घः परस्परं सविस्मयं आलोकयिष्यति । यथा



अङ्गं पल्लवक्ॐअलं प्रभवनं लक्ष्मीपरार्धाश्रितं

सेव्यत्वं समसेवकायुतमनोराज्याभं उद्भ्राजते ।

यस्य श्रीरमणस्य सोऽ पि नितरां वागीश्वरीलोभनोऽ प्य्

आचार्याण्युपदिष्टकाष्ठघटनं शर्मश्रिया निर्ममे । ।१,३३.३६ । ।

\[६९\] तदेवं चतुःषष्ठिमात्रैक्रहोरात्रैः सर्वास्वपि कलास्वधीतिना भवता गुरुपत्नीभिक्षितपञ्चजनभक्षिततत्पुत्रानयनमयदक्षिणानिवेदने चेदं लोका व्यतिवेदयिष्यन्ते । यथा



वस्त्वस्ति यत्तद्गुरवे प्रदीयताम्

अदुर्लभं चेदथवा सुदुर्लभं ।

नष्टं वपुर्यद्गुरुजस्य तद्वपुष्

मन्तं यमात्पश्यतं आनिनाय सः । ।१,३३.३७ । ।

ततश्च

यमादपि समानेता गुर्वपत्यं त्वया यदा ।

विवदेरन्मुखे तर्हि मिर्येरन्नरयो हृदि । ।१,३३.३८ । ।

\[७०\] कृष्णः स्वगतम्न जाने, जनेन तद्वर्ण्यमानं आकर्ण्य निरवलम्बतां संवलमानानां मय्यनुकम्पासम्पातवतां अम्बादीनां का दशा भवता या सम्प्रति च मम हृत्कम्पाय सम्पद्यते । \[७१\] भवतु, प्रस्तावान्तरं विस्तारयामः इति स्पष्टं आचष्टभगवन्! कोऽ सौ पञ्चजनः ?



\[७२\] ऋषिरुवाचजयविजयवत्कस्माच्चित्कारणाच्छङ्खासुरतां प्राप्तोऽ सौ प्रसिद्धः शङ्खविशेष एव । त्वं च तदङ्गं आदास्यसे । किन्तु



यदा यदा ध्मापयिता भवान्दरं

नेत्रे तदार्द्रे इव ते भविष्यतः ।

लब्धं यशोदास्तनपानजं सुखं

कृपाभरेण स्मरणप्रथावतः । ।१,३३.३९ । ।

\[७३\] कृष्णः सोद्वेगं उवाचएतद्वस्तूद्देशं विना कथान्तरं प्रस्तूयतां ।



\[७४\] ऋषिरुवाचकिञ्चिदन्यदल्पं श्रूयतां । वित्तविद्यस्त्वं मथुरायां आगतमात्रः श्रीमद्व्रजाय कृतयात्रस्तत्रत्यपित्रादिभिः कृतसङ्कोचनस्तदाज्ञालङ्घनं नायत्यां मङ्गलं इति रचितविचारतया चरितशोचनः स्वानुकूल्यकैवल्यलसदुद्धवं अतिविनीतं उद्धवं एवाभिनीतं मत्वा व्रजजनानां आविजमानताजननाय नियोजयिष्यसि । तेषां सङ्कोचत एव न च व्रजजनं आत्मोपहृतं आहरिष्यसि ।



\[७५\] ते ह्येवं रहस्यं मंस्यन्ते, कृष्णस्य व्रजमात्रतृष्णस्य व्रजदेशे प्रवेशे पुनर्लम्भनं विप्रलम्भतः स्तम्भनं एव लप्स्यते । व्रजजनस्यात्र प्रवेशश्च तथावेश एवेति । अथ व्रजजनः स च स्वयं अपि नयास्यति । ज्ञातीन्वो द्रष्टुं एष्यामः \[भ्P१०.४५.१३\] इति रहस्यत्वद्वचनस्य भवद्भिस्तु नागम्यतां इति स्वारस्यभङ्गप्रसङ्गः स्यादिति ।



\[७६\] तथा स्वारस्यं अपि तादृशतन्मन्त्रणायन्त्रणया, न तु स्वतन्त्रतया । किं च, तव चेतसि यः कोऽ प्यन्यः सङ्कोचः सम्प्रति सम्प्रतीतिं विनारोचमानतां प्रतिपन्नवानस्ति । सोऽ पि व्रजभूमावाव्रजनादिवर्जने साहायकं मुहुर्निर्वाहयिता ।



\[७७\] व्रजजनं प्रति तदिदं तु वेदवदपरतन्त्रं मन्त्रं निवेदयिष्यसि । सम्प्रति च भवतां सम्बन्धे जरासन्धादिभिः कृतानुसन्धे तत्रापि निर्बन्धात्कटकेन धाटी घटयिष्यते इति ।



\[७८\] तथास्मिन्नुद्धवद्वारा पित्रादिषु वाचिकपत्रिका, यथा



सम्बन्धाद्वः समन्तादहं अपि स तथा यामि तं वृष्णिवृन्दे

युष्माकं प्राणयोग्यप्रणयभुवि तथैवावनं संविधित्से ।

किन्त्वेषा मूर्तिरत्र स्वयं अपि तु भवत्पार्श्ववर्ती ममात्मा

किं वा मूर्तिश्च तस्मिन्भवति हि भवतां स्फूर्तिरेव प्रमाणं । ।१,३३.४० । ।

किं च

आयास्यामीति किं जल्पेद्बद्धः प्रणयरज्जूभिः ।

येन बद्धस्तु तस्येच्छां अनिच्छां चानुयाति सः । ।१,३३.४१ । ।

\[७९\] श्रीवसुदेवादीनां देवद्विडुपद्रवस्य विद्रवः खलु भवदभिमत एवेति तु मया मतं एव ।



\[८०\] अथ पुरस्तादुद्धवदर्शनमात्रेण च ते परमसुखं प्राप्स्यन्ति । यतः

अपरिचयेऽ प्यवलोकाद्भक्तं भक्तः पिपर्ति कृष्णस्य ।

स्वरमात्रात्तद्गानारम्भः सुजनं प्रमोदयति । ।१,३३.४२ । ।

\[८१\] ततश्च तव विश्लेषान्नवनवार्तास्ते त्वद्वार्तां एव वार्तां अनुवर्तमानाः शीघ्रं इव वियन्ति कियन्ति मासा वासराणीव तं कतिचिन्मासान्वासयित्वा पर्यवसाने तद्द्वारा सम्भावनां एवापेक्ष्य मुद्रितमुखेन स्वस्तिमुखेन सन्देक्ष्यन्ति, यथा



ईश्वरस्त्वं इति सोऽ यं अस्माकं

उद्धवः समुपदिश्य गच्छति ।

पुत्र तत्तु न वयं स्म मन्महे

श्रीश ता किं उ सुते न रोचते । ।१,३३.४३ । ।

किं च

यद्यहो सुत भवानधीश्वरस्

तर्ह्यपि स्फुरतु ते पदाब्जयोः ।

प्रीतिरत्र च परत्र नः सदा

कृष्णतां अनु यतः सतृष्णता । ।१,३३.४४ । ।

\[८२\] कृष्ण उवाचौद्धवस्तु किं मां वक्ष्यते ?



\[८३\] ऋषिरुवाच

विना चन्द्रं शरल्लक्ष्मीर्विना पुष्पं मधून्नतिः ।

विना पयोदं वर्षाश्रीर्विना त्वां का व्रजस्थितिः । ।इति ।



\[८४\] कृष्णः सास्रं उवाचयद्व्रजे मम विलम्बसंवलनकारणं विशेषेण च वर्णय ।



\[८५\] ऋषिरुवाचतत्र भक्तं भजमानस्य कवचं बिभ्राणस्य शत्रून्निघ्नानस्य तव व्यासङ्गान्तरं अपि लब्धान्तरतां आप्स्यति ।



\[८६\] कृष्णः सोद्वेगं उवाचहन्त किं तत्?



\[८७\] ऋषिरुवाचयत्खलु वसुदेवस्वस्रीयाणां युधिष्ठिरादीनां धृतराष्ट्रेण दुष्टभ्रष्टराष्ट्रीकृतानां पक्षस्य पुष्टीकरणाय भविता । ते च त्वां एव परमातिष्ठमाना भक्तवश्यतां वावश्यमानस्य तव कैतवरहितभक्तिभाज इति । यदर्थं प्रथमतस्तावदभिजातं अभिजातं चाक्रूरं दूततया दूरं आपयिष्यसि ।



\[८८\] प्रकृतव्यासङ्गः पुनरङ्गीभूतः प्रभूत एव । यतः कंसपक्षनिर्हरणं तदापि त्वया कृताकृतं एव वर्त्स्यति ।



\[८९\] तथा हिवराकेषु कंसपक्षीयेषु चान्येषु तीर्थकाकतां गतेषु यत्खल्वस्तिः प्राप्तिश्चेति तस्य तत्र कलत्रद्वयं अस्ति ।



\[९०\] तत्पुनर्वैधव्येनान्धीभूतं इव स्वबन्धुजनदत्तानुसन्धीभवत्पितृतया धृताश्वासनिर्बन्धं जरासन्धं गमिष्यति । यत्र च



। ।१,३३.४५ । । ंईऽSईण्ङ्!



विस्रस्तकेशवेशाद्योस्तयोः कंसस्य भार्ययोः ।

द्रक्ष्यन्ति विहसिष्यन्ति चाङ्गानि पथिका अपि । ।१,३३.४६ । ।

\[९१\] ततस्तत्प्रेरणया जरासन्धः प्राप्तजरासन्ध इव कालरूप्तावन्तः भवन्तं एव त्रयोविंशतिसङ्ख्याभिरक्षौहिणीभिरभियास्यति ।



 तादृशतां भृशं अविद्वान् कीटक इव कृपीटयोनिं ।

 अभियाय चाभिया मथुरां मथ्नन्निवावरिष्यति । ।१,३३.४७ । ।ततश्च

 इन्द्वर्कद्योतकेलिं कुतुककलनया निर्मिमाणावधृष्यौ

 जारासन्धं तदन्धं तम इव कटकं त्रोटयन्तौ भवन्तौ ।

 एकं तं मागधेशं तम इव घृणया बाढं उत्सृज्य पर्व

 प्राप्तं सर्वं स्वभक्तं स्वमहसि दधतौ भास्यतः शश्वदेव । ।१,३३.४८ । ।

\[९२\] एवं सप्तदशस्वप्यतिसम्पातेष्वपयातेषु कूटीकृतम्लेच्छकोटित्रयप्रकटकटकः समहायवनः कालयवनः प्रातरेवातिदूरतः सामुद्रपूर इवालोकिष्यते, येन नीवृदेव निवृतो भविता ।



\[९३\] कृष्ण उवाचभूरिदूरतया शात्रवपात्रतारहितः स कस्मादस्माकं अहिततां आप्स्यति ?



\[९४\] ऋषिरुवाचयदुवर्गवादितगार्ग्याराधितभर्गवरस्फुरदुपसर्गजनिसर्गत एव यादवदवं प्रति भयदवविसर्गनिरर्गले तस्मिन्जरासन्धानुसन्धानादेव । स चात्रावश्यमरणवशत्यां आप्स्यतीति मत्प्रेरणाच्च ?



\[९५\] कृष्ण उवाचकथं तर्हि तस्य गर्हितस्य मरणं भविता ?



\[९६\] ऋषिरुवाचगर्हितत्वं एव तत्त्वतः खल्वहितं कारणं । प्रकारं चामुं सहास्यं उद्गास्यन्ति



शीतं महस्तदनुसृत्य मुकुन्दमूर्तेर्

म्लेच्छाधिराडधि तमःकटुकीटतुल्यः ।

एष ज्वलज्जलनवन्मुचुकुन्दतेजः

सङ्गादलं वलितविस्मिति भस्मति स्म । ।१,३३.४९ । ।

\[९७\] अथ कृष्णः स्वगतं अधिगतवान्न जाने योजनशतकं अर्दति तस्मिन्दुर्दमदुर्जनसंमर्दे मत्प्रमदसत्रव्रजतुल्यव्रजः परिक्षिप्ततया विक्षिप्तचित्तः कुत्र वा व्रजिष्यति ?



\[९८\] ऋषिस्तु तदभिप्रयन्प्रथयति स्मकाम्यकतः पश्चिमायां दिशि गिरितटगतगरिष्ठाटवीं अटिष्यति । किन्तु भवता यादवानां इव व्रजभवनानां अरितस्तनिष्यमाणसन्तापसन्तानाभावाय तदिदं चिन्तयिष्यते ।



\[९९\] सम्प्रति शरणागततया कृतमदनुसरणानां यादवानां अवनाय युक्ततया नियुक्त इवास्मि ।

\[१००\] ततस्तत्र गरिष्ठं प्रकोष्ठान्तरं विधेयं । तन्त यदि गोवर्धनधरणतः



तस्मान्मच्छरणं गोष्ठं मन्नाथं मत्परिग्रहं ।

गोपाये स्वात्मयोगेन सोऽयं मे व्रत आहितः । ।\[भ्P१०.२५.१८\]



इत्यनुसृत्य कृतरक्षाणां मत्प्राणावलिलक्षाणां इव व्रजाध्यक्षाणां यद्यरयस्ते च रयाद्विघ्ननिघ्नतां करिष्यन्ति । तदा सर्वं एव खर्वं स्यात् । तेषां अटवीषु गोकोटिलक्षरक्षकाणां रक्षा च प्रकोष्ठघटनया दुर्घटा ।



\[१०१\] तथा



रहीभूतमरूभूतं चक्षूभूतं मनीकृतं ।

यस्य यत्तत्कथं तेन त्यज्यतां व्यज्यतां अपि । ।



इति न्यायेन तत्र सम्प्रति गमनं अपि तत्रकीयसङ्कोचविशेषत एव विशेषतः प्रसह्य मह्यं न रोचते । सङ्कोचान्तरं तु तस्यनान्तरीयकं एव मन्ये । ततः सम्प्रति साक्षान्मम तत्र स्थितिं अपि न लक्षयामि, तस्मात्तेषु बहिःशश्वदुदासीनताविन्यसनं एव मयि तदुपासीनतायां प्रवीणतां आचरति ।



\[१०२\] तत एव शत्रवस्तत्र मद्बहिरङ्गताया जानाना गृह्णीरनिति ।



\[१०३\] तदेवं व्रजत उदासीनायमानस्य तव तादृशचिन्तामात्रेणाचिन्त्यशक्त्या द्रागेव दूरतः समुद्रान्तःपुरीविशेषस्य व्यक्त्या तत्र च यदूनां झटिति प्रसक्त्या तं उरीकरिष्यसि । तदनन्तरं एव कालयवने कालवदाचरिष्यसि । मुचुकुन्दं च प्रति मुकुन्दत्वं कुन्दसुन्दरदन्तकन्दलितमन्दहासमयसमयरचनवचनविलासतः कृपां उल्लासयिष्यसि ।



\[१०४\] अथ मथुरां एव रामेण सह सहचरयदुकुमारवृतः प्रतिगत्य पत्यभाववतः पुरुषा म्लेच्चतस्तान्म्लेच्छयोधान्निधनं एव रोधयमानस्तदमानधनानि निजराजधानीति द्वारकां हारयन्नपि म्लेच्छपरिच्छदतया मनसि नाच्छतां मंस्यसे
।



\[१०५\] अथ पुनः पुनर्जात इव स राजा जराजातः पूर्वपूर्ववदेव मधुपुरीं अवरुद्धानस्तद्धनहर्त्éणां भर्त्éन्युष्मानेव प्रतभिगमिष्यति ।



\[१०६\] ततश्च तद्धनानां अवरक्षणाय निजजनानां रक्षणाय चाक्षामश्यामशुभ्रवपुषौ परमपुरुषौ कुतुकविशेषादव्यञ्जितरुषौ शुभवन्तौ भवन्तौ सद्रवं अपद्रवन्तौ तद्धर्षत इव वस्तुतस्तु तद्धर्षतः प्रवर्षणाख्यं गिरिं आरोक्ष्यथः ।



\[१०७\] आरुह्य च तं तु द्रुहद्भिः प्रसह्य दह्यमानं उज्झन्तावेकादशयोजनसमुत्तुङ्गशृङ्गादुत्प्लुत्य भूरिदूरं युवां पतिष्यथः । पतित्वा च द्वारकापतितां आगमिष्यथः ।



\[१०८\] स तु वां प्रतापं अविदन्निजपश्चात्तापपापपादपबीजायमानं अभिशापं हृदि वापं वापं गृहं अवाप्स्यति । गीर्वाणश्रेण्याकाशवाण्या तु हसिष्यते



मृधे तु विजितं पुरा त्वं असि यद्द्वयेनामुना

स सप्तदशबारकं विजित एव किं तद्गिरा ।

अहो सकुतुकद्रवे प्रकटं अद्य चाजी यथा

जरासुत न यद्ध्रुवं तं अदसीयमानर्च्छिथ । ।१,३३.५० । ।

\[१०९\] कृष्ण उवाचलब्धदुर्गाणां यदुवर्गाणां बलं वा तेषां बलं एव वावलम्बनं विधाय तदापि किं व्रजं नाव्रजिष्यामि ।



\[११०\] ऋषिर्स्वगतं आह स्माहो तादृशि सङ्कोचेऽ प्येतादृगस्योत्कण्ठा मादृगन्तबुद्धिं कुण्ठयति इति ।



\[१११\] स्पष्टं तु स्पष्टं कारणं आचष्टएकस्मिन्कंसे ध्वंसिते बहवस्तत्सम्बन्धिबान्धवा जरासन्धवत्कंसायिष्यन्ते, कथं आगमनं स्यात्?



\[११२\] कृष्ण उवाचदर्शनमात्रार्थं अपि न स्यात् ।



\[११३\] ऋषिः सरूक्षहासं उवाचनहि नहि ।



\[११४\] कृष्ण उवाचकथं इव ?



\[११५\] ऋषिरुवाचवसुदेवाद्यनुज्ञां विनेति विज्ञापितं एव ।



\[११६\] कृष्ण उवाचतर्ह्यागमनं एव न भविता ।



\[११७\] ऋषिरुवाचभविता, किन्तु कालविलम्बितया । भवांस्तु व्रजागमनं मनसिकृत्य विवाहकृत्यविमुखतया स्थास्यति, किन्तु तदपि व्यभिचरिष्यति ।



\[११८\] कृष्ण उवाचहन्त किं तत्र कारणं ?



\[११९\] ऋषिरुवाचरैवतनामा कश्चित्प्राचीनः सुराजा द्रुहिणविहिततया रौहिणेयाय यदा दुहितरं वितरिष्यति, तदा वसुदेवदेवक्यादिभिरीडितैर्विवाहाय बहुधा विहिताम्रेडितैः कृतः स च प्रयत्नस्त्वया सपत्न इव नानुमोदिष्यते ।



\[१२०\] तदेवं एव वासरशते गते कदाचित्कश्चिदुद्विजमान इव द्विजन्मा विजने सन्तं भवन्तं आव्रजिष्यति । आव्रज्य च स धन्यात्मा पितृपरवत्याश्च परसात्कृतिमयस्वभयावृततयापावृतायमानाया भीष्मककन्यायाः सन्यायां पत्रिकां सापत्रपं इव त्वय्यर्पयिष्यति । तस्याः सङ्क्षेपतस्त्वयं अर्थविक्षेपः



 तव स्वभावेनाकृष्टा स्वस्य वा त्वयि केशव ।

 कृष्येय चेद्बलादन्येनासून्मध्ये जहाम्यहं । ।१,३३.५१ । । इति ।



\[१२१\] ततश्च मर्मस्पृशा धर्मदृशा विधर्माद्भयं भावयमानस्त्वं अन्यथामन्यमानतां न लप्स्यसे । किं बहुना, विवाहं अपि निर्वाहयिष्यसे ।



\[१२२\] यथा च लोके कथा प्रथां आप्स्यति ।



भीष्माद्रिस्थितरुक्मिणीमणिमयश्रेणीविलोकस्पृहां

शार्दूलस्थितिं आश्रिता नृपसुतास्तावन्मदान्निर्ममुः ।

यावच्छङ्खनिनादगर्जदलितप्रागल्भ्यतत्तत्सभा

मध्यध्वंसिनृसिंहनव्यतरुणश्चक्रे मनाङ्नोद्यमं । ।१,३३.५२ । ।

\[१२३\] तदेवं पर्ययं आगतायां मर्यादायां तादृशपर्यायतां काश्च्दन्याश्च धन्याः कन्यास्तां आधिविन्नां प्रणयन्परिणेतासि । ताश्च भवन्तं अन्तरेण न शरीरस्थितिं अनुसरेयुः इति ।



\[१२४\] तत्र सत्यभामां तावत्पाणौ प्रणेष्यसि, यत्र जाम्बवतीं अपि संवलयिष्यसि, यत्र च जाम्बवान्कुकुदमुदं लप्स्यते । तथा हि समासेन कथयिष्यन्ति ।



प्रसेने निःसेने निजसहजनौ दिव्यमणिभाग्

गले सिंहध्वस्ते रचयदभिशस्तं हरिं असौ ।

यदा सत्राजित्तर्ह्यनुमृतयमाणो मणिं अमुं

स कन्यामृक्षेन्द्रादलभत स तस्मादपि पुनः । ।१,३३.५३ । ।

\[१२५\] मणिं अन्वेष्टुं चिररात्राय कान्तारं गते तु त्वयि परमकान्ते पुनर्निर्दरतया भल्लूकदरं प्रविष्टे द्वारकायां सुष्ठु कष्टं आपतिष्यति । यतः



यर्हीतिर्भवतः कृष्ण तर्हीतिर्न तु दुर्लभा ।

अक्ष्णो रीतिस्तु लोकानां रीतिरेव तदा मता । ।१,३३.५४ । ।

\[१२६\] प्राप्तायां सरत्नायां सत्यभामायां रत्नं पुनः स्वस्मिन्नर्पिते नारगीतेन सत्रा सत्राजितेयेव प्रत्यर्पयिष्यसि ।



\[१२७\] यदा च पाण्डवानां उद्दण्डं दाहवृत्तं अतथ्यं कथ्यमानं आकर्ण्य तूर्णं एव हस्तिनापुरं प्रस्थितौ भविष्यथः ।



\[१२८\] तदा गर्भे सुहितस्त्वदहितः शतधन्वा तु वां दूरगौ मन्वानः प्राप्तरत्नं सत्राजितं सयत्नं सपत्नवन्निहत्य रत्नं अपहृत्य तच्च कर्णटिरिटिराकारिणं अक्रूरं प्रत्यपह्नुत्य ज्ञातिहत्याभीत्या कुशस्थलादवगत्य विद्रोष्यति ।



\[१२९\] अथ स्वपुरं आगत्य तदधिगत्य तं एवानुपदितयानुसृत्य निहत्य च मणिं असङ्गत्य पश्चादक्रूरात्प्रतिपत्य स्वं अभि दुर्जनाभिशापं आर्जवान्मार्जयिष्यसि ।



\[१३०\] कृष्णः स्वगतं उवाच



 सङ्गः क्वायं व्रजस्थानां मदेकप्राणताजुषां ।

 क्व वा यदूनां सत्राजिच्छतधन्वादिशालिनां । ।१,३३.५५ । ।

अथवा



 भवेद्यः प्रोष्यपापीयांस्तस्य किं कर्म शर्मदं ।

 यद्यत्करोति तत्रैव स्नात्वा कालक एव सः । ।१,३३.५६ । ।

\[१३१\] स्पष्टं चाचष्टकथान्तरं प्रथ्यतां । यदनन्तरं गोष्ठस्था ममानन्तरस्था भविष्यन्ति ।



\[१३२\] ऋषिरुवाचतदप्यायास्यति श्रूयतां । अथ भवता तास्तत्तदुपायं उपायंसतेति वर्ण्यमानं आकर्ण्य मृगयायां परीता रविदुहिता च त्वां वरीता । एतन्निर्वर्ण्य च जना वर्णयिष्यन्ति । यथा



 सूर्ये जीवति तत्कन्या तं अनापृच्छ्य पश्यत ।

 स्वयं वृतवती कृष्णं वराकी कान्यकन्यका । ।१,३३.५७ । ।

\[१३३\] अथ राजाधिदेव्या नन्दिनीं मित्रविन्दां स्वयंवरणेन भवन्तं अनुविन्दमानां तत्र भ्रातृभ्यां विन्दानुविन्दाभ्यां निन्द्यमानां युद्धेन विन्दमानः परिणेतासि ।



\[१३४\] कृष्ण उवाचराजाधिदेवी खल्वानकदुन्दुभेर्भागिनीति भण्यते, सत्राजिदपि गोत्रजतया तर्हि कथं इदं लोकगर्हितं अर्हिष्यति ?



\[१३५\] ऋषिः सहासं उवाचराजाधिदेव्या इव श्रुतकीर्तेरपि सुतां भद्रां उपयंस्यसे ।



\[१३६\] कृष्णः ससङ्कोचलोचनं उवाचतदपि कथं ?

\[१३७\] ऋषिरुवाचयादवप्रभवाणां अयं एव कुलक्रमसमाचारः ।



\[१३८\] कृष्णः स्वगतं उवाचन खल्विदं ज्ञातेयं, किन्तु कापेयं एव । तथापि भद्रं एवेदम्ऽ यस्मादनेन सम्बन्धेन व्रजबन्धवस्तदिदं मंस्यन्ते । नासौ तेषां गोत्रतया स्तोत्रविषयतां आत्मनि मन्यते, किन्तु गोत्रान्तरमितानां अस्माकं एव इति ।



\[१३९\] ऋषिरुवाचमित्रविन्दां अनु चेदं वन्दिष्यन्ते



 यथार्थनाम्ना साम्नाता मित्रविन्दा स्वबन्धुभिः ।

 स्वमित्रं विन्दमाना या तदमित्रान्निराकरोत् । ।१,३३.५८ । ।

\[१४०\] भद्रां अनु वर्णयिष्यन्ति



श्रुतकीर्तिः सुताव्याजात्कीर्तिं एव व्यजायत ।

कृष्णसात्कृतितः सा तु भद्राप्यजनि विश्रुता । ।१,३३.५९ । ।

\[१४१\] अथ नाग्नजितीं अप्युद्वक्ष्यसि । यत्र सप्तानां वृषभाणां युगपद्बन्धः खलु तत्पित्रा पणबन्धतया स्थापयिष्यते । तत्र च



यदा त्वं सप्तवृषभानुद्दितानाचरिष्यसि ।

तदा त्वद्गोपतां स्मृत्वा बाष्पं मोक्ष्यामहे वयं । ।१,३३.६० । ।

\[१४२\] कृष्ण उवाचहन्त युष्मभ्यं अपि रोचते खल्वियं मल्लीला ?



\[१४३\] ऋषिरुवाचऽस्तां अस्मद्वार्ता । बाढं अस्मत्पित्रेऽ पि । यथा प्रार्थितं तद्भूरिभाग्यं \[भ्P१०.१४.३४\] इत्यादिना । तत्र च या कापि तव प्रेयसी लीला, सा तु परमश्रेयसी । यत्सम्बन्धेन भवन्मन्त्रद्वयं मन्त्रराजतया प्रचारितं आवाभ्यां । तथा हि



 नृपो न हरिसेविता व्ययकृती न हर्यर्पकः

 कविर्न हरिवर्णकः श्रितगुरुर्न हर्याश्रितः ।

 गुणी न हरितत्परः सरसधीर्नः कृष्णाश्रयः

 स न व्रजरमानुगः स्वहृदि सप्त शल्यानि मे । ।१,३३.६१ । ।

\[१४४\] कृष्णः स्वगतं उवाचसाधीयान्ममानुभवः । स तु न सवाधीभवितुं अर्हति
| यतश्च न स्वानुभव एवायं अनुभावश्च | तन्मनो नान्यथा मन्यस्व इति |



\[१४५\] स्पष्टं च पृष्टवान्ततस्ततः ?



\[१४६\] ऋषिरुवाचतदेवं काव्यश्रेणीरिव नानादेशवेशभाषारसैरेणीदृशः पाणौकृत्य पूर्वपूर्ववद्रागिनीं मद्राधिपतेरपि कन्यां सन्यायतया वर्यां भार्यावर्यां करिष्यसि । न केवला सा, तासां अधराः षोडशसहस्रपरिमाणाश्चापराः ।



\[१४७\] तत्र मद्रकन्यायाः परिणयन्यायं भद्रं एवं वर्णयिष्यन्ति



अत्युच्चैर्बन्ध वेध्याप्रकटझषतनोश्छेदं आकर्ण्य पण्यं

कन्याया मद्रपातुः क्षितिपतिनियुतासाध्यं एकस्तु पश्चात् ।

दूरादागम्य पश्चादपि च विलुलुवे तां हरिर्यः स पश्चाद्

भूत्वा तान्युक्तं आर्दद्युधि तदपि मताग्रीयता तस्य चित्रा । ।१,३३.६२ । ।

\[१४८\] कन्यानां षोडशसहस्राण्युद्दिश्य च सहस्रवक्त्रतां एव देवताः प्राप्स्यन्ति ।



\[१४९\] तत्र दिग्दर्शनम्, यथा



अथ नरकनिकाय्यं नारकं मेनिरे तास्

तदधिकं अपि तं तु श्रीहरिर्मन्यते स्म ।

नरकहरणनामाप्यत्र यत्नातियत्नं

यदकृत यदिहासीद्व्यग्रताबिद्धबुद्धिः । ।१,३३.६३ । ।

\[१५०\] नरकवधप्रक्रियां चैवं वर्णयिष्यन्ति ।



भित्त्वा दुर्गाणि कृष्णः ससुतमुरयुतं भ्ॐअं उन्मुख्य राज्ये

तत्पुत्रं स्थापयित्वा सुरनरदुहितुर्बन्धनादुज्जहार ।

देवाम्बाकुण्डलाद्यो मणिगिरिवरुणच्छत्रं उद्धृत्य तच्च

प्रत्यर्प्य क्षुद्रवृष्णः सह मणिगिरिणाप्यग्रहीत्पारिजातं । ।१,३३.६४ । ।

\[१५१\] तदेवं तव स्वर्गस्थविघ्नहन्तृतां तत्र च वृत्रघ्नः कृतघ्नतां अवधाय वयं एवं मन्यामहे ।



त्वां अर्चन्ति यदा स्वर्ग्यास्तदा स्वर्गः सुरालयः ।

त्वां नार्चन्ति यदा स्वर्ग्यास्तदा स्वर्गः सुरालयः । ।१,३३.६५ । ।

\[१५२\] युक्तं एव तत्



अजनाशं असौ नष्टो जीवनाशं ननाश च ।

ऊर्ध्वशोषं स चाशुष्यत्कृष्ण यस्त्वत्पराङ्मुखः । ।१,३३.६६ । ।

\[१५३\] कृष्ण उवाचततस्ततः ?



\[१५४\] ऋषिरुवाचतदेवं तत्र सर्वस्वास्थ्यमयगार्हस्थ्यचये प्रतिश्वस्तनं स्फुरदुपचये सति सुतसम्पत्तिरपि मतिं अतीत्य प्रत्यहं प्रतोष्यते । किं बहुना, भवद्वद्वर्षषट्काननन्तरं एव यौवनप्रपञ्चतस्तेषां अपि प्रजाताः प्रजास्तावत्येव दिष्टे दृष्टयौवना भविष्यन्ति । भवान्पुनरीदृशतया परं नववयाः स्थास्यति ।



\[१५५\] तथा च पौराणी वाणीनातिदीर्घेण कालेन स कार्ष्णी रूढयौवनः \[भ्P१०.५५.९\] इति । तच्च कृष्णं मत्वा स्त्रियो ह्रीताः \[भ्P१०.५५.२८\]इति च ।



\[१५६\] तत्र च कैमुत्यं इदं अवधिरमात्रऽणां अनवधिकं अवधाननिधानपात्रायते
। यथा



तत्र प्रवयसोऽ प्यासन्युवानोऽ तिबलौजसः ।

पिबन्तोऽ क्षैर्मुकुन्दस्य मुखाम्भोजसुधां मुहुः । । \[भ्P१०.४५.१९\] इति



\[१५७\] एतेन श्रीमद्व्रजे तु तदतिशयात्स्फुटं एव तदतिशयः सङ्गमितः ।



\[१५८\] कृष्ण उवाचाहो महात्मन्! महानयं अत्ययः सम्प्रत्यपि दुरत्ययं दुःखं अर्पयति । यत्तावद्विलम्बं तत्रावलम्बितास्मि । भवतु, प्रकृतं प्रक्रियतां ।



\[१५९\] ऋषिरुवाचशम्बरेण जन्मत एव द्युम्नवत्तव गृहादपहृतस्य प्रद्युम्ननाम्नस्त्वत्पुत्रस्य सम्पराये सम्बन्धं तद्धननचरित्रं विचित्रतया गास्यन्ति, यथा



कृष्णेऽ पि धृष्णग्भवितात्र कः पुमान्

यस्तु स्वयं योद्धुं अमुं व्रजिष्यति ।

यदद्य जातं खलु तस्य जातकं

हृत्वा ततो मृत्युं अवाप शम्बरः । ।१,३३.६७ । ।

\[१६०\] अथ प्राद्युम्निं अनु चाम्नास्यन्ति



ऊषां बाणस्य कन्यां रहसि गतं अननानिरुद्धं निरुद्धं

युद्धे बुद्धा तं एतं द्रुतं अभिगतवान्युध्यतोऽ ग्र्यान्निहत्य ।

ब्रह्माण्डध्वंसदक्षज्वलनवहमहाशूलभृच्छूलपाणिं

तत्पक्षं निर्जयंस्तद्भुजबलं अलूनाद्यस्तु तत्रान्यकः कः । ।१,३३.६८ । ।

\[१६१\] कृष्ण उवाचविस्मयः खल्वयं । यद्विस्मरिष्याम्येव व्रजवार्तां ।



\[१६२\] ऋषिरुवाचन हि न हि । सा हि तवाहिते मनसि रागमयी जागरूकतां एव परां आगमिष्यति ।



\[१६३\] हन्त ! यत्खलु निरन्तरं अन्तर्गतम्, तत्कथं अन्तर्गतं इव जायेत । किन्तु पूर्वनिर्दिष्टं गुर्वनादिष्टतापरं तस्मिन्निर्दिष्टिविशिष्टिं आचरिष्यति ।



\[१६४\] तदा च कदाचन रामेण सह रहस्यवार्ता तव वर्तिष्यते । यत्र स्वगमनं अनालोच्य रामं शश्वदनुशोच्य व्रजस्थानां स्मृतितः प्रच्यवमानबाष्पस्त्वया च तथानुशोचता प्रोच्यमानस्तव सन्देशं प्रवेशयन्माथुरव्रजदेशप्रवेशं गोपवेशं आवेश्य प्राप्स्यति । प्राप्य च स यथा कथाविषयस्तथा समस्य वर्णयिष्यति



व्रजस्थानां रामः स्वसहजवियोगार्चिषि हरेः

पुरा सत्यं जज्ञे पुनरिह तु जातः सुखकृती ।

यतस्तेषां ज्वालां स्फुरदमृतवाचा प्रशमयंस्

तदीयां स्फूर्तिं दृग्विषयं इव चक्रे स्वबलतः । ।१,३३.६९ । ।

\[१६५\] किं अन्यद्वा विन्यसितव्यं । तेन तथा ते नन्दिता यथा सर्वेऽ पि स्वयं सपर्वप्रायतया तं प्रार्थयामासुः ।



\[१६६\] तदुपभोगतृष्णया चिरपालितसुकुमारक्ॐआरकुसुमानां सुरवल्लीसमतासुषमाणां इव लब्धचरतदीयसंश्लेषाणां आभीरकुमारीविशेषाणां अङ्गीकाराय ।



\[१६७\] श्रीमान्बलदेवश्च यथावदेव तथा वलयामास । वलयित्वा च व्रजं प्रति प्रवलितानुजागमनविश्वासः स्वप्रेयसीरिहैव विहाय द्वारकां अपि निश्चिन्त इव चलिष्यति । आगत्य च द्वारकां त्वां अपि सान्त्वयिष्यति । यथाकर्तव्यावशेषं विधाय व्रजश्लेषं अवाप्स्यति ।



\[१६८\] कृष्ण उवाचकियानवशेषस्तावांश्च विशेषः कथ्यतां ।



\[१६९\] ऋषिरुवाचक्रमश एव प्रकरमणीयः । तथा हिव्रजं प्रति चलितवति सकलगुणतन्त्रे बलभद्रे पुण्ड्रकमण्डलपतिः कृत्रिमवासुदेवतया चित्रितरूपस्त्वां स्पर्धया वर्धमानगर्वं साधुक्रोधसमुद्बोधनं एवं सन्देक्ष्यति



वासुदेवोऽ वतीर्णोऽ हं एक एव न चापरः ।

भूतानां अनुकम्पार्थं त्वं तु मिथ्याभिधां त्यज । ।\[भ्P१०.६६.५\] इति ।



\[१७०\] प्रतिसन्देक्ष्यन्ति तु तं यदवः, यथा



पुण्ड्रकेश स भवानभूद्धरिः

काशिराड्न किं इहाभवच्छिरः ।

मित्रतां अशिवतां तथासजन्न्

अन्यथा प्रथितवान्स तु त्वयि । ।१,३३.७० । ।

वृत्तान्तेनामुना तु त्वद्वृत्तान्तः सोऽ यं ईक्षते ।

कृतान्तेनाचिरेण त्वं कृतान्त इव वर्तसे । ।१,३३.७१ । । इति ।



\[१७१\] कृष्ण उवाचततस्ततः ?



\[१७२\] ऋषिरुवाचततस्तद्वधानन्तरं त्वं तु तं तन्मित्रं काशीराजं अपि प्राप्तनाशीकरिष्यसि । तयोः शिवाद्यपचितिरप्यपचितिं एव करिष्यति । ततश्च



यदा सत्रायिता तत्र काशीशतनयस्तदा ।

तस्मात्कष्टायमानः सन्नष्टिं उच्चिअरटिष्यति । ।१,३३.७२ । ।

\[१७३\] अथ रामस्तु द्विविदं रामसेनाग्रां अग्रामण्यं विदन्नपि हनिष्यति । यथा च कथयिष्यन्ति



आश्रित्य रामं द्विविदः स्वेच्छया नरकं श्रितः ।

इति तन्निष्कृतिं कुर्वन्रामोऽ न्यस्तं अदण्डयत् । ।१,३३.७३ । ।

\[१७४\] श्रीराम उद्दिश्य च वन्दिवृन्दानि वन्दिष्यन्ते



हालालोहितलोचने हलभृति व्याकोषशोणाब्जयुग्

गङ्गाभ्रान्तिभराकरा मधुकराः कोटिर्गताः कूटतां ।

किं च क्षौणिशठा हटादघरिपोस्तेजः प्रसुप्तं यशस्य्

उद्बुद्धं किल वर्धितुं तदिति ते वार्धिं गतिं सङ्गताः । ।१,३३.७४ । ।

\[१७५\] कृष्ण उवाचहन्त महर्षे ! बाटघटितन्यायेनापि मम व्रजसम्बन्धिभिः समं समन्वयः किं न भविता ?



\[१७६\] ऋषिरुवाचभविता । यतस्तदेव वृत्तं क्रमतः क्रमते स्म ।



\[१७७\] तथा हियदा रामस्तीर्थयात्रां करिष्यति, यस्याश्चान्ते भीष्मादिशान्तताप्रान्ते दुर्योधनवधः सम्पत्स्यते, तस्याः प्राग्यदा कदापि सूर्योपरागः सागरवत्पर्वगरिमाणं आगन्ता । यश्चैवं वर्णयिष्यते



ग्रस्तसूर्येण तमसा तमसा व्यापि तद्दिनं ।

उदिते हरिवक्त्रेन्दौ स्मेराजनि कुमुद्वती । ।१,३३.७५ । । इति ।



तदा तु

 कंसप्रतापिताः सर्वे वयं याता दिशं दिशं ।

 एतर्ह्येव पुनः स्थानं दैवेनासादिताः स्वसः । ।१,३३.७६ । । इति । \[भ्P१०.८२.२१\]



\[१७८\] श्रीवसुदेववचनात्कंसवधान्नातिव्यवधानकाले कुरुभुवि सुविमलजातीया भारतीयाः प्रजाः प्रायः प्रयास्यन्ति । यत्र युधिष्ठिरोग्रसेनादिसंसक्तानां भवदीयमहिष्ठभक्तानां समागमः परमेष्ठिगोष्ठीं अपि कनिष्ठां करिष्यति ।



\[१७९\] किं बहुना, भवानपि तत्र भविता । व्रजवासिततिरपि व्रजिता । यतः परिमिलनाय परस्परं अधिकं अभिकतां गतानां लक्ष्यमात्रं त्वदादिकं लक्ष्यते
।



\[१८०\] कृष्णः सास्रं उवाचततस्ततः ?



\[१८१\] ऋषिरुवाचततश्च

यथार्कतप्तो जलबिन्दुरिन्दुना

निदाघदग्धं विपिनं पय्ॐउचा ।

विषार्दितं वार्भवता विलोक्यते

सङ्गात्तथा त्वद्विरही त्वया व्रजः । ।१,३३.७७ । ।

\[१८२\] कृष्णः सगद्गदं उवाचततस्ततः ?



\[१८३\] ऋषिरुवाचततश्च

माता तातः पितृसहचरा भ्रातरो बन्धुवर्गा

दासा हृद्यास्तव निजजनाः केचिदन्ये च तत्र ।

प्राप्स्यन्ति त्वां भवति च भविष्यन्ति तेऽ नन्यचित्तास्

तेष्वावेशाद्बहुषु भविता नैकचेता भवांस्तु । ।१,३३.७८ । ।

ततश्च

त्वं व्रजेति निजप्रेम गोपयन्निव वत्स्यसि ।

व्रजस्तु स्वगुणैस्तत्र सर्वप्रेयान्भविष्यति । ।१,३३.७९ । ।

तत्र च

 यदा यदा द्रक्ष्यति तां भवांस्तदा

 पूर्णं समूर्णो लविता दृशोर्जलं ।

 भवन्तं अप्येवं अमी यथामुना

 कण्ठान्तं अन्तर्हृदयं निरोत्स्यते । ।१,३३.८० । ।

\[१८४\] तदेवं वैशाखं आरभ्य वर्षा यावदतिहर्षात्त्वां निर्णिमेषं एव निर्वर्णयन्तस्ते व्रजवासिनः संवत्स्यन्ति । तदन्ते सदनूकटया लब्धमूकस्थितिषु श्रीमन्नन्दादिषु तेषां आनकदुन्दुभिप्रभृतीनां परमस्निग्धान्तःकरणतां विलोच्य जातपुत्रपौत्रावलोकनेन क्षितिविपक्षपक्षप्रायतावकलनेन च स्वस्मिन्नविश्वस्तिस्रस्तितः समाश्वस्तिं अपि विलोक्य सर्वश्लोक्यचरितः सहायीकृतबलरामोद्धवरोहिणीकतया तैः सह निजवृन्दावनव्रजदर्शनं एकान्ते मन्त्रणापूर्वकं विचिन्त्य निश्चिन्त्य च श्रीमन्नन्दादीन्ससान्त्वं माथुरानेव प्रस्थापयिष्यसि ।



\[१८५\] इदं एव बादरायणिरप्याह ततः कामैः पूर्यमाणः सव्रजः सहबान्धवः \[भ्P१०.८४.६७\] इत्यादिना कृष्णे कमलपत्राक्षे संन्यस्ताखिलराधसः \[भ्P१०.६५.६\] इति पूर्वोक्तेस्त्वदागमनतात्पर्या एव तेषां कामा इति । प्रस्थापनसमयतस्तेषां विशेषावस्थावर्णनं तु तत्तदस्माकं बुद्धिं आस्तृणोतीत्यलं अतिविस्तरेण ।



\[१८६\] कृष्ण उवाचास्मदवस्थां तु वर्णय ।



\[१८७\] ऋषिरुवाचकुरुस्थलात्कुशस्थलं आगत्य स्थितः स भवान्पाण्डवराजेन राजसूयमन्त्रणायास्मद्द्वारा निमन्त्रितं सन्निन्द्रप्रस्थं प्रस्थास्यते
।



\[१८८\] ततश्च सत्वरं गत्वा भीअप्रभृतये दिक्सीमविजययशांसि दत्त्वा भीमद्वारा जरासन्धं हत्वा तत्कृतबन्धानि नृपवृन्दानि मोचयित्वा विजितेन राजव्रजेन युधिष्ठिरं रोचयित्वा राजसूयेन याजयिष्यसि । तत्र जरासन्धघातनं, यथा



बन्धं बन्धं यं अनु मुमुचे तं जरासन्धं एनं

हन्यां अद्धा स्वयं अथ यदि श्रव्यं एतन्न तर्हि ।

इत्थं कृष्ण त्वं इह कलयन्भीमसेनेन युद्धाद्

धर्याद्दैत्यप्रकृतिं अमुकं घातयिष्यस्यस्युपेत्य । ।१,३३.८१ । ।

\[१८९\] मिलदर्तनगिरिगर्तवर्तमाननृपाणां कृपया मोचनम्, यथा

कारागारान्धतामिस्रबन्धादन्धायितान्नृपान् ।

स्वरूपदृष्टिभिः सृष्टदृष्टीन्परिकरिष्यति । ।१,३३.८२ । ।

\[१९०\] राजसूयम्, यथा



निर्जित्य क्षितिपतिमण्डलानि पाण्डोः

पुत्रैस्तान्यनुगमितानि सङ्घटय्य ।

चेदीशं सदसि निहत्य तद्विरुद्धं

तेषां तद्विरचयितासि राजसूयं । ।१,३३.८३ । ।

यज्ञे तस्मिन्नृलोको नृपतितदधिपा विप्रविप्रर्षिवर्याः

स्वर्गस्थाः स्वर्गपालास्त्रिदशमुनिवराः किं च वेधाः शिवाश्च ।

दृष्ट्या श्रुत्यापि तत्तद्बहुविधभगवद्रूपवृन्दस्य विज्ञाः

पश्यन्तो रूपं एतत्तव किं अपि मुहुर्विस्मरिष्यन्ति सर्वं । ।१,३३.८४ । ।

\[१९१\] तदेवं राजसूयं सन्तान्य कुन्त्याः सन्तानान्सम्मान्य यदा द्वारकायां गन्तासि, तदा साधूनां शल्यं शाल्वं लोहमयव्य्ॐअचारिपूर्या परागेव तां आवार्य दृष्ट्वा पूर्यमाणपाञ्चजन्यः सन्नातिप्रयत्नतस्तं देवसपत्नं हनिष्यसि ।



ततश्च

क्रुध्यन्क्रुध्यत्सौभपुरं व्य्ॐआध्व द्वारकारुधं ।

ध्वंसयिष्यसि तद्यद्वत्त्रिपुरं त्रिपुरान्तकृत् । ।१,३३.८५ । ।

\[१९२\] अत्र च गायन्ति

ऊडुम्बरे कृमिस्तावन्निजाडम्बरगर्वितः ।

यावन्न दन्तिदन्तानां अन्तः पतति तत्फलं । ।१,३३.८६ । ।

\[१९३\] कृष्ण उवाचाद्यापि कतिविलम्बा व्रजभूगतिः ?



\[१९४\] ऋषिरुवाचऽयतावेवायाता श्रूयतां ।



\[१९५\] तदेतत्प्रोच्य महर्षिणा मनसि प्रोच्यते स्मएषा च कलिलोकैर्विरलैरेवावकलयिष्यते । अस्या हि बहिर्मुखान्प्रतवगुण्ठयितुं अन्तर्मुखांस्तूत्कण्ठयितुं महर्षिभिः परोक्षप्रायीकृतायाः खल्वस्मदादिसंवादमय्याः श्रीभागवतभारतपाद्मादीनां एकवाक्यताकरणत एव शक्या प्रतीतिरिति । तदिदं च किञ्चन मदुपदेशनिदिग्धं मधुकण्ठस्निग्धकण्ठाभ्यां प्राप्तकृष्णोपकण्ठाभ्यां क्षीरकण्ठाभ्यां अपि स्वकण्ठादेव चम्पूद्वयं अपूर्वरचनया सम्पूर्णं कुर्वद्भ्यां उत्तरचम्पूत्तरभागं अञ्चद्भ्यां तत्तच्छास्त्रमतविस्तारणया प्रस्तोष्यते, तदेव समस्य

विचार्यते ।



\[१९६\] यदा शाल्वयुद्धं उद्बुद्धम्, तदा पाण्डवानां दुरोदरदण्ड इति वनपर्वकथा । शाल्वस्य तु प्राणान्दण्डयित्वा मधुपुरद्वारि वक्रताचण्डं सविदूरथदन्तवक्रः खण्डखण्डशः खण्डितश्च, तेनानेन भवितेति पाद्मोत्तरखण्डप्रथा । तदनन्तरं च पुनर्व्रजागमनं अस्य महादेवदेव्याः संवादरहस्यमये तत्रैव स्पष्टं निष्टङ्क्यते । यत्खलु सत्यसङ्कल्पतयानल्पसमज्ञाविज्ञातानां आयास्ये इति द्योतकैः \[भ्P१०.४१.१७\], आगमिष्यत्यतिदीर्घेण \[भ्P१०.४६.३४\] इत्यादिबहुतराद्भगवद्भागवतानां प्रतिज्ञानुसारात्श्रीमद्भागवतेनाप्युद्भावितं । न केवलं प्रतिज्ञामात्रं तत्र प्रतीतिपात्रीकृतम्, किन्तु तदागतिरप्यधिगतीकृतम्

।



\[१९७\] तथा हि प्रथमे द्वारकाप्रजावचनेयर्ह्यम्बुजाक्षापससार भो भवान्कुरून्मधून्वाथ सुहृद्दिदृक्षया \[भ्P१.११.९\] इति प्रत्यक्षं लक्ष्यते । न च तत्तु कालान्तरगतं । कुरुक्षेत्रयात्रायां हि स्फुटं अस्य वचनं तस्य तत्कालतां एव रचयति । तथा हि

अपि स्मरथ नः सख्यः स्वानां अर्थचिकीर्षया ।

गतांश्चिरायिताञ्छत्रुपक्षक्षपणचेतसः । ।\[भ्P१०.८२.४१\] इति ।



\[१९८\] विदूरथान्तशत्रुवधं एवाववधिं अत्र करोति नान्यदिति । तदेवं स्थिते तदनन्तरं च लब्धान्तरतया तेनानेन तेषां प्रकृतिजागोचरप्रकृतिस्वपदाविर्भावनं च तत्र पाद्म एवोद्भावैतं । तदपि ब्रह्मह्रदमज्जनतदुन्मज्जनादनन्तरं तद्दर्शितवत एतस्य चैतदीयानां चाभिप्रायेण श्रीमद्भागवतेनाभिप्रेतं । अपि नः स्वगतिं सूक्ष्मां \[भ्P१०.२८.१२\] इति, न वेद स्वां गतिं भ्रमन्\[भ्P१०.२८.१४\] इति, गोपानां स्वं लोकं \[भ्P१०.२८.१५\] इति, कृष्णं च तत्र छन्दोभिः स्तूयमानं \[भ्P१०.२८.१८\] इत्यनेन । अतएव स्कान्दे



वत्सैर्वत्सतरीभिश्च सरामो बालकैर्वृतः ।

वृन्दावनान्तरगतः सदा क्रीडति माधवः । ।



सदा स्थितिप्रयोगश्चात्र वैकुण्ठनाथस्य ध्रुवगजेन्द्राद्यर्थं अन्यत्र गमनेन वैकुण्ठ इव श्रीव्रजेन्द्रनन्दनस्य मथुरादिगमनेन सदा वृन्दावनरमणं अपि न बाध्यते ।



\[१९९\] अत्रेदं विचारयामः

जननीवेशसम्बन्धाभासात्पूतनिकापि सा ।

जनईगतिं अव्राजीदिति कैमुत्ययोगतः । ।१,३३.८७ । ।उपकृष्णं कृष्णघोषः सुगोगोपं तदाप्स्यति ।

अतिदुःखं दुष्प्रतीपं तद्गोलोकं सशर्म च । ।१,३३.८८ । ।

किं च

साङ्गं यावद्वैभवं च व्रजः कृष्णं व्रजिष्यति ।

सकृष्णं अनुकृष्णं यो धास्यते च सरामकं । ।१,३३.८९ । ।सद्वादशस्कन्धं एवं श्रीभागवतं ईक्षते ।

यथाशक्तिबुधोऽ न्यस्य शक्तिप्रति न विद्यते । ।१,३३.९० । ।

\[२००\] तदेवं विमृष्य तु श्रीदेवर्षिः स्पष्टं आचष्ट \[२०१\] यदा त्वं राजसूयतः सुखं सम्भूय स्वालयचलनारम्भं सम्भावयिष्यसि, तदा वक्रभावचक्रतः शक्रं अपि जिगीषुर्दन्तवक्रस्त्वां केवलं सर्वचङ्क्रमणचक्रवलं वितर्कयन्बलेन बलेन च विनाभूतेन त्वया केवलेन गदायुद्धं अध्वन्यनिविच्छन्मधुपुरीं आगन्तुं उरीकरिष्यति । तां आगत्य च गत्यन्तरं चिन्तयन्मन्मुखतस्तव द्वारकासंमुखप्रस्थानं शाल्वसंस्थापनं चास्थाय सद्यस्त्वां प्रत्येव दुःस्थात्मतया प्रस्थास्यते ।



\[२०२\] तदैव च मनोजुतिविभूतिमयेन मया कथनया निजव्रजगमनाय तदेवास्पदं आस्पदं कुर्वल्लब्धमनोरथस्तादृशदिव्यरथश्च त्वं तत्क्षणं एव मथुरापुरद्वारि प्राप्तगतिप्रथस्तं गदावन्तं निष्क्रामन्तं द्रक्ष्यसि, स्रक्ष्यसि च त्वां प्रति क्रामन्तं तं प्रति गदां स्रक्ष्यन्ते च, प्रत्यस्त्राणीव त्वदाभिमुख्येन करूषमुख्येन तेन चैद्येनैव सात्मज्योतिष्का निष्कास्य प्राणाः ।



\[२०३\] तत्र च श्लोकः खल्वयम्

भीमस्याहं तुल्यसंविद्गदाया

द्वन्द्वाघाते माधवं मागधाभं ।

जित्वा राज्यं माथुरं साधयिष्याम्य्

एवं नङ्क्षत्येष को दन्तवक्रः । ।१,३३.९१ । ।

ततश्च

दन्तवक्रचितावह्निप्राये क्रोधे तव स्वयं ।

विदूरथश्च भविता दूरतः क्रूरकीटवत् । ।१,३३.९२ । ।\[२०४\] तदेवं दन्तवक्रं विदूरथं अपि विदूरतस्तदा गदाचक्रघातं घातयित्वा स्ववचनसत्यङ्कारः स्वजनहृद्रुजां अगदङ्कारः स्वीयमुखानां अस्तुङ्कारः श्रीमद्व्रजविराजमानराजकुमारः स्वकव्रजकुलं एव भवान्मथुराभवाननुयोक्ष्यते
। तत्तु सर्वं प्रगाढभावं अवगाढं कुरुक्षेत्रादागतेरर्वाग्भवदागमनमर्यादाभ्यन्तरीणकालं कालं इव चालयितुं पुनरपि सुदिनायमानतां प्रतिपालयितुं सम्प्रति यमुनापारीणं जातं इत्यवकलय्यानुकामीनेन निजदिव्यविमानेन समुत्तीर्य दिविषद्भिः कुसुमैरवकीर्यमाणः

सहसा तद्वासं चासत्तु मुद्योक्ष्यते ।



\[२०५\] उत्तीर्णे च त्वयि सर्वतः कीर्णेन निनिताशेषेण रथघर्घरितविशेषेण त्वदागमनं एव मन्वानास्त्वत्परिमलवलनेन तु निश्चिन्वानाः सर्वविधा एव त्वदेकाध्वानतः प्रधावनं एव तन्वानाः श्रीमन्नन्दाद्यभिधानाः सन्निधानं विनापि शिखण्डिमण्डलवदमी मार्तण्डमण्डलस्थमेघखण्डं इव दिव्यरथारूढं त्वां अगूढं निशाम्य सम्यगूढप्रमदबहलकोलाहलं कलयिष्यन्ति ।



\[२०६\] कलयन्तश्च स्तम्भस्वेदर्ॐओद्भेदस्वरभेदरोदनविभेदप्रलयमयतया स्पन्दनं अप्यविन्दमानाः स्यन्दनाद्दूरतस्तदवस्था एव स्थास्यन्ति ।



\[२०७\] त्वं पुनः सहसा रथादवतीर्य तेषां पथा यथावीर्यं धावन्सकलगीर्वाणविकीर्यमाणकुसुमादिवादित्रादिकृतमानः सर्वथाप्यसम्भावितसमानः परं आसक्त्या सर्वानपि ताननर्वाचीनशक्त्या च पृथक्पृथगेव च युगपदेव च सङ्गच्छन्समालिङ्गंस्तत्तदङ्गसङ्गतं स्वाङ्गं अपिइ न ततो भिन्नं अङ्गीकरिष्यसि ।



\[२०८\] ते च तथा शोकापनुदं दत्तमुदं त्वां लभमानाः सर्वे जन्यवस्त्वदनन्यंमन्या भविष्यति । \[२०९\] तथा च गास्यते



यदा यातः कृष्णः पुनरपि यदूनां नगरतस्

तदा गोपाः सोऽ पि प्रतिनिजं अधुर्मोदनिवहं ।

व्यतिश्लिष्टा यर्हि प्रतिजनं इदं नाजनि मनाग्

अयं कृष्णः कृष्णः किं अहं इति तर्हि स्फुटतरं । ।१,३३.९३ । ।

यतः

यद्वत्कल्यन्तिमानां सुकृतविरहिणां सत्यधर्मावतारः

पृथ्वीस्थानां महावग्रहहतवपुषां वर्षुकाब्दप्रचारः ।

आकूपारह्रदानां मुनिहृतपयसां नव्यगङ्गाप्रसारस्

तद्वद्गोष्ठस्थितानां तव विरहरुजां हन्त ते सङ्गसारः । ।१,३३.९४ । ।

\[२१०\] अथ चिराय प्रतिमावत्लब्धत्वत्परिष्वक्तिषु व्रजजनव्यक्तिषु पूर्वं अव्यक्तीभावं आपन्ना मधुमङ्गलपूर्णाभ्यर्णा पौर्णमासी सवृन्दा वृन्दा च समं अप्रच्छन्नतां गच्छन्ती तु सुखसंमूर्च्छनान्मूर्च्छां इव गताभ्यस्ताभ्यः साभ्यसूयं इव क्रमाद्बहिर्वृत्तिं यच्छन्ती तद्वनिकायां तन्निकायं उपवेशयिष्यति ।



\[२११\] तथा च कथयिष्यन्ति



कृष्णं मध्यगतं विधाय पितरौ तद्भ्रातरः स्त्रीगणास्

तन्मित्राणि कुटुम्बसंवलनया चान्ये चिरात्प्राप्तितः ।

मुञ्चन्तः स्फुटं अश्रु तस्य सुखदं चारूपचारं चिरं

विस्मृत्य स्थगितक्रियाः समभवन्मूकाश्च वैस्वर्यतः । ।१,३३.९५ । ।

\[२१२\] त्वं तु तत्र स्त्रीकुमारं पुत्रपौत्रं कुब्जवामनं दासीदासं अपि सर्वं यथायथं तोषयिष्यसि । \[२१३\] दारुकस्तु दारुवदेव दूरस्थितस्तत्प्रेमवश्यतया कौतुकं इव द्रक्ष्यति ।



\[२१४\] ततश्च तत्रासीना पौर्णमासी कुपितेवालपिष्यतिअहह किं इदं अविदन्त इव कुर्वन्तः स्थ ? पथि परिश्रान्तं इमं कथं इव न विश्रान्तं कुरुथ ।



\[२१५\] तदेवं जातचमत्काराभ्यां तत्परिश्रमकातराभ्यां मात्गरपितराभ्यां उभयतः स्वस्वभजनाकृतालिङ्गनमयप्रणयचेष्टितः सर्वैरेव च परितो वेष्टितः स्वगोष्ठप्रकोष्ठमध्यगशकटघटाघटितवाटं अवाप्स्यसि ।



\[२१६\] ततश्च ते सर्वे भवत्परिचर्यामयपरिसर्याकृतः सम्भरमं एवाचरिष्यन्ति, न तु कार्यक्रमं । तथा हि



। ।१,३३.९६ । । ंईऽSईण्ङ्!



यर्ह्यागन्तास्यघहर चिराद्द्वारकातस्तदा ते

सर्वेऽ प्येते व्रजजनिजना श्रेष्ठमध्यस्थनिघ्नाः ।

धावन्तोऽ पि प्रतिदिशं अहो तत्तदेकैककार्यं

कुर्वन्तोऽ पि स्थगितकृतितां एव यास्यन्ति हन्त । ।१,३३.९७ । ।

यद्यपि गोपाः सम्यक्परिचरितुं त्वां न तर्हि शक्ष्यन्ति ।

तदपि न तत्प्रमदामृतभोगास्त्वामी सदैव पोक्ष्यन्ति । ।१,३३.९८ । ।

\[२१७\] तदारभ्य च



किं भोक्तव्यं क्वासितव्यं स्वपनीयं क्व वामुना ।

इति मात्रादिधीयात्रा नात्रायास्यति तृप्ततां । ।९८ । ।

सखायन्ते सुखाधीना विस्मरिष्यन्ति सर्वकं ।

स्मरिष्यन्ति तु तां त्वत्कां पुनः संश्लेषनव्यतां । ।१,३३.९९ । ।दासाश्च तव दाशार्ह पुनराशां स्वमूर्तिषु ।

धास्यन्ति सेवासुधया विधास्यन्ति यदाप्लवं । ।१,३३.१०० । ।गावः प्राग्वद्भवत्स्फूर्तिप्रभावस्थिततद्दशाः ।

तद्वदेव सदैवामूर्धास्यन्ति प्रमदं त्वयि । ।१,३३.१०१ । ।शिशवः पशवश्चैव वयांसि च पयांसि च ।

येऽ न्ये हृद्या जना हृद्यास्तव तेषां तु का कथा । ।१,३३.१०२ । ।

\[२१८\] कूर्मस्येव स्मरणानुभावेन तव तेन त्वदीयाः पूर्ववदेव हि ते स्थातारः । तथैव व्रजाद्बलदेवः कुशस्थलीं आसाद्य त्वयि निवेदयिष्यति । यथा श्रीहरिवंशे



तथैवाध्वगवेशेन सोपश्लिष्टे जनार्दनं ।

प्रत्यग्रवनमालेन वक्षसाभिविराजता । ।

उपविष्टं तदा रामं पप्रच्छ कुशलं व्रजे ।

बान्धवेषु च सर्वेषु गोषु चैव जनार्दनः । ।

प्रत्युवाच तदा रामो भ्रातरं साधुभाषितं ।

सर्वेषां कुशलं कृष्ण येषां कुशलं इच्छसि । ।\[ःV८३.५३,५५६\] इति ।



\[२१९\] तदेवं स्थितेऽ पि तदा तव सदा व्रजावस्थितिप्रतीतिस्तु तेषां नातिजनिष्यते । स्यन्दनं तदत्र तदवस्थं एव स्थापितं अस्तीत्यनास्थाभावनया
।



\[२२०\] किं च, तव सवयसः प्रवयसः प्रतीदं प्रतीपं आवेदयिष्यन्ति । प्रियवयस्यस्य नातिअस्ॐअनस्यं मनस्यभ्यस्यते । यतो जनितानुरागजनतासु तासु प्रागिव नानुरागं जागरं आगमयति । ताश्च तथा दृष्ट्वा लगितदुःखस्थगिततया शुष्का इव तिष्ठन्ति ।



\[२२१\] तदेतदाकर्णयन्तः प्राप्तकदनान्तरतया विवर्णवदनान्ते त्वन्मातरपितरादयः कातरतां अवाप्स्यन्ति ।

\[२२२\] त्वं तु जन्तुमात्रचित्तज्ञस्तद्विज्ञाय स्वयं एव तान्विज्ञापयिष्यसिकथं भवन्तो नाद्याप्यानन्दादुद्भवन्तो दृश्यन्ते । \[२२३\] सर्वे तु सगद्गदं गदिष्यन्तिअस्माकं आनन्दकारणं त्वदवधारणपदवीं विन्दत एव ।



\[२२४\] अथ त्वं वक्ष्यसिबाढं किन्तु येन भवद्भिः सन्दिह्यते, सोऽ यं शताङ्गः साङ्गभवत्कार्यसङ्गमनाय सङ्गे रक्षिततया लक्ष्यते । यथा वान्यथा ज्ञापयथ, तथा प्रथयिष्यामि । एतदेव प्रागेव निवेदितं मया



यात यूयं व्रजं तात वयं च स्नेहदुःखितान् ।

ज्ञातीन्वो द्रष्टुं एष्यामो विधाय सुहृदां सुखं । ।\[भ्P१०.४५.२३\] इति
।



\[२२५\] ज्ञातीनिति युष्मन्मध्यत एवासौ वासः सम्भविष्यति, द्रष्टुं इति तत्र च युष्मद्दर्शनं एवास्माकं पुरुषार्थ इत्यर्थः । यद्वा द्रष्टुं इति दर्शनविषयीभवितुं इत्यर्थः । अथापि भूमन्महिमा गुणस्य ते विबोद्धुं अर्हत्यमलान्तरात्मभिः \[भ्P१०.१४.६\] इत्यत्र बोधविषयीभवितुं इतिवदेतदुद्धवेन च भवत्सु समुद्बुद्धं चक्रे



आगमिष्यत्यदीर्घेण कालेन व्रजं अच्युतः ।

प्रियं विधास्यते पित्रोर्भगवान्सात्वतां पतिः । ।

हत्वा कंसं रङ्गमध्ये प्रतीपं सर्वसात्वतां ।

यदाह वः समागत्य कृष्णः सत्यं करोति तत् । ।\[भ्P१०.४६.३४५\] इति ।



\[२२६\] सात्वतां पतिरपि पूर्णषडैश्वर्यसम्पत्तिरपि पित्रोर्युवयोर्व्रजेशित्रोः परमसुखश्रियं सदा स्वलालनारूपं प्रियं विधास्यते । तत्राप्यच्युत एवावस्थास्यते, यतस्तत्ततो हेतोरद्यापि सत्यं शपथं करोति, कुर्वन्नेव वर्तत इत्यर्थः । तदनेनैव नयेन भवतां प्रणयर्णं विनयेय, न तु मनागपि गमनागस्त्वेन । तथा हि



पित्रादिप्रतिरूपरूपवसुदेवादिप्रतीघातजाद्

दुःखात्कंसविनाशनार्थं अगमं शीघ्रां निवृत्तिं विदन् ।

तत्रासीत्सुहृदां मनोरथततिर्युद्धायतिर्दुर्हृदां

चैवं तद्व्यसनं समाप्य यदि च प्रागां क्व वा याम्यहं । ।१,३३.१०३ । । इति
।



\[२२७\] ततः श्रीव्रजेश्वरानुमत्या प्रत्यासन्नाः सर्वेऽ पि प्रार्थयिष्यन्ते । एवं चेदिह च तव द्वारकावदेव बहलगृहबृंहणाय स्पृहयामः
| अन्यथाकरणं तु यदस्माकं अधन्यतां वहतीति |



\[२२८\] तदेतदाकर्ण्य भूमिं निर्वर्ण्य त्वं तु तस्मिन्नसन्तुष्ट इव चेतसि चिन्तयितासिगृहशब्दः खल्वेभिर्गृहिणीपर्यायतया पर्यवसायितः । तत्र च हन्त मम स्वान्तं कीदृशं वामी विधास्यन्तीति ।



\[२२९\] अथ पुनर्विभावयितासिभवतु, पूर्णज्ञानतूर्णविधाना च पौर्णमास्यत्र सर्वं शर्म निर्मास्यति, न त्वन्यथाकर्मतां धास्यतीति । वक्तव्यं तु वक्ष्यसि । तर्हि रोहिणीमाता रौहिणेयभ्राता च द्वारकागारादाकारणीयौ । तावेव सर्वं अर्वाग्भाव्यं निवेदयिष्यतः ।



\[२३०\] अथ पुनर्दारुकसारथिं प्रति प्रथयिष्यसिभो सारथे ! सरथः प्रथमानयात्यन्तीनतया भवान्यदुभवनं आसाद्य सद्यः श्रीमद्भ्रातरं तन्मातरं च प्रापयेति । पुनर्विचार्य वक्ष्यसिहन्त ! तं उद्धवं अप्यानयेति ।



\[२३१\] ततस्तद्वन्दनारुके दारुके पवनं अनुहरमाणेन यानेन मुहूर्तमात्रार्धतैस्तैः सार्धं आगते तस्मिन्विस्मितमनसः श्रीमन्नन्दादयः परमानन्दाशयतया सहसा भवदागमनवदेव सहसा महसा तोद्यमानातोद्यव्रजं तन्निजालयं आनेष्यन्ति ।

\[२३२\] गतेषु च दिनेषु त्रिचतुरेषु रामादयस्ते व्रजस्थाभिरुचितं एव तुभ्यं रोचयिष्यन्ति



येषां प्रेमगुणैर्यस्त्वं बद्धः सुष्ठुतया हरिः ।

तस्य तैर्विनिरुद्धा ये कुर्युस्ते कथं अन्यथा । ।१,३३.१०४ । ।

\[२३३\] सर्वे च मिलित्वा निर्णेष्यन्ति मान्याः कन्याविचारं । कात्यायन्याराधिकास्ताः कन्या धन्यादयः सन्यायतां अर्हन्तीति ।



\[२३४\] रामोद्धवौ तु परमनिष्णातौ कृष्णवज्ज्ञात्वा तूष्णीं एवावस्थास्यतः
।



\[२३५\] ततस्तदर्थं आरम्भे लब्धसम्भेदे व्रजपतिजम्पती पूर्णमनोगती पूर्णिमाभ्यर्णं आसाद्य सद्यस्तस्यां वरिवस्यापूर्वकं सर्वं निवेदयिष्यतः
।



\[२३६\] सापि वक्ष्यतितदपि भद्रं एव, किन्तु वर्याः परमवर्या राधादयः कथं वा न स्वीकार्याः ?



\[२३७\] तौ तु सवैलक्ष्यं वक्ष्यतःकाः खलु राधिकाद्यभिधाः ?



सा वक्ष्यतिधन्यानां वृषभान्वादीनां कन्या एव ।



पुनस्तौ वक्ष्यतःसुध्यादिगुरो ! न बुध्यामहे । निःशोध्यं तु बोध्यतां ।



सा तु सहासं वक्ष्यतियथा कात्यायन्याराधिकानां कन्यात्वं एवं अन्यासां राधिकादिकानां अपि ।



तौ पुनरुत्फुल्लनयनं वक्ष्यतःविस्पष्टं कथ्यतां । यदि विषयमयेऽ प्यस्मादृशि कृपाविषयताचर्यते ।



सा वक्ष्यतिभवन्तः खल्विदं नानुभवन्त इव सन्ति । यत्पुनरद्यापि कन्या एव ता धन्याः । मायाकल्पितच्छायाप्राया एवान्यत्र परिणायिताः । तच्च स्वप्नवदेव । यस्मान्मर्यादालङ्घनपर्यायतया ता एव च शय्यादौ पर्यवसायन्ते इति । किं तदिदं किञ्चन भवन्तावनु सवेदनं निवेदयामि । तास्तदेकानुरक्ता मादृशसान्त्वनया परं अद्यावधि धैर्यसम्पृक्ताः । सम्प्रति तु त्यक्तमात्रातिरिक्तप्राणगात्रा भविष्यन्ति । तासां तदिदं न केवलं अहं एव विदत्यस्मि, किन्तु सर्वापि व्रजजनता । तच्च पूर्वं अपि किञ्चित्किञ्चिद्विशेष्तस्तु कृष्णकृतवृष्णिस्थानप्रस्थानगततदनवस्थावस्थायां । यत इदं मुनयोऽ पि वर्णयिष्यन्ति ।



\[२३८\] तत्र पूर्वं यथाकुजगतिं गमिता न विदामः; कश्मलेन कवरं वसनं वा \[भ्P१०.३५.१७\] इत्यादिना । उत्तरं तु, निवारयामः समुपेत्य माधवं; किं नोऽकरिष्यन्कुलवृद्धबान्धवाः \[भ्P१०.३९.२८\] इत्युक्त्वा, विसृज्य लज्जां रुरुदुः स्म सुस्वरं; गोविन्द दामोदर माधवेति \[भ्P१०.३९.३१\] इत्यादिना, कृष्णदूते समायाते उद्धवे त्यक्तलौकिकाः \[भ्P१०.४७.९\] इत्यादिना, गतह्रियः \[भ्P१०.४७.१०\] इत्यादिना,



मातरं पितरं भ्रात्éन्पतीन्पुत्रान्स्वस्éनपि ।

यदर्थे जहिम दाशार्ह दुस्त्यजान्स्वजनान्प्रभो । ।\[भ्P१०.६५.११\] इत्यादिना,



या दुस्त्यजं स्वजनं आर्यपथं च हित्वा इत्यादिना च ।



\[२३९\] अत्र पतीन्पुत्रानिति यदुक्तं, तत्खलु गौणीं एव वृत्तिं अनुक्रम्य, न तु मुख्यां इति भवत्प्रश्नानुक्रमेण प्रख्यासामि । तत्र यद्यन्यथा मन्यध्वे, तर्येवं आचक्ष्महेनरकादानीतगुरुकुमारतया जितधर्मराजधामा राजदघजिन्नामा सोऽ यं एतदनुरक्तजनोऽ प्यधर्मस्य कलयापि स्प्रष्टुं द्रष्टुं च न शक्यत एव । किन्तु लज्जामात्रं तस्य तस्य च मर्यादापर्यापकं इति वस्तुतस्तु न केवलं रागत एव तास्तादृशीं गतिमार्गताः किन्त्वनादिसिद्धस्वभावतया तद्वधूभावतश्चेति मन्त्रद्रष्टारोऽ पि निष्टङ्कयन्ति । तदेतद्बलरामोद्धवौ च सुष्ठु जानीत इति तावपि प्रष्टव्यौ, अन्यथा तासु तत्सन्देशहरता तयोर्न देशरूपतां आसीदेत् ।



\[२४०\] पुनस्तौ वक्ष्यतःवत्सः किं इदं अनुसन्दधाति ?



सा वक्ष्यतिस च पूर्वं किञ्चिदनुसंहितवानासीत् । उत्तरं तु सम्यग्विदन्नेवास्ते । किन्तु सम्प्रति लज्जया नावधानं सज्जयति ।



तौ वक्ष्यतःतासां तदर्थप्राणजिहासां किं असौ जानाति?



सा वक्ष्यतिउक्तं एव सम्यग्विदन्नास्त इति ।



\[२४१\] यतः पूर्वं अप्युद्धवे तथा समुद्बुद्धं कृतवान्, यथा च तद्वचनं सत्यवचसश्च गास्यन्ति



गच्छोद्धव व्रजं स्ॐय पित्रोर्नौ प्रीतिं आवह ।

गोपीनां मद्वियोगाधिं मत्सन्देशैर्विमोचय । ।

ता मन्मनस्का मत्प्राणा मदर्थे त्यक्तदैहिकाः ।

मां एव दयितं प्रेष्ठं आत्मानं मनसा गताः ।

ये त्यक्तलोकधर्माश्च मदर्थे तान्बिभर्म्यहं । ।

मयि ताः प्रेयसां प्रेष्ठे दूरस्थे गोकुलस्त्रियः ।

स्मरन्त्योऽङ्ग विमुह्यन्ति विरहौत्कण्ठ्यविह्वलाः । ।

धारयन्त्यतिकृच्छ्रेण प्रायः प्राणान्कथञ्चन ।

प्रत्यागमनसन्देशैर्बल्लव्यो मे मदात्मिकाः । ।\[भ्P१०.४६.३६\]



\[२४२\] अत्र मत्सन्देशैः इति मय्यावेश्य मनः कृष्णे विमुक्ताशेषवृत्ति यतनुस्मरन्त्यो मां नित्यं अचिरान्मां उपैष्यथ \[भ्P१०.४७.३६\] इति पर्यवसानैरित्यर्थः । मां एव दयितं इति, मे वल्लव्यः इत्यत्र तु विशेषोऽ प्यस्ति, तस्मात्तदेकव्रतजीवनव्रतानां तद्भार्याणां नान्या गतिर्न्याय्या
।



\[२४३\] कृष्ण उवाचततस्ततः?



\[२४४\] ऋषिरुवाचततस्तौ भावयिष्यतः । सत्यं अस्माकं प्रकटतरेऽ पि लोकधर्मघटनानर्हप्रतिकारेऽ पि तासां विघटनदुःखे यदद्यापि स्नुषाकरणस्पृहा नापयाति, प्रत्युत सातत्यत एव तासु स्नुषाभानं विभाति । धर्मान्यथाभावे लक्ष्यते । यदवश्यं आयत्यां विदितरहस्यतां आयातीति । तदपि प्राप्तकालतां कलयति स्म ।



\[२४५\] अथ तौ स्पष्टं वक्ष्यतःरहस्यं इदं लोकाः कथं मंस्यन्ते ।



सा वक्ष्यतिमायायाः स्वभावव्यापितिरियं अव्यभिचारितया लक्ष्यते, यदवश्यं आयत्यां विदितरहस्यतां आयातीति । तदपि प्राप्तकालतां कलयति स्म ।



\[२४६\] यतः सर्वेषां अपि सत्सङ्कल्पानां उपरि प्रभवतोर्भवतोर्निगूढा या तदर्थं उत्कण्ठा, सा ह्यधुना परां कोटिं आरूढा झटिति रूढकार्या भवेदेव । तौ वक्ष्यतःस्वीयां अनन्यसम्बन्धितां ताः कथं विदन्ति ।



\[२४७\] सा वक्ष्यतिपूर्वं स वो हि स्वामी भवति इति दुर्वाससो वचनेनापि सम्यङ्नाविदुः किन्तु पश्चाद्विदुः ।

\[२४८\] तौ वक्ष्यतःकथं इव?



\[२४९\] सा वक्ष्यति उद्धवेन श्रीकृष्णाभिप्रायं अनुव्यक्तीकरणात् । अतएवोक्तमपि बत मधुपुर्यां आर्यपुत्रोऽधुनास्ते \[भ्P१०.४७.२१\] इति ।



\[२५०\] तौ वक्ष्यतःतासां श्वशुरंमन्यादीनां येऽ नुगतास्ते प्रायेणानुतापं प्राप्स्यन्ति ।



\[२५१\] अथ सा तु पुरुषं इव वक्ष्यतितत्किं आसां परमसाध्वीनां माध्वीकवन्मधुरस्निग्धतावलितानां दुष्करतरणदुःखभास्करपुष्कलतापशुष्कता सोढव्या । तथा सर्वधुरीणताप्रवीणस्य निजकुलधुरन्धरस्य गोवर्धनधरस्य दुर्धरलज्जाभारसज्जनं अनुमोदनीयं । वस्तुतस्तु तेषां अपि न सुखभङ्गप्रसङ्गः यद्धामार्थसुहृत्प्रियात्मतनयप्राणाशयास्त्वत्कृते \[भ्P१०.१४.३५\] इति श्रीशुकवचनादपि । तथा च न वचनमर्माभिराचरणीयम्, यथा सर्वसुखसचनं एव स्यात् ।



\[२५२\] तदेतन्निरूप्य सा पुनः सहासं वक्ष्यतिसाम्प्रतं प्रततं कुतुकान्तरं भवद्व्यां किल नावकलितं । यत्खलु युष्मन्नन्दन आनन्दद्यूते तासां पतिंमन्यांस्त्तत्पित्रादिपर्यन्तं सर्वं जितवान् । लज्जां एव सज्जन्न तद्गृहं आनीतवानिति ।



\[२५३\] तदिदं गुप्तं अपि कृतं आदिवराहनामा भगवानपि स्वपुराणे साक्षितया लक्षयतीति सर्वथात्र नान्यथा मन्तव्यं । यथा



द्यूतक्रीडा भगवता कृता गोपजनैः सह ।

पणावहाररूपेण जिता गोप्यो धनानि च ।

गोपैरानीय तत्रैव कृष्णाय विनिवेदिताः । ।इति ।



\[२५४\] तौ वक्ष्यतःतत्पित्रादीनां तन्मित्रादीनां वा को व्यवसायः ?



\[२५५\] सा वक्ष्यतितेऽ पि मयोपदिष्टं तत्त्वीकृत्य पृष्टकृत्यास्तदिदं उद्दिष्टवन्तः

अहो परस्पर्शसुभीरु यद्वपुर्

यत्कृष्णसारप्रणयैकशर्म च ।

तासां मृगीणां इव तत्परं प्रति

प्रदित्सवो व्याधमनांसि बिभ्रति । ।१,३३.१०५ । ।

\[२५६\] तौ वक्ष्यतः राधिकाद्याराधिकानां का वार्ता ?



\[२५७\] सा वक्ष्यतिमत्पृष्टाभिस्ताभिरप्येवं आदिष्टम्



यथा सीतादेव्या दशमुखकृतार्तिर्विपदभूद्

यथा वा रुक्मिण्या विवहनविधिश्चेदिपकृते ।

तथा राधादीनां परगृहगतिर्या बत विपत्

कथं तस्या नित्या स्थितिरभिमता हन्त सुहृदां । ।१,३३.१०६ । । \[\*९\]

\[\*९\] थिस्वेर्से इस्रेपेअतेदिनूत्तरचम्पू, ३१.४३.





\[२५८\] तौ वक्ष्यतःअथ राधिकादीनां आर्तानां का वार्ता ?



\[२५९\] सा वक्ष्यति

देयं अधीनं कार्त्स्न्येनाभिव्याप्त्या च तत्र कृष्णे स्वं ।

तद्रूपं रचयित्वा सातिप्रत्ययपदानि ता दधिरे । ।१,३३.१०७ । ।

\[२६०\] तौ वक्ष्यतःताः किं साक्षादनुयुक्ताः ?



\[२६१\] सा वक्ष्यतिअथ किं ? यतस्तासां मर्मप्रकटनकर्मठतया मया पृष्टम्भो विपश्चितः काश्चिदेवं वदन्ति । ताः खलु कृष्णे प्रेममात्राखर्वसर्वस्वाः
| प्रेमा च बलवद्विरोधिसद्भावमिलद्भयप्रयासप्रच्छादनपरिच्छदतया यथा वर्धते, न तथान्यथा |



\[२६२\] तर्हि कथं तासां अप्यन्यासां इव पतितया तत्सम्पत्तिकामनानिकामं अन्तरनुवर्तत इति ?



\[२६३\] तदेतदाकर्ण्य पाटलपटलसवर्णवर्णिन्यस्ता वरवर्णिन्यस्तदिदं अवर्णयन्त ।



\[२६४\] हन्त ! तासां एव सविरोधस्तदवरोधः सम्भवतादृतीयमाना द्वितीयपतिभावना च, न पुनरन्यस्याः कस्याश्चिदपि । या खलु तदवरोधविरोधवाञ्छा । सा वा कथं प्रेमप्रथनमयी स्यादिति न बुध्यामहे ।



\[२६५\] अस्माकं यद्यप्यसौ पार्श्वगतो रहोगतस्तथापि तस्याङ्घ्रियुगं नवं नवं \[भ्P१.११.३४\] इत्येव बोधविषयो भवति । किन्तु



बुधिताः पैतृकजनता

बुद्धाः श्वशुराभिमानिनो लोकाः ।

मानिताः सर्वेऽ प्यस्माभिर्

न मतो धर्मस्तु केनापि । ।१,३३.१०८ । ।

\[२६६\] यदस्माकं बाल्यादेव तस्मिन्निजर्मणताभावनां दूरीकर्तुं आग्रहं उरीकुर्वन्ति, तस्मादस्मान्मा स्नेहपेषं पिण्ढि, किन्तु स्वाभीष्टं एव विशण्ढि ।



\[२६७\] अथ तौ वक्ष्यतःभवत्या किं उद्भावितं ?



\[२६८\] सा वक्ष्यतिततो मया हसित्वा शवसित्वा च ताभ्यः प्रत्याशामात्रं प्रत्यासादितं अस्ति । यदि भवतोरिच्छा समृच्छते, तास्तु दैवतस्तावन्निजप्राणवलल्भस्य वलल्भत्व्नेआलाभाल्लब्धमहादुःखास्तत्र च स्वस्यान्यहस्तपतिततया जुगुप्सितंमन्यता शुष्कास्तत्र च प्रियाप्रियविप्रकर्षसन्निकर्षतः प्राप्तमनोधर्षास्तत्र च निरन्तरं शङ्कमानैः पतिंमन्यादिभिर्मङ्क्षु मङ्क्षुकृतनिवारणभर्त्सनादिनिकर्षास्ततस्तत एव च दुःसहप्रेष्ठविरहतीव्रताप \[भ्P१०.२९.१०\] इत्याद्युक्ततादृगवस्थाभ्योऽ पि महानुरागतः पीडनाद्बहुलदहनाकारकारागारवसतिंमन्यतया

निगीर्णसर्वक्षणं क्षणं अपि कल्पं मन्वानाः सम्प्रति तदीयमहाविरहवहसमयं अतीत्य चात्मानं तदुपेक्ष्यतां अप्युत्प्रेक्ष्य लज्जामात्रपर्यवसानं आसज्य च धिक्कृतंमन्या दशमीं अपि दशां तन्वानाः । किं बहुना, बहिरन्तःसुकुमारतायां अपि क्ॐआरत एव व्याधानुबिद्धस्निग्धकाननप्रत्यासत्त्यपरित्यागिमृगीवत्प्रखरदरापारपरपारवश्यलब्धविचित्रदुर्गतिसम्प्लुततया पश्यतां शृण्वतां अपि हृदयं धुन्वाना रसोऽ यं इति मन्यमानेन निष्करुणकौतुकेन केनचिदेवोपेक्षितुं शक्यन्ते, न पुनरन्येन ।



\[२६९\] तौ सास्रं वक्ष्यतःसम्प्रति ताः कां गतिं मतिं चासादयन्ति ?



\[२७०\] सा वक्ष्यति



कुर्वन्ति मौनं क्रन्दं वा शून्यं पश्यति वर्त्म वा ।

कृष्णं वाञ्छन्ति मृत्युं वा तासां एवंविधा गतिः । ।१,३३.१०९ । ।

\[२७१\] पुनस्तौ सास्रं वक्ष्यतःसम्प्रति ताः प्रति वत्सस्य का विधित्सा ?

\[२७२\] सा वक्ष्यतितदेतत्पश्चादपि निश्चीयतां । यत्खलु प्रेयसां प्रेमाक्षेमं तद्भावनामयप्रेमानुरूपं एव स्वस्थेमानं लभते । न तु स्वाग्रहग्रहिलतां इति ।



\[२७३\] तौ वक्ष्यतःमन्यामहे तथाप्यस्मत्तः सङ्कोचं रोचयिष्यति ।



\[२७४\] सा वक्ष्यतिभवतां हृदि सदा विद्योतमानः सोऽ यं तदपि वेत्ति, तस्मान्नितान्तं नान्यथा करिष्यति । किं बहुना, भवदाश्रवं अनु सर्वेषां एव संश्रवः प्रतिभाति । किं उत तस्य ?



\[२७५\] तौ वक्ष्यतःतर्हि गर्गनिषेधवेधस्य का चिकित्सा ?



\[२७६\] सा सहासं वक्ष्यतिस खलु लीलानैयत्यं एव तत्रत्यदोषतयाध्यस्तवान् । स्वयजमानहितसमीहितसहिततया, न तु परमशुभनिवेशवेशरूपाणां आसां क्लेशलेशप्रवेशदा सदेशता सम्भवति ।



\[२७७\] तौ वक्ष्यतःसम्प्रत्यस्माभिः किं इव सोपानं उपेयं ?



\[२७८\] सा वक्ष्यतिसोपानं मया चोपेयम्, भवद्भिस्तु सर्व एव व्रजजना भोजनाय प्रणयेन निमन्त्र्य निमन्त्र्यन्तां । तर्ह्यन्तःपटीक्षेपान्नटीनां आकार इव तत्प्रकटीभविष्यति ।



\[२७९\] तौ वक्ष्यतःयथाज्ञापयन्ति विज्ञानाचार्यवर्याः ।



\[२८०\] कृष्ण उवाच ततस्ततः ?



\[२८१\] ऋषिरुवाच ततः सा प्रत्यक्षत एव तावभि बहुलं अभिवदन्ती गृहाय प्रहापयिष्यति ।



\[२८२\] अथ कथकस्य मनःकथाततश्च पूर्णिमा मनसि विविवेचश्रीकृष्णलीलायां अनादिसिद्धं श्रीमद्भागवतं एव मुख्यं प्रमाणं ।



\[२८३\] तत्र या खलु रासयोगे योगमायां उपाश्रितः \[भ्P१०.२९.१\] इत्यनेन नित्यव्यक्तिस्वरूपशक्तिवृत्तिविशेषका या योगमाया तन्निर्वाहकतया बादरायणिना समुदीरिता, सा पुनरहं एव । तत्र तेन रासं प्रकाशं परीक्षित्परिषदि वर्णयित्वा तत्र प्राप्तं अवर्णत्रितयं निरस्य रस्यतया समाहितं । तथा सम्प्रति व्रजेऽ पि तत्प्रसक्तं इति ज्ञात्वा मयापि समाधेयं । तत्र तेजीयसां न दोषाय \[भ्P१०.३३.२९\] इतिवदत्रापि यद्यपि नरकादानीता इत्यादिना तल्लेपसम्भावनापयापितैव ।



\[२८४\] अथ परदारवारसमाहारकारणानाचारश्च यथा गोपीनां तत्पतीनां च \[भ्P१०.३३.२५\] इत्यनेन यं परिहारं आपितस्तथात्रापि ताश्च न केवलं रागत एव तादृशीं गतिं आगताः इत्यादिना तासु तदीयनित्याङ्गनाभावव्यङ्गतः स च साङ्गीकृतः ।



\[२८५\] तथापि नासूयन्खलु कृष्णाय \[भ्P१०.३३.३७\] इतिवदसूयाभासवत्तया सम्भावितास्तत्पतिंमन्याः समाधातव्याः । तच्च तद्रहस्यं पूर्वं गुप्तं आसीदिति मायाद्वारा यथागुप्तं समाहितं । साम्प्रतं तु व्यक्तं अभूदिति तथा तद्द्वारा व्यक्तं एव समाधेयं । येन च सर्वेषां अपि सर्वसमाधानं आधेयं भविता, अन्यथा तत्तत्करणं वृथापरं स्यातिति ।



\[२८६\] अथ स्पष्टं आचष्ट\[२८७\] ऋषिरुवाचदिनान्तरे तु सर्वनिमन्त्रणायां यथावृत्तान्ते वर्तिते सर्वाः साधारणमहोदयाः श्रीराधादयश्च तत्रागमिष्यन्ति । किन्तु पूर्वत एव जनसङ्गीतव्रजेशनिर्मितानङ्गीकारतां आत्मनो दुःखभङ्गीसङ्गितां मंस्यन्त एव । तव च रूक्षतावीक्षणेन ताः सूक्ष्माङ्गतां गमिष्यन्ति । तत्र साम्प्रतं अन्यासां स्वसमानकन्यानां अङ्गीकारेण हृत्कमलेऽ पि भङ्गितां आपत्स्यन्ते ।



\[२८८\] तथा च भावी श्लोकः



दावत्रस्ता मृगदुहितरश्चन्द्रहीनाश्चकोर्यः

स्रस्ता वृक्षान्नवकलतिका नीररिक्ताः शफर्यः ।

ऊर्जप्रान्ताद्बहिरपगता हन्त नव्याब्जनाल्यो

यद्वद्दृष्टा हरिविरहिता राधिकाद्याश्च तद्वत् । ।१,३३.११० । ।

\[२८९\] तदेवं तासां कृच्छ्रायमाणानां अमिताभ्यमिततादृश्वरी श्रीव्रजेश्वरी तु बाष्पपूर्णनयना पौर्णमासीं निर्वर्णयिष्यति । सा तु वदिष्यतिसर्वे सर्वतोऽ प्यन्विच्छन्तु । यथाद्यतननिमन्त्रणतः कश्चिदपि न पश्चिमतां अञ्चति ।



\[२९०\] कृष्ण उवाच ततस्ततः ?



\[२९१\] ऋषिरुवाचततस्तदाकर्णनमात्रतः सर्वे सर्वतो निर्वर्णनाय सङ्गत्य सत्वरं एव चागत्य यथावत्कथयिष्यन्ति । तेषु काश्चिन्महिलास्तु किञ्चिदप्यप्रस्तुत्य श्रीराधिकादिकाः प्रत्यपूर्वतापूर्वं द्रक्ष्यन्ति । ततः पौर्णमासी वक्ष्यतिकिं इव पश्यथ ? किं इव च किञ्चिन्न कथयथ ?



\[२९२\] ता वक्ष्यन्तिकिं इव वक्ष्यामः, यतः सर्वैराहतं मन्येत ।



\[२९३\] पौर्णमासी वक्ष्यतितथ्यं चेत्कथ्यताम्, मयि कृष्णमातरि च ।



तास्तु नीचैर्वक्ष्यन्तितत्राप्येतासां राधिकादिकानां धृततुल्यतापूर्तिईरपश्यामः ।



पौर्णमासी स्पष्टं वक्ष्यतिअन्याश्च पुनरच्छं गच्छन्तु ।



\[२९४\] कृष्ण उवाच ततस्ततः ?



\[२९५\] ऋषिरुवाचततो बहलकुतूहलवहा बहुला महिलास्तत्र तत्र गत्वा ज्ञाततादृशतत्त्वाः पुनः पौर्णमास्यन्ते लब्धसत्त्वास्तद्वदेवावर्तयिष्यन्ति । वार्ता चैषा व्रजराजसभापर्यन्तं पर्यवसिष्यति । व्रजराजश्च पौर्णमासीं अनु तूर्णं आसाद्य प्रसाद्य च वक्ष्यतिभगवति परमविस्मापनं इदं अस्मान्बोधय ।



\[२९६\] पौर्णमासी वक्ष्यतिभवत्कन्याभावाभिमानिन्यां आर्यायां इदं आश्चर्यं पर्यवस्यति । भवांस्तु सर्वव्रजस्थं स्त्रीपुंसव्रजं एकसभानुगतं करोतु ।



\[२९७\] श्रीकृष्ण उवाच ततस्ततः ?



\[२९८\] ऋषिरुवाचतदेतदवधार्य ज्ञातकार्यगतिना व्रजभूपतिना तदभिहिते तथाविहिते तव हितवती पौर्णमासी महितायां तस्यां एव सभायां आहितब्रह्मासनं आसीना किं अपि प्रणिहितवती भविता । तदव्यवहितं एव च सिंहपृष्ठाहितं अहितविग्रहा महायुधाष्टकवेष्टिता देवीगणसेविता देवी नभसः सरभसं अवतरिष्यति
| अवतीर्णमात्रा च पौर्णमास्या व्रजेश्वरयोः कृष्णकृष्णाग्रजयोरन्येषां अपि भूमिस्पृशां अभूमिस्पृग्मानिनी यथान्यायं अभिवादनादिकं आकाशत एव प्रकाशयिष्यति |



\[२९९\] ततः साश्चर्यं पर्यवोलोकमानेषु तेषु देवी वक्ष्यतिकथं वेह सन्देहः क्रियते ? पूर्वत एव तावदुभयविधा एता नापूर्वतया मन्तव्याः । पूर्वासां सजातीया द्वितीया हि योगमायाज्ञया गर्गविघ्नं निघ्नत्या मायया मया निर्मिताः । संज्ञायाश्छायावत्रत्यास्तन्मायाकल्पितावच्च ।



\[३००\] ताश्चेमा गृहगृहात्संगृह्णामि इति तथाह्नाय सापह्नवं कुलवधूमध्ये विधाय पुनर्वक्ष्यतिलक्ष्यतां कुलपालिकाभिरुभयविलक्षणता । यत्परमलक्ष्मीलक्ष्माणि प्रागागतानां एव लक्ष्यन्ते नार्वागागतानां । तथा मणितत्त्वदृशां इव तादृशां दृष्टिभिरेव नेत्रानन्दकसौन्दर्यविशेषवृष्टिस्ताभ्य एव लभ्या, न त्वन्यासां, न च पुनराभ्यश्चाक्चिक्यचिक्वणकाचतुल्याभ्यः ।



\[३०१\] कृष्ण उवाच ततस्ततः ?



\[३०२\] ऋषिरुवाचाथ सर्वाभिस्तथा तदाश्चर्यं साक्षात्कार्यमाणं अवधार्य तदार्याणां समज्यायां निवेदयिष्यतेहन्त यथावदेव देवी वदतीति । ततः श्रीव्रजराजवचनंतर्ह्यधुना किं विधेयं ?



\[३०३\] देवी वक्ष्यतिभोजने निर्वृत्ते मन्निर्वर्तिताः स्वस्वपतिगृहं अनुवर्तन्तां । परास्तु कृष्णमात्रपतिसम्मतिपरायणाः स्वस्वपितृगृहं । मया तु यमुनातटेष्टप्रशस्तालये स्थास्यते, यथा यदा मातृचरणैराज्ञाप्यते, तथा तदा व्यवहर्तव्यं ।



\[३०४\] कृष्ण उवाच ततस्ततः ?



\[३०५\] ऋषिरुवाचतदेवं आप्रच्छनपूर्वकं आपृच्छ्य प्रच्छन्नायां देव्यां सर्वेषु बल्लववलयेषु प्रच्छन्नेषु वर्णानां वरवर्णिनीभिर्वर्ण्यमानं तदाकर्ण्य भवतपतिव्रतास्तु तत्क्षणादेव जूरित्परित्यक्तमूर्तिका व्यक्तनिजकान्तिस्फूर्तिकाश्च भविष्यन्ति । तथा हि



राहुग्रासादिव शशिकला वारिदादृक्षमाला

वर्षाधर्षात्पुलिनरुचयः स्पर्शनाद्दीपलक्ष्म्याः ।

निष्क्रम्यामूः परपरिभवात्तत्क्षणं विन्दमानाः

कान्तिं स्वीयां नयनकदनं मोचयेयुर्जनानां । ।१,३३.१११ । ।

तत्र च

तारासु चन्द्रवलयस्य कलाः कलासु

तस्यातिचारु दधते स्फुरणं यथा श्रीः ।

गोपाङ्गनाह्वयरमासु विशाखिकादि

सख्यः सखीषु च तथा वृषभानुपुत्रीः । ।१,३३.११२ । ।

\[३०६\] कृष्ण उवाच ततस्ततः ?



\[३०७\] ऋषिरुवाचततो देव्यादेशवेशवशा यथायथं ते विहितवन्त एव । तथापि विधिं विना न सङ्ग्राह्यास्ता इतिइ श्रीव्रजराजादिभिर्विहिते च तस्मिन्विवाहविचारे भवांस्त्वग्रजस्य विवाहार्थं आगृह्य तं तदर्थरक्षितक्ॐआरा द्वारकात आगत्य कदाचित्तेन प्रसादीकृतस्वविहाराः । काश्चिन्नित्यकिशोरिका विधिना च विवाह्य नैरपेक्ष्यं इवावगाह्य विगतपूर्वाशङ्कः परमललितमाधवसमयं आलम्ब्यालङ्कृतपूर्णमनोरथाङ्कः श्रीव्रजराजगृहिणीमुहुराग्रहगृहीततया शनैरेव स्वविवाहं अङ्गीकारसङ्गिनं करिष्यति ।



\[३०८\] तत्र बहुमहसा श्रीरामविवहने जाते तं जातं समासतः समासां समं एव त्वत्कृतविवाहं एव वर्णयिष्यन्ति



गोधुङ्न्यर्बुदगेहगेहबलवद्वाद्यानवद्यध्वनि

प्रोल्लासितव्रजमण्डले दिविषदां वादित्रचित्रे महे ।

आदानप्रतिदानदानवचनोदारैः सदारैर्नरैर्

निर्व्यूढा मुरजिद्विवाहपटली ज्ञाता न तत्तद्भिदा । ।१,३३.११३ । ।

\[३०९\] तदेवं अङ्गीकारेण चये यथा मां प्रपद्यन्ते तांस्तथैव भजाम्यहं \[ङीता ४.११\] इति भवतः समाधिः समाधीयेत ।



\[३१०\] अत्र ये यथा इति ये यदिच्छयेतेत्येवं एव विविक्षितं । यतश्च साधारणजनं अन्वनुरागलङ्घितलोकधर्ममर्यादासङ्घानां अङ्गनान्तराणां अप्यन्तर्वृत्तिस्तत्तद्गृहिणीपदस्पृहिणी दृश्यते । किं उत भवन्तं अनु सन्ततप्रियाणां मायामयात्ययादेव लब्धान्यथाभावप्रायाणां ? \[भ्P१०.२१.९\] इति तद्वाक्यव्यक्ततादृशाभिप्रायाणां स्वतस्तादृशाभिप्रायत्वे सत्यपि भ्रमरगीतायां अपि बत मधुपुर्यां आर्यपुत्रोऽधुनास्ते \[भ्P१०.४७.२१\] इत्यादौ, भुजं अगुरुसुगन्धं मूर्ध्न्यधास्यत्कदा नु इत्यनेन तदीयं प्रकटं तथा स्वीकारं प्रार्थयमानानां भवद्गृहिणीभावस्पृहाबृंहणं इति स्थिते तथैव तद्योजयितुं शक्यत इति । सर्वेषां अस्माकं धैर्यपर्यापणं एवं एव भवताचरिष्यते

। यतः



गतानां उत्पत्त्या त्वयि रतिं अपि त्वद्विवहनान्

निरस्तानां त्वत्प्राप्त्यभिलषितसंन्यस्तजगतां ।

अमूषां उत्कण्ठा यदि हतफला तर्हि वलतां

कथं वा विश्वासस्त्वयि मुरहरास्माकं अभितः । ।१,३३.११४ । ।

\[३११\] तदेतदवधाय मधुकण्ठेनामुक्तकण्ठं अनुसन्धीयते स्माहो ! तदेतत्पर्यन्तं फलं आगताया भगवल्लीलताया माधुर्यप्रसविता । तथा हि



प्राग्दूरप्रियता ततो गुरुजनध्वस्तप्रयत्नात्मता

तत्पश्चाच्छ्रुतिलोकलङ्घिरभसाद्गुप्ता प्रियाङ्गीकृतिः ।

तस्माद्दूरमहावियोगचिरता तत्प्रान्तं उद्वाहतः

प्राप्तं चेन्मिथुनं मिथो हरिरमारूपं सुखं किं परं । ।१,३३.११५ । । इति ।



\[३१२\] अथ प्रकृततत्कर्तृककथा ।



\[३१३\] कृष्ण उवाचततस्ततः ?



\[३१४\] ऋषिरुवाचततश्च सर्वेषां गतये दुहितुः पतये तुभ्यं कौतुकावहानि बहूनि यौतुकानि परमधन्यां निजनिजकन्यां च प्रस्थाप्यते । गोपाः सोपाध्यायाः सदा तदा ध्यायं ध्यायं दिवस्पृथिव्यावपि स्वानन्दसमुद्रमुद्रिते करिष्यन्ति ।



\[३१५\] कृष्ण उवाच ततस्ततः ?



\[३१६\] ऋषिरुवाचतत्र च कविलोकानां श्लोकावेतावुदेष्यतः



यर्ह्यायाता व्रजनृपगृहं राधिकाद्यास्तदासां

स्वज्योत्स्नाभिस्तदलं अभवद्धेमधामप्रकारं ।

गोलोकाख्यं पदं उदयिता यत्तु तस्य प्रकाशस्

तासां श्रीणां अनुगत इति द्योतनं यत्र जातं । ।१,३३.११६ । ।

असङ्ख्यगणनस्नुषागणनिवासं आकस्मिकं

कथं व्रजपती तदा विअदधतुस्तथा तच्छृणु ।

गृही इव तरुणव्रजा यदिह भान्ति यावत्स्पृहं

वनान्युपवनप्रभाण्यतिसहस्रसंस्थान्यपि । ।१,३३.११७ । ।

\[३१७\] तदेतदवधाय मधुकण्ठेनामुक्तकण्ठं पुनरनुसन्धीयते स्म



\[३१८\] बाढंविवाहादिभिरसङ्कोचे विरोचमान एव गोपजातिभिर्नारीभिः सह गोपजातियोग्यवेशधारिणस्तस्य लीलानैरन्तर्यं अपि तदोचिततया पर्यालोचितं पाद्मोत्तरखण्डे दन्तवक्रवधानन्तरतद्व्रजागमने यथा



कालिन्द्याः पुलिने रम्ये पुण्यवृक्षसमावृते ।

गोपनारीभिरनिशं क्रीडयामास केशवः । ।

रम्यकेलिसुखेनैव गोपवेषधरो हरिः ।

बद्धप्रेमरसेनात्र मासद्वयं उवास ह । ।\[Pअद्मP६.२५२.१९२७\]



किं च



यः क्ॐआरहरः स एव हि वरस्ता एव चैत्रक्षपाः

इत्याद्यप्यधियन्कयाचिदुदितं गोपालिकागीरिति ।

भावोन्मादजगाननृत्यविवशः श्रीगुण्डिचापर्वसु

श्रीचैतन्यतनुर्मतं स भगवानङ्गीकरिषत्यदः । ।१,३३.११८ । ।

\[३१९\] तदीदृगेव भाविनि विदग्धमाधवललितमाधवाह्वये पूर्वोत्तरनाटकद्वये सर्वरचनायाः परमफलतया सर्वान्ते प्रकारान्तरेणावकल्पते



तवात्र परिमृग्यता किं अपि लक्ष्म साक्षादियं

मया त्वं उपसादिता निखिललोकलक्ष्मीरसि ।

यथा जगति चञ्चता चणकमुष्टिसम्पत्तये

जनेन पतिता पुरः कनकवृष्टिरासाद्यते । ।\[ललं १०.१०\]



इति श्रीकृष्णवाक्यादिना,



सख्यस्ता मिलिता निसर्गमधुरप्रेमाभिरामीकृता

यामी मे समगंस्तु संस्तववती श्वश्रूश्च गोष्ठेश्वरी ।

वृन्दारण्यनिकुञ्जधाम्नि भवता सङ्गोऽ यं रङ्गवान्

संवृत्तः किं अतः परं प्रियतरं कर्तव्यं अत्रास्मि मे । ।\[ललं १०.३६\]



इति पूर्णमनोरथाङ्कपूरकश्रीराधावाक्यपर्यन्तेन ग्रन्थेन ।



\[३२०\] तदिदं एव श्रीमद्भगवद्भक्तिरसामृतसिन्धुनिधिरूपश्रीमदुज्ज्वलनीलमणावपि सर्वरसपरिपाटीपूर्तिसारमूर्तिसमृद्धिमदाख्यसम्भोगतया दर्शितं ।



\[३२१\] तेषां उपासनावासना चेदृश्येव तदीयश्लोकेनावलोक्यते



गोपेशौ पितरौ तवाचलधर श्रीराधिका प्रेयसी

श्रीदामा सुबलादयश्च सुहृदो नीलाम्बरः पूर्वजः ।

वेणुर्वाद्यं अलङ्कृतिः शिखिदलं नन्दीश्वरो मन्दिरं

वृन्दाटव्यपि निष्कुटः परं अतो जानामि नान्यत्प्रभो । ।इति ।



\[३२२\] अथ पुनः श्रीकृष्णनारदसंवादं मधुकण्ठः कण्ठतः प्रकटयामास



\[३२३\] ऋषिरुवाचतदेवं मासद्वितये सर्वेषां एव परमानन्देन लब्धव्यत्यये दत्तव्रजोद्धवः कदाचिद्भवान्रामोद्धवाभ्यां समं संमन्त्र्य श्रीव्रजमहेन्द्रादीन्परमगौरवादामन्त्र्य निवेदयिष्यतिअधुना यद्याज्ञा राज्ञां आज्ञायेत । तदा स्यन्दनोऽ यं सदारुको द्वारकां विन्देत ।



\[३२४\] अथ परमहृदयालुतामयदयालुरसौ श्रीव्रजराजस्तु वक्ष्यतियथा तत्र श्रीमद्भ्रातृप्रभृतीनां भृतिभुक्पर्यन्तानां दुःखं न स्यात्तथा च प्रथनीयं ।



\[३२५\] भवान्वक्ष्यतिसर्वथा सर्वेषां आदृत्यास्तत्रभवतां भृत्यास्तत्र प्रद्युम्नादयः प्रद्योतन्त एव । तथापि भवतां अपूर्तिश्चेत्तदा भवदाराधनशतयास्मन्मूर्तिव्यूहं अपि तत्र नारायणः पारयिष्यति ।



\[३२६\] पुनर्व्रजराजो वक्ष्यतिरोहिणीरामवदयं उद्धवश्चास्मदेकसम्पदुद्धवस्तस्मादयं अपि तथाचरणीयः ।



\[३२७\] भवान्वक्ष्यतियत्र भवदिच्छा, तद्वा किं न सेत्स्यति ? किन्त्वाज्ञान्तरं ज्ञापय ।



\[३२८\] व्रजराजो वक्ष्यतिजैवातृक ! भवतां अक्रूरादिरचितेनातिचिरं भवता विरहेण चिराय तर्वन्तिमः सर्व एव जीवः सुष्ठु दुर्जीवनं अवापि । ततो न किं अपि प्रत्येति । ततस्त्वद्विरहपरिहाराय नान्यजनलोचनगोचरः स्यां इति प्रार्थयते । ततो निःशलाकं आलयविशेषं संश्लेषय ।



\[३२९\] भवान्वक्ष्यतिहन्त ! वृन्दावन एव तादृशं प्रकाशवृन्दं वर्तते । यत्खलु ब्रह्मह्रदे निमज्ज्य पुनस्तस्मादुन्मज्ज्य च भवद्भिः पूर्वं अप्यपूर्वं दृष्टं अस्ति । शताङ्गस्यास्य कामङ्गामितया तत्प्रवेशितापि प्रतिवेशीयते । ततो यथाज्ञाप्यते प्राज्ञानां राज्ञा ।



\[३३०\] व्रजराजो वक्ष्यतिवत्स! तदेव प्रच्छन्नं वनं गच्छामः ।



\[३३१\] ततः सप्रतिश्रवश्रवणं भवान्वक्ष्यतियथा महेच्छानां इच्छा तथैव सेत्स्यति । पुनश्च तिर्यगवेक्ष्य पार्श्वलक्ष्यं दारुकं आदेक्ष्यसिसारथे ! तथा रथं प्रथय, यथा सर्व एव व्रजस्तत्रान्तर्भवंस्तद्धाम प्रविशंश्च धामग्रामतः स्वर्वासिनां अपि दृगारामतां नासीदति ।





\[३३२\] अथ तेन सूतेन तु तथाकृतप्रथे रथे सर्व एव व्रजप्राणिव्रजः स्वैरं निव्शमानस्तं देशं प्रविवेश ।



\[३३३\] तदेवं सति



उत्सर्पज्ज्योतिरालीविभववशतया तं रथं तूर्ध्वभाजं

चर्माक्षा मेनिरे तर्ह्युपरिगततया तत्पदोपासकाश्च ।

कृष्ट्वा ब्रह्मह्रदात्प्रागपि मुरजयिना लम्भिता ग्ॐइनो या

तां वृन्दारण्यमध्ये गतिं इह सुगतास्तद्विदश्चार्वपश्यन् । ।१,३३.११९ । ।

तत्र पर्जन्यवर्याश्च ये गताः प्रागदृश्यतां ।

द्रक्ष्यन्ते तेऽ पि तत्रैव तदाश्चर्यं भविष्यति । ।१,३३.१२० । ।

ततश्च



वृन्दारण्ये सकल्पद्रुमविविधलतामञ्जुकुञ्जादिधन्ये

घोषे चिन्तामणीन्द्रप्रथितनिलयताचित्तवृत्तिप्रमोषे ।

रामाद्यैः कामधुग्गव्यनुगतिकुतुकी लक्षलक्ष्मीप्रकार

श्रीगोपीप्राणसारः स जयति नितरां गोपगोप्तुः कुमारः । ।१,३३.१२१ । ।

\[३३४\] अथ स्निग्धकण्ठ उवाचततस्ततः ?



\[३३५\] मधुकण्ठ उवाचतदेवं अन्यं च वृत्तान्तं वर्णितवान् । श्रीमान्व्रजसुखवर्षी देवर्षिश्च परस्परं हर्षितां प्रपन्नः सबाष्पर्ॐअहर्षाधिभिः सम्पन्नः स्निग्धसंवादविच्छेदतः परिखिद्य शनैरेव च विच्छिद्य स्वस्ववर्मानुवर्तते स्म । श्रीमद्व्रजेन्द्रनन्दनस्तु तत्कथापर्यन्तानन्देन पर्याप्तः सर्वं तद्दुःखजातं आच्छन्नतां आपन्नं एव चकार । तत्र भगवन्तः श्रीदेवर्षिचरणा यद्यद्भावितया समुद्भावितवन्तस्तत्सर्वं अभूदेव ।



\[३३६\] तदनन्तरं अपि यथा व्रजस्य राज्ञानुज्ञापितं । तथा वासुदेवप्रसादाद्वसुदेवप्रवीणानां तद्वर्त्मवीक्षादीनानां दारुककथिततत्तद्वृत्ताभोगभोगपीनानां स्वल्पकालतां आपकं आयाधीनानां तदागमनाशया बहिरेवासीनानां तदिष्टसिद्धिरिन्धाम्बभूवेति ।



\[३३७\] तदेवं आकर्ण्य सर्वेऽ पि सभासदः प्रोचुः ततस्ततः ?



\[३३८\] मधुकण्ठ उवाचततश्च सर्वसुखारामाभ्यां श्रीरोहिणीं आभ्यां गोपोचितवेषाद्यभिनिवेशलब्धसखिगणप्रवेशोद्धवेनोद्धवेन च सार्धं अस्मिन्नेव गोलोकनामके परमदुरवलोके लोके परमविभववतां भवतां मध्ये विभवन्नेव सोऽ यं विराजते ।



\[३३९\] पुनः सर्वेऽ प्यूचुः ततस्ततः ?



\[३४०\] मधुकण्ठ उवाचततश्च सर्वतः प्रसरदमन्दभवदानन्दकल्लोललोलन्मनस्तया वयं अप्यागम्य भवद्भवदीयकृपामात्रगम्यं रम्यं वासवर्यं अजर्यसङ्गमं आसादयाम ।



\[३४१\] श्रीव्रजराज उवाचकथं कथं इति कथ्यतां ।



\[३४२\] मधुकण्ठ उवाचपूर्वं तावदस्मदीयानां दुष्प्रारब्धवशादद्य श्वश्चिचलिषयात्रासु यात्रायां विलम्बनं आसीत् । तत्र च सति श्रीमद्व्रजप्राणस्य यदुषु सङ्क्रमणं अवकर्ण्य प्राणवियोजनं इवासीत् । चिराय तु व्रजे तत्प्रतिसङ्क्रमणं चाकर्ण्य सद्यश्चलितुं उद्यमे कृतप्रक्रमे तदनुगतव्रजजनस्य तस्य मर्त्यलोकपथादन्तर्धानं अवधार्य वारिधिप्रवेशं उद्यच्छतां दयावर्षिदेवर्षिचरणाचरितनिदेशं उपनिषत्कृत्य जीविकाकृत्य च श्रीवृन्दावनागमनं जातं । जाते चागमने तत्तत्पदं कृष्णरूप्यक्रीडास्पदतया निरूप्य मूर्च्छानन्तरं जागरं ऋच्छतां अस्माकं अकस्मादत्रानुप्रवेशः कथं जात इति न

यथातथ्यं प्रथयितुं शक्यते स्म ।



\[३४३\] सर्वे साश्चर्यं ऊचुः ततस्ततः ?



\[३४४\] मधुकण्ठ उवाचततो भगवच्चरणराजीवलोकनतः पुनर्जीवनलाभोपक्रमेण क्रमेण च भवदुपसेवनाय श्रीगोपालपूर्वचम्पूं सम्पूर्णयन्तस्तदिदं सुदिनाहं आसीदामेति किंवान्यत्कथनीयं ?



\[३४५\] तदेतदुक्त्वा समापनं इदं पद्यं निगद्य पणायति स्म



सोऽ यं गोपेन्द्र पुत्रस्तव महितमहीयःसु शश्वन्महीय्यस्

त्वन्नानाबन्धुतानां अपि विविधतया बन्धुताबद्धबुद्धिः ।

यस्माल्लब्धा भवन्तः शिवकमलभवाद्यन्तरध्येयवर्गाद्

दूरं धाम प्रभावं विभवं अपि महाप्रेममाधुर्यं अत्र । ।१,३३.१२२ । ।

\[३४६\] तदेतदुक्त्वा भ्रातरं प्रत्युवाच



 गोपालयशसा स्पृष्टं यन्मृष्टं सूतजन्म च ।

तत्तु स्पर्शमणेर्जातं जातरूपमयोऽ पि नः । ।१,३३.१२३ । ।

तथा हि

 अत्र श्रीव्रजराजराजितसभामध्ये क्रमध्येयता

 साध्ये श्रीहरिरेष रामसहितः प्रत्यक्षतां आगतः ।

 तत्रापि स्वकथाप्रथां कथयितुं नः सम्यगादिष्टवान्

 कारुण्यं किं अथास्य वर्ण्यं असकृत्पुण्यं च किं नः सखे । ।१,३३.१२४ । ।

\[३४७\] तदेवं श्रीव्रजदेवकुमारसुकुमारमुखं अभिपश्यन्नङ्कुरवत्पुलककुलसङ्कुलकलेवरताबलेन पुनरर्जुनतां अर्जयन्निव ततश्च स्तम्भसम्भजनं अतिगम्भीरकम्पसम्पत्सम्पतनसाम्प्रततया लुम्पन्पतन्निव पुनश्च निर्निमिषतानिर्मितसुपर्वतां आत्मनि पर्वन्पूर्वावस्थां अवस्थापयन्निव समनन्तरं च लब्धप्रपञ्चनवनवदलवलयवलितवल्गुपुटशोभालोभाकरकरसम्पुटं अनूनबाष्पनव्यदिव्यप्रसूनपूर्णंअ कुर्वन्नुपसंहरन्निव सस्निग्धकण्ठः स मधुकण्ठः पूर्ववदेव पूर्वदेवमात्रारुचिकरंवरं वरयामास



वाणी कंसरिपो तवानुकथनं कर्णौ कथाकर्णनं

हस्तौ सन्ततसेवनं हृदयं अप्युत्कण्ठया धारणं ।

शीर्षं गोकुलवस्तुमात्रनमनं दृष्टी समस्तव्रज

प्रेष्ठानां स्थितिवीक्षणं च भजतां नौ नैव तत्तद्बहिः । ।१,३३.१२५ । ।

\[३४८\] तदेवं लब्धभक्तिप्रपञ्चं तं च तं च कुञ्चन्मनसं भूयो भूय आहूय प्रमदव्रजविराजमानः श्रीमान्व्रजराजः सभाजनभाजनतया निजसमीपं आपयामास, समुपवेशयामास च । तेन च सर्वं अपि समाजं शर्मणा भ्राजयामास ।



ततश्च

 पुण्ड्रं पूर्वाङ्गचर्चा निजमणिवलितालङ्कृतिर्दिव्यताम्बू

 लाग्र्यं प्राग्यस्ववस्त्रव्रततिरिति बहु स्वात्मनैवोपयुज्य ।

 गन्त्र्यो वाहाः समन्तात्परिजनजनताः स्पृह्यगृह्यादिवस्तून्य्

 एतान्यन्यैः समर्प्य द्वयं अभिहितवान्श्रीलगोलोकराजः । ।१,३३.१२६ । ।

अद्यारभ्यानुपाल्येत लाल्येन भवतोर्द्वयं ।

अस्य मात्रा तथा माता तद्वत्पित्रा मया पिता । ।१,३३.१२७ । ।

जयध्वनियुतास्तदा ववृषुरुद्धताः सद्धनं

यथा बत सदःसदस्तदवगाह्य बाह्यं गृहं ।

तथान्तरगता यतश्चपलं एव तत्पूरितं

स्थलं किल कृतक्रियं व्यसृजदात्मलब्धान्जनान् । ।१,३३.१२८ । ।

\[३४९\] तदेवं कथासातौ दत्तसातौ मधुकण्ठस्निग्धकण्ठौ सदैव लब्धकृष्णोपकण्ठौ च तद्विलासविलोकनोत्कण्ठौ प्रतिक्षणं अमन्दपरमानन्दं अनुविन्दमानावेव विराजेते ।



\[३५०\] अत्र पूर्वं आपाततः सुदुर्बोधताशङ्कया यद्यपि न वर्णितास्तथाप्यस्यां श्रीगोलोककृतप्रभायां सभायां शान्तवेशतया पुरोधसां मध्यसम्बध्यमानासनः सुखाकृतसर्वस्वजनः सर्वेषां अग्रण्यः श्रीमान्पर्जन्यः पर्जन्य इव सर्वसुखं वर्षन्नासीत् । वरीयसी वरीयसी चान्तःसभायां तथा लब्धप्रभा समवर्तत । श्रीमानुद्धवश्च सर्वेषां उद्धव एवाजनीति सर्वजनीनं सुखं कियद्वर्णनीयं ?



\[३५१\] रहस्यं पुनरिदं रस्यमानं विधीयताम्



वृन्दारण्याभिधाने सरसि सरसिजश्रेणिलक्ष्मीषु गोपीष्व्

एका राधाभिधा सा विभवति सततः दिव्यसौगन्धिकश्रीः ।

भ्राम्यन्यां एव लब्धुं व्रजपतितनयश्चावर्मूर्वर्तमवृत्तीः

सर्वा निर्माय यस्यां अलिरिव कलया केलिं उच्चैस्तनोति । ।१,३३.१२९ । ।

ओ)०(ओ



श्रीकृष्ण कृष्णचैतन्य ससनातनरूपक ।

गोपाल रघुनाथाप्तव्रजवल्लभ पाहि मां । ।१ । ।



संवत्पञ्चकवेदषोडशयुतं शाकं दशेष्वेकभाग्

जातं यर्हि तदाखिलं विलिखिता गोपालचम्पूरियं ।

वृन्दाकाननं आश्रितेन लघुना जीवेन केनापि तद्

वृन्दाकाननं एव सम्भृतिकलां धत्तां समन्तादिह । ।२ । ।



प्रायः सर्वा हरेर्लीलाः क्रमशः सूचिता मया ।

यथास्वं लब्धरुचिभिरुपास्यन्तां महात्मभिः । ।३ । ।



इति श्रीश्रीगोपालचम्पूं अनु

सर्वमनोरथपूरणं नाम

त्रयस्त्रिंशं पूरणम्

| |३३ | |

कैशोरविलासः सम्पूर्णः ।



सम्पूरिता चेयं श्रीश्रीगोपालपूर्वचम्पूरिति ।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







****

**जिव गोस्वमिः**



**गोपलचम्पु उत्तरचम्पु १३**





**श्रीश्रीगोपालचम्पूः**



**उत्तरचम्पूः**





***अथ प्रथमं पूरणम्***





**श्रीश्रीराधाकृष्णाभ्यां नमः**





मङ्गलाचरणम्





श्रीकृष्ण कृष्णचैतन्य ससनातनरूपक ।

गोपाल रघुनाथाप्तव्रजवल्लभ पाहि मां । ।२,१.१ । ।



सम्पूर्णासीदाशु गोपालचम्पूर्

एषां यस्मादाश्रयादेव पूर्वा ।

एष तस्मादुत्तराप्युत्तरा स्याद्

एवं देवं तं कमन्यं भजेम । ।२,१.२ । । \[स्वागता\]



\[१\] अथानुपूर्व्या पूर्वकथानुकथनीया । \[२\] अस्ति किल कलितनिखिलवृन्दावनं वृन्दावनं नाम वनं । \[३\] यत्र ज्योतिश्चक्रं इव व्य्ॐनि, धर्म इव धर्मिणि, तत्त्वनिर्णय इव वेदे, शुखं इवाभीप्सितलाभे, रस इव विभावादिवर्गे, षड्गुण्यं इवात्मनि, स्वयं इव स्वप्रेमणि, नारायण इव परव्य्ॐनि, शर्वेषां आश्र्यः स च कृष्णः सतृष्णग्जनानुभवनीयतया निजां

निजाश्रयणीयतां उरीकरोति ।



\[४\] यत्र चान्तर्धानविद्यया विद्यमानं अस्मदादीनां आलोकं अतीतं धाम गोलोकनाम समामनन्ति । यत्र च गोलोके सकलचिन्तामणीयमानचिन्तालेशः केशवः सर्वानन्दभासिनां तद्वासिनां प्रेमनामपञ्चमपुमर्थसम्पत्पर्युदञ्चनप्रपञ्चसञ्चयव्यसनं अमुञ्चंस्तद्वशत एव यथायथं पुत्रादितया विलसन्न कुत्रापि व्यभिचरति ।



\[५\] तादृशात्तस्मादेव च निष्क्रम्य रम्यतया तैः समं असमं प्रकाशमानः स खलु खलनाशनस्तदिदं जगदपि कदाचित्प्रमदयति, दिव्यनृत्यनायक इव नेपथ्यस्थानादथ तद्वत्तत्र प्रविशति च ।



\[६\] तदेवं स्थिते वाञ्छितसदन्तवक्रदन्तदन्तवक्रसंयदुदन्ततः परतः पुनस्तेषां वक्ष्यमाणप्रमाणलक्ष्यतया तत्प्रदेशप्रवेशः स यदा बभूव, तदा कदाचिदनवद्यहरिभक्तिविद्याविशारदसर्वमनोरथपारदश्रीनारदकृपाकूपारतरङ्गलब्धतत्प्रसङ्गसारौ मधुकण्ठस्निग्धकण्ठाभिदसूतप्रभवनवकुमारौ श्रीमद्व्रजमहेन्द्रतत्कुमारादिभिर्

विराजमानं तदेव सदनं आसदतां ।



\[७\] तदा च तदाचरितनियोगं परि तदेकवृत्तितया तन्त्रीनियन्त्रितगीतयन्त्रतुल्यौ परमकुल्यौ परस्परं कथकतां कथङ्कथिकतां अपि मुहुः संप्रथय्य सर्वशर्मशीलां श्रीकृष्णस्य व्रजलीलां कथायां उन्मीलयामासतुः ।



\[८\] तत्र च तस्य पितृपैतामहं वृत्तं पूर्वं तौ वृत्तं कुर्वन्तौ तच्चरितभव्यमयनव्यकाव्यस्यापि तदिवाचरितवन्तौ जन्मवृत्तेन च जन्मवृत्तं इव
।



\[९\] समनन्तरं च यद्विचित्रं तस्य चरित्रं सक्रमतया समवर्णयतां ।



\[१०\] तच्चेत्थं उत्तरकथाप्रथनार्थं अनुस्मर्यते । अहो! येन खलु पूतना पूतनारी बभूव, शकटः स कटवल्लघुतया पतनं अवाप, तृणावर्तस्तृणावर्तवद्विघटिताङ्गतां गतवान्, अर्जुनयुगलं चार्जुनवत्कृतं अनुग्रहं जग्राह । तत्र वत्सकस्तद्वत्सकः, बकस्तु बक एव । \[११\] व्य्ॐअश्च व्य्ॐअवदेव भवितुं युक्तः ।



\[१२\] आस्तां अपीदम्, तदिदं तु तत्रातिचित्रं, यदहो! अघोऽप्यनघ आसीत्, कालियश्च मुक्तकञ्चुक इव जीवन्नेव निर्मुक्ततयाभिधीयत इति ।



\[१३\] तदेवं अपि परमवीर्यशाली शालीनतावशंवदतया निजज्यायसि यशः संवलयन्धेनुकप्रलम्बौ तत्प्रतापानलज्वालायां लम्बमानौ यच्चकार, तेन लब्धमधुराचारताप्रचारश्चायं नश्चेतसि विकारसारं आसादयति ।

\[१४\] अहो! निजजनेषु सौहृद्यहृद्यतां तस्य पश्य, यः खलु तानवन्दवहुताशनं अपि निजाशनं आचचार ।



\[१५\] वर्षगणनया पौगण्डोऽप्यविकलाङ्गतया वामभुजं गिरिच्छत्रं परि प्रचण्डं दण्डं चकार । हंहो! तस्य बहलकुतूहलतां अपि कलय, योऽयं कुदर्शनतां प्राप्तं अपि सुदर्शनं सुदर्शनं एव निर्मितवान् । शङ्खचूडनाम्नः खल्वस्य मनिचूडता न युक्ता स्यादितीव यक्षतया वित्तस्य यक्षवित्तस्य तस्य शङ्खमात्रावशेषतया चूडामणिं अपजहार,

अरिष्टं रिष्टं चकार, केशिनः प्रत्ययं आकृष्य तदर्थेन चात्मनि कृतार्थतां प्रकृष्य केशवतां निर्देशयामास ।



किं च

या जन्मश्रीरजनि गदिता या च क्ॐआरशोभा

या पौगण्डद्युतिरघरिपोर्या च कैशोरलक्ष्मीः ।

एका सा सा हृदयं अहरन्नस्तदा द्रागिदानीं

संहत्यामूस्तदथ बलवल्लोभतः क्षोभयन्ति । ।२,१.३ । ।



पित्रोर्वात्सल्यं आदिस्थितवयसि मुकुन्दस्य पौगण्डभावे

सख्यं तेषां बहूनां किं अपि मृगदृशां नव्यतारुण्यलक्ष्म्यां ।

स्मारं स्मारं मनो नश्चलति न पुरतः किन्तु तत्राथ भूयः

सम्भूयास्ते गृहान्तर्निधिं इव वणिजः सुष्ठु दूरं प्रयातु । ।२,१.४ । । इति ।



\[१६\] तदेवं अपि तत्तुलया तत्पोषार्थं उद्यमान्तरं कुर्वन्तः परामृशामः । यद्यपि तत्र तत्र मोहनताधुर्यं तन्माधुर्यं तौ सूतसुतौ यथायोगं व्यञ्जितवन्तौ, तथापि न विना विप्रलम्भेण सम्भोगः पुष्टिं अश्नुते इतिरीत्या व्रजसतृष्णेन श्रिकृष्णेन भक्तदुःखभारनिःसारविशारदस्य श्रीनारदस्य संवादमनु तस्य यदुनिगमगमनं

पुनर्व्रजागमनं गोलोकधामसङ्गमनं अपि समासाद्वर्णितवन्तौ ।



\[१७\] तत्तत्सर्वं वर्ण्यमानं अवकर्ण्य दिनान्तरे लब्धान्तरे पूर्ववदेव पूर्वाह्ने श्रीकृष्णसनाथसभाभासमानः श्रीव्रजनाथप्रधानः सव्रजजनस्तद्गमनादिकस्य व्यासं तावेव पप्रच्छ



यतः

यदप्यन्तःपीडा प्रततनिजदुःखश्रवणतस्

तथावद्भाता स्यात्तदपि मनुजास्तन्न जहाति ।

व्रणं शुष्कीभावं गतं अपि निजं ते स्मृततया

बलात्पीडं पीडं निविडं अनुभूतं विदधति । ।२,१.५ । ।



अथवा

चिराद्बन्धौ लब्धेऽप्यसुखं अभितो याति न तदा

गृहीत्वा तत्कन्ठं न यदि विलपेत्तत्प्रियतमः ।

सदा शालीनस्तु स्वयं इदं अकुर्वन्व्रजजनस्

तथा कृष्णस्ताभ्यां सदसि कथकाभ्यां अकथयथ् । ।२,१.६ । ।



\[१८\] अथ पृष्टौ च तौ सुखदुःखस्पृष्टौ श्रीरामचन्द्रसभायां कुशलवाविवास्यां श्रिकृष्णचन्द्रसभायां प्रतुष्टुवाते । तत्र प्रथमतः स्निग्धकण्ठः समुत्कण्ठतया बभाषे ।



\[१९\] तत्र च मङ्गलाचरणम्



गीर्देवीं अनुयामः

सकलश्रुतिसारभागवतरूपां ।

यद्रससिद्धान्ताभ्यां

नवं अपि काव्यं प्रमाणतां याति । ।२,१.७ । ।



\[२०\] अथ पूर्वचम्पूं अनुस्मृत्य कथा



दिनं दिनं चैवं अनन्दि स व्रजः

कृष्णेन कृष्णः स भृशं व्रजेन च ।

सिताख्यपक्षः सितकान्तिना यथा

सिताख्यपक्षेण यथा सितद्युतिः । ।२,१.८ । ।



\[२१\] तदेवं अपि



कृष्णायासीत्तस्य तृष्णा समन्तात्

तृष्णायै वा कृष्ण इत्यत्र भेदः ।

नाभूदित्थं पुरुषं स्वप्रकृत्या

युक्तं विज्ञास्तत्र दृष्टान्तयन्ति । ।२,१.९ । ।



पिपासूनां नीरं क्षुदुदयवतां अन्नं अभितः

प्रतप्तानां शितं हिमजडहृदां तप्तिनिकरः ।

यथा तद्वत्कृष्णः समजनि यदा गोकुलभुवाम्

तदा वैयग्र्यं स प्रतिजनसुखाय प्रतिगतः । ।२,१.१० । ।



तातस्तद्भ्रातृवर्गस्तदखिलभगिनीभर्तृजामातृमुख्या

माता मातुः पितुश्च स्वसृमुखमहिलास्तद्वदन्ये च ये ये ।

सऋवेषां एव तेषां युगपदपि वसन्नन्तरे वासयंश्च

स्वान्तस्तान्वासुदेवश्रुतिभणितं इव व्यञ्जयामास कृष्णः । ।२,१.११ । ।



सुरपतिमणिमानिताङ्गलक्ष्मीः

शरदिजसारससारहारिनेत्रः ।

निखिलमतिगतिः कथं न स स्यात्

पितृजननीसुखमाधुरीधुरीणः । ।२,१.१२ । ।



ध्याने कूर्मवदीक्षणे शकलिवद्घ्राणग्रहे धेनुवत्

स्पर्शे पक्षिवदस्य पोषणपरौ शश्वद्व्रजेशावमू ।

नित्यं नित्यं उदञ्चदुत्कलिकिकां आशां चिराद्वर्धितां

कैशोरे प्रतिपद्य सुष्ठु फलितां जाड्यं मुदा जग्मतुः । ।२,१.१३ । ।



सद्भ्रातृतां स्वमनु तस्य समीक्स्य रामः

फुल्लाङ्गतां प्रतिदिनं गतवान्यथा तु ।

शेषप्रमाणतनुतां तनुयादसौ किं

दिष्टक्रमादिति जना मतिं इष्टवन्तः । ।२,१.१४ । ।



मुख्यः प्राणस्तद्विभेदाश्च यद्वत्

कृष्णस्तद्वच्छ्रीलदामादयश्च ।

एकात्मनः शश्वदुद्दिश्य चैकं

कार्यं यत्ते यान्ति तत्तद्विहारं । ।२,१.१५ । ।



येषां सेव्यः समजनि स हरिः सेवकानां निजानां

तेषां प्राणप्रतिकृतिरभवद्देहसादृश्यभाजां ।

साहाय्यं तं प्रति तं अपि विना ते न तिष्ठन्ति सोऽपि

न्यस्थात्तत्र स्वं इति बुधमता तेषु दृष्टान्ततेयं । ।२,१.१६ । ।



वत्सगोष्ठविपिनादि चेद्भजेद्

घ्राणतर्पणं अघारिसौरभं ।

तर्हि तत्र धवलावलिर्भवेद्

द्रागजागरधरा न चान्यदा । ।२,१.१७ । ।



श्रद्दध्यान्न जगद्यदस्य तु गुणैर्वन्याश्च ते प्राणिनः

सन्ति द्रागनुगाः परस्परं अपि प्रीणन्ति यद्द्वेषिणः ।

यद्येवं स्वयं एव सोऽपि भगवान्श्रीयुक्तवैयासकिः

श्रीमद्भागवताख्यवज्रलिपिभिर्निष्टङ्कयेन्नाग्रतः । ।२,१.१८ । ।



तत्तद्यद्यपि शर्मजातं अभवद्गोष्ठे तथाप्यच्युत

द्वेषाय प्रहितान्मुहुर्निजभटात्कंसेन भीरुत्थिता ।

तस्मादत्र न तर्हि शान्तिरजनीत्युन्नीय लीलां इमां

चित्तं धूतभयां इहानवरतं निर्वक्तुं अन्विच्छति । ।२,१.१९ । ।



\[२१\] अथ तद्दुःखं स्मरन्तं व्रजेश्वरं प्रति सान्त्वनं समापनं आह स्म



गोष्ठे दुःखागदङ्कारः कुलालङ्कार एष ते ।

सर्वां शङ्कां पुनर्धुन्वन्नर्वागङ्कागतस्तव । ।२,१.२० । । इति ।



\[२२\] तदेवं श्रीव्रजेश्वरसभान्तः प्रातःकथा कथिता । यस्यां सव्यवधानदेशे निवेशेन श्रीव्रजेश्वर्यादयः श्रीराधादयश्च प्रतिनिजकर्णं अभ्यर्णितवर्णवर्णं चक्रुः ।

\[२३\] अथ पूर्ववदेकान्ते कान्ते विराजमानश्रीकान्ते श्रीराधिकानिशान्ते निशान्तस्तत्

कथाशेषः संश्लेषं अवाप ।



\[२४\] यत्र च स्निग्धकण्ठ उवाच



स्वयं लक्ष्मीरप्यच्युतहृदि गताप्यन्यवपुषा

तपस्तप्त्वा यं क्वाप्यलभत न रासादिमहसि ।

तं एतं गोविन्दं वशितं अनुविन्दन्व्रजरमा

गणः शर्माविन्दत्कियदिति कथं कः कथयतु? । ।२,१.२१ । ।



प्रसादं यं स्वप्नेऽप्यलभत न लक्स्मीरपि हरेस्

तं एतं श्रीगोप्यः समदधत रासादिमहसि ।

अहो यस्या भाग्यं स्पृहितं अपि ताभिर्न कलितं

किं अस्या राधायाः कवयतु कविस्तन्मयसुखम्? । ।२,१.२२ । । इति ।



\[२५\] अथ क्षणं उष्णीभूय तुष्णीम्भूय च पुनराहतथापि भ्रातर्मधुकण्ठ! तदिदं मुक्तकण्ठं पुनरनुवदितुं शक्तिर्न प्रसक्तीभवति । यतः,



कुलीनानां श्लाघ्यैर्निजकुलजलोकैः परिवृतिस्

तथार्याणां रीतिर्यदपि किल तासां अविचला ।

तथाप्युच्चैस्तत्तद्विचलनकृतिर्ध्वस्तनिखिला

मुकुन्दप्रेमार्तिर्मम हृदि विमोहं प्रथयति । ।२,१.२३ । ।



\[२६\] पुनः सास्रं श्रीराधामुखं ईक्षमाण उवाच



खरांशोरंशुस्पृग्वपुरिव खरांशोर्मणिततिर्

विधोः कान्तिस्पर्शिस्थितिरिव विधो रत्नविततिः ।

मुहुर्ज्वालां हन्त द्रवं अपि वहन्ती तदभवन्

मुरारेर्दिङ्मात्राद्भ्रमयति तदेषा मम मनः । ।२,१.२४ । ।



\[२७\] तदेवं एवावृत्या पुनरपि तत्तद्विषयं उवाच, यथा



यदा दृष्टिं यातः कथं अपि हरिस्तासु स तदा

परं स्फूर्तिभ्रान्तिं रचयति पुरावन्न तु परं ।

यदा स्पृष्टिं प्राप्तः क्वचिदपि तदापि प्रथमवत्

तदेतद्वैयग्र्यं मम हृदयं उच्चैर्दलयति । ।२,१.२५ । ।



तदेतद्वैयग्र्यं वृषरविसुतायां अधिगमाद्

विदूरं यद्गुप्तं हसति किं उ वा रोदिति यदा ।

तदा तस्या हासे स्फुरति निखिलं हृष्यतितरां

तथा रोदे ग्लानिं कलयतितरां ह जगदपि । ।२,१.२६ । ।



यदा रासानन्दप्रभृतिहरिलीलाः सुवलितास्

तदा गोप्यः सत्यं परमपरमं शर्म समयुः ।

परं यातायातं रचयदभितस्तद्विरहजं

महादुःखं तासां हृदयं असकृन्मर्दयति नः । ।२,१.२७ । ।



प्रियाणां सर्वासां परं उपरि राधां प्रणयवान्

असाधारण्येन स्वहृदि स पुरा लालयति यत् ।

तदेतन्नः सर्वं सुखं अहह हा नाथ रमणेत्य्

अदः स्तोकश्लोकः पिबति किं अहं वच्मि करवै? । ।२,१.२८ । ।



इदं स्मारं स्मारं ज्वलति मम धीर्यद्व्रजमृगी

दृशां लज्जालूनां हरिं अनु रतिर्व्यक्तिं अगमत् ।

तदास्तां राध्यायाः सविधं इव तं तत्स्फुरणकृत्

प्रमायास्तं द्रष्टुं दृशि कुटिलता मं विदहति । ।२,१.२९ । ।



अन्यत्पश्यति कृष्णं अन्यवचने कृष्णं ब्रवीत्यन्यवाक्

श्रुत्यां कृष्णं अहो शृणोति सततं या गोपसुभ्रूततिः ।

तस्यां किं बत गोपनप्रवलतां यद्यश्नुवाना स्फुटं

राधाया जडता न हि प्रबलतां यायादमूदृश्यपि । ।२,१.३० । ।

\[२८\] अथ वल्लवीवल्लभस्यापि तथा कथा प्रथनीया



एका श्रीर्यद्वशे भाति तद्वशे सुखसन्ततिः ।

श्रीकोटीर्वशयन्कृष्णस्तत्कोटिं स्फुटं अर्हति । ।२,१.३१ । ।



\[२९\] तथापि लीलारसविशेषवशतया तदानीं अन्यथाप्रथयापि सन्तः समपश्यन्त, यथा



म्लानौ म्लानिं रुचौ रोचिः

प्रेयसीनां अनुव्रजन् ।

वीक्षितः सोऽयं अन्तर्ज्ञैर्

वृर्त्तीनां वृत्तिमानिव । ।२,१.३२ । ।



गाम्भीर्यान्मुरशत्रो

स्फुटं अब्धेरिव न भाति कार्श्यादि ।

किन्तु तदन्वयिजीवन

धाराणां तेन तच्च तर्क्येत । ।२,१.३३ । ।



यद्यपि तासां लाभे

हरिणा न स्वैरिता याता ।

तदपि स्वस्मिन्नभिमति

मात्रे शश्वत्कृतार्थतां मेने । ।२,१.३४ । ।



आस्तां व्रजसुभ्रूणाम्

अभिसृतिसङ्केतधाममिलनादि ।

स्वैरस्थितिरपि तासाम्

अवकलिता कृष्णं उन्मुदं कुरुते । ।२,१.३५ । ।



बलिमुषिता निजलक्ष्मीर्

इव लब्धुं ताः सदोत्कृतां यातः ।

कृष्णश्चिन्तामणिवत्

तासु च राधां अचिन्तयन्नितरां । ।२,१.३६ । ।



निमेषः कल्पः स्यादपि नयनपक्ष्माचलवरस्

तथा दृग्वार्यब्धिर्व्रजवररमाः पश्यति हरौ ।

तदीदृग्भावः किं समचरदमूभ्यस्तं अथवा

ततोऽमूरित्येवं द्वयं अपि न निर्णीतिं अयते । ।२,१.३७ । ।



किं एषा स्फूर्तिर्मे व्यतिमिलनकर्त्री वनितया

तया किं वा साक्षात्कृतिरिति विवेकाविदुरधीः ।

हरिः स्वान्तज्वालावलयितवपुः क्वापि वलवत्

प्रफुल्लाङ्गः क्वापि प्रतिमुहुरुदग्रं भ्रमं अगाथ् । ।२,१.३८ । ।



\[३०\] तदेवं दुःखनिगीर्णं यथाकथञ्चन यद्वर्णितम्, यच्चान्यदितोऽप्यतितरां वर्णयितुं अभ्यर्णीक्रियते, तत्खलु सर्वायत्यां परमसुखागत्याः प्रत्यासत्तये सम्पत्स्यते, दुर्गमकूपमरुभूभुवां अनूपगमनाय दुर्गलङ्घनवत् ।



\[३१\] न च वर्णनायां तस्यै सम्पत्स्यत इत्येव वक्तव्यं । पश्यत पश्यत, तदेतद्राधामाधवनिर्बाधव्यतिमिलननिर्वर्णनायां सम्प्रत्यपि सम्पद्यते; यत एव च यत्किञ्चित्तद्वर्णयितुं शक्यते ।



\[३२\] तच्च वर्णनं यथाएवं कृष्णकृष्णप्रियाणां कृतसंमोहेन महाभावाधिरोहेण समं पूर्णं कैशोरं अपि तूर्णं आयातं । तत्र श्रीकृष्ण्स्य यथा



श्रीगोपाधिपदुग्धसिन्धुजनितं सत्कीर्तिशुभ्रं स्फुरत्

कृष्णाभावलितं सुदीर्घनयनज्योतिर्विधूताम्बुजं ।

गोपीनेत्रचकोरजीवनरुचिं कामप्रचाराकरं

कैशोरामृतपूर्णं अव्ययकलं गोविन्दचन्द्रं भजे । ।२,१.३९ । ।



\[३४\] तासां यथा

वक्त्रेन्दुस्फुटनेत्रकैरवरुचिः पाण्डूभवद्गण्डभूर्

वक्षोजन्मसहस्रपत्रमुकुलामन्दावलिभ्राजिता ।

नव्यस्तव्यनितम्बबिम्बपुलिनश्रीकरिणी श्रीहरेर्

आभीरीनवयौवनस्थितिरधाज्ज्यौत्स्नीव नेत्रप्रथां । ।२,१.४० । ।



\[३५\] तदेवं उभयेषां नवयौवनसागरपरमानुरागसुधाकरयोः परस्परं भूरिपरिपूरिताकरयोः सर्वत्र प्रचारः सञ्चरति च तस्मिन्यदेव तासां पूर्वं कृष्णकर्तृकपरिणयनापनयनाय गर्गः किल व्यञ्जितं चकार, तदेव लोकं अस्तोकशङ्कासञ्जितं आचचार ।



\[३६\] यदि कृष्णेन समं आसां अङ्गसङ्गः स्यात्तदार्वागेव सर्वं एव गोकुलं तद्विरहाकुलं स्यादिति । \[३७\] गर्गवचनं एव च मातरपितरादिभिः कृष्णाय तासां वितरं विघ्ननिघ्नं चकार ।

\[३८\] यत्र च साक्षाद्योगमाया कृष्णं वरिवस्यन्ती स्वात्मनो गोपनाय पूर्णिमा नाम्ना तपस्यन्ती कृच्छ्रवश्यन्ती गत्यन्तरं अपश्यन्ती तासां अन्यत्र विवाहं मृषाभाववहं एव निर्वाहयामास । सर्वत्रानल्पस्वप्नकल्पनायां अपि प्रायतया जागरप्रायतया प्रचारणत् । तथा तासां पत्याभासाङ्गसङ्गमं च भङ्गं आसादयामास । तथैव हि नासूयन्खलु कृष्णाय \[भ्P१०.३३.३७\] इत्यादिरीत्या

शुकेनेव श्रीशुकेन दिग्दर्शिता ।



\[३९\] तदेवं सति स च ताश्च परमतर्षकृताकर्षतया प्रच्छन्नतया च परस्परं सङ्गमहर्षं अपि कथञ्चिदाचितं चक्रुः ।



\[४०\] अथ पूर्वोक्तरीत्या तासां सन्निहितलोकेषु प्रतीत्या महानुरागस्य क्रमादवगमाद्गुरुभिर्मनसि भावितभाविकृष्णसङ्गमाशङ्कतया वचसि तु विभावितवधूजनवनगमनकलङ्कतया निर्मिते निरोधे मिलदुद्बोधे बलानुजन्मा द्विजन्मानं नर्मप्रियसखतयानुवर्तमानं नाम्ना मधुमङ्गलतया समाम्नातं तत्प्रसङ्गसङ्गतं चकार कथं राधादीनां आगमनवधा

बहून्यहान्यधिकृत्य दृश्यते? इति ।



\[४१\] मधुमङ्गल उवाचपुरूणां गुरूणां निरोध एव निदानतया तत्र बोधविषयीभवति
।



\[४२\] श्रीकृष्ण उवाचाहो! तत्तदपि रहोवृत्तं किं गुरूणां कर्णेषु वृत्तम्?



\[४३\] मधुमङ्गल उवाच



नान्तर्बहिरपि यस्यां

स्फुरति ज्ञानं मनोविकृतौ ।

एकस्यापि न तस्या

न व्यक्तिः स्यादमूदृशां किं उत? । ।२,१.४१ । ।



\[४४\] श्रीकृष्ण उवाचपूर्वं अपि पुर्वहिरन्तर्गमने तासु नवयौवनं गतासु गुरुनिरोध पुरुरेवासीत् । अधुना तु कीदृगधिकः?



\[४५\] मधुमङ्गल उवाचयद्यपि नास्मन्मुखतः सुखतया निःसरति रतिप्रतिकूलं इदं, तथापि भवत्प्रश्नप्रथात एव कथाविषयीक्रियते । तथा च श्रुतं मया खल्विदं विश्रुतं कुलपालिकानां तासु गालिदानं अवकल्यतां ।



किं धिग्ध्यायसि हन्त निश्वसिषि किं वर्त्मानि किं प्रेक्षसे

किं सख्या मुखं अत्र पश्यसि कुचौ किं दृग्जलैः सिञ्चसे? ।

मूर्च्छां ऋच्छसि किन्तरां किं असकृत्कृष्णेति वर्णद्वयं

तस्यां जल्पसि किं पुनः पुलकितां कम्पं च तन्तन्यसे । ।२,१.४२ । । इति ।



\[४६\] अथ कुलपालिकापालिकानां तासां दूनताकर्या ननान्दुः प्रतिस्वं मातरं प्रति वचनचर्या दिग्वर्णनं चावकर्ण्यताम्



दृग्वीथीं कुलपालिकाः श्रुतिपथं तासां कथानासिका

वर्त्मानेकसुगन्धिधूपरचना वव्रुर्मया योजिताः ।

तस्याः कृष्णमयी दशा मनसि या सा केन यत्नेन वा

गच्छेदावृततां ततो जननि किं मह्यं वृथा कुप्यसि? । ।२,१.४३ । । इति ।



\[४७\] तदेवं वर्ण्यमानं आकर्ण्य क्षणं सम्लानवर्णं निवर्ण्य च पुनरसावस्या वर्ताया विशेषानुवर्तनाय मधुमङ्गलं प्रस्थाप्य चिन्तां चान्तः प्राप्य विचारयति स्म ।



\[४८\] तं एतं जनरवं मम गुरवश्चानुभवमानीतवन्तः सन्ति, प्रायशः परमयशसः पितरश्च तत्र कर्णवितरं करिष्यन्ति । तर्हि किन्तरां अन्तरायं इमं अन्तरयिता? इति क्षणं शून्यायमानमनाः पुनश्चिन्तयामास ।



\[४९\] इतो व्यवधानं एव खलु कलुषतां गतस्य मम निधानं भवति । तथा हि

कलङ्को यत्र स्यादपरिहरणीयार्थकृतकस्

ततो दूराद्भाव्यं कुलजनिजनेनैवं उचितं ।

स कालाल्लुप्तः स्याद्भवति हि च तत्र प्रतिविधिस्

तदस्मान्मे गोष्ठाद्व्यवहितिरकष्टं प्रसजति । ।२,१.४४ । ।



येषां पित्रादीनां

स्नेहो मम जीवनं गोष्ठे ।

अहह कुदैवादभितः

सङ्कोचस्तेभ्य एव सञ्जातः । ।२,१.४५ । ।

\[५०\] अथ पुनरन्यथा चिन्तयामास



प्राणास्त्यजन्तु देहं

देहः प्राणानपि त्यजतु ।

हरिगोप्यस्तु मिथस्ताः

प्राणाः कथं इव मिथस्त्याज्याः? । ।२,१.४६ । ।



\[५१\] पुनस्तदपि चान्यथा चकार



एकस्मिन्नावासे

दम्पत्योर्भवति दुःसहो विरहः ।

तस्माद्दूरे गमनं

समयं गमनीयतां नयति । ।२,१.४७ । ।



\[५२\] किन्तु हा वृषभानुभानुकीर्तिदाकीर्तिदायिनि! हा जन्मत एव मन्मनस्तया सन्मनस्ताधायिनि! हा कुमारतां आरभ्य कायवाङ्मनःसुकुमारतापर्वणा सर्वहर्षिणि! हा मद्विनाभावभावनाज्वालाजालसमुत्कर्षिततर्षिनि! हा गत्यन्तररहिततया कथञ्चित्किञ्चिन्मां सङ्गम्य च मुहुरसङ्गम्य दुःखदग्धे! हा दयिते! दयिते मयि विस्रब्धे सम्प्रति दुष्ठुनिष्ठुरतया मया

त्यक्तुं इष्यमाणा कथं जीविष्यसि? हा सर्वसुखाधिके! रधिके! कुत्र वामुत्र गमिष्यसि? इति ।



\[५३\] अथ मधुमङ्गलः सङ्गम्य तदिदं अरम्यं निवेदयामास



निरचिन्वंस्ते सर्वे

राधादीनां निरोधसातत्यं ।

यस्माद्गृहपाल्यस्ता

हरिणीरेता निरुन्धते परितः । ।२,१.४८ । । इति ।



\[५४\] तदेवं पर्यगपर्यवस्यदिदन्तया चिन्तया लब्धुं चामूरसम्भावनया भावनया समयं गमयितुं असमर्थः स्खलदर्थः सतृष्णः स तु कृष्णः सवयोभिः समं एव रममाणस्त्रियामां विरमयति स्मेति कृतं हृन्मर्मभङ्गकरेणातिप्रसङ्गेन \[५५\] तदेतदुक्त्वा कथकः समापनं आह



राधे न युक्त मुक्तं स्यान्मुक्तशातं अथापि वां ।

मिथः प्रेमभरं व्यक्तं वक्तुं उद्यतवानहं । ।२,१.४९ । ।

पुरा कथेयं कथिता मुरारे रागबृंहिणी ।

पश्य सोऽयं प्राणनाथः प्रसादं तव वाञ्छति । ।२,१.५० । ।



\[५६\] तदेवं यथाकथा तथा लीलाप्रथां उपलभमानास्तदन्ते च तस्याः सम्प्रति नास्तितायां विश्वस्तिकृताश्वस्तिका निजनिजभवनं सर्व एव सानन्दं पर्वतया जग्मुः । श्रीराधामाधवौ च निजशय्यागृहं सुखमय्या स्पृहया गृहयाञ्चक्राते
।



इति श्रीश्रीमदुत्तरगोपालचम्पूमनु

व्रजानुरागसागरप्रथनं नाम

प्रथमं पूरणं

| |१ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*





***अथ द्वितीयं पूरणम्***





**अक्रूरक्रूरतापूरणम्**







\[१\] अथापरेद्युः प्रभातविराजमानायां सव्रजयुवराजव्रजराजसभायां कथा । यथा



\[२\] मधुकण्ठ उवाचाथ केशिवधात्पूर्वस्यां क्षपायां लब्धक्षयायां अरुणे चारुने जाते स खलु कमलेक्षणश्चपलेक्षणतया क्षणकतिपयं इदं चिन्तयामास



\[३\] अहो! स्वप्नः सोऽयम्, यत्र मञ्चात्कृतस्रंसनः कंसः स मया समाकृष्ट इव

दृष्टः । सम्प्रत्याशु च तदेव प्रत्यासन्नं । यदद्य श्वः केशी मदभिनिवेशी भवन्यमस्य प्रतिवेशी भविता । तदनन्तरं कंसध्वंसनं एव प्रसक्तं
। प्रसक्ते च तस्मिन्मम निगम एव गमनं समयलब्धतया युक्तिविस्रब्धं । यतस्तस्य मत्त्रस्तस्य न खल्वत्र यात्रा युक्तिपात्रायते । तस्य चाद्यापि वृष्णिषु तर्जनायां अनारतस्य मयि च दुर्जनविसर्जनायां अविनाकृतस्य विनाशनं

विना तत्र चात्र च मत्पितुरुभयकुलं भयाकुलं स्यादिति ।



\[४\] अथ पुनश्चिन्तयति स्महन्त! हन्त! यदि कार्यपर्यायतस्तत्र सुविलम्बः संवलते, तदा मन्मात्रादिप्राणानां नात्राङ्गसङ्गमङ्गलं तर्कयामि । ततश्च,



मातुर्नेत्रचकोरचन्द्रवदनस्तातस्य दृक्चातक

श्रेणीवारिभृदन्यगोकुलजनस्याप्यक्षिपद्मांशुमान् ।

सोऽहं तान्परिहृत्य हन्त गमनं कुर्वीय चेत्तर्ह्यहो

चन्द्रादित्रयवन्ममापि भविता धिग्वातचक्रभ्रमः । ।२,२.१ । ।



\[५\] तदेवं एवं अम्बुजलोचने शय्यायां एव चिरं रचितशोचने सहसा केशी सदेशीबभूव । अस्य च निर्ग्रन्थनं प्रथमग्रन्थत एव कथया ग्रन्थनं आससाद ।



\[६\] अथ श्रीगोपेश्वरीलाल्यस्तु लाल्यमानधवलाकलापच्छलात्पाल्यमानयशास्त्रिदशालयमुने रहःसहभावं आससाद । यत्र च संशयानुशायातिशयमयमानं मुनिस्तं विभावितया भावितत्तल्लीलया सान्त्वयामास ।



\[७\] ततः समस्तशस्तपालः श्रिगोपालस्तं विसर्ज्य प्रसज्यमानमनस्तापतयापि बहिरुपहितसर्वसुखश्रीमुखप्रकाशतया सखिरामारामतया च सहगोव्रजं व्रजं आजगाम
। यथा



दाम्ना दाम्ना सुरसुमनसां स्वर्गिभिः पूज्यमानं

साम्ना साम्ना द्रुहिणसदसां वीथिभिः स्तूयमानं ।

नाम्ना नाम्ना सपशुपशुपां संमुखान्निर्मिमाणं

धाम्ना धाम्ना सुखदं अखिलः प्राप तं दृश्यमानं । ।२,२.२ । ।



\[८\] अत्र च सुराणां वचनम्



 इन्दोरभ्युदयात्परं विकसति द्राक्कैरवाणां गनः

 सिन्धुः क्षुभ्यति कान्तिपानं अयते दूराच्चकोरव्रजः ।

 गोपाः पश्य मुदा मुरारिकलनादेषां अशेषां दशां

 गच्छन्तोऽप्यतितृप्तितावशतया धावन्ति यावद्गति । ।२,२.३ । । इति ।



तदेवम्



 आलोकः प्रीतिभाजां कृतिबलनिकरः किंकराणां हृदन्तः

 सारः सख्यस्थितानां हृदि लसदसवस्तातमात्रादिकानां ।

 आत्मा रामान्तराणां हरिरिह समगात्केशिनं घातयित्वा

 गेहं यर्ह्येष तर्हि प्रतिनिजं अगमंस्ते च देहं प्रसिद्धाः । ।२,२.४ । ।



 स्वेनाम्बा निरमञ्छयत्तं अथ दृङ्नीरं व्यमुञ्चत्पिता

 सर्वेऽन्ये परिफुल्लदङ्गवलितां र्ॐआञ्चितां आञ्चिषुः ।

 अन्यच्च क्वचन स्फुरद्वचनतातीतं तदासीद्यदा

 हत्वा केशिनं आव्रजत्कलकलान्दोलिव्रजं स प्रभुः । ।२,२.५ । ।



\[९\] ततश्च प्रातरतुलोत्पातकातरतया नातिसम्भालितलालनवितरौ मतरपितरौ पुत्रं परि समाश्लेषितरौ गृहापनस्नेहालपनस्नपनदिव्यवासःपटवाससमर्पणलेपानुलेपप्रथनया तं क्षणकतिपयं विश्रमयां आसतुः ।

\[१०\] यतस्तं सदा क्ॐअलं एव कलयां बभूवतुर्युद्धादिसमये तु नारायणव्यक्तीकृततात्कालिकशक्तिमयं इति ।



\[११\] अथ गवां दोहनावसरावरोहः स्यादिति सर्वसुखपालः श्रीलगोपालः स्वयं अग्रजेन समग्रीभूय तदीयसामग्रीकरकिङ्करनिकरं अहूय तासां अग्रीयभूभागं आगतवान् । आगतमात्रे च तत्र सरामश्यामगात्रे



 हुङ्कारघोषरचिताखिलशब्दमोषः

 स्रागब्दकान्तिं अमुं आस्तृतधेनुसङ्घः ।

 वत्सान्विनापि बलवत्स्नवं एष तैस्तं

 सद्वत्सलः सहबलः शबलं चकार । ।२,२.६ । ।



तत्र तु



 सर्वं चकार स हरिः परितः पुरावद्

 दध्रे सुरर्षिवचसा तु विदूनमन्तः ।

 यद्यप्यदस्तदपि तस्य निजव्रजाय

 प्रत्यागतिर्हृदि कृता स्थिरतां पुपोष । ।२,२.७ । ।



१२\] तथा हि, तस्य भावानां उद्भावना



 कंसं हन्तुं प्रयाणि स्फुरति पितृमुखप्रेम तद्विघ्नरूपं

 देवर्षेर्वाङ्न मिथ्या कथं अथ विरहं हा सहेय व्रजस्य ?

 निर्णीतेऽप्यत्र जाते कृतं असुखमयेनास्य चिन्तामलेन

 स्मर्तव्यं तत्तु नित्यं यदिह सुखमयं वैभवं भाविसङ्गे । ।२,२.८ । ।



 इत्यचिन्त्यत चानेन रथः कश्चन चैक्ष्यत ।

 महतां हृदये याति प्रतिबिम्बं हि बिम्बतां
| |२,२.९ | |



\[१३\] रथस्थपुरुषस्य दर्शने तु



 रथी निरस्त्रः स्याद्दूत इति कृष्णेन तर्कितं ।

 कंसात्कस्मादसावागादित्यन्यैरपि शंकितं । ।२,२.१० । ।



\[१४\] तदा च वारुणीं अनुरक्तः पतनसक्तः स दिननाथः कृतनदीनाथपाथःक्वाथः स्वं आलोकं लोकं अपि तमसि वेशयामास ।



 सत्यं सूर्यस्तुर्य

 प्रहरस्यान्तं ययौ किन्तु ।

 सबलहरिः प्रतिहरितं

 हारिततिमिरं व्यधान्निजं किरणं । ।२,२.११ । ।



\[१५\] तत उन्मुखतां यातेषु गोपजातेषु समं उन्नतकर्णसङ्घातेषु च गोव्रातेषु तदवलोकनसतृष्णौ बलकृष्णौ रथस्थः स दूरत एव साक्षात्परिचितिं विनापि परिचितवान् ।

यतः,

 चक्षुरेव परिचायकं भवेद्

 रूपमात्र इति गीः सतां मता ।

 तादृशां अनुभवे तु कर्णयोर्

 दृष्टिशक्तिरपि कृष्टिं ऋच्छति । ।२,२.१२ । ।



 अस्तु तावदनयोह्सुरूपता

 नीलरत्नविधुलोभिशोभयोः ।

 अङ्घ्रिचिह्नं अपि चित्रसंनिभं

 दूरतोऽपि तं अमूमुहन्मुहुः । ।२,२.१३ । ।



\[१६\] तयोस्तादृशरूपं अपि निरूपितवान्, यथा



 एकः श्यामद्युतीनां अभिमतविभवस्याधिदेवावतारस्


तत्सध्र्यङ्शुभ्रशोभासमुदयसुभगाभोगसारप्रसारः ।


तत्रादिर्वस्त्रकान्तिप्रचितिभगवतीकृष्टलक्ष्मीप्रचारः

 किं चान्यः कान्तवासश्छविशवलनया सृष्टपूर्वानुकारः । ।२,२.१४ । ।

तथा

 आद्यः कृष्णाम्बुजश्रीविजयिमुखमहाशोभया दत्तमोदस्


तत्सध्र्यङ्पुण्डरीकद्युतिपरिचयजिद्वक्त्ररोचिर्विनोदः ।


तत्रादिर्नेत्रशोभाविरचितरुचिमत्खञ्जनद्योतनोऽदः

 किं चान्यश्चक्षुरन्तारुणकुसुमरजःपिञ्जरालिप्रतोदः । ।२,२.१५ । ।



तथा

 आद्यः श्रीकुण्डलान्तर्झषमुखसुखकृद्द्योतगण्डस्थलीकस्


तत्सध्र्यङ्शश्वदेकश्रुतिकिरणलसत्कर्णिकाभावलीकः ।


तत्रादिश्चापवद्भ्रूमिलतिलकुसुमघ्राणवाणच्छवीकः

 किं चान्यश्तद्द्वितीयद्युतिजितविलसत्कामचेतोगवीकः । ।२,२.१६ । ।



तथा

 आद्यः स्वर्नाथरत्नद्युतिभुजभुजगद्योतिरत्नैर्विचित्रस्

 तत्सध्र्यङ्पुष्परागाभिदमणिरचित स्तम्भजिद्बाहुचित्रः ।

 तत्रादिः श्रीलनीलच्छविनिकषदुरःस्वर्णरेखापवित्रः

 किं चान्यश्क्रोडभासाशिवगिरिमणिभूकान्तिसम्पल्लवित्रः । ।२,२.१७ । ।



तथा

 आद्यः साङ्गाधराङ्गच्छविकविकवितावर्धिनानर्धियुक्तस्

 तत्सध्र्यङ्तद्वदेव प्रतिलवरुचिरः सर्वविद्वद्भिरुक्तः ।

 तत्रादिः पद्मजिद्भ्यां निजकटकवरायेव पद्भ्यां प्रयुक्तः

 किं चान्यस्तत्सहायाविव निजचरणौ चालयन्भीप्रयुक्तः । ।२,२.१८ । ।



तथा

 आद्यः सार्द्राङ्गनीलप्रगुणतरुलताहस्तताशस्तखेलस्

 तत्सध्र्यङ्कन्दुकार्थं कृतहलतया शाखया लब्धमेलः ।

 तत्रादिः सङ्कुचद्धीरवयवनिचयव्याप्तये क्प्तचेलः

 किं चान्यस्तस्य तद्वन्मिलनकृतिकृते वीक्षितागामिवेलः । ।२,२.१९ । । इति ।



किं च

 शिती सतडिदंशुकौ सदवतंसवामश्रुती

 पुरुप्रभवरोहिणी सुखसुतौ बलाख्यान्वितौ ।

 सकेलिमितधेनुकौ परिहृतान्यजन्मास्पदौ

 ददर्श बलकेश्वौ कलभवत्स वत्सान्तरे । ।२,२.२० । ।



अपि च

 असितमणिसुवर्णवर्णवासः

 कटिघटितामलशृङ्गवेणुसङ्गौ ।

 करधृतपटुपट्टशुल्वयष्ठी

 मुसलिहरी हरतः स्म चित्तं अस्य । ।२,२.२१ । ।



\[१७\] दर्शनमात्रतश्च निश्चलनफलयात्रः कम्पसम्पत्पात्रशङ्कुवत्पुलकसङ्कुलगात्रतया सहसा सहसारं रथादवततार । \[१८\] अवतीर्य च विकीर्यमाणाङ्गतया साङ्गं एव प्रणनाम । तन्मात्रपरिमाणतया विशश्राम च । निजपितृव्यतादितायां तु बभ्राम । यतः,



 प्रभावानुभवी यः स्यात्प्रभावस्तस्य कारणं
।

 गुरुलाघवभावाय सर्वं एवान्यथान्यथा । ।२,२.२२ । ।



\[१९\] तदेवं अविरामं प्रणामं एव प्रसजति तस्मिन्गवः पराः पयः सवयःसमवायेन दुह्यन्तां नीयन्तां च तद्गृहानिति निदिशन्नतीवादरसङ्करतया सङ्कर्षणसहायः कृपापूरतः पुरतः संहाय स चायं सिंहायमानसंहननः साभ्युत्थानं कराभ्यां तं उत्थापयामास । \[२०\] स तु गद्गदगदान्न तु स्वनाम गदितुं

शशाक ।



\[२१\] ततश्च प्रवयःपशुपचयेषु विरचिततत्परिचयेषु तद्व्यग्रताकातरौ तौ

भ्रातरौ पितृव्यताव्यवहारं अपि विस्मृत्य तं आलिङ्गनेनादृत्य निजनिजपाणिना तत्प्राणी विधृत्य स्वालयं एवानिन्यतुः । \[२२\] हरिस्तु सद्व्यवहारं समाहरन्नग्रजं एव तत्र निजाग्रेसरं चकार ।



\[२३\] अथ स याथातथ्यं आतिथ्यप्रथमभागं स्वागतादिकं प्रथयित्वा सहानुजन्मा रोहिणीजन्मा रससम्पन्मयं भोज्यप्रचयंअ तस्मै बलयामास । भुक्तवते तु तस्मै मुखवासनं मुखवासमुखं ससुखं समर्पयामास । तदनन्तरं एव च श्रीमद्व्रजराजं प्रति तं भाजयामस ।

तत्र च

अक्रूरं प्रणतं मिलन्व्रजपतिः कंसोत्थदुःखं स्मरन्

सास्राशीर्वचसाखिलक्लमहरं यद्यद्गुणैस्तुष्टुवे ।

सारल्येऽप्यलं अस्य तादृशि मनःक्रौर्यं तदीयं स्मरच्

चित्तं क्षुभ्यति जाज्वलीति मम हा भष्मीभवत्यद्य च । ।२,२.२३ । ।



\[२४\] अथ तेन विश्रामायादिष्टं वासं आसज्य पर्यङ्कोपविष्टं सम्मानिततया

सुखाविष्टं पुनस्ताभ्यां कृतजननीसंभृतभोजनाभ्यां सह रहसि निविष्टं अक्रूरं स्वयं कृष्णस्तद्दर्शनतः समुद्बुद्धकंसवधादितृष्णस्तदिदं इष्टं पप्रच्छ । यत्र च क्रमचातुरी माधुरीभिरियं सर्वसुखधुरीणतां वहति



 किं तात स्ॐय सुखं आगतं अत्र शं वः

 किं तत्र कंसहतके न हते चिरस्य ।

 तौ जीवतः किं इव वा पितराविदानीं

 किं वा तवागमनमङ्गलबीजं आसीथ् । ।२,२.२४ । ।



\[२५\] अथाक्रूर उवाचतस्य यादववीरेषु वैरानुबन्धः खलु भवता कृतानुसन्ध एव; विशेषतस्तु देवकीविवाहगताहं आरभ्य यः स च भवच्छ्रवसि सचमान एवास्ते । मद्विधस्तु तत्र वर्त्मशतपर्विकास्तम्बवदेव वर्वर्ति । वसुदेवसहोदरदेवभागपुत्रः परमशुद्धः स उद्धवनामापि भवद्विरहव्याधिः पवनव्याधितयाभिधीयत इत्युर्वरित इवास्ति ।



\[२६\] श्रीकृष्ण उवाचतदेतदपि ज्ञायते । साम्प्रतस्तु सप्रतीकं कथ्यतां ।



\[२७\] अक्रूरस्तु परितो निरीक्ष्य तदिदं सूक्ष्माक्षरं उवाचाथ श्रीनारदस्तु त्वादृशि विजयसुखसारदस्तदृशि दुर्जन्मपारद इति स तव व्रजप्रेमावृतस्य तस्य च भयेनास्तृतस्य युयुत्सायां उत्साहनाय देवक्याः सप्तमाष्टमगर्भतया युवां अनुचितं इव सूचितवान् ।



\[२८\] आदौ देवक्या गर्भः खलु रोहिण्यां मायया लब्धसन्दर्भः कृतः श्रीवसुदेवः पुनस्तां मायां अपि यशोदायां लब्धसम्भवां विज्ञाय देवक्याः सम्भूतं त्वां तत्पर्यङ्के निधाय तां तस्यां लब्धसम्भवां चकार इति ।



\[२९\] श्रीकृष्ण उवाचममेदं आश्चर्यं इव भाति ।



\[३०\] अक्रूर उवाचश्रीमदानकदुन्धुभिमुखादप्यद्वन्दीभवन्नहं अनेन सफलितकर्णद्वन्दीभवन्नस्मि ।



\[३१\] अथ श्रीकृष्णः क्षणं विलक्ष्य इव निरीक्ष्य सहसा तदिदं अन्तश्चिन्तितं अवापऽं आं तदिदं अलुप्तज्ञानस्यापि मम व्रजस्नेहावेशवशात्पुरतः स्फुरन्नासीत्; सम्प्रति तु विस्मृतस्वप्नवन्निमित्तं प्राप्य स्फुरति स्म\[भ्P१०.८.१५,१४\] बहूनि सन्ति रूपाणि नामानि च सुतस्य ते इति, प्रागयं वसुदेवस्य क्वचिज्जातस्तवात्मजः इति च व्रजावितारं श्रीमत्पितरं

प्रति गर्गसिद्धान्तवर्गं एते न पर्यालोचितवन्तः सन्ति ।



\[३२\] यत्खलु व्रजावित्र्यां श्रीमन्मदीयसवित्र्यां लब्धजठरवासया मायया सह द्विभुजतया लब्धहृत्कमलवासस्य मम श्रीदेवक्या हृदयसम्भवदुदयमद्रूपविशेषचतुर्भुजरूपाच्छादनप्रार्थनायां तत्र सञ्चारः सम्पन्न इत्यस्याप्रतिपन्नतया तन्मात्रप्रतीतिं अगतवन्तः ।भवतु, मया तु पितृव्यतायाः पितृतायाश्चानुसर्तव्यतया कर्तव्य एव तयोरुद्धारः इति ।



\[३३\] स्पष्टं चाचष्टततस्ततः ?



\[३४\] अक्रूर उवाचततश्च वसुदेववधसमुद्यतं तं अधमं सान्त्वतः शमयित्वा भ्रमयित्वा च स तु क्रतुभुग्मुनिर्यथायथं गतः । तत्र गते तूच्छृङ्खलः कंसः कालायसशृङ्खलया सनिर्बन्धं तव पितरौ बबन्ध इति ।



\[३५\] अथ भ्रातरावुभावपि सास्रावश्रावयताम्तर्हि किं पित्रोरेव सन्देशप्रवेशाय भवदायातं जातम्?



\[३६\] अक्रूरः सलज्जं उवाचनहि नहि । किन्तु कंसस्य तौ खलु निजयातनां अपि सहेते । न खलु भवच्छ्रवसि च तत्पातनाम्, किन्तु तदिदं अहं एव निवेदयामि



 भवद्भ्यां यदि जाताभ्यां गताभ्यां योग्यतां अपि ।

 पित्रार्तिर्न निवर्तेत पुत्रीया कुत्र वर्ततां । ।२,२.२५ । । इति ।



\[३७\] श्रीकृष्णस्तु तत्रोद्वेगं हृदि निगूह्य सावज्ञं उवाचकंसः किं नाम शशंस ?

\[३८\] अक्रूर उवाचशंसनं तस्य कति प्रतिशंसानि । तात्पर्यं तु पर्यगिदं एव पर्यवसीयताम्भूतराजधनुर्महव्याजतः स्वसमाजं साहाय्यं आनाय्य दुर्मन्त्रणयास्मान्प्रतार्य तत्कुतूहलकलनाय प्रजान्तरवद्भवन्तावपि निजव्रजवन्तावस्मद्द्वारैवाजुहाव यदर्थं तदेव इति ।



\[३९\] रामः ससहासं आह स्मबृंहितक्षुधि सिंहे मत्तमतङ्गजबृंहितं

खल्विदं ।



\[४०\] श्रीकृष्ण उवाचभवतु, वयं अपि समागम्य तं अपि वलिं अर्पयित्वा भूतेशं तर्पयिष्यामः । किन्तु, तद्भूतराजसभाजनं कदा ?



\[४१\] अक्रूर उवाचचतुर्दश्यां इति ।



\[४२\] तदेवं शेषं विशेषं अपि पृष्टवेषं विधाय श्रीकृष्णः प्राहविचारादस्माकं परममङ्गलं एव यस्मादिदं तस्माच्छ्रीमत्पितृचरणेषु गोचरं आचराम ।



\[४३\] तदेवं उक्त्वा तं तस्मिन्नेव मुक्त्वा स रामस्तत उत्थाय पितृपरिसरं आजगाम । अथ तदादेशादुपवेशनानन्तरं तेन वीक्षितमुखकञ्जः समञ्जदञ्जलि वचसा तदिदं व्यञ्जयामासतात! मङ्गलवृत्तं किं अपि वृत्तं अस्ति, किन्तु युगपदेव पर्वेव सर्वेभ्यः श्रावयितव्यं ।



\[४४\] अथ व्रजराजः सन्देहमन्देहतया सानन्दं इवोपनन्दादीनानाययामास । यत्र

च किञ्चिदपि विहितापिधानविधानाः श्रीव्रजेश्वरीप्रधाना लब्धानुसन्धाना

जाताः । ततः सुखं उपविष्टेषु तेषु शिष्टेषु श्रीविष्टरश्रवाः किञ्चिद्विहसन्निवाचष्टास्मान्प्रति सम्प्रति भोजक्षितिभृदिष्ट सन्दिष्टवानस्ति । यत्प्रजानिभाः प्रजा यूयं इह महेशधनुर्महामहे सहेशाः सहशावकाः सावकाशं आगच्छत । विशेषतस्तु निजवीर्यतः समीर्यमाणनिजदर्शनतृष्णौ रामकृष्णौ

च इति ।



\[४५\] व्रजराज उवाचभवन्मन इदं किं मनुते; यद्भवति वसुदेवाद्भवति चास्मिंस्तस्य प्रीतिर्भवति इति ।



\[४६\] श्रीकृष्णः सस्मितं उवाचयद्यन्यथा स्यात्तथापि वृथापथ एव तन्मनोरथः
| यद्भवत्प्रभावबलसंहितस्य मम कः खल्वहितं आहितं कुर्वीत | \[४७\] यत एव खल्वाबल्यवल्यमाने बाल्येऽपि मम पूतनादयस्ते धूततां आपन्नाः | किं उत तद्वलतः एव वलितां वलमानाभ्यां बकवत्सकमुखानां सुखादेव प्रतिरित्सनं जातं इति |



तत्र च



 बक एकङ्गिलस्तावदघः सर्वङ्गिलः स्थितः ।

 इन्द्रः सर्वङ्कषस्तेषु कंसकः कं समीयति ?
| |२,२.२६ | |



\[४८\] तदेतन्निशम्य मिथो निशाम्य च सम्यग्प्रतिपत्तिपराहतेषु तेषु मात्रादिषु च कृतयात्राभङ्गप्राणालिषु पुनरुवाचगोकोटिभिर्घटितकोटीनां अस्माकं अन्यस्मिन्नटितुं अपि घटना न दृश्यते । राज्ञां आज्ञां अतिक्रम्यापयाने च तदागमनमयं भयं भवत्येव; किं उत स्थाने । ततः सङ्कोचं विना तत्रास्मद्गमनं एव तस्य शमनं उपलभामहे ।



तदेतदाकर्ण्य सवैवर्ण्यं उपनन्दं प्रति श्रीमान्नन्दः प्राह स्मकिं कर्तव्यं ? इति ।



\[४९\] स चोवाचतत्र गम्यं इति सम्यगेवाह वत्सः । अगतिर्नाम कामं तस्य क्रोधं अस्य च भयं बोधयति । गतिस्तु तं तदप्यपगमयति । किं च, यदपूर्वं अपूर्वं पूर्वं अपि रक्षां कुर्वदासीत्तदेव सर्वं अर्वाञ्चं अप्याप द्वारं तारयिष्यति ।



\[५०\] अथ तदेवं युक्तिं वलयति गोपालवलये प्रभावभावपूर्णपूर्णिमा च तूर्णं एव तत्रागता ।



\[५१\] ततश्च व्रजराजेन कृते प्रश्ने सा सस्नेहं उवाचभवन्नन्दनस्य मथुराप्रयाणे सर्वानन्द एव स्यात् । कंसादयः सर्व एव नृशंसा ध्वंसाय सम्पत्स्यन्ते, किन्तु व्रजागतावस्य विलम्बसंवलनं पश्याम इति यथायुक्तं अध्यवस्यन्तु ।



\[५२\] उपनन्द उवाचाविलम्बागमनं अपि श्रेय एव वैरिशमनं तु यदि स्यादिति गमनं एव वरं रमणीयं । ततः सर्वेऽपि गत्यन्तरं असङ्गत्य सङ्गतं इदं उच्यत इति प्रोच्य किञ्चिदप्यननुशोच्य श्रीमन्मुखं विलोच्य श्रीकृष्णं प्रश्नविषयं कृतवन्तः । तत्र गन्तव्यता कदा मन्तव्या ?



\[५३\] श्रीकृष्ण उवाचगतिं च प्रातस्त्रयोदश्यां युक्तिवश्यां पश्यामः, चतुर्दश्यां खलु महस्तन्महनीयतां आप्स्यति ।

\[५४\] तदेवं स्वान्तःपरिदेवनेऽहं एव इह पश्यति व्रजनरदेवे सर्वेऽप्यूचुःसर्वं घोषं अनुघोषना सद्य एवासाद्यताम्, यथा प्रातरेव गोपाः सोपायना राजसभां अभियान्ति इति ।



\[५५\] अथ श्रीमन्नन्दराजश्च समाजं व्याजहारभगवत्या सन्मते भवतां मते सर्वं एव मङ्गलं सङ्गंस्यतिति भद्रं आदिश्यन्ताम्, दिश्या दिश्या गोपाः प्राभृतप्रभृतिकृते ।



\[५६\] तदेवं लब्धानुमतिर्वृन्दावनपतिर्निजपरिचारकानादिदेशकथ्यतां इदं उत्तारं क्ष्त्तारं प्रति इति ।



\[५७\] तदेवं विज्ञाय व्रजराज्ञी तु मोहेनाज्ञीभवन्ती न किञ्चिदपि वक्तुं व्यक्तुं वा शशाक इति वदन्मधुकण्ठश्च निरुद्धकण्ठस्तद्वदेव आसीत् ।



\[५८\] अथ कथायाः सभायां अपि तद्वदेव मोहं गच्छति ससमाजे व्रजराजे तस्य चरणराजीवयुगं युगपद्गृह्नन्व्रजयुवराजः पुनस्तं आजीवयन्नुवाचतात ! कथं कातरायसे ? यथापूर्वं कथामात्रं खल्विदम्, सोऽयं अहं पुनर्भवदनुध्यानरम्यतया कंसं निर्दम्य चिरात्पुरागम्य भवद्दृष्टिपथानुवर्तीभवन्नेवास्मीति ।



\[५९\] ततः सपुलकपालितं अङ्कं पालयति व्रजभूपाले सर्व एवाखर्वं आनन्दगर्वं उवाहेति कथायां शान्तप्रथायां मधुकण्ठ उवाच



 कुत्र वा रमतां पुत्रस्तवान्यत्र व्रजाधिप
।

 भक्तानुकम्पासम्पाती पश्य ते वश्य एव सः । ।२,२.२७ । ।



\[६०\] अथ श्रीकृष्णकृतमहसि राधासदसि च रात्रिकथायां मधुकण्ठः सगद्गदं उवाचायि सम्प्रति श्रीमाधवेन हृतविरहबाधे ! श्रीराधे ! पुरा वृत्तं अवधीयताम्



 स्फूर्जथुप्रतिमं ऊर्जितं तदा

 घोषणं सपदि घोषं अन्वभूत्

 यद्बभूवुरपराः पराहता

 हा हता इव च राधिकादिकाः । ।२,२.२८ । ।



\[६१\] तथा सति



 काश्चिन्म्लानाननास्तच्छ्रवणदहनजज्वालया काश्चनासन्

 क्षीणाङ्गस्रस्तवेषा जडनिभवपुषः काश्च काश्चिद्विचित्ताः ।

 ता एताः केन वर्ण्याः य इह निजहृदि स्पृष्टतद्भावकष्टः

 किं वा तत्स्पृष्टिशून्यः स च स च यदलं जाड्यं एव प्रयाति । ।२,२.२९ । ।



 अथ निशि रमणीनां मूर्च्छनं निर्ममे या

 चिदुदयं अपि कल्ये घोषणा सैव चक्रे ।

 वपुषि दहनतप्ते भेषजं तेन तप्तिर्

 विषं अपि विषदुष्टे श्रेष्ठं इष्टं भिषग्भिः । ।२,२.३० । ।



\[६२\] लब्धचेतनानं चासां कंसादशङ्कायां अपि प्रस्तुतातङ्कायां देवताकलितं इव रक्षणाय फलितं किञ्चिदन्यदिदंभावप्रभावचेतितं पौर्णमास्या च पुरतो निश्चितीकृतं चेतसि स्फुरति स्म ।



 यस्मिन्नघः कालियकाद्रवेयः

 केशी तथारिष्टवृषश्च नष्टः ।

 कंसश्च तस्मिन्मृत एव स स्यान्

 न तत्र शङ्कालवकोऽपि भाति । ।२,२.३१ । । इति ।



\[६३\] तदेवं विश्वस्य संमतं विश्वस्य पुनश्चिन्तयति स्म



 बकीरिपोः कंसजयेऽपि सिद्धे 

 शङ्केमहि स्वार्थविनष्टिं एतां ।

 भवेदसौ यादवराजधान्यां

 राजेति गोष्ठे कथं अत्र तिष्ठेत्? । ।२,२.३२ । ।



 ग्रामीणा वयं इह गोपवर्गकन्या

 नागर्यः पुरं अनु सन्ति राजपुत्र्यः

 कृष्णस्तु ग्रहिलमना गुणेषु तस्माद्

 अस्यान्तः कथं इव नः प्रतिस्मृतिः स्यात्?
| |२,२.३३ | |



 निमेषः कल्पः स्याद्यदपकलने यस्य विपिने

 गतौ यत्कृच्छ्रं तत्कलयति न आत्मा न तु परः
।

 मधोः पूर्यां तस्य व्रजनं अथ राज्याय यदिदं

 कथं तद्वास्माकं बत किं अपि धैर्यं कलयतु ? । ।२,२.३४ । ।



 अस्माकं रागजातिर्वत लषति न नः शर्म तस्यापि राज्यं

 किन्त्वेकान्तस्थं इच्छत्यनुलवं अपि तं सेवितुं प्राणकान्तम्

 आत्माप्यन्तर्धिया तद्दृगमृतविरहं मीनवच्छङ्कमानस्

 तत्प्रागेवाति शुष्यन्गणयति न परं नापरं किञ्चनात्र । ।२,२.३५ । ।



 हा तस्य स्मितचारुवक्त्रवलयं खेलाञ्चिनेत्राञ्चलं

 चित्तानन्दविधायिगीर्विलसितं लीलाकुलं लोकनं ।

 साक्षात्कृत्य न जातु तत्तदुपमां चासोढ या विघ्नधीस्

 त्यागार्तिं यदि सा सहेत गरलं तत्रामृतं वेत्ति न । ।२,२.३६ । ।



\[६४\] तदेवं चिन्तातुराः पूराय कृतयात्रं श्यामगात्रं विलोकयितुं निष्कलङ्काशङ्काः सर्व एवाभिद्रवन्ति स्म । यात्राविधानं तु प्रातरभिधानं यास्यति ।



\[६५\] तदेतदभिधाय मधुकण्ठः प्रतिपत्तिविपत्तितः स्तब्धतां लब्धवति माधवे राधां तु समुद्यन्मूर्च्छाबाधां निरीक्ष्य मङ्क्षु पुनराह स्म



 राधे पूर्वकथा सेयं न तु साम्प्रतिकी स्थितिः ।

 पश्य त्वद्वचनं म्लानं पश्यन्म्लायति सोऽप्यसौ । ।२,२.३७ । ।



\[६६\] तदेवं क्षुधि भोजनं इव तदन्ते संयोगरसं एव परिवेष्य सर्वानपि सुखेन विशेष्य कथकयुगलं निजावासं समाससाद । श्रीराधामाधवौ च निजमोहनमन्दिरं इति
।



इति श्रीश्रीमदुत्तरगोपालचम्पूं अनु

अक्रूरक्रूरतापूरणं नाम

द्वितीयं पूरणं

| |२ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*





***अथ तृतीयं पूरणम्***





**श्रीमथुरापुरप्रस्थानम्**





\[१\] अथ श्रीकृष्णकृतं अहसि श्रीव्रजराजसदसि प्रातःकथायां स्निग्धकण्ठ उवाच अयि! श्रीव्रजराज! राजमानश्रीहरिमुखरुचिविराजमान! पुनरिमं इतिहासं अवभासयामः ।



\[२\] अथ रात्राववशिष्टस्वल्पमात्रायां यात्रामात्रायां अपि पात्राचितगात्रायां रामभ्रात्रा रचितेन पूतनादिवधाचरितेन सम्बद्धा विरुदावल्यः प्राबल्यतः स्तुतिकृत्द्भिः प्रस्तुतिं आपिताः सर्वानेव गर्वादुत्साहयामासुः । वर्ततां तावदन्येषां वार्ता, यत्र तत्पितरौ च कंसध्वंसनं अपि सिद्धं इति मत्वा नन्दितरौ वन्दिभ्यः कृतबहुधनवितरौ

बभूवतुः ।



श्रीव्रजेशगृहिणीगतिं गता

रोहिणी न पृथगत्र वर्ण्यते ।

प्रतिबिम्बरुचिवर्णनं पुनर्

जल्पतां भजति बिम्बवर्णने । ।२,३.१ । ।



\[३\] अथ प्रस्थानस्थमङ्गलवेलायां आरब्धमेलायां पुनस्तन्मन्त्रणाया यन्त्रणाय लब्धवैयग्र्यावेशयोर्व्रजेशयोर्ज्योतिर्निपुणाः शकुनज्ञानसद्गुणाश्च द्वारि सङ्गम्य रम्यजनद्वारा तावात्मगमनं अधिगमयामासुः ।



\[४\] अनन्तरं अन्तःपुर एव ताननन्तरितान्विधाय तदानीं उचितदानीयनिधानपात्रपाणी शपथं सम्प्रथय्य तौ प्रच्छन्नं पप्रच्छतुः सर्वं अनुभवद्भिर्भवद्भिः किं अवधीयते? इति ।



\[५\] ते प्रोचुः कथं अयं नितान्तसुखवृत्तान्त एकान्ततया पृच्छ्यते? सर्वेषां पुरत एव सोऽयं पुरस्कर्तव्यः । तथा हि



भीतिं मा कुरुतं व्रजक्षितिपती युष्मत्तनूजः स्फुटं

कंसं ध्वंसगतं विधाय भविता त्रैलोक्यलक्ष्मीपतिः ।

यद्वां कीर्तिकलापनर्तितमुखी शश्वत्त्रिलोकी भवेद्

वेदः पञ्चमवेदतन्त्रसहितः साक्षित्वं अत्राप्स्यति । ।२,३.२ । ।



\[६\] अथ तेभ्यश्च बह्वीं अंहतिसंहतिं विधाय हृदि सुखं निधाय शरणतया ध्यातनारयणचरणयोरनयोः परिवारितभृत्यौ कृतप्रातःकृत्यौ तावेतौ सखिसमेतौ निकामभीषि तदनुजौ रामरामानुजौ समाजं आजग्मतुः ।



\[७\] समागम्य च तयोः रोहिणीसहितयोः पदारविन्दानि वन्दित्वा तदङ्कपालिसङ्गशालितया चिरं नयनयोः स्यन्दित्वा स्थितयोरेतयोरेकद्वादिक्रमेण शतातिक्रमेण सर्वेऽप्यन्तरङ्गा लब्धसम्भ्रमतरङ्गास्तदन्तःपुरं आगताः ।



\]८\] अथ मद्रङ्करदीपभद्रनिपादीनां मध्यमध्यासीनयोः सार्द्रनयनयोरनयोर्विकसद्वदनाम्बुजयोरग्रजानुजयोः सर्वतः खर्वविचारतया स्थितेषु सर्वेषु स पुनरक्रूरः क्रूरस्तदेतद्बहिःप्रदेशतः सन्दिदेश सर्वमङ्गलसङ्गतं कथं एतल्लग्नं सम्यग्न यात्रालग्नं क्रियते इति ।



\[९\] ततश्च ताविमौ शूराणां अग्रिमौ कंसघाताय लब्धतृष्णौ रामकृष्णौ चित्रायमाणानां पित्रादीनां चरणवन्दनायानन्दनाय च मधुरं विधुरताविधुननं अपि गदन्तौ गद्गदवर्णराशिभिराशीरनुगां अनुज्ञां आदाय प्रसादायसम्पदा यदा तत्स्थानात्प्रस्थानाय पदारविन्दं ददानावदृश्येतां तदा तदादीनां सन्मदालिभिः समं अद्वन्द्वतां विन्दद्दिव्यदुन्दुभि

द्वन्द्ववृन्दवाद्यं अशेषाभिवाद्यतया समुल्ललास ।



\[१०\] तथा च श्रीकृष्णं उद्दिश्य श्लोकयन्ति



कंसध्वंसकृते यदा निजगृहात्कृष्णेन यात्रा कृता

तर्ह्यारम्भत एव दुन्दुभिशतं वृन्दारकैर्वादितं ।

आस्तां अन्यकथा यथा स च पिता माता च सा चिन्तया

क्लान्तात्मापि मुदं समस्तभविकानन्दस्य मूलं ययौ । ।२,३.३ । ।



\[११\] अथ रथस्थाने सानेकवेदादिघोषमङ्गलपोषं कृतागमनयोरनयोः सर्वतः सर्वं एव गोकुलं आकुलं बभूव । \[१२\] तत्र चैकतः श्रीव्रजराजादयः परतस्तु तदीयजायादय इति स्थिते प्रस्थितेरनुज्ञापनाय पणायति परितः कृताञ्जलिसञ्जने कञ्जलोचने सर्वेऽप्यूचुः अस्माभिर्भवता प्रस्मारितसर्वैः सर्वैरपि भवता समं एवागमनीयं । यतः



माता भस्त्रेव सेयं बकशमन तव त्वद्वशश्वासवर्गा

सोऽयं तातश्च तद्वत्किं अपरं अखिलं गोकुलं तादृगेव ।

सर्वेषां शश्वदन्तर्हृदि वससि यतस्त्वं ततस्त्वां विना किं

गेहैरर्थैः शरीरैरसुभिरपि भवेत्प्राणिनां गोकुलस्य । ।२,३.४ । ।



\[१३\] तदेवं अस्रस्तम्भं लम्भयत्सु गोपसभासत्सु तादृशदृशा श्रीकमलदृशा स्वयं उक्तम्



यूयं मे प्राणतोऽपि प्रियतमसुहृदो यन्निमित्तं दवाग्निं

मेनेऽहं पानकाभं तं अपि गिरिवरं कन्दुकप्रायं एव ।

यद्यप्येतन्न युक्तं वचसि रचयितुं स्यादथापि क्लमं वः

पश्यंस्तत्तद्यथा प्रागकरवं अधुना तद्वदेव प्रवच्मि । ।२,३.५ । ।



\[१४\] किं च, श्रीमत्पितृचरणानां प्रतिनिधितया तत्तत्प्रतिविधिरचनाय तदग्रजयुग्मं व्रजनिष्ठं एव तिष्ठतात्; अङ्गप्रत्यङ्गरूपतया तदनुजयुग्मन्तु सङ्गं एव सङ्गच्छतात् ।



\[१५\] अथ तत्र तत्र यत्नतस्तेषु युक्तेषु यथायथं नियुक्तेषु यथा यथा मातृतद्यातृप्रभृतिषु पितृभ्रातृजस्वभ्रातृप्रचितिषु चानुज्ञापनसमापनं तथा तथा वर्णनं लुप्तवर्णपदतां आप्नोतीत्यलं अतिप्रसङ्गेन ।



\[१६\] किन्तु तेषां कंसहननेऽतिविलम्बं विना प्रत्यागमने च नासम्भावनासीदितीदं एव विषीदन्मर्मतां अतिचक्राम इति । \[१७\] कथां समाप्य स्निग्धकण्ठः पुनरुवाच



यन्मयेदं पुरावृत्तं पुरा वृत्तं प्रतीयतां ।

राजन्सुरारिहन्तायं तव क्रोडे मुरान्तकः । ।२,३.७ । ।



\[१८\] तदेवं आयतिरम्यं निशम्य श्रीव्रजराजेन च तं परस्परास्रसार्द्राङ्गतयालिङ्गितं निशाम्य सर्वेऽप्यानन्दगर्वेण निजनिजगम्यं जग्मुः । यदा श्रीव्रजराज्ञी तं अन्तरङ्गद्वाराहूय भूयः परिरभ्य नवं इव लभ्यं चकार ।



\[१९\] अथ रात्रिकथायां आरब्धप्रथायां श्रीराधामाधवयोरग्रतः स्निग्धकण्ठ उवाचायि सम्प्रति सन्ततलब्धकृष्णासञ्जने तत्कान्तिनर्तितनेत्रखञ्जने सर्वाधिके श्रीराधिके पुनरिदं पुरावृत्तं कर्णवृत्तं क्रियतां । अथवा तदा रथपथं आगते ससमाजे व्रजयुवराजे तत्प्रेयसीनां वृत्तं मन्मतिवृत्तिं अतिवृत्तं कथं कथयितुं शक्न्ॐइ ?



तथा हि



मूर्खत्वं निर्घृणत्वं हरिहरणं इह क्रौर्यं अक्रूरनाम्ना

सर्वेषां बुद्धिलोपं शकुनसुभगताकल्पनं चात्र कृत्ये ।

धातुः पश्येति शश्वद्विकलितवचसां आर्यगोष्ठीगतानां

धीराणां अप्यमूषां भ्रमजनितदशा हन्त मां दन्दहीति । ।२,३.८ । ।



नोपालभ्यो विधाता स तु भवति परस्तद्वदक्रूरनामा

किन्त्वेष प्राणनाथः स्वविरहकृदुपालभ्यते नन्दपुत्रः ।

एवं तासां मृदूणां अपि दूतहृदयज्वालरूपैर्विलापैर्

अद्यापि स्मर्यमाणैः प्रतिपदं अपि नस्तप्यते चित्तवृत्तिः । ।२,३.९ । ।



आभिर्भाग्यं वधूनां मधुनगरभुवां यन्नुतं भाविकृष्ण

प्रेक्षायां हन्त तस्माद्गतिरपि च निजा तत्र चैषीति शङ्के ।

इच्छां चासां मृदूनां स्वयं अपि रहसि प्रेक्ष्यमाणे निजाङ्गे

लज्जाविस्तारभाजां असकृदहह तां चिन्तयित्वा दुन्ॐइ । ।२,३.१० । ।



तासां नातिप्रतीतिं मधुपुरगमने श्रीहरेः कुर्वतीनां

वज्राणां पाततुल्यः शिरसि यदभवत्तद्रथारोहजल्पः ।

तस्मान्निन्दा कृता यद्व्रजपतिसदसां अप्यमूदृग्भिरुच्चैर्

दुःखप्राचुर्यं एतन्मम विकलयति स्वान्तं अद्यापि हन्त । ।२,३.११ । ।



आयात प्राणसख्यो वयं इह निकटाः कोटयः प्राणनाथं

प्रीत्यावृत्तं वितन्मः किं इव गुरुजना नः करिष्यन्ति नाम ।

इत्थं तास्तं द्रवन्तीर्मृदुचरितवतीरप्यलं तीव्रभावाः

क्षिप्ताश्चक्रुर्यदन्ये तदिह मम बलात्प्राणघातं करोति । ।२,३.१२ । ।



हा हा सा रासगोष्ठी नवनवमिलनोल्लासशश्वद्विलासा

तल्लीलाकल्पवल्लीसमुदयजनुषां अङ्कुरश्रीः क्व याता ?

हा धिग्याक्रूरनाम्ना कितवनृपतिना दीक्षिता गोपगोष्ठी

सेयं तत्सर्वनाशिन्यजनि कुत इति क्रोशिका मां दहन्ति । ।२,३.१३ । ।



आस्तां रासादिलीलावलिरपि ललिता हा दिनान्ते निशान्तेऽप्य्

अञ्चन्गोभिर्विलासी सहसखिनिचयः साग्रजः कृष्णचन्द्रः ।

अस्मान्नेत्रान्तलक्ष्मीविलसितकलया पुष्टवान्सुष्ठु यस्तं

गोपास्तूर्णं नयन्ति क्व समं इति गिरो गोपिका मां तुदन्ति । ।२,३.१४ । ।



\[२०\] तदेवं स्थिते



राधा यद्यपि मूर्छिता समभवत्तस्यास्तथापि प्रियश्

चित्तान्तः स्फुरति स्म तद्वदभितो यद्वच्छताङ्गं गतः ।

सोऽयं यद्यपि दृष्टिकृष्टिं अकरोदस्याः सकाशान्निज

क्षोभाद्बिभ्यदियं तथाप्य अनुदिशं हा तद्दृशि व्यानशे । ।२,३.१५ । ।



तस्यां सभायां रुरुदुर्यदेता

गोविन्द दामोदर माधवेति ।

तत्र स्मृतेऽद्यापि मनो ममेदं

खेदं भजत्प्राणभृतिं न वष्टि । ।२,३.१६ । ।



एवं बत सुदतीनां

रुदतीनां अप्यरुन्तुदः स रथी ।

अक्रूरः क्रूरमनाः

दूरं हरिं अहृत सूरजापुरं । ।२,३.१७ । ।



कृष्णस्तन्मुख्यवर्गस्तदनुगतरथस्तत्पताकातदुद्यद्

धूलीनां पालिरित्थं क्रमं अनु निमिषप्रोज्झितं वीइक्ष्यमाणा ।

प्रत्यावृत्तौ निराशा व्रजयुवतिततिः प्राणं अत्यक्ष्यदेष

प्राक्चेन्नात्मागतिस्वीकृतिकृतिलिपिभिः सत्यं अत्र व्यधास्यथ् । ।२,३.१८ । ।



यद्यपि सुरमुनिकथिता

स्वस्यागतये विलम्बिता ज्ञाता ।

तदपि च वलयिततृष्णे

नास्यां कृष्णेन नादृतिः कलिता । ।२,३.१९ । ।



\[२१\] तत्र तस्य तासां च सस्वेदजलकुङ्कुमरागेण साश्रुकज्जलभागेन च मुहुर्मिथो लिखिता दूत्यसङ्गतमधुमङ्गलपत्रिकाः पत्रिका यथा



आयास्याम्याशु हत्वा तं अधिमधुपुरं कंसं अप्यस्ति दूरं

वत्साद्याघातधाम्नः पुरं अपि किं अदस्तत्प्रियाः कुत्र दुःखम्?

किन्त्वन्यत्प्रार्थितं यद्भवद्भिरुचितं तद्विधत्त प्रसत्त्या

प्राणे प्राणेश्वरीभिर्मयि किं अयि परं हन्त मन्तव्यं अन्तः । ।२,३.२० । ।



गच्छन्नेष त्वं अद्य स्फुरसि दयित भोः कंसघातं विधाय

स्वीकर्तुं राजतां तत्कथं अथ भवतादागतिस्ते व्रजाय?

तस्मादस्माभिरर्थ्यं तदिदं इह भवांस्तत्र नानाविराजत्

तीर्थे सर्वार्थदे नः स्मृतिं अनु ददतां अञ्जलीनां त्रयाणि । ।२,३.२१ । ।



नालं मे राज्यलिप्सा कथं अपि वलते निर्ममे तत्र सत्यं

कंसं हत्वा यदूनां सुखं अभिवलयन्नस्मि चायातकल्पः ।

बद्धः स्यात्कृष्णसारः सपदि विधिवशात्तर्हि किं पार्थिवादेर्

मानस्तस्मिन्सुखाय प्रभवति न वनं नापि कान्तासुसङ्गः । ।२,३.२२ । ।



वृन्दं क्रीडावनानां बहुविधं अभितोऽप्यस्ति तत्राथ राज्ञां

कन्या बह्व्योऽपि कान्तास्तव विभववशादुद्भविष्यन्ति धन्याः ।

तत्तल्लाभे मनस्ते कथं इह भवितास्मासु वा किं तपोभिर्

लब्धे भोगे विचित्रे पुनरपि तनुं आनीहते वन्यवृत्तीः । ।२,३.२३ । ।



सत्यं ताः केलिवन्या विदधति लषितं सर्वतः सत्यं एव

क्षोणीपालादिकन्याः परमगुणगणस्तोत्रभाजः स्फुरन्ति ।

सत्यं कुर्वे त्रिलोकी मम न हि रतिदा नापि तत्रस्थरामा

यद्वद्वृन्दावनं मे तदनुगतरमा यद्वदेता भवत्यः । ।२,३.२४ । ।



सा ते सर्वाङ्गशोभा बत समधिगता येन नेत्रेण येन

श्रोत्रेणाश्रावि वंशी समगमि वपुषा येन च स्पर्षलक्ष्मीः ।

तेनैवालक्षि दूरं गमनं अवगतं तेन सन्दिष्टं उग्रं

तेन स्वं विप्रलब्धं रचितं इति हहा जीवितं धिग्विधिं धिक् । ।२,३.२५ । ।



येयं दृष्टिर्मया वश्छविपरिकलनात्कृष्यते या श्रुतिर्वाग्

दूरस्था रच्यते या तनुरपि मिलनाद्दव्यते सव्यपेक्षं ।

यद्येतास्तत्र तत्र प्रतिकृतिकृतये न ह्यधीना मम स्युस्

तर्ह्येताः स्वैरिणीर्वा कथं अहं अहह प्राणसख्यः सहेय? । ।२,३.२६ । ।



अक्रूरक्रूरभावं विधिरशुभविधिं मित्रं आमित्रचर्यां

यस्यां अस्यां दशायां सरभसमगमत्तत्र कान्यस्य वार्ता?

अस्मज्जीवोऽप्यजीवस्थितिं इह नियतं प्राप्नुयादेवं अत्र

स्वामिन्न व्याधिवत्तत्प्रतिविधिरुदियात्कालकल्पे विलम्बे । ।२,३.२७ । ।



आयास्याम्येव शीघ्रं न खलु मम मनस्यन्यवार्तास्ति काचित्

काचिद्वा दैवतः स्यात्तदपि न भवतीजातु दीनास्त्यजानि ।

या या मध्ये मदाप्तिर्मुहुरिह भविता तां पुनः स्वप्नरूपां

मा शङ्कध्वं यथा प्रागसति च विरहे शङ्कमाना बभूव । ।२,३.२८ । । इति ।



एतावन्मानं अन्यासां वाचिकं हरिणाजनि ।

राधाया मूकतानूकं अमितं यत्तु निर्ममे । ।२,३.२९ । ।



ततः स्ववृन्देन निशान्तं आपिता

बलेन बालास्तदुरीकृतागतिं ।

प्राचीनतद्रीतिशतेन निश्चितां

विनिर्माणा मुहुरेव तां जगुः । ।२,३.३० । ।



\[२२\] तदेवं स्निग्धकण्थस्य कथितं अनु व्यथितमनसि श्रीराधिकादिसदसि

विकलः कमललोचनः स्वयं एव समवोचत



राधे श्रवसि नावेशं कुरु किन्तु विलोचने ।

वृत्तं सन्मन्यसे हन्त वर्तमानं न वीक्षसे । ।२,३.३१ । ।



\[२३\] तदेतन्निशम्य रम्यं तन्मुखं निशाम्य शाम्यत्पीडा सव्रीडा तत्काल

वलमानशीतलनयनजलबिन्दुभिस्तत्पदारविन्दद्वन्दं इन्दीवराक्षी शिरसा

निषेवमाणा सुचिरं सिषेच ।



\[२४\] अथ सर्वेषां सुखसन्दोहे संभृतदोहे सर्वे पर्वेव लभमाना निजनिजालयं सम्बभूवुः । श्रीराधामाधवौ च मोहनमन्दिरं विन्दतः स्मेति ।



इति श्रीश्रीमदुत्तरगोपालचम्पूं अनु

माथुरपुरस्थानप्रस्थानं नाम

तृतीयं पूरणं

| |३ | |





जिव गोस्वमिनः

ओपलचम्पु ऊत्तरचम्पु ५६









\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*

***अथ पञ्चमं पूरणम्***





**कंसवधकथा**







\[१\] अथ श्रीकृष्णेन भासमानायां श्रीव्रजराजसभायां पुनः प्रातःकथा, यथा



\[२\] स्निग्धकण्ठ उवाच, अथ रजनिरजनि; प्रजातायां च यस्यां बहु शिवायमाना शिवा श्रीकृष्णं प्रति शिवा जाता, कंसं प्रति स्फुटं अशिवेति स्थिते तस्यां रजन्यां स्वप्नजागरयोस्तस्य महाभयजनन्यां व्यतीतायां स पुनर्दम्भी गम्भीरं मल्ललीलारम्भं सम्भृतवान् । ततश्चालङ्कृतानां चालङ्कृतानां च शुभ्रमञ्चप्रपञ्चानां अधिमध्यमध्यस्तं रङ्गस्थलं भ्राजमानचित्रविरचनं बभ्राजे । विद्युद्भ्राजमानादभ्रशरदभ्राणां तारकितं नभ इव ।



\[३\] तत्राप्युन्नततममञ्चं अञ्चन्कंसः स्वयं अखिलदुर्जनराजावतंसति स्म । तत्तु राजाधिपतागर्वग्रस्ततया सम्भवदपि त्रस्ततायां एव पर्यवस्यति स्म । तत्र च



अक्रूरानकदुन्दुभी यदकृत स्वे मञ्चके प्रान्तयोः

पौरीणां गणभाजि देवकसुतां नन्दादिकान्दूरगे ।

किं च द्वारि गजं दधे कुवलयापीडं निजाग्रस्थले

मल्लान्कूटतया स भोजनृपतिस्तस्मान्न कः क्षुभ्यति? । ।२,५.१ । । (शार्दूल)



तत्र च



कंसाज्ञयासीद्यद्वाद्यं अत्र मल्लकलोचितं ।

तदेव मङ्गलं जज्ञे प्रस्थाने रामकृष्णयोः । ।२,५.२ । । (अनुष्टुभ्)



\[४\] अथ तयोर्निजतदनर्गलताव्यञ्जनाय स्वयं अनागम्य प्रथमप्रस्थापित स्थविरगोपवर्गयोः कृतप्रातःकृतिसर्गयोर्यदा रङ्गपुरद्वारपुरप्रदेशप्रवेशः समजनि । तदा तु लोककोलाहलत एव सर्वस्तत्कलयामास ।



\[५\] ततश्च सदोत्कटं मदोत्कटं गलत्कटं नगो वा नागो वेति निर्णिनीषतां कृतव्रीडं कुवलयापीडं निष्पीडयितुं अंशुकं आपीडं च दृढीकुर्वन्नग्रजसखिव्रजकृतानुव्रजनः सुरेतरमर्दनः स्वयं अग्रेसरतां अवाप
।



स्निग्धा न्यषेधन्ये तत्र गिरा स्वं शत्रवस्तथा ।

उभयांस्तान्स्मितेनैव पश्यन्द्विपं अगाद्धरिः । ।२,५.३ । । (अनुष्टुभ्)



\[६\] ततश्च श्रीहरिणा



तद्वर्त्मप्रार्थनं तत्कुपितगजं अपि प्रार्दनं तन्निजाङ्ग

स्याभीक्ष्णं तस्य शुण्डारदपदवलनं तत्ततो मोचनं च ।

तत्पुच्छाकर्षणं तद्भ्रमणं अभिमुखीभूय तत्ताडणं तद्

विद्रुत्य द्राक्पतित्वा द्रवभरं अनु निष्पातनं संभ्रमय्य । ।२,५.४ । । (स्रग्धरा)



तद्दद्भ्यां वञ्चिताभ्यां क्षितिहतिवलनात्क्षोभणं तत्पुनश्च

प्रत्यासद्याग्रहस्तग्रहणरचनया स्रंसनं भूमिपृष्ठे ।

तद्वर्ष्माक्रम्य तत्तद्दशनविघटनं तेन तद्घातनं च

द्रष्ट्éन्सिन्धोस्तरङ्गप्रतिमं अनयदुन्मज्जनं मज्जनं च । ।२,५.५ । । (स्रग्धरा)



हस्तिनः कथिते घाते हस्तिपां तत्कथा वृथा ।

मल्ले क्षुण्णे तु तत्स्थानां यूकानां तत्किं उच्यताम्? । ।२,५.६ । । (अनुष्टुभ्)



\[७\] तदा चायं विशेषः,



पर्यटन्नट एवायं सिंह एव स संहरन् ।

भिन्दन्भिदुरं एवेति करिणा हरिरैक्ष्यत । ।२,५.७ । । (अनुष्टुभ्)



हत्वा नागं दन्तयुग्मं गृहीत्वा

भ्रात्रे प्रादात्कंसशत्रुस्तदेकं ।

एको निर्मात्यावयोर्यद्यशस्तद्

द्विष्ठं दिष्टं स्यात्समन्तादितीव । ।२,५.८ । । (शालिनी)



कुञ्जरं हरिरघातयद्बलोऽप्य्

अत्र रक्तमदबिन्दुभिश्चितः ।

पारिपार्श्विकतया तदन्तिके

च्छाययेव यदसौ तदाभ्रमत् । ।२,५.९ । । (रथोद्धता)



\[८\] तदेवं गीर्वाणा अपि यद्बृंहितवाणाद्भयं अयमानास्तत एव किल शश्वदस्वप्नान्नाम्नाप्यस्वप्ना जाताः । सोऽयं कुवलयापीडः करी दानवारिवरीयानपि दानवारिकृतदानं आप्तवानिति ते पुनर्लेखा विस्मयेन लेखा इवासन् । तत्र च सति कंसं प्रति सहसा न कश्चन भिया शशंस ।



\[९\] तदनु च



पूर्वाहलुण्ठितनृपांशुकशोभितांशू

सद्योविघातितमहागजदन्तपाणी ।

तद्रक्तदानरचिताङ्गदकङ्कणौ तौ

तादृग्गनैर्विविशतुर्नृपतेः पुरस्तात् । ।२,५.१० । । (वसन्त)



शौर्यं एव पुरुषस्य भूषणं

यत्र हेयं अपि याति गेयतां ।

दन्तिरक्तमदबिन्दवस्तनुं

कंससंसदि तयोररूरुचन् । ।२,५.११ । । (रथोद्धता)



द्विषन्तो भीष्माङ्गं ददृशुरजितं तर्हि पुरतस्

तटस्था मध्यस्थं प्रणयमनसः शर्मवपुषं ।

विशेषं तत्रापि स्फुटं अधिययुस्ते बहुविधं

यथा भावस्तद्वद्युगपदयं उच्चैर्विभवति । ।२,५.१२ । । (शिखरिणी)



वर्ण्यं तद्वा कियदिह भवेत्तस्य माधुर्यवर्यं

जीवत्कंसेऽप्यथ सदसि यद्वन्दितं लोकलक्षैः ।

तेजस्तद्वा कतिपयं इतः कथ्यतां यत्र मग्नं

प्राणन्तं तं मृतं इव सुरा मेनिरे भोजराजं । ।२,५.१३ । । (मन्दाक्रान्ता)



\[१०\] अथागतौ च गृहीतमृणालनालहस्तहस्तिनाविव धृतदन्तिदन्तौ बृहदुरस्वन्तौ सोऽयं एव किं इति सावहेलशंसनेन कंसं विलोक्य तौ श्लोक्यचरितौ तं पृष्ठदेशपरामृष्टं कुर्वन्तौ तत इतो दृष्टिविसृष्टिं चक्रतुः ।



\[११\] ततश्च परिवृत्य श्रीहरिः पुनरहो अपश्यत्त्रिदिवस्य वर्त्मार्धं एवानुवर्तमानः सोऽयं वर्तते, तस्मात्तत्र प्रस्थापनं अस्य नातिदूरावस्थापनं इति हसित्वा सखिभिरखिलैः सह लसित्वा च परस्परं परं वृत्तं वर्तयामास ।



\[१२\] अथ स्वहतगजरक्तरक्ततया प्रलयकालकायव्यक्तनीललोहितायमानतापात्रस्य गात्रस्य विलोकनमात्रतः प्राप्ततेजोध्वंसं कंसं कविमाविति शंसन्तं पार्श्ववर्तिनः प्रोचुः, एतवेव तौ इति ।



\[१३\] कंस उवाच, अनयोः करयोः किं दृश्यते? गात्रं वा केन चित्रपात्रं कृतम्?



\[१४\] सर्वेऽप्यूचुः, कुवलयापीडस्य दन्ताविवावकल्येते गात्रं च तद्रक्तरक्तं भवेत् ।



\[१५\] कंसः ससंरम्भदम्भं उवाच, हंहो! अंहोवलिता द्वयं अपि वाङ्मात्रपात्रायमाणं इदं असम्भवं ।



\[१६\] अथ पुनरदत्तोत्तरेषु भयोत्तरेषु च तेषु स्वयं एव तयोः प्रभावस्तं बोधयामास । यतः,



यदि त्वं रे कंस स्वयं असि बली तर्हि धिगमुं

कथं द्वारे नागं कलयसि न तत्र स्वकवपुः? ।

रदाभ्यां स श्रेयानिति यदि तदावां इव कथं

न तौ गृह्नासीति ध्वनितं अमुकाभ्यां स्वकलया? । ।२,५.१४ । । (शिखरिणी)



\[१७\] तदेवं सति



सोऽयं पूतनिकां अहन्शकटकं व्यावर्तयत्तं मरुद्

दैत्यं प्रार्दयदर्जुनद्वयं अपि प्रार्दत्तदित्यादिकं ।

श्रीमद्गोकुलकेलिं अस्य कलयन्लोकः पुरा पश्यतस्

तांस्तर्ह्यार्दयदद्य चार्दयति भोः पश्यापरान्शृण्वतः । ।२,५.१५ । । (शार्दूल)



\[१८\] तत्र च नयनयोर्विस्तारणया ताभ्यां तयोः सकलं अपि रूपं युगपत्पातुं इव वर्णनारसरसनायाश्चालनया निखिलं अपि माधुर्यं लेढुं इव तल्लाभपर्वगर्वतः स्फुटनासापुटयोः फुल्लनया ताभ्यां समस्तं अपि सौरभ्यं अभ्यन्तरे प्रवेशयितुं इव मुहुरप्यस्ताभ्यां हस्ताभ्यां निर्देशनया ताभ्यां साङ्गं अप्यङ्गं आलिङ्गितुं इवेहमाने सुखं च सचमाने सुरनरसर्गे

शब्दायमाने च चित्रवादित्रवर्गे सर्वेषां मुखतः सर्वसुखदस्तुतिः प्रस्तुतिं अवापेति ।



\[१९\] स एष तत्प्रभावविशेषः शश्वद्भावनां अभिभवन्विभवति स्म । यत्र कंसेन युद्धाय पूर्वं एव प्रेरिता विपरीतवादितायां अपि मल्लाः स्तुतावेव पर्यवसिताः ।



\[२०\] तथा हि तदेवं स्थिते क्रूरधामा चाणूरनामा शशंस; यत्र हे नन्दसूनो! हे रामेति निरादरपितृनाम्ना विना च तन्नाम्ना सम्बोधनद्वयं अन्यथाबोधनाय प्रवर्तितं अपि सरस्वत्या तद्वागिन्द्रियं स्तुत्यर्थं एव नर्तितं आसीत् । हे पितृनाम्ना स्वनाम्ना च सुचरितसमुदाचारकुमारद्वयतया समानावतार! श्रूयतां इति ।



\[२१\] श्रीकृष्णः सस्मितं उवाच, कामं आज्ञाप्यतां ।



\[२२\] चाणूर उवाच, भवतोर्भागधेयं चेतसि कियदाधेयतां आप्नोतु ।



\[२३\] श्रीकृष्ण उवाच, कीदृशम्?



\[२४\] चाणूर उवाच, तेऽमी महाराजचरणा भवतोरनुग्रहमयदिदृक्षाचरणा विराजन्ते इति ।



\[२५\] श्रीकृष्ण उवाच, सत्यम्, किञ्चिदस्मत्कृत्यं पुनरुपदिश्यतां ।



\[२६\] चाणूर उवाच, सङ्गतं एवेदं भवतः सङ्गीर्णं । तथापि युवयोरितः शश्वत्पराङ्मुखता नास्मान्सुखयति ।



\[२७\] श्रीकृष्ण उवाच, वयं वनेचरा नरा न राजगणे गणेयानां नीतिं उन्नीतिं आनयामः । सम्प्रति तु भवदुपदेशं एवानुसरन्तः सदेशरूपं आचरिष्यामः ।



\[२८\] चाणूर उवाच, सम्प्रति युवां प्रति राजवर्यचरणा यदादिशन्ति, तत्पुनराचर्यतां ।



\[२९\] श्रीकृष्णः सविनयं इवाह स्म, मल्लतल्लज! यथायथं आदिश्यतां ।



\[३०\] चाणूर उवाच, अस्माभिः सह भवन्तावथ क्रीडासुखं अनुभवन्ताविह भवतां ।



\[३१\] श्रीकृष्ण उवाच, बालानां अस्माकं क्रीडावलोचनं राज्ञां रोचनं एव, किन्तु युष्माभिरिति शोचनं एव प्रतिपद्यते । तस्माद्भवतां एव तदिदं उपहासप्रकाशनम्, न तु तत्रभवतां राजविभवतां उपपद्यते ।



\[३२\] चाणूर उवाच, राजचरणेभ्य एव शपे । राज्ञां एवेयं आज्ञा ।



\[३३\] श्रीकृष्ण उवाच, कथं इव?



\[३४\] चाणूर उवाच,



बालस्त्वं न हि पूतनादिदलनादासीर्न वाविद्यथाः

पौगण्डः क्षितिभृद्विधारणमुखक्रीडाकुलव्यापृते ।

नैवायं घटसे किशोर इति च प्रत्यक्षदिग्दन्तिवद्

दन्तिप्रार्दनतान्तकर्मरचनाद्राज्ञस्ततः कौतुकं । ।२,५.१६ । । (शार्दूल)



\[३५\] अयं तु तव ज्यायान्प्रलम्बाद्यालम्भकर्मणा ज्यायानेव ।



\[३६\] श्रीकृष्ण उवाच, वृथास्मद्द्वेषादेव पापात्तेषां अन्यथापत्तिर्जाता, पर्वतश्च लब्धमखपर्वतया शतपर्वपाणेर्गर्वखर्वणार्थं स्वयं एव तथा जातः । स्वयं तु वयं यथावदेव सर्वथा वर्तामहे । धनुरपि पुरातनतया पुरा घुणाकीर्णं इव जीर्णं वहद्भिर्दूराद्विकीर्णतया स्वयं एव दीर्णं सत्स्पर्शमात्रात्विशीर्णं जातं । कुवलयापीडश्च पीडयितुं द्रवन्नपद्रवन्तं मां अनासद्य सद्यः पृथिव्यन्तर्दन्ताववगाढावाचरंस्तावाक्रष्टुं न शशाक, परं तु प्रघट्यमानतया त्रुट्यन्तावेव घटयन्स्वप्राणानपि विघटयामासेति । तत्र तत्र शीघ्रताघ्रातालोकेन लोकेन पुनरहं एव तत्र कारणतया घटयामासे

। तथा हस्तिपा अपि तदधस्ताद्धस्तिं आपन्ना एव विपन्ना

इति मान्यथा मन्यथाः ।



\[३७\] चाणूर उवाच, भवतानुचितं एव सङ्कुचितचित्तीभवता तदिदं अपलप्यते । राजमहाशयास्तु तत्र तत्र न जातानुशयाः, प्रत्युत चिराय निजान्तिकस्थापितानां गर्वितानां गर्वदमनार्थं एव तत्र प्रस्थापितानां तेषां वृथाकृतपालनविशेषानां परीवर्ताद्भवन्तावेव केवलावात्मबलाय कल्पयितुं इच्छन्ति ।



\[३८\] श्रीकृष्ण उवाच, तदतीवास्माकं विस्मायकं भाग्यं । किन्त्वात्मनात्मनः स्तुत्या प्रस्तुत्या लज्जामहे । यदेतं श्रीमहाराजं इन्द्रपदं अपि प्रापयितुं सेवां करिष्यामः । तथापि मल्लविद्यायां न वयं कृतविद्या इति सङ्कुचति चित्तं ।



\[३९\] चाणूर उवाच, एतदप्यपलपितं वृथा मा कृथाः । यच्छ्रुतं विश्रुतं इदं
| गोपाः खलु गोपालनं कुर्वन्तः सदास्माकं विद्यां अभ्यस्यन्तीति | तस्मादकपटतयास्माभिर्युष्माभिरपि राज्ञां आज्ञा पालनीया, न तु चालनीया |



\[४०\] श्रीकृष्ण उवाच, तथापि वन्यानां अस्माकं न धन्या तद्विद्या विद्यत इति सद्यस्तावद्युष्मच्छिष्टिं आचरन्तः स्वयं राज्ञः संज्ञपनाय च सम्पत्स्यामहे ।



\[४१\] अथ तदेतत्पर्यन्तं उदन्तं सन्तन्य दन्तिदन्तद्वयं कंसपुरतस्तद्वक्षसीव मङ्क्षु शङ्कुवन्निखन्य मुष्टिकेन मुष्टिप्रहारहतप्रलम्बश्चाणूरेण चानूरुविहगानुजवाहनः ससञ्ज । लब्धबलप्रशस्तिना महाहस्तिनाभिनवतया दीव्यद्दिव्यसिंह इव । तत्र च



हस्ताहस्ति भुजाभुजि प्रथयतोरङ्घ्र्यङ्घ्रि चाभुन्महज्

जानूजानु कटाकटि प्रथनया क्रोधः समुद्बुद्धवान् ।

मुष्टामुष्टि तलातलि प्रथमकं यच्चान्यदासीत्तयोर्

युद्धं तद्धरिमल्लयोर्बहुविधं बुद्धं कियत्कल्पतां । ।२,५.१७ । । (शार्दूल)



किं तु चाणूरकं कृष्णः कामपालश्च मुष्टिकं ।

हस्तरोधं दधत्कंसे श्वासरोधं विनिर्ममे । ।२,५.१८ । । (अनुष्टुभ्)



एकं तत्र बभूव चित्रं अखिलज्ञानातिदूरं यथा

साङ्गं स्वाङ्गं अकर्षि यर्हि हरिणा विन्यासि तद्यर्हि च ।

व्यात्यासः स्फुरति स्म तर्हि बलवन्मल्ले तु किं चास्फुरद्

दूरादप्यसकृत्परिप्रतिनिधिर्घातादिकानां विधिः । ।२,५.१९ । । (शार्दूल)



सत्यं प्राहरतां मल्लावपि माधवरामयोः ।

जवाद्बृंहयमानौ तौ न तु तल्लक्ष्यतां गतौ । ।२,५.२० । । (अनुष्टुभ्)



\[४२\] तदेवं स्थिते तत्प्रभावं अननुभवतां अनुभवतां अपि कंसं प्रत्येव दोषशंसनं आसीत् । तत्र पूर्वेषु मल्लानां अपि यथा तत्र चादौ तेषां भावनेयम्,



एतौ स्यातां सुष्ठु बालौ बलिष्ठौ

किं तु श्रेष्ठां मल्लविद्यां न वित्तः ।

तस्मात्कस्माद्भूभृदस्मान्मृधेऽस्मिंस्

तद्विद्यानां पारगान्वा नियुङ्क्ते ? । ।२,५.२१ । । (शालिनी)



\[४३\] अन्ते तु



ज्ञात्वाप्युच्चैस्ताविमौ मल्लविद्या

शास्त्रज्ञानां आदिविज्ञानविज्ञौ ।

हा धिङ्मौढ्यादेव कंसोऽयं अस्मान्

एतद्युद्धे भीरुकोऽपि न्ययुङ्क्त । ।२,५.२२ । । (शालिनी)



\[४४\] तथान्येषां अपि नारीप्रचुराणां अक्रूराणां कंसाय दोषशंसनं, यथा



क्व मल्ला वज्राद्रिप्रतिमवपुषः क्वातिमृदुलाव्

इमौ बालौ तस्मादिह यदनुमन्त्éन्धिगधिपान् ।

कथं वा ते निन्द्या न खलु वयं अस्मिन्सदसि ये

सतां द्विष्टे दृष्टिं सकुतुकं इवामी वितनुमः । ।२,५.२३ । । (शिखरिणी)



धिगस्मत्पुण्यं यत्कथं अपि हरेर्वीक्षणलवेऽ

प्यभूदुत्पातोऽयं प्रणयिजनताराक्षसनिभः ।

व्रजन्वन्यां प्रातर्व्रजं अपि विशन्सायं अमुकः

सुखं यासां स्त्रीणां वहति वरपुण्याः परं अमूः । ।२,५.२४ । । (शिखरिणी)



धिगस्मान्याः कंसाद्भयं अनुसृता नाम च हरेः

समर्था वक्तुं न व्रजवरदृशस्ताः कति नुमः ।

सदा या गायन्ति स्वगृहबहुकर्मण्यपि गुणांस्

तदीयान्शश्वत्तद्धृदि च विहरन्ति प्रतिपदं । ।२,५.२५ । । (शिखरिणी)



कस्यातुलं फलं इदं यदमुष्य रूपं

लावण्यसारं असमं स्वत एव सिद्धं ।

एकान्तधाम विभूतायशसोः समन्ताद्

दृग्भिः सदा नवनवाभं अमूः पिबन्ति । ।२,५.२६ । । (वसन्ततिलक)



तासां प्रेम्णः परममहिमा शक्यते केन वक्तुं

पश्यास्माकं तं अनुगतवच्चित्तं एतद्विहाय ।

यद्गोविन्दः श्रममयरुचाप्येष सर्वस्य चेतः

कर्षत्यर्वागपि तदनुगः सुष्ठु सङ्कर्षणाख्यः । ।२,५.२७ । । (मन्दाक्रान्ता)



क्रुद्धं शत्रुं अभिद्रवन्नपि हरिः स्मेराननाब्जे रसोल्

लासाद्घर्मजलं दधद्विलसति स्वां स्ॐयतां अत्यजन् ।

यद्रामः स्फुटशोणनेत्रवद्नस्तत्कोपतः शोभते

तच्चास्य प्रकृतिर्यदेष स हरेः साक्षात्प्रतापानलः । ।२,५.२८ । । (शार्दूल)



एते श्रीवसुदेवनन्दवलिताः श्रीदेवकीसंहताः

सर्वे साधुजनाश्च मादृशगिरा दीप्तान्तरज्वालया ।

यस्मात्तीव्रनिभालनं विदधतः क्षुभ्यन्ति कंसे मुहुस्

तस्मादस्य विनाश एव चिरताभानं विना सेत्स्यति । ।२,५.२९ । । (शार्दूल)



\[४५\] अथ तत्प्रभावं अनुभवतां कंसे दोषशंसणं, यथा

सोऽयं मूर्खः स्वान्तरे भीत एव

न्यास्थन्मल्लान्यः पुरस्तान्मुरारेः ।

यद्वद्व्याधः कोऽपि सङ्गोपितात्मा

सिंहस्याग्रे न्यस्यति ग्रामसिंहान् । ।२,५.३० । । (शालिनी)



यः पूतनादिबलं अस्य निनाय नाशं

यः शक्रगर्वं अपि खर्वयति स्म सर्वं ।

यः सर्वसर्जकं अमूमुहदूहवर्जं

तं भोजराडभिभवन्किल बाढं ईष्टे । ।२,५.३१ । । (वसन्ततिलक)



क्व कृष्णः स्वप्रकाशात्मा मल्लसङ्घः क्व तामसः ।

युद्धं पश्यानयोश्चित्रं तेजस्तिमिरयोरिव । ।२,५.३२ । । (अनुष्टुभ्)



सङ्घर्षेऽपि मिथः स्पृष्टिर्नेक्ष्यते कृष्णमल्लयोः ।

आद्यस्य शक्तिवैशिष्ट्यात्तेजस्तिमिरयोरिव । ।२,५.३३ । । (अनुष्टुभ्)



उच्छूनत्वं क्षतजं अपि न प्रेक्ष्यते द्वेषिगात्रे

दैत्यारातेर्न यदुदयते कश्चिदौद्धत्यलेशः ।

पश्यामुष्य द्विषदभिमुखं वीर्यवर्यं विषाभं

भेदं भेदं द्विषि निखिलकं मर्म चूर्णं चकार । ।२,५.३४ । । (मन्दाक्रान्ता)



सूक्षाग्निस्तृणमण्डले पविरगे कुम्भाङ्गजः सागरे

चण्डांशुस्तिमिरे तथा मुररिपोर्नामापि सर्वांहसि ।

तद्वन्नन्दसुतः स एष विजयी रङ्गस्थलान्तर्महा

सारस्फारकदङ्गसङ्घबलिते मल्ले पुरः प्रेक्ष्यतां । ।२,५.३५ । । (शार्दूल)



अत्र कृष्णस्य संग्रामे दृश्यतां परमाद्भुतं ।

चाणूरः पीड्यते तेन बुक्का कंसस्य भिद्यते । ।२,५.३६ । । (अनुष्टुभ्)



मूढस्तथाप्यसौ वज्रमुष्टिभ्यां हरिं आर्दयत् ।

स ताभ्यां हृदि लग्नाभ्यां सन्मदात्पुलकं दधे । ।२,५.३७ । । (अनुष्टुभ्)



\[४६\] तदेवं सपरिदेवनं सदेवनं च लोके विलोकमाने,



अथाग्रहीद्धरिरपि तं सकृद्धसन्न्

अबिभ्रमन्नभसि च यं निभालयन् ।

उवाच धिङ्मृत इति वाढरीढयाप्य्

अपोथयद्भुवि नृपतेः प्रपश्यतः । ।२,५.३८ । । (रुचिरा)



मुष्टिकेनास्तया मुष्ट्या तुष्तिं लब्धवतः स च ।

बलस्य तलघातं यन्प्राणघातं अपद्यत । ।२,५.३९ । । (अनुष्टुभ्)



अग्रे व्यग्रतयाङ्गसङ्घं अभितः सम्यग्रयात्कम्पयन्न्

उग्रम्पश्यतयाक्षियुग्मं असकृत्क्षिप्तीकृतं क्षोभयन् ।

रामश्यामलनामकालदलितः कंसस्य वर्त्मादिशन्

द्राङ्मल्लः स स लोकं अन्यं अगमद्विश्वत्र चित्रं दिशि । ।२,५.४० । । (शार्दूल)



क्रीडां कृत्वाथ ताभ्यां बकदलनबलौ तत्र विज्ञाय नाति

प्रवीणां ताववज्ञावलितं अकिरतां क्षौणिपृष्ठे यदा तु ।

तर्ह्यागात्कूटनामा य इह शलयुतस्तोशलो यश्च तं तं

सद्यो वामाङ्घ्रिहस्तप्रहरणदलितीकृत्य नृत्यं व्यधत्तां । ।२,५.४१ । । (स्रग्धरा)



\[४७\] अथापरेषां मल्लानां समुदायेन समं समं अपि समुदायं कर्तुं समुदायं एव मेनाते । \[४८\] ते तु,



हतेषु तेषु मल्लेषु शृगालीं आगताः परे ।

पश्यतो हासयामसुः कृष्णरामप्रधानकान् । ।२,५.४२ । । (अनुष्टुभ्)



जेतुं प्रस्थापिताः प्राक्त्रिदिवं अपि मया त्वत्कसेनाधिनाथास्

तद्वत्प्रस्थाप्य नागं नृप तव रचितास्तत्कृते चाद्य मल्लाः ।

एवं तद्वर्त्मसौख्यं तव विरचयता नन्दतः स्वीयमित्रैः

क्रीडा कार्येति कंसं सदसि किल दिशंस्तत्र चिक्रीड कृष्णः । ।२,५.४३ । । (स्रग्धरा)



भ्रात्रोर्विक्रीडितोर्मित्रैर्मध्ये मध्ये पराजयः ।

तान्हत्वा पश्य कंसस्य स्वान्तं संक्रान्तवान्मुहुः । ।२,५.४४ । । (अनुष्टुभ्)



\[४९\] तदेवं मैत्रेयिकया चित्रीयमाणौ धन्येन चातुर्वर्ण्येन निर्वण्यमानौ समानमानौ सवयसः संमानयमानौ रामरामानुजनामानौ द्यावापृथिव्यनवद्यवाद्यविद्यां अनुविद्यप्रमोदाद्विद्योतमानौ दिव्यनृत्यप्रतिमल्लतया लब्धमल्लतालमानौ तत्पर्वणः सर्वतः समाहृतविमानौ सुमनोभिः

सुमनोभिः कृतमानौ घटिकां एकां अखिलानेकायनान्निर्ममतुः ।



\[५०\] तदसहमानः सहमानः कंसस्तु द्रविणबलयोरेकपर्यायतयेवाभेदं आलक्स्य गोपद्रविणहरणादिलक्षणवक्स्यमाणनिजवचःप्रचारणलक्ष्यतः सव्यहस्तस्य द्वित्रवारं अस्ततया स्ववादित्रं निषिषेध ।



\[५१\] तत्र च निषिद्धे सिद्धेश्वरवादित्रे तु शुद्धतया सिद्धे तदीद्धे हिततया सहितं सखिवर्गसहिततया च वल्गु यदवल्गद्यच्च व्रजदेवं वसुदेवं उग्रसेनं अप्युद्दिश्य तस्य तत्तदुग्रं वचनं अशृणोत्तद्द्वयं अपि स्वच्छिद्रबाधाय लक्ष्यं विधाय सहसा सहसाननतया पर्यक्प्लवमानः स्वैरी कंसवैरी । तस्मादकस्मात्कंसमञ्चोपर्येव पर्यैक्षत ।



\[५२\] यत्र कंसेन सह तेन सुदुःसहं श्रीहरेर्विग्रहतेज एव विग्रहकरं आसीत् । अथ समुपागतध्वंसः कंसश्च स्वं पराजयमानात्तस्मात्पराजयमानमना धैर्यं हित्वा खड्गचर्मणी गृहीत्वा यद्विचचार, तेनापि दुर्धर्षः सहर्षगतिः स एष व्रजकुलगतिस्तत्केशग्राहितानिर्वाहितां कथं अवाप, तत्खल्वसावपि बोद्धुं शशादवशतापन्नः शशवन्न शशाक ।



\[५३\] लोकस्तु तदिदं श्लोकयामास,



श्येनः कपोतं इव पञ्चमुखः करीन्द्रं

वज्रो गिरिं विकिरराट्कटुकाद्रवेयं ।

कंसं निगृह्य सहसा वशयन्स एष

क्रीडां करोति परितः पृथुं अञ्चं अञ्चन् । ।२,५.४५ । । (वसन्ततिलक)



\[५४\] तदेवं लोके कृतश्लोके हरिणा गृहीतकेशः स भोजेशः प्राणानां अर्धं पूर्वं मुमोच, निजाघ्राततया मञ्चादवाञ्चंस्त्वर्धं इति हरिरपि तच्छीघ्रतां बोद्धुं योद्धुमनस्तावशान्न शशाक ।



कंसस्य केशा हरिणा विकृष्टाः

प्राणाश्च तन्मुष्टिगता बभूवुः ।

चित्रं न चेदं स्मर तस्य बाल्ये

तत्पूतनास्तन्यविकर्षणं च । ।२,५.४६ । । (इन्द्रवज्रा)



पतत्खड्गचर्मा गलद्रत्नवर्मा

भ्रमत्सर्वकेशः स्खलन्मूर्धवेशः ।

स मञ्चादधस्ताज्जनानां पुरस्ताद्

अनेनाधिरूढः पपातातिमूढः । ।२,५.४७ । । (भुजङ्गप्रयाता)



प्रागासीत्स्तब्धपक्ष्मा भयं अनु स यथा तद्वदेव प्रमीतः

कंसोऽयं तेन मृत्युं गत इति निखिलैर्भीरुभिर्नाभ्यभाषि ।

श्रीकृष्णस्तत्प्रतीतं सपदि विरचयन्हस्तिवत्सिंहवर्यः

सावज्ञं तं विसंज्ञं सदसि तत इतः क्ष्मां च कर्षंश्चकर्ष । ।२,५.४८ । । (स्रग्धरा)



ततो जयजयध्वनिप्रसितवाद्यकोलाहल

प्रसूनघनवृष्टियुक्स्तुतिदिवस्पृथिव्यास्पदैः ।

कृतप्रमदवर्धनः सपदि कंसचिद्वर्धनश्

चिरं निजगनार्चितः स्थगितबुद्धिरासीदसौ । ।२,५.४९ । । (पृथ्वी)



कंसध्वंसनशंसनप्रथनभृद्गीर्वाणगीर्बान्धव

द्योवाद्योत्तमगन्धसन्धकुसुमासारार्चिरभ्यर्चितः ।

भूमिस्थाप्यतिभूमितगतं अहो भूमा तदा भूयसा

नन्दस्यन्दभरेण भाविततया हारी हरिर्भाव्यतां । ।२,५.५० । । (शार्दूल)



ततश्च,



यदा कङ्कादयो भ्रातुर्निर्वेशायात्र संययुः ।

साहाय्याय तदा रामः परिघेणार्दति स्म तान् । ।२,५.५१ । । (अनुष्टुभ्)



\[५५\] अथ हरिवंशादिमिश्रीभूतश्रीभागवतमतप्रभूततया कथां प्रथयिष्यामः । \[५६\] यथा तदेवं श्रीमान्गोविन्दः स्वयं नन्दित्वा श्रीमन्नन्दराजेन साकं विन्दमानं श्रीमदानकदुन्दुभिं वन्दित्वा तं मोचयित्वा सर्वानपि रोचयित्वा श्रीदेवकीं अप्यनुसन्धाय तथा सन्धाय गृहाय बृहन्महिलाभिः सह सम्विधाय यथासन्धं अन्यानपि लब्धसम्बन्धान्धृतानन्दान्विधाय कंसेन कृतबन्धनस्य हृतधनस्य तज्जनकस्य मोचनार्थं अपि जनानभिधाय मतङ्गजव्रजेनापि क्रष्टुं सुष्ठुदुष्करं कंसकलेवरं ईषत्करतया वामकरेण कचनिकरे विकृष्य

तद्वर्त्मपरिखां परि परिहृष्यल्लोकसार्थावृतपितृद्वयानुगन्तृकतया विश्रान्तितीर्थं अनु विश्रान्तिं अवाप ।



\[५७\] तदनु सङ्कर्षणादयश्च कङ्कमुखान्सङ्कर्षन्तः सर्वेषां हर्षं वर्षन्तः कृतकर्षप्राणानां अमित्राणां पर्षदं चक्रुः ।



\[५८\] परस्परप्रधने निधनं गतान्भुवर्लोकात्पतितान्क्रव्यादान्लोकानिव यान्सभ्याः पश्यन्ति स्म । तदेवं स्थिते साधूनां मनसि च सुस्थिते ।



श्रीमन्नन्दमहाशया द्रुततरं प्रस्थापयन्यं नरं

गोष्ठं कंसविनाशशंसनकृते प्रागादयं तद्यदा ।

तस्मात्तर्हि न केवलाः सुखमया वाद्यस्वनास्तां पुरीम्

आप्ताः किन्तु जनाश्च केचिदिह ये तद्यौगपद्यं ययुः । ।२,५.५२ । । (शार्दूल)



\[५९\] ततश्च मृतप्रियतयाननुसंहितसंहननक्रियतां आपन्नाः कंसादिस्त्रियस्तत्रागत्य गत्यन्तररहिताः स्वस्वपत्यङ्गं आश्लिष्य द्विष्यमाणनिजप्राना रोदनं

कुर्वाणा रोदनं विजहुस्तथा तन्मातरश्च कातरतां अवापुः । तत्र च



चिह्नानि दयितघ्नानि निह्नुवानाः पुराभवन् ।

कंसस्त्रियः शुगार्त्या तद्व्यक्त्यामार्जन्ह्रियं हरेः । ।२,५.५३ । । (अनुष्टुभ्)



तथापि

रोदनं सपदि रोदनं तथा

तन्निशम्य च निशाम्य चाजितः ।

स्वं सतापं अवमत्य सत्यकृत्

ताः ससान्त्वं अभितोऽप्यसान्त्वयत् । ।२,५.५४ । । (रथोद्धता)



सान्त्वयन्नप्यमूः कृष्णो न विपदे स्वसान्त्वनं ।

इति तत्र नियुज्यान्यान्निन्युस्तं यदवः पुरं । ।२,५.५५ । । (अनुष्टुभ्)



\[६०\] यत्र च पुर्यन्तरुपप्लवं व्याजं आचरितवन्तः । यदा चाक्रूरं स्वगृहाय निनीषन्तं निषिध्यन्नीतिविध्यग्रणिर्निजावरजगृहं एव व्रजराजः साग्रजं तं निनाय, उपवेशयामास च; यथा



मध्ये कृष्णं रामं अप्यत्र कृत्वा

पार्श्वद्वन्द्वे शौरिनन्दावभूतां ।

अग्रे व्यग्रा यादवप्राग्र्यलोकास्

ते सङ्गतं सुष्ठु सम्मर्दं आपुः । ।२,५.५६ । । (अनुष्टुभ्)



द्वयं तन्मेलनायासीदशेषाणां तदग्रतः ।

ज्यायसां गोपभूभर्ता गान्दिनेयः कनीयसां । ।२,५.५७ । । (अनुष्टुभ्)



\[६१\] अथ तं कंसदारादिरोदनं सन्तानतः सन्तप्तं एव सन्तं श्रीमन्तं

पुत्रापराधराहुकलितमुखविधुश्रिराहुकः सङ्गत्य गत्यन्तररहितः स्व

हितसहितः कनकदण्डलक्षितक्षितिपमण्डनमण्दलं अग्रतो निधाय

मूर्धानं अवाग्रं विधाय तस्थौ ।



\[६२\] तं पुनरवधाय श्रीमन्नन्दसहितानकदुन्दुभिरुत्तस्थौ । उत्थितयोश्च तयो रामरामानुजावपि तादृगवस्थौ बभूवतुरनुबभूवतुश्च सोऽयं इति । अनुभूय च विदूय भूयसादरेण सम्भूय दरेण धूयमानं अमूं उग्रसेननामानं प्रणामपुरःसरतया पुरत एव निवेशनया पुरश्चक्रतुः ।



\[६३\] स तु सुतसुततापराधसम्बाधसङ्कोचतः शोचन्निदं अवोचत,



यद्यपि मन्तुविधातुः

स्वजनः सुजनेऽभिधातुं अर्हेन्न ।

तर्ह्यप्यनन्यगतिता

बलवत्येतं प्रलापयति । ।२,५.५८ । । (आर्या)



\[६४\] श्रीकृष्ण उवाच, कामं आदिश्यतां ।



\[६५\] उग्रसेन उवाच,



स एवाधिपतिर्भूम्यां यस्तामसविनाशनः ।

विध्वस्तशार्वराद्भानोरन्यः कः स्यादहर्पतिः ? । ।२,५.५९ । । (अनुष्टुभ्)



वृद्धो यः स तु वृद्धानां एव वर्त्मानुवर्ततां ।

अकुलकालजवगः कः कुर्यात्प्रतिकूलतां ? । ।२,५.६० । । (अनुष्टुभ्)



\[६६\] तस्मादिदं छत्रादिकं स्वेन सत्रा क्रियतां इति ।



\[६७\] श्रीकृष्ण उवाच, राजंस्तव तनूजस्य मद्विहितविनाशनता सर्वैरेव निशामिता । कथं इव तां अन्यथयानि ? किन्तु मम तन्नाशनतायां उपलक्षणता परं लक्ष्यते; यस्माद्भवद्विधविषयकापराधमयकाल एव तत्र परं कारणं । मया तु लब्धबुद्धिबलतया स्ववशायां अपि दशायां ज्ञातं अपि तद्वैरं अवज्ञातं । बाल्यदशायां तत्किल न ज्ञातं एव, तथापि तेन पूतनादियूथं क्रमशः प्रस्थापितम्, तादृशकालेनैव च संस्थापितं । तथा हि



स्तन्यान्मां तुदती बकी खलमरुत्कर्षंश्छलात्संहरन्

वत्साख्यो निगिरन्बको मयजनिर्विच्छेदयन्मित्रकैः ।

भुञ्जानः सगणं फणी हृतबलं कुर्वन्प्रलम्बः स च

घ्नन्तु क्ष्मातुरगो गिलन्स्वयं अनश्यद्दूषणं किं मम? । ।२,५.६१ । । (शार्दूल)



योऽयं वा तनयस्तव स्वयं असावक्रूरकं प्रेषयन्

मां आनाय्य निघातयन्कुवलयापीडेन मल्लैः पुनः ।

युष्मत्कुत्सनभर्त्सनश्रवणजान्मन्तोर्मया भीरुणा

प्रायश्चित्तकृता धृतः कचतटे तस्मादकस्मान्मृतः । ।२,५.६२ । । (शार्दूल)



\[६८\] तस्मात्तस्य सजातीयविजातीयबालङ्गिलस्य मातुलाहेर्मारणं अपि तदुद्यमकारणं

एव जातम्, न तु मदीहास्पदीकृतं । तथा च सति कथं इव राज्यं प्राज्यतया मह्यं रोचताम्?



\[६९\] स एष चाव्यभिचारिसङ्कल्पस्य मम सङ्कल्पः प्रतिकल्पं सत्यवचसां अपि जल्प

विषयीभविष्यति । यथा



अहं स एव गोमध्ये गोपैः सह वनेचरः ।

प्रीतिमान्विचरिष्यामि कामचारी यथा गजः । ।२,५.६३ । ।

एतावच्छतशोप्येवं सत्येनैव ब्रवीमि ते ।

न मे कार्यं नृपत्वेन विज्ञाप्यं क्रियतां इदं ।

भवान्मान्योस्तु राजा मे यदूनां अग्रजः प्रभुः \[ःV७८.३५३७\] इति । ।२,५.६४ । ।



\[७०\] तदेवं अस्य सर्वेऽपि सुशीलतां अनुशीलयन्तस्तदेतन्मुखमाधुर्यपुर्यमाण

सलिलकलिलविलोचनाः क्षणकतिपयं तदवस्थं एव तस्थुः । श्रीमदानकदुन्दुभ्यादयः कतिपये बिभ्यति स्म । श्रीमन्नन्दादयस्तु नन्दन्ति स्मेति स्थिते तं स्वतः परतश्च भीतं आलोचयन्पुनः श्रीकृष्णः प्राह स्म, विराट्कुलं इदं सम्प्रति विराड्जातं । ततो यदि भवान्पतितां इमां उर्वीं उर्वीपतितां उरीकुर्वीत, तदा दिनकतिपयं वयं अपि साहायकं आहरिष्यामः । न चेत्सद्य एव गोकुलं प्रपद्य तदनवद्यसुखं अभिमुखं आनयिष्यामः इति ।



\[७१\] तदेवं केशवस्याभिनिवेशतः सर्वेषां अप्यन्यथा क्लेषतस्तं भोजेशं तूष्ञीकाम्

एव पुष्णन्तं श्रीगोकुलप्रेमतृष्णः सोऽयं श्रीकृष्णः स्वयं एव सनिर्बन्धं मुकुटबन्धबन्धुरं करोति स्म ।



\[७२\] तं प्रति सर्वेण समं अगर्वेण मूर्धानं आनम्य स्वयं असावावेदयामास,

राजंस्तस्य वीरगतिं गतस्य सत्कारकारणं भवत्पुरःसराः सर्वेऽपि वयं अनुसरामः
। श्रीमत्पितरौ तु लब्धश्रमविसरौ निजनिजावासं एवासीदतां इति । श्रीदामादीन्प्रति च जगाद आवां तावत्क्रूरकर्मणि प्रतिरुद्धाविति भवन्त एव

श्रीमत्पितृचरणानुगतिं अनुभवन्तः शकटावरोह एवं रात्रिं क्षिपन्तु । इति ।



\[७३\] ततस्तथा विधाय पुनर्विश्रान्तिं सन्निधाय तरणिभिस्तरणिदुहितुरुत्तरतीरे

मृतकायान्निधाय तेषां प्रेतकार्यं संविधाय श्रीमदानकदुन्दुभिभवनम्

एव सहरामः समाजगाम ।



\[७४\] आगम्य च सर्वेषां अगम्यं तदवरोधं अवरुन्धानः सावधानं अमू मातर

पितरौ नमश्चकार । किन्तु स्वप्रभावानुभवाल्लब्धपितृभावाभिभवावत

एवासम्भवन्तौ तत्रभवन्तौ तावनुभूय दूयमान इव तथा निवेशयामास ।

यथास्मद्व्रजराजद्वन्द्ववदेव निर्द्वन्द्वसदयतामयहृदयतया तं बल

वलितं तावालिङ्गन्तावलिङ्गवद्बहुसमयं आसाते स्म । यतः,



रसयति न हि यावन्माधुरीं अस्य तावन्

नयति मनसि भक्तस्तीव्रभावं प्रभावं ।

स कथं इतरथा वा श्रीशुकः शश्वदेतत्

स्फुटमधुरिमभाजं श्रीव्रजं सुष्ठु नौति । ।२,५.६५ । । (मालिनी)



\[७५\] अथ श्रीमदानकदुन्दुभिना समं बहिरागत्य स्वयं एवानुस्मृत्य भृत्य

वत्सलः श्रीवत्सलक्ष्मा दिदृक्षया निर्निमिषपक्ष्माः सर्वशर्मदयशाः सङ्कोच

वशात्पूर्वं दूरत एव लब्धनिजालोचनपूरं उद्धवमायादनुगृहीतजनद्वारा

सानुग्रहं गृहादाजुहाव । ततश्च



अन्योऽन्यं मिलति स्म यर्ह्यभिनवं तर्हि स्वयं नाविदत्

कोऽहं कुत्र कदा क एत इति स प्रेयान्स च श्रीप्रभुः ।

किं चादूरगताश्च तन्न विविदुर्यत्तत्र सिद्धान्तितां

को गच्छेन्निजतत्त्वं एतदनयोः प्रेमा परं वेत्ति हि? । ।२,५.६६ । । (शार्दूल)



\[७६\] अथ रामेण समं रामानुजः सव्याजं आनकदुन्दुभेः किञ्चिदन्तरितं अञ्चन्न्

अमुञ्च न मुञ्चन्नासीत् । अञ्चित्वा च शीतलितविरहमयस्वहृदयवाप्याकारया निजबाष्पधारया मुहुरपि तन्मुखनिरीक्षणपूर्वकतदालिङ्गनपर्वणि तं अन्तरङ्गतयाभिषिञ्चन्निवालोक्यत ।



\[७७\] अथ सहरामोद्धवः श्रीशूरोद्भवं अनुज्ञाप्य भोजराजगृहं प्राप्य कंस

पत्नीनां बाष्पं निर्वाप्य राजसभायां उग्रसेनं सहयादवसेनं आनाय्य तवैव

राज्यं न्याय्यं इति प्रत्याय्य सिंहासनं स्वीकार्य पुनः श्रीशूरजनिकाय्यं आगतवान् ।



ब्रह्माण्डकोतीश्वरतातितुच्छा

यस्येक्ष्यते विष्णूपदेशिता च ।

सा तस्य गोलोकमहेन्द्रसूनोः

काम्या कथं कंसकराज्यलक्ष्मीः? । ।२,५.६७ । । (इन्द्रवज्रा)



\[७८\] अथ समुद्धवलसदुद्धवसहिताभ्यां ताभ्यां सह महारथमूह्यमान

मनोरथं आरुह्य स पुनरानकदुन्दुभिर्व्रजमहीपतिं प्रति मिलनाय विशङ्कटं तदीयशकटव्रजं आजगाम । आगम्य च गाढालिङ्गनतया सङ्गम्य रम्यस्वजनसंवलितेन तेन तेन सह परस्परं लब्धध्वंसकंसकृतचरोपद्रववार्तां वर्तयामास । वर्तयित्वा च पुनः प्रार्थयामास, यावत्स्थितिस्तावदस्मद्गृह एव स्वगृह इव सर्वैः सह भोक्तव्यं इति ।



\[७९\] ततश्च प्रतिदिनं एवं निर्वर्तमाने महापर्वणि सरामः श्रीरामानुजः पलायितयादवचयसमाचयनमयनवराज्यप्राज्यस्थापनकर्मसमये राजसभायां श्रीवसुदेवस्य सभायां वा विराजते स्म । अन्तरान्तरा च शकटावरोहं आसाद्य श्रीदामाद्यनिजमित्रैः सह विचित्रं क्रीडति स्म इति ।



\[८०\] अथ दिनकथां समापयतः स्निग्धकण्ठस्य वचनं यथा,



कंसं निहतवान्यः प्राक्सोऽयं क्रोडगतस्तव ।

द्वीपात्प्रत्यागतं वित्तं इवैतं पश्य गोपते । ।२,५.६८ । । (अनुष्टुभ्)



\[८१\] अथ तत्र गतायां कथायां समाप्तप्रथायां परमानन्दिनः श्रीमद्व्रजवन्दिनस्तदिदं पठन्ति स्म,



जय कृतमथुराप्रवेशभावुक । माथुरजनतासुभगं भावुक । ।२,५.

नानाविलसितनन्दितनागर । नगरवधूजनमोहननागर ।

सव्रजककंसकवसनादायक । कृतरुचिवायिनि निजरुचिदायक । ।२,५.

भक्तगणे धृतकरुणापूरक । मालाकारमनोरथपूरक । ।२,५.

तनुततकुब्जाचन्दनचित्रक । कुब्जावक्रिमहृतिकृतचित्रक । ।२,५.

कंसमखस्थितधनुरनुयोजक । नगरजनानां सुखशतयोजक । ।२,५.

कंसधनुर्मखधनुरनुभङ्गद । तदसहनोद्धतयोद्धृषु भङ्गद । ।२,५.

हस्तिपं अनु निजवर्त्मसमर्दक । तस्मिन्धृतरुषि हस्तिविमर्दक । ।२,५.

भ्रात्रा सह करिदन्तविभूषण । रङ्गं प्रविशन्भोजविभूषण । ।२,५.

गजरक्तादिभिरङ्गं परिचित । बहुविधभावैर्विविधं परिचित । ।२,५.

जगति समन्तादप्रतिमल्लक । कंसाग्रे हततत्प्रतिमल्लक । ।२,५.

सदसि समस्ते नास्ति समोहन । मल्लनटनकृतविश्वविमोहन । ।२,५.

कंसजगुरुनिन्दनकम्पाकुल । दृष्टिविकीर्णद्युतिशम्पाकुल । ।२,५.

प्लुतिलीलाकृतमञ्चक्षोभक । क्रीडाविक्रमकंसक्षोभक । ।२,५.

सहसा मञ्चात्कंसनिपातक । तेन ध्वस्तत्रिजगत्पातक । ।२,५.

अखिलजनानां दुःखविमोक्षद । कंसस्यापि च सहसा मोक्षद । ।२,५.

मोचितवसुदेवादिकबन्धक । साधुसुखं प्रति धृतनिर्बन्धक । ।२,५.

विश्रान्तिं प्रति कंसाकर्षक । व्यञ्जितनिजबलबलयोत्कर्षक । ।२,५.

कंसपितरिजितराज्यनिधायक । निजयशसाखिलशर्मविधायक ।

व्रजतः पोष्याखिलनिस्तारक । पुनरपि च व्रजसुखविस्तारक । ।२,५.

जय जय जय जय जय जय जय जय । जय जय जय जय जय जय जय जय । ।२,५. वीर । ।२,५.६९ । ।



\[८२\] तदेवं कथकयोः कथया वन्दिनां वन्दनप्रथया च लब्धावधानपोषाः

श्रीकृष्णलाभसन्ततसन्तोषाः सर्वे यथास्वं तदानुकूल्यसुखं अर्जयामासुः ।



\[८३\] अथ लब्धप्रथायां रात्रिकथायां श्रीराधामाधवयोरग्रतः स्निग्धकण्ठ

उवाच, तदेतत्प्रमदवृत्ते स्थिते प्रतिलवं अपि गोकुलं प्रस्थिते च तत्प्रदेशतः सन्देशः श्रीमत्केशवसदेशं आगतः, तत्रान्येषां प्रातःप्रस्तोतव्यः । सम्प्रति तु कंसपितरि राज्यार्पणस्य श्रवणतः किञ्चिदवाञ्चितभयमयचिरविरहक्लमानां

व्रजरमाणां अतिनिभृतस्वस्तिमुखसंभृतः सोऽयं आकर्ण्यताम्,



विरहस्तव गोपालीर्

दयित मिथो याः सपत्नीश्च ।

रञ्जयति स्म समस्ताः

प्राणात्कथं अहह ता विरञ्जयति? । ।२,५.७० । । (उद्गीति)



विपिनं सदनं यासां

सदनं विपिनं बभूव गोपीनां ।

तासां त्वद्वियुजां किं

मृतिजीवनयोर्विपर्ययो न स्यात्? । ।२,५.७१ । । (गीति)



यासां चन्दनचन्द्र

प्रभृति च वस्तुप्रतापनं भवति ।

हरिरहितानां तासां

वह्निः किं बत न शीततां अयिता? । ।२,५.७२ । । (गीति)



विश्लेषस्तव भद्रः

क्लेशं स हरेद्भवन्नेव ।

आशा सेयं धृष्टा

त्वत्सृष्टा तत्र विघ्नं आतनुते । ।२,५.७३ । । (उद्गीति)



भवता मर्यादार्थं

यः खलु पर्यापितः कालः ।

कालः स भवन्नघहर

लवशः कल्पाय कल्पतेऽस्माकं । ।२,५.७४ । । (उद्गीति) इति ।



\[८४\] अत्र चेदं श्रीराधासखीनां तदनुपद्यमानं पद्यम्,



अघहर विरहव्रणता

न हि नः कृच्छ्राय तादृशे श्रयति ।

राधालवणिं अगलनं

यदि वलनं तत्र नापि कुर्वीत । ।२,५.७५ । । (गीति)



\[८५\] तत्र कारणं अन्यदन्यदस्तु, तदिदं तु महदेव दुःसहम्,



आनीतं घृतपायसान्नं अनया कृष्णाय किञ्चित्त्वया

लब्धव्यं शुक तन्मया च मधुरं नाम्ना रुतं तन्यतां ।

इत्थं प्रातरनूद्य नित्यं अपि तां राधां मुहुः शारिका

वृन्दारण्यनिवासिनी मधुपुरक्ष्मानाथ तोतुद्यते । ।२,५.७६ । । (शार्दूल)



एवं प्रियसखीलेखं वाचकस्य बकीरिपोः ।

लुम्पत्कल्पस्तदा बाष्पः स्थैर्यकल्पं अचीक्पत् । ।२,५.७७ । । (अनुष्टुभ्)



\[८६\] तदेतत्कथारम्भ एव तासां श्वासानां बहिर्निष्क्रमणं इव वीक्ष्य स्निग्धकण्ठः

सोत्कण्ठं समापयन्नाह स्म,



राधे योऽयं दयितस्

त्वयि दयितः कथं अनार्द्रतां अयिता?

तव तनुलतिकां अस्रैः

सिञ्चति पश्याम्बुदश्यामः । ।२,५.७८ । । (आर्या)



\[८७\] तदेवं मधुरोपसंहारेण व्याहारेण सर्वं आनन्दयन्तावमन्दप्रेमानन्द

मन्दिरतया वन्दिनावमू तेन सह यथास्वं आवासं विन्दतः स्म, श्रीराधागोविन्दौ च कन्दर्पमन्दिरं इति ।



इति श्रीश्रीमदुत्तरगोपालचम्पूं अनु

कंसविध्वंसनं नाम

पञ्चमं पूरणम्

| |५ | |





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*





***अथ षष्ठं पूरणम्***





**श्रीनन्दविसर्जनम्**





\[१\] अथ श्रीगोविन्दकृतं अहसि व्रजेन्द्रसदसि प्रातःकथा प्रथां आप ।
यत्र मधुकण्ठ उवाच,



\[२\] तदेवं कंसमारणानन्तरं उच्चावचवारणाय यत्र कुत्रचिद्गतयादवकुलाकारणाय समुद्भूतकंसपक्षनिर्हारणाय च व्रजागमनायालब्धावसरे कंसहरे तत्पर्यन्तवृत्तं प्रतिलवं अपि श्रवसि वृत्तं कुर्वतां उपनन्दादीनां सानन्दानां अपि विलम्बाशङ्काशङ्कुसङ्कुलानां सन्देशः प्रविवेश; यथा



हरेर्माता भक्तं तदवधि न भुङ्क्ते तदनुगास्

तथा तस्मिन्गोपाः प्रतिमुहुरुपायातिविधुराः ।

किं अन्यद्वक्तव्यं व्रजं अनुगतं यत्पशुकुलं

वनस्थं यद्वा तन्निखिलं इह शिर्यद्विलपति । । इति । । २,६.१ । ।



\[३\] अथ कुतश्चिन्मनःस्थसंकोचतः सम्प्रति प्रतिगमनाद्विरम्य भाविलीलासूचनदेवर्षिवचनस्मरणात्तदेव च नियम्य सहमानतां वहन्नपि तदेवं निशम्य सम्यगुत्सुकतया गम्यं एवेति मनः पुनः सङ्गम्य सोऽअयं व्रजप्राणव्रजः स्वाग्रजं रहो निर्व्याजं व्याजहार,ऽआर्य ! तत्रभवतात्र साहाय्यं धार्यतां । अहं पुनर्व्रजं एव व्रजानिऽ इति ।



\[४\] स पुनः सास्रं उवाच, भ्रातर्भवन्तं विना मम सर्वं विनाशं आयातीति न मया किं अपि स्यात् ।



\[५\] श्रीकृष्ण उवाच, तर्हि किं कार्यं ?



\[६\] स उवाच, यदूनुग्रसेनानुगतान्विधाय द्रुतं उभाभ्यां एवावाभ्यां गोकुलं गन्तव्यं । तदिदं मयापि भव्यं निवेदयैतव्यं आसित्, दिष्ट्या स्वयं एव दिष्ट्या तदुट्टङ्कितं ।



\[७\] अथ श्रीकृष्णस्तेन साकं श्रीवसुदेवविनाकृतयदुकुलविराजमानयदुराजसहायां गत्वा क्षणादवसरं च मत्वा तदिदं निवेदनमुद्रया वेदयामास,ऽमम किञ्चिद्विज्ञप्तिरस्तिऽ इति ।



\[८\] सर्वे ससम्भ्रमं ऊचुः, कामं आज्ञाप्यतां ।



\[९\] श्रीकृष्ण उवाच,ऽसम्प्रति भवन्तः सर्वे स्वभवनं एव समागतवन्तः, राजमहाशयाश्च निजराजासनं एवासनं विधाय यथापूर्वं भवतां पर्व वितनिततारः ।
मया पूर्वं अपीदं निवेदनंचक्रे, यन्मह्यं राज्यं न रोचते, किं तु मम वृन्दावनं एव सुखवृन्दाय कल्पतेऽ इति ।



\[१०\] तदेवं अवधाय मुखावलोकनं व्यतिविधाय सत्सु सभासत्सु विकद्रुनामा यदुबृद्धः समृद्धक्षोभं आचचक्षे, पूर्वं अस्माकं एकः कंसक एव ध्वंसक आसीत् । तद्बलादन्ये पुनरस्माभिर्न गण्येषु कृताः, भवता प्रमापिते तु तस्मिन्प्रचुरप्रमाणस्तद्विधा जाताः, यतो जरासन्धादयस्तत्सम्बन्धाहितनिर्बन्धाः कोटयः प्रसारितशस्त्रकोटयः सन्ति ।
तस्माद्भवन्मात्राश्रयप्रणयनीयप्राणत्राणयात्रा यदवः स्वयं यथावदवस्थाप्यन्तां संस्थाप्यन्तां वा ।



\[११\] किं चऽअस्यास्त्वां अष्टमो गर्भःऽ \[भा १०.१.३४\] इति गीर्वाणवाणीसन्दर्भसाक्षितया भवानस्माकं एव सत्यं अपत्यम्, न तु गोपत्यधिपानां इत्यस्मत्प्रत्यवस्थापनं एव भवता प्रत्य्हं आचरणीयं ।
तेषां अपकारकारकश्च कश्चन सम्प्रति भातीति यथाभव्यं स्यात्तथा व्यवहर्तव्यं इति किं अधिकं मर्मव्यञ्जनया साधूनां शत्रुजित्सु परमधर्मवित्सु ।



\[१२\] अथ तदेतदनतिक्रम्यं निशम्य सम्यग्वाचं संयम्य दुर्मना इव तस्मादपगम्य श्रीवसुदेवदेवकीभ्यां धर्म्यं हर्म्यं आगम्य श्रीरामेण समं एव तावनु निवेदयामास, श्रीमत्पितरावाज्ञावितरायावधानं अत्राधत्तां ।



\[१३\] तावुचतुः, हन्त ! तत्किं ?



\[१४\] श्रीकृष्ण उवाच, यद्व्रजलोकं विलोकं विलोकं आयच्छावः ।



\[१५\] अथ तदेतदवधार्य तौ तूष्ञीकां एवापुष्ञीतां । तौ हि पूर्वं उग्रसेनमुकुटबन्धं अनु तद्वचनप्रवन्धं आकर्ण्य वैवर्ण्यं एवासन्नौ स्तः ।
यः खल्वव्यभिचारितया वैशम्पायनादिभिरपि हरिवंषादिषु प्रचारित एवास्ति; यथा दर्शितम्,ऽअहं स एव गोमध्यःऽ इत्यादि । जानाते स्म च तावस्य मनोवृत्तं यद्व्रजगमने लब्धसङ्गमने सर्वं असौ विस्मरतीति ।



\[१६\] ततश्चिरादेवं उचतुः,ऽततः परिहृतावेव चिरलब्धश्वासरूपाभ्यां युवाभ्यां आवाम्ऽ इति तत्राक्रूरस्य जनन्या च विचारतः क्रूरं इदं प्रोक्तम्,ऽयद्यत्र व्रजजनानां गमनागमनं अस्ति, तर्हि व्रज एवायं अस्तीति गमनं वास्य कथं निरोधविषयीक्रियते ?ऽ इति ।



\[१७\] अथ सर्वे तस्या मुखं पश्यन्तश्चिरं विमृश्य तस्थुः ।



\[१८\] तदेवं सति पुनर्विविक्तमिताभ्यां रामाजिताभ्यां अक्षीणं अषडक्षीणं इदं निर्णिक्तं विविक्तम्, तदिदं आवाभ्यां सरलतया परं अनयोर्गुरुचरणयोर्निवेदितं । तत्पुनरमूभां स्वानिष्टं वितर्क्य प्रत्यादिष्टं गुर्वाज्ञालंघननं तु न मङ्गलाय कल्पेत । यदाज्ञापालनाय परममर्यादः स खलु रघुवर्यः प्राज्यं राज्यं अपि परित्यज्य नवभार्यया सह राक्षसचर्याभीषणं अपि वनं बाढं अवगाढं चकार । तदाज्ञालंघनस्य परामृश्यते च फलम् जरासन्धादयस्त्वस्मत्सम्बन्धेन कृतानुसन्धे व्रजेऽप्युत्पातं

पातयिष्यन्तीति प्रस्तुतं अस्तु तावदप्रस्तुतं अन्यदन्यदपि, तस्माच्श्रीव्रजेशचरणसमाधानं एव साम्प्रतं साम्प्रतं इति ।



\[१९\] तदेवं मन्त्रं विधाय श्रीव्रजेशितुरनसां समूह सन्निधाय ताभ्यां तस्य परिसरः समाजग्मे । समागम्य च प्रणम्य सम्यगासनं आस्थितयोस्तयो राम एव तस्मिन्सदसि यद्वृत्तं तत्प्रवृत्तं चक्रे ।

\[२०\] तत्र स्वयं कृष्णस्तु पितृपितृव्यादीनपि सविनयं पश्यन्किञ्चिद्विहसन्निव तस्य शेषं आह स्म, हन्त! कादाचित्कीं आकाशवाणीं प्रमाणीकृत्य मयि निजदेवकीपुत्रतां अपि ते सूचयन्ति, तदन्तर्गतं स्वमतं कारणं तु नावतारयन्ति इति ।



\[२१\] अथैतावत्कथितवति मधुकण्ठे स्निग्धकण्ठश्चिन्तयति स्म, वस्तुतः खल्वयं अनुगताचिन्त्यशक्तितया श्रीदेवक्यां चतुर्भुजरूपेन श्र्äयोशोदायां तु द्विभुजरूपेन स्फुरति स्मऽफलेन फलकारणं अनुमीयतेऽ इति न्यायेन । यदा तु कंसभयाच्चतुर्भुजरूपाच्छादनाय देवकीच्छाजायत, तदा तु श्रीयोशोदायां स्फुरितं द्विभुजरूपं एव चतुर्भुजरूपं अन्तर्भूतं विधाय तत्राविर्भूवेति पूर्वचम्पूं अनु (३.१०२) श्रीभागवतानुगतयुक्तिभिरुक्तिभिः स्थापितं ।
तत्तु न पूर्वं उभयत्रापि ज्ञातं आसीतिति ।



\[२२\] अथ स्पष्टं सस्मितं आचष्ट, कथं ते स्वयं अपि कारणं अवतारयेयुः ?
अवतारिते तु तस्मिन्वसुदेवेनापहृतापत्यस्य गोपत्यदिपस्य न्यायः सत्यः स्यादिति । भवतु, व्रजपतिना तत्र किं प्रतिपन्नं ?



\[२३\] मधुकण्ठ उवाच, तच्छ्रुत्वा तु व्रजनृपतिर्बहिरविहतं विहस्य तदन्यथा अध्यवस्यति स्म,ऽअस्यास्त्वां अष्टमो गर्भो हन्ता यां वहसेऽबुधऽ \[भा १०.१.३४\] इति

कंसं प्रत्याकाशवाणी

ऽकिं मया हतया मन्द जातः खलु तवान्तकृत् ।

यत्र क्व वा पूर्वशत्रुर्मा हिंसीः कृपनान्बृथा । ।ऽ\[भा१०.४.१२\]



इति देवीवाण्या व्यविचारिता । अव्यलीकतापर्यवसितभाषिणानकदुन्धुभिना च मां प्रति निर्द्वन्द्वं इत्थं एवोक्तम्,

ऽदिष्ट्या भ्रातः प्रवयस इदानीं अप्रजस्य ते ।

प्रजाईशाया निवृत्तस्य प्रजा यत्समपद्यत । ।ऽ \[भा १०.५.२३\] इति ।



तस्मान्नूनं ऽप्रागयं वसुदेवस्यक्वचिज्जातस्तवात्मजःऽ \[भा १०.८.१४\] इति मां प्रति व्यञ्जिततत्त्ववर्गस्य गर्गस्य खल्विदं प्रपञ्चनं एवान्तः कारणं उदञ्चति ।



\[२४\] भवतु, पित्रोः पुनरिदं सुखसम्विदं एव तनुते, यन्निजपुत्रं प्रति धन्याः पुत्रभावनां आचरन्तीति ।



\[२५\] विशेषतश्चानकदुन्धुभिना मम तज्जन्या च भवज्जनन्या न द्वैतं अस्तीति तैस्तद्भद्रं एवोच्यते । किं तु,



यात्र स्यादसुराद्भीतिः सा तत्र विरहज्वरात् ।

भावद्वयं भवत्येवेत्याकुलं सुत मन्मनः । । २,६.२ । ।



\[२६\] भवतु, तथाप्येषां एव साहाय्यं कार्यम्, यतः सर्वज्ञानां मतं अवधार्य कार्यं एतद्विचार्य खलु मया कंसबधाय तवागमनं न विस्रंसितं ।
श्रूयते हि पूर्वं मुनिहिताय दशरथेनाभ्नवतनयस्य राक्षसक्षयाय प्रस्थापनम्; यः खल्वन्यदा तद्वनगमनक्षण एव क्षीणप्राणतां अवाप इति क्षणं रोदनं विष्टभ्य तं एतं बाहुभ्यां अवष्टभ्य्च तदेतन्मुखं ईक्षामास ।



\[२७\] ततः स चैष तं एनं सचमानः सगद्गदं जगाद, तात ! दुष्टा नष्टा एव भविष्यन्तीति न तत्र सन्दिह्यतां । तथैव हि दैवफलं मम तातचरणेषु वर्गश एव गर्गः प्रतिञातवानस्ति । कदाचिन्मयि चैकान्ते वनान्ते देवर्षिवर्य इति
| तथा मम च वासस्तातमहाशयानां उपासनमय एव सम्पत्स्यते, तच्च गोपानां उपसमाजं एव, न तु यादवानां एव दवीयः | ते खल्वस्माकं ज्ञातयः, एते तु सुहृद इति ज्ञातिभिः सुहृदां खल्वेतादृश एव भेदः | सुहृत्सु तद्धिताय कदाचिद्वासः सदा तु ज्ञातिषु तदालोकसुखाय भवति इति |



\[२८\] एवं उक्तवति रामानुजे रामनामापि स्वं तत्सदृशं एव परामृशन्नाह स्म, पितुर्युवाभ्यां स्निग्धाभ्यां पोषितौ ज्वालितौ भृशं आवां इति किं वक्तव्यम्; यतः पित्रोरात्मनोऽप्यभ्यधिका प्रीतिरात्मजेषु भवति इति ।



\[२९\] अथ कृष्णश्च तदेव स्थापयन्प्राह स्म, आस्तां तावन्मम तनूजस्य वार्ता, अस्य च श्रीमन्मदग्रजस्य भवानेव धर्मतः पिता; यतः



स पिता सा च जननी यौ पुष्ञीतां स्वपुत्रवत् ।

शिशून्बन्धुभिरुत्सृष्टानकल्पैः पोषरक्षणे । । \[भा १०.४५.२२\] इति ।



\[३०\] तस्माच्छ्रीमदार्यस्य चास्य भवच्चरणपरिचर्या परं वर्या; किं तु सुहृदां एषां सुखं अभिमुखं विधाय श्रीचरणं आगमिस्यामः ।



\[३१\] व्रजराज उवाच, वत्स ! तावद्वयं अप्यत्र वत्स्यामः ।



\[३२\] श्रीकृष्ण उवाच, तात ! तथा विधेयं यथा भवद्व्यतिरेकादेकाकितया
माता मा तापं यासीत् ।



\[३३\] व्रजराज उवाच, तां अपि भवतः समीपं एवापयिष्यामः ।



\[३४\] श्रीकृष्ण उवाच, ततः सर्वं अपि गोकुलं उत्सन्नतां आपन्नं स्यात् ।



\[३५\] व्रजराज उवाच, तर्हि सर्वं अपि व्रजं निकटं घटयिष्यामः ।



\[३६\] श्रीकृष्ण उवाच, सम्प्रत्यस्माकं बहुलाः प्रत्यहं संख्याधिकयप्रत्यतः सुष्ठु बहुला जाताः । तासां उपनगरवनं किं उपजीवनं स्यात्? गावश्चास्माकं कुलदेव्य इति ता एव सेव्यतां अर्हन्ति । यदि वा मदर्थं सर्वं भवताम्, मां विना तु ब्यर्थं इति समर्थनीयम्, तर्हि च मत्प्राणा एव ता इति ता एव प्राणनीयाः ।



\[३७\] किं च, यदवोऽपि नाहितं व्याहरन्ति; स्फुटं उपलब्धकंससंबन्धजरासन्धनिर्बन्धादक्षौहिणीलक्षितदुर्जनलक्षाणि मथुरां अवरोत्स्यन्ति; तर्हि गर्हितं एव भवेत् । तत्रास्तां अस्मत्सामीप्यं अस्मदसामीप्यतश्च भवदवस्थानं यद्यस्मत्संबन्धं विना लब्धसन्धं भवेत्तर्ह्येव कृच्छ्रं नर्च्छेत् । गूढपुरुषद्वारेण ज्ञाते ह्यस्मत्संबन्धे जरासन्धादयस्त एते कंसवन्न भयानुबन्धा इति छलबलं एकं एकं न प्रस्थापयिष्यन्ति । किं त्वक्षौहिणीभिर्द्रवन्तः सर्वं व्रजं अप्युपद्रावयिष्यन्ति । तस्मादस्माभिर्युष्माभिश्



च गोपयितव्य एव गन्धश्च व्यतिसंबन्धस्य; एते च मया यादवा दुर्गान्तरे दवयितव्याः; भवन्तस्त्वसंख्या न तथा कर्तुं शक्याः । संख्यां अतिचरन्तीनां वनेचरन्तीनां गवां आवरणं तु सुतरां एव दुष्करम्; तस्मात्तेषां दुर्गवदस्मदौदासीन्यं एव भवतां रक्षायां प्रावीण्यं अर्हति ।



\[३८\] किं तु तावदेव तद्विधेयम्, यावत्सर्वविपक्षपक्षापक्षयं विधाय स्वयं एव श्रीमद्व्रजं आव्रजामः । आव्रजिते च तस्मिन्न पुनरन्यत्र व्रजनं अपि स्यात्, यतो निरुपधिस्नेहव्यग्रभवदग्रिमस्वजनवर्गदर्शनसुखमात्र फलपात्रतया निरुपाधिरसौ पुरुषार्थः कथं बाधितः स्यात्? तदेवं व्यस्य यन्निवेदुतं तद्तदेवेदं समस्य निवेदयामि,



यात यूयं व्रजं तात वयं च स्नेहदुःखितान् ।

ज्ञातीन्वो द्रष्टुं एष्यामो विधाय सुहृदां सुखं । । \[भा १०.४५.२३\] इति ।



\[३९\] तदेतत्पर्यन्तं मधुकण्ठः प्रोच्य भ्रातरं अवलोच्य प्राह स्म, अत्रऽतातऽ इति निजान्तःस्थापितपुत्रताभावनाया योग्यं एव सम्बोधनम्;ऽज्ञातीन्ऽ इति, तत्रापिऽस्नेहदुःखितान्ऽ इति स्नेहस्य निरवधिकत्वात्प्रतिक्षणं दिदृक्षुषु तन्मुख्येषु तेष्वेवावस्थानं प्रतिक्षणं एव स्ववीक्षणदानं च विवक्षितं । ऽवयम्ऽ इतिऽअस्मदो द्वयोश्चऽ इति पाणिनीयस्मरणादस्तु तावन्मम वार्ता, किं त्वावां द्वावप्येष्याव इति व्यञ्जितं । ऽद्रष्टुम्ऽ इति तेषां इवात्मनोऽपि तद्दर्शनमात्रपुरुषार्थता समर्थिता । ऽअथापि भूमन्महिमा गुणस्य ते, विबोद्धुं अर्हतिऽ \[भा १०.१४.६\] इत्यत्र

बोधविषयीभवितुं इतिवद्दर्शनविषयीभवितुं इत्यर्थान्तरेऽपि तद्वदेव सिद्धान्तितम्;ऽसुहृदाम्ऽ इति यदूनां अज्ञातित्वं उपकार्यत्वमात्रं च ध्वनिपात्रं कृतं । तत्र चऽसुखं विधायऽ इति क्त्वाप्रयोगेण सावधिकनिर्देशात्तद्भयादिनाशनानतरं पुनस्तदनपेक्षत्वं अपि लक्षितं इति ।



\[४०\] तत्र स्निग्धकण्ठः सोत्कण्ठं पप्रच्छ, अथ तत्र किं व्यवसितं श्रीव्रजेशचरणानां ?



\[४१\] मधुकण्ठः प्राह स्म, व्रजराजश्च तदीयवाचोयुक्तिरचनं अनभिरुचितं अपि बाढं उचितं इति मत्वा मनसि स्वललाटं हत्वा वाष्पस्पृष्टं अस्पष्टं आचष्ट, भवन्माता तु वामा कथं इयद्बुध्यतां ?



\[४२\] श्रीकृष्ण उवाच, तां प्रति च यथेष्टप्रणामपूर्वकं निजेष्टद्वारा मयेदं सन्देष्टव्यं इति प्रोच्य स्वहस्तलिपिभिस्तत्पत्रं विरोच्य श्रीदामहस्तविन्यस्तं कृतवान् ।



\[४३\] श्रीदामा च श्रीव्रजराजशुश्रूषायां कृतानुसन्धस्तन्मुखबन्धं अतीव तद्दीनन्मन्यतानुबन्धं अनुसन्धाय तं विहाय निवेद्यं एव सगद्गदं गदति स्म, यथा सम्प्रति वयं दुष्टजनात्कष्टं आशंक्य स्पष्टं एव नायास्यामः; किं तु श्रीमत्पितृचरणपरिचरणप्रभावान्ममाषडक्षीणं अक्षीणं आगमनं प्रत्यहं अपि विद्यत एव ।

तथा हि



आद्येऽह्नि क्षीरभक्तं घनदधिवलिता रोटिका तस्य पश्चात्

तत्पश्चाद्दुग्धपूपं तदनु बहुविधान्नाद्यं अन्येषु चान्यत् ।

मातर्मह्यं निकाय्ये महति रसयते पर्यवेषि त्वया यन्

न स्वप्नस्तन्न वा तत्स्फुरणमयं इति स्मर्यतां किं तु सत्यं । । २,६.३ । ।



किं च,



यवन्नाश्नासि मातस्त्वं इति निशमये हन्त नाश्नानि तावद्

यद्यश्नामीव तर्ह्यप्यनुभवदसु मे येऽसवः शोषमीयुः ।

गोष्ठं गच्छानि पश्यान्यपि निजजननीं तद्विधां एवं एव

ह्युद्यत्तेजःप्रकाशाद्रिपुगणं अचिरादुत्सहिष्ये विजेतुं । । इति । । २,६.४ । ।



\[४४\] अथ तदेतन्निशम्य सम्यग् अस्राविलं सन्देशहरश्च व्याजहार, सत्यं श्रीव्रजेश्वरीचरणाश्च स्वप्नवदिदं साम्प्रतभवद्भोजनादिकं सरोदनं वदन्ति स्म । भवद्दुःखं आशंक्य स्वाभोजनं अपि गोपयन्ति स्म इति ।



\[४५\] अथ तदेतदवधार्य साश्चर्यतया स्थितेषु तेषु
व्रजमहीक्षीदार्द्रवीक्षितं आचचक्षे, भवतः प्रेमवश्यानां वयस्यानां एषां वर्तने का वार्ता ?



\[४६\] श्रीकृष्ण उवाच, श्रीमन्मातृवदेव ते चामी ममेप्सितसखिजना वीक्ष्यया मां उपलप्स्यन्ते; किं तु मातुर्वत्सलतास्वभावतया कदाचिदन्यथाप्रथा भासिष्यते, न पुनरमीषां प्रणयभाजां इति ।



\[४७\] व्रजेश्वर उवाच, प्रथमतस्तावदेत इव गावः कथं एतावतीं प्रक्रियां श्रावणीं कुर्वन्तु ?



\[४८\] श्रीकृष्ण उवाच, यद्यपि तास्वपि मम तथास्फूर्तिर्जूर्तिं अपनयेत्तथापि प्रकारान्तरं अपि बहिर्वृत्तिसमाधानाय विधास्यामि । यथा तासां गन्धानुसन्धानं एव प्रधानं रवगणश्रवणं च; रूपनिरूपनं तु तत्प्रधानकं एव । तस्मात्स्तोककृष्णोऽयं तदभ्यस्तमदस्तोकसौरभ्यपरिरभ्यमाणवस्त्रसंवस्त्रणया कृतमन्मुरलीखुरलीकतया च तथा सुबलश्चायं बलवसनावलम्बतया तदीयशृंगसंगितया च तासां मद्य्हं अध्यासितं कुरुतां । ततश्च ममाखिलगुणनिधय एते सर्वेऽप्यनयोः प्रतिनिधयः स्युर्यत्र वन्याश्च ते धन्याः सर्वाभिवाद्या मृगनगाद्या मत्स्फूर्तिपूर्तिं आगच्छेयुरिति सर्वं एव समञ्जसं

भविता इति ।



\[४९\] अथ निजपरिचारकान्शूद्राभीरकुमारकान्हतविचारकान्निशाम्य वैवश्याद्वैश्याभीरराजि शाम्यद्वचनशक्तिभाजि स्वयं एव सोऽयं अस्रतोयधरः प्राह स्म, ( मम सखीयमानानां एषां अखिलानां तेषां इव यद्यपि गतिस्तथापि तातानुगतिस्तु विशेषतः स्तुतिं आसीदति इति ।



\[५०\] अथ मधुमङ्गलं अपि तदिदं स्नेहसङ्गतं आह,( हन्त! भवन्तश्च तत्र यान्तु । यद्भगवतीसेवां मन्मङ्गलाय मत्प्रतिनिधितया कुर्वाणाः पुनस्तदपूर्वजननात्पूर्ववत्तदखर्वपर्वणे सम्पत्स्यन्ते इति ।

\[५१\] तदेवं विस्रम्भ्य तत्ततङ्गसौरभ्यपरिरभ्यमाणवसनादिना तौ स्तोककृष्णसुबलौ विशेषतस्तत्तद्गुणवासितौ विधायान्यानपि यथान्यायं निजालंकरणादिनालंकृत्य सेवादिकारिणं च यथावदादृत्य कृत्यविशेषान्श्रीमत्पितृचरणेषु गोचरतां निनाय; नीत्वा च तदनुज्ञां गृहीत्वा स्वयं तत्रैव स्थित्वा मन्त्रसदनाद्बहिः स्थितान्माथुरविप्रजनानन्तर्नित्वा तद्द्वारा सर्वान्नेव यदून्व्ज्ञापयामास,( त एते व्रजाय व्रजिष्यन्ति इति ।



\[५२\] ते च श्रीवसुदेवनरदेवप्रमुखास्तत्रैव सुखादागताः, आगम्य च रम्यपरिच्छदादिना तानभ्यर्च्य चानुव्रज्य च चर्च्यमानतद्भद्रतया पुरमयामासुः ।



\[५३\] स तु यशस्वी स्वयं अस्वीकृतराज्यतया किं अपि तत्रत्यं तान्प्रत्यनपवर्ज्य

किं तु प्राग्वलिवलितबलिकंसहृतधृतकुप्यभाजनानि यानि तान्येव विसर्ज्य केशवः केवलतायां मिथः क्षुभितताभीतस्तैरेव सह श्रीव्रजं अहनीयाननुज्ञाप्य मनसि कयाप्यवस्थया व्याप्यमानः पुरं आजगाम, रामस्तु तान्दूरं अनुवव्राज ।



{५४} व्रजेश्वरस्तु प्रलीनमनस्तायां अपि जीवन्मुक्तवदेव संस्कारवशादिदं जगाद,( वत्स! निजानुजवत्सल ! स केवलतया मनोबलं हास्यति; तस्मादनुजं तं एवानुयाहि इति ।



\[५५\] अथ स्वसम्बन्धादधिकदुःखानुबन्धादाशंकमानः संकर्षणः सधैर्यं सर्वाननुज्ञाप्य शीघ्रगत्या स्वभ्रातरं प्राप्य क्वचिदेकान्तं अनुयाप्य निजनिजबाहुभ्यां परस्परं ग्रीवां परिधाप्य तेन सह रुरोद । तदलं अतिविस्तरेण ।



यतः

कंसस्य ध्वंसनान्ते व्रजवसतिगने गच्छति स्वीयगेहं

तं कृष्णं तं च रामं तं अपि पशुपतिक्स्मापतिं तांश्च गोपान् ।

श्रीदामाद्यांश्च तांस्तानपि च तदनुगान्नव्यविच्छेदभीतेर्

अन्तः स्मृत्वा मदन्तर्विरसवशतया सर्वं अर्वाग्जहाति । । २,६.५ । ।



\[५६} तदेवं उट्टंकयन्मधुकण्ठः श्रीव्रजाधिपादीनां आधिं अवधाय पुनरभिदधे,(

यः स्वां कृष्णः पुरा तृष्णां वर्धयामास धृष्णजं ।

स साक्षाद्भवतां अंके स्वं केलिं वहति प्रभो । । २,६.६ । ।



\[५७\] अथ श्रीकृष्णश्च तच्चरणारविन्दं शिरसा विन्दन्सनिर्वेदं निवेदितवान्,(



अहह वहलमन्तुं जन्तुरेष प्रलापी

रचितमचिततातः क्षन्तुं अर्हस्त्वं एव ।

कथं अपि निजं अङ्गं व्याधिना दुःखदं स्यत्

तदपि न हि तदङ्गी त्यक्तुं इच्छेत्कदापि । । २,६.७ । ।



ततश्च,

आलिङ्ग्यत व्रजेशित्रा पित्रा सपुलकं सुतः ।

सर्वैश्चानन्दगर्वेण र्ॐअपर्वेह सन्दधे । । २,६.८ । ।



\[५८\] तदेवं प्रातःकथां मधुकण्ठः समाप्य श्रीमाधवपदसीम्नि राधिकासदसि कथयामास,(



\[५९\] ये खलु तस्य व्रजाव्रजनाय व्यञ्जिता विघ्नास्ते सर्वे प्रागुक्तलज्जानिघ्ना एव मन्तव्याः । तदेव पुरस्ताद्व्यञ्जयन्मथुरायाश्चलन्तं सुबलं बलानुजः स्ववल्लभारोचकवाचिकवलितं चकार । यथा(



सत्यं सन्त्यज्य युष्मान्नियतमदनुगप्राणना निष्प्रमाणा

धर्म्यं मे नास्ति किंचित्तदपि सवयसः श्रूयतां मन्निवेद्यं ।

युष्माकं यातिसेतुर्मयि रतिरतुला सा तु मां ह्रेपयन्ती

तत्तुल्यासक्तिरिक्तं ह्नुततनुं अकरोन्नास्मि दूरः कदापि । । २,६.९ । ।



पुर्यां अस्यां यदस्मि प्रकटं अपि हि तं हन्त कुर्यां कथं तत्

किं तु च्छायासदृक्षः स्फुटं इह विहरेत्तत्र तु स्वेन नित्यं ।

आवेशो यत्र यस्य स्फुरति स नियतं तत्र भाति स्वयं यत्

स्फूर्तिं स्वां सोऽयं अस्मीत्यनुभजति यथा तेन नान्येन तद्वत् । । २,६.१०
| |



स्ॐआभे दर्शरात्रावपि निजरुचिभिः पूर्णिमाभ्रान्तितस्त्वं

मद्विश्लेषज्वरार्तिप्रथिनवमदशा दुर्वशाङ्गी यदसीः ।

तर्हि त्वां अङ्गकान्तिस्फुरदसितमणिश्रीचयव्याप्तसर्वः

सोऽहं शिश्लेष तत्तद्विनिमितदशया यत्र चित्रं जगस्थ । । २,६.११ । ।



स्ॐआभे मानं ऐच्छः प्रतिपदि ललिते मां अयास्र्वनान्ते

पाल्यासीर्वाससज्जा परिचरसि पुरा राधया मां विशाखे ।

एतद्दिंमात्रं उक्तं भवदवगतये ज्ञेयं अन्यत्कथं वा

स्वप्नं तत्तत्विदित्वा ग्लपयथ निजकं मानसं मां अपीह ? । । २,६.१२ । ।



पद्मे भद्रे सशैव्ये त्रितयं अपि भवद्रूपं उद्भ्रान्तचित्तं

मद्विश्लेषात्तमालं परि विलुठितवद्यत्र तत्राहं आसं ।

आलिङ्गन् युष्मदङ्गान्युदनमयं अहो यावदभ्यस्य तावत्

Kरुद्धा बृद्धाः कुतश्चिद्वत यदुपगतास्तन्न मे याति दुःखं । । २,६.१३ । ।



आन्येद्युः श्रीलराधे मम पुरगमनस्फूर्तिसञ्जातमूर्तिं

त्वां आलिङ्ग्यानुचु म्बन्गिरिवनं अनयं तत्कथं व्यस्मरस्त्वं ?

तत्रागम्याथ सर्वाः कलकलविरुतं यर्हि चक्रुस्तदानीं

तत्रावां हा यथास्वं पृथकदपगतौ न स्मरस्येव तच्च । । २,६.१४ । ।



स्वप्ने यद्राधिके त्वं मम शयनं इहाप्याश्रिता राजपुर्यां

स्वप्नस्तन्नस्ति नूनं परिमलितं अभूद्यत्त्वया तस्य वासः ।

आस्तां तत्स्पष्टं अद्याप्यनु मदवयवं पद्मिनीरत्नगन्धं

Vइन्दन्नन्धोऽपि लोकः स्मितशवलमुखः शीर्षं ईषद्धुनीते । । २,६.१५ । ।



आस्तां प्रागद्य सद्यस्तनशशिकलयालंकृतश्रीरसौ यद्

वृत्तं तद्युष्माकाभिः सशपथं अभितः पृच्छ्यतां श्यामलैव ।

यद्यप्येवं तथापि स्फुटगतिं अचिरादागतिं चेन्मदीयाम्

ईहध्वे सर्वविघ्नप्रशमनरचना स्याद्यदा तर्हि कुर्यां । । २,६.१६ । ।



\[६०\] तदेव एतावत्प्रथां एव कथां समाप्य पुनर्मधुकण्ठः प्रोवाच,(



राधे सोऽयं सत्यवादी त्वां अलंकृत्य शोभते ।

त्वद्गन्धबन्धनः पुष्पन्धयः स्वर्णाब्जिनीं इव । । २,६.१७ । ।



ऊषानिरुद्धवद्राधे ययोः स्वाप्नश्च सङ्गमः ।

षाक्षादासीत्तयोर्वा किं विश्लेषः स्थातुं अर्हति ? । । २,६.१८ । ।



इति विसृमरसान्द्रानन्दशस्तं समस्तं

सपदि कथकवर्यौ तावनुज्ञाप्य यातौ ।

हरिरपि निजकान्तासङ्गसर्वाङ्गशोभः

सुभगशयनलक्ष्मीं अञ्जसालं चकार । । २,६.१९ । ।



इति श्रीश्रीमदुत्तरगोपालचम्पूं अनु व्रजपतिविसर्जनकष्टं

नाम षष्ठं पूरणं । । ६ । ।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*

**(सप्तमाध्यायतः अष्टाविंशत्यध्यायपर्यन्तं नोपलब्धम्)**

***अथैकोनत्रिंशं पूरणम्***





भाविकथाप्रमाणप्रथनम्



\[१\] अथ भाविकथान्तरावतारणाय क्रमात्प्रमाणं निरूप्यते । तदेवं तत्र मङ्गलभजने स्थिते व्रजजने पुनरत्र दुःस्थिते पूर्णिमावृन्देऽपूर्णमनस्तया विविक्तं अनु विविक्तवत्यौ ।



\[२\] तथा हियदा केशिमथनस्य व्रजान्मथुरागमनसमनन्तरं अनन्तरं एव तज्जनदुःखं ईक्षितुं अक्षमतया तदतिदूरक्षितिस्थितिआं गतयोर्मधुमङ्गलसङ्गतवृन्दापूर्णिमयोश्चिरं एकान्तवननिशान्ततासीत् । तदा च नानासंवदमानयोरनयोः संप्रति संवदनं एवं बभूव ।



\[३\] यथायदा साल्वयुद्धं उद्बुद्धं तद्दुःखेन च गोष्ठं रुद्धं । तदा तत्तद्वृत्तं विद्नमाना वृन्दा सरुदितं उदितवतीभगवति ! किं अनन्तरं अन्तरं भवितेति न प्रविशति मे हृदयं ।



\[४\] अथ पूर्णिमा गद्गदपूर्णं गदति स्ममम च विगमितसर्वालोकेन शोकेन वपुरपि न स्फुरति, किइं उत पुरःस्थितं आस्तां तावदपुरःस्थितं ?



\[५\] वृन्दाहयोगमायया भवत्याः स्वगोपनार्थं एव तपस्विवेषेण भवन्त्याः कथं मध्ये मध्ये ज्ञानं पराहन्यते ?



\[६\] पूर्णिमाहलीलाशक्तिरूपवत्या भवत्या यथा ।



\[७\] वृन्दाहतच्च कथं ?



\[८\] पूर्णिमाहया काचिदेका रतिप्रेमप्रणयरागानुरागमहाभावपर्यन्तवृत्तिमयी प्रीतिनाम्नी हरेः शक्तिर्विराजते, सा सर्वत्र प्रवलायास्मदादीनां परमाश्रयरूपं श्रीकृष्णं अपि शश्वन्मोहयति । यथा



ततो वत्सानदृष्ट्वैत्य पुलिनेऽपि च वत्सपान् ।

उभावपि वने कृष्णो विचिकाय समन्ततः । । \[भ्P१०.१३.१६\] इति ।



\[९\] वृन्दाहतदेतदपि सार्वत्रिकं न दृश्यते, कारणं तु न परामृश्यते । ।



\[१०\] पूर्णिमाहसप्रेमभक्तानां निकटीभावत एव सा शक्तिः श्रीकृष्णेऽपि रुचिं प्रकटय्य प्रकटीभवति ।



\[११\] वृन्दाहप्रस्तुते किं आयातं ?



\[१२\] पूर्णिमाहपरमप्रेमवतां श्रीमति व्रजे वसतां सङ्गाद्वयं अपि ।किं बहुना, श्रीकृष्णः स्वयं अपि प्रेमगङ्गाप्रवाहं अनु मग्ना उन्मग्नाश्च भवन्तः संविदं असंविदं च प्रतिपद्यामहे इति ।



\[१३\] वृन्दाहतर्हि कास्मदाशाया गतिः ?



\[१४\] पूर्णिमाहभवत्या इव स्वप्नेऽपि परिदेवनां एव सेवमानायाः कृतक्षपणायां अनन्तरक्षपायां कोऽपि गोपितात्मा पुरुषः पुस्तकं इदं मम हस्तविन्यस्तं चकार ।विचारय तदिदं इति वदन्पुनरवदन्नेव कुत्रापि चचार च । ततस्त्वं अत्र काचकामलामलकारदुष्पार बाष्पानुमोचनपरलोचनायां मयि लोचनायमाना भव ।



\[१५\] वृन्दा तु तद्वन्दमाना प्रोवाच



पर्णेषु स्वर्णवर्णेष्वमरपतिमणिप्रख्यतावर्ण्यवर्णैर्

निर्वर्ण्यैर्गढतम्यां अपि चितं अभितो रत्नसङ्कीर्णगात्रं ।

आमुक्तस्वच्छमुक्ता गुणं इदं अनु यत्पुस्तकं कृष्णशोभां

तद्वस्त्रादिप्रयुक्तां स्वयं इह स इव प्रादुरस्तीति विद्मः । ।ङ्C_२,३.१ । । (स्रग्)



\[१६\] पूर्णिमा सानन्दं आहतर्हि परमं अर्हितं एव तदिदं अस्मन्मनः संविदं विदितां करिष्यतीति त्वरितं एव वाचय ।

\[१७\] वृन्दा सप्रमदवृन्दं तद्वाचनास्पदं आचचार ।प्रथमं तावद्बहिर्विहितान्नामवर्णान्निर्वर्णयन्ती वर्णयामासात्र कलितत्वद्भागधेयं श्रीमद्भागवतभागसम्भागजागरूकं पाद्मोत्तरखण्डस्य खण्डं निध्येयं ।मध्ये मध्ये तत्तत्पोषणाय संचितं किञ्चिदन्यदन्यदपि इति ।



\[१८\] अथ प्रथमं पठ्यतां इति पूर्णिमाकथनानन्तरं वृन्दा पपाठ\[१९\] अथ श्रीभागवतपद्यानि



तस्मिन्निपतिते पापे सौभे च गदया हते ।

नेदुर्दुन्दुभयो राजन्व्य्ॐनि देवगणेरिताः ।

सखीनां अपचितिं कुर्वन्दन्तवक्रो रुषाभ्यगात् । । (१०.७७.३७)



श्रीशुक उवाच

शिशुपालस्य शाल्वस्य पौण्ड्रकस्यापि दुर्मतिः ।

परलोकगतानां च कुर्वन्पारोक्ष्यसौहृदं । ।

एकः पदातिः सङ्क्रुद्धो गदापाणिः प्रकम्पयन् ।

पद्भ्यां इमां महाराज महासत्त्वो व्यदृश्यत । ।

तं तथायान्तं आलोक्य गदां आदाय सत्वरः ।

अवप्लुत्य रथात्कृष्णः सिन्धुं वेलेव प्रत्यधात् । । (१०.३८.१३) इत्यादि ।



\[१९\] तदन्ते च



कृष्णोऽपि तं अहन्गुर्व्या क्ॐओदक्या स्तनान्तरे ।

गदानिर्भिन्नहृदय उद्वमन्रुधिरं मुखात् । ।

प्रसार्य केशबाह्वङ्घ्रीन्धरण्यां न्यपतद्व्यसुः ।

ततः सूक्ष्मतरं ज्योतिः कृष्णं आविशदद्भुतं ।

पश्यतां सर्वभूतानां यथा चैद्यवधे नृप । ।

विदूरथस्तु तद्भ्राता भ्रातृशोकपरिप्लुतः ।

आगच्छदसिचर्माभ्यां उच्छ्वसंस्तज्जिघांसया । ।

तस्य चापततः कृष्णश्चक्रेण क्षुरनेमिना ।

शिरो जहार राजेन्द्र सकिरीटं सकुण्डलं । ।

एवं सौभं च शाल्वं च दन्तवक्रं सहानुजं ।

हत्वा दुर्विषहानन्यैरीडितः सुरमानवैः । ।

वृतश्च वृष्णिप्रवरैर्विवेशालङ्कृतां पुरीं । । (१०.७८.८१३,१५)



\[२०\] पूर्णिमा प्राह स्मात्रेदं अधिगतं । यदा साल्ववधः सम्बद्धस्तदा गदां आदाय दन्तवक्रः सन्नद्धस्तत्र चङ्क्रम्यते स्म । श्रीकृष्णगदयाप्युत्क्रम्यते स्म इति ।



\[२१\] अथ तदन्ते तदन्तेवासिनी वृन्दा सन्दिदेहभगवति ! तदिदं मम मतिं अतीतं । कदा नामावधारितवान्विदूरधामा दन्तवक्रनामा तत्क्षणारब्धसाल्ववधाभिधानं ? अवधारयतु वा कथं तदैव दैवतं इव दूरनिजदेशात्तद्देशं प्रविवेश । तत्रापि गदापाणिः सन्पदातिरेव केवल एव चेति कथं इव ?



\[२२\] पूर्णिमा प्राह स्मौत्कृष्टं पृष्टं । किन्तु तदनन्तरवाचनयापि रोचय निजवाचं ।



\[२३\] वृन्दा तदपि वाचयति स्माथ पाद्मोत्तरखण्डगद्यानिअथ शिशुपालं निहतं श्रुत्वा दन्तवक्त्रः कृष्णेन योद्धुं मथुरां आजगाम । कृष्णस्तु तच्छ्रुत्वा रथं आरुह्य तेन योद्धुं मथुरां आययौ । दन्तवक्त्रवासुदेवयोरहोरात्रं मथुरापुरद्वारि यमुनातीरे सङ्ग्रामः समवर्तत कृष्णस्तु गदया तं जघान । स तु चूर्णितसर्वाङ्गो वज्रनिर्भिन्नमहीधर

इव गतासुरवनितले पपात । इति ।



\[२४\] तदेवं वाचयित्वा वृन्दा पप्रच्छतदिदं पुराणद्वयं प्रत्युत परस्परं विरुद्धं इव बुद्धं इति ।



\[२५\] एतदुत्तरं पूर्णिमायाः पुनस्तत्तद्वचनलब्धविज्ञानपूर्णिताया उत्तरम्न हि न हि ! किन्तु श्रीमद्भागवतस्य तावदसंबद्धभाषिता न सम्भवति । तथा पुराणान्तरेण सम्भवति चैकवाक्यत्वे वाक्यभेदो न न्याय्य इति वाक्यैकवाक्यतान्यथानुपपत्त्या तदिदं गम्यते ।



यत्र प्रथमं साल्वस्येव शिशुपालेन सह राजसूयं अनागतस्य तस्य पृथ्वीप्रकम्पनगतिसम्पत्तया प्रसिद्धतया महासत्त्वतया सिन्धुतया वज्रनिर्भिन्नमहीधरतया च पठितया सहसा प्रबलतमतां प्राप्तः सोऽयं इत्यवगतस्य स्मरहराराधनं तर्क्यते । यत्र एव वराभासेन निर्वास्यतः पादघातप्रतीकसङ्घातयोरनुसन्धानं अदुःसन्धानं अवधीयते ।



तत्र च सति मनोरथगतिप्रथकस्य मुरमथनरथस्य च वैभवं सुसम्भवं अवगम्यते । तथा हरिलिप्सितसंप्रहारलीलां वलयितुर्मनोजवतां कलयितुस्तत्तद्वृत्तसंचारणाविशारदस्य श्रीनारदस्य च साहायकं उदीक्ष्यते ।



\[२६\] तदेवं एव श्रीभागवते



सखीनां अपचितिं कुर्वन्दन्तवक्रो रुषाभगात् ।

शिशुपालस्य शाल्वस्य पौण्ड्रकस्यापि दुर्मतिः । ।



इत्यत्र शाल्वोऽपि गणितः ।



पाद्मे चकृष्णस्तु तच्छ्रुत्वा इति गदितं । किन्तुमहासत्त्वो व्यदृश्यत \[भ्P१०.७८.२\] इति यच्छ्रीभागवतवचनं तत्तु दृष्टोऽप्यसौ श्रीनारदवचनेन विज्ञाततत्त्व इति गम्यते ।



तथा च सति निहतशिशुपालं श्रीगोपालं इन्द्रप्रस्थादकृतप्रस्थानं निशम्य मथुरां आगम्य पथि निर्द्वन्द्वं तं प्रति द्वन्द्वयुद्धेन परिपन्थिताचरणाय स्थितः । प्रागेव तं द्वारकां प्रस्थितं आकलय्य संशय्य कृतविचारचक्रः स खलु दन्तवक्रस्तच्चक्रपाणिः स्वयं लीलासुखसारदेन श्रीनारदेन साल्ववधादिकं अवधारयामासे । द्वारकानाथश्च तथा तत्कथनया

तदागमनसाक्षात्कारप्रथनया च मनोवदतीतपथेन तेन रथेन तत्रापयामासे । नूनं इति मतद्वयं अनूनं एकमतं स्यात् । तदिदं अपि व्यक्तं अद्य श्व एव विशेषाद्व्यक्तं भविष्यति । पुनरुत्तरं उत्तरविषयीक्रियतां ।



\[२७\] अथ वृन्दा पठति स्म । पठन्तिई च नटन्तीवासीत् । तत्र पूर्ववत्तद्गद्यं, यथा कृष्णोऽपि तं हत्वा यमुनां उत्तीर्य नन्दव्रजं गत्वा प्राक्तनौ पितरावभिवाद्य आश्वास्य ताभ्यां साश्रुकण्ठं आलिङ्गितः सकलगोपवृद्धान्प्रणम्याश्वास्य रत्नाभरणादिभिस्तत्रस्थान्सन्तर्पयामास । इति ।



\[२८\] तदेतत्पठित्वा च वृन्दा पुनरुच्छलद्बाष्पं पप्रच्छतदिदं अपि किं श्रीमद्भागवतसंमतं ?



\[२९\] पूर्णिमा पूर्णमनाः प्राह स्मदृश्यतां उत्तरविभागः ।



\[३०\] वृन्दा पुनः श्रीभागवत इति पठित्वा पपाठ



तास्तथा तप्यतीर्वीक्ष्य स्वप्रस्थाने यदूत्तमः ।

सान्त्वयां आस सप्रेमैरायास्य इति दौत्यकैः । । \[भ्P१०.३८.३५\] इति ।



\[३१\] पूर्णिमोवाचमथुराप्रस्थानस्थानं इदं वचनं ।



\[३२\] वृन्दा पुनः पपाठ



यात यूयं व्रजं तात वयं च स्नेहदुःखितान् ।

ज्ञातीन्वो द्रष्टुं एष्यामो विधाय सुहृदां सुखं । । \[भ्P१०.४५.२३\]



\[३३\] पूर्णिमा जगादकंसवधाद्दिनकतिपयानन्तरं श्रीव्रजेशादिव्रजव्राजे तदिदंश्रीकृष्णवाक्यं ।



\[३४\] वृन्दा पुनः पपाठ



हत्वा कंसं रङ्गमध्ये प्रतीपं सर्वसात्वतां ।

यदाह वः समागत्य कृष्णः सत्यं करोति तत् । । \[१०.४६.३५\] इति ।



आगमिष्यत्यदीर्घेण कालेन व्रजं अच्युतः ।

प्रियं विधास्यते पित्रोर्भगवान्सात्वतां पतिः । । \[१०.४६.३४\] इति च ।



\[३५\] पूर्णिमोवाचतदिदं उद्धवसन्देशतया बुद्धं । अत्र च द्रष्टुं इति दर्शनं एव पुरुषार्थ इत्यर्थः । पित्रोः प्रियं विधास्यते इति तदेकपुरुषार्थत्वेऽपि तयोरभीष्टं नित्यनिजलालनारूपं इत्यर्थः । \[३६\] पूर्णिमाहपुनर्वाच्यतां ।



\[३७\] वृन्दा वाचयति स्म



मय्यावेश्य मनः कृत्स्नं विमुक्ताशेषवृत्ति यत् ।

अनुस्मरन्त्यो मां नित्यं अचिरान्मां उपैष्यथ । । \[भ्P१०.४७.३६\]



\[३८\] पूर्णिमाहसोऽप्येष श्रीमदुद्धवसन्देश एव । अत्रास्मच्छब्दपदानां मयि इत्यादिना त्रिरावृत्तिस्तत्र च प्रथमतः कृष्णे इति विशिष्य शिष्यमाणयोरपि मा मां इत्यनयोर्विभक्तिविपरिणामेनानुवृत्तिं अभिप्रेत्य कृष्णाकारेणैव स्वप्राप्तिः प्रकरणनिगमनायां अभिप्रेता । किन्त्वन्यद्वाच्यतां ।



\[३९\] वृन्दा प्राहास्ति चात्र किंचन हरिवंशवचनम्



अहं स एव गोमध्ये गोपैः सह वनेचरः ।

प्रीतिमान्विचरिष्यामि कामचारी यथा गजः । । इति ।



\[४०\] पूर्णिमा चाहतदिदं कंसवधादुत्तरं उग्रसेनं प्रति श्रीकंसजित्प्रत्युत्तरं मद्व्याख्यानसाक्षितया लक्षितं ।



\[४१\] अथ वृन्दा तदैतदुक्तिविषयीकृत्य नृत्यन्तीव तदिदं उक्तवतीसत्यं सत्यसङ्कल्पस्य तस्य वचनं नासत्यतां ऋच्छेत् । यदि च श्रीभागवतादेव पुनर्व्रजागमनवचनं साक्षात्कर्णसुखरचनं आलोचयामि, तदा तत्परं एव रोचनं स्यात् ।



\[४२\] पूर्णिमाप्युत्सुकतापूर्णं उवाचौल्लेखय तदुत्तरलेखं । कदाचित्तदपि सम्प्रदाय कल्पेत ।



\[४३\] वृन्दा सानन्दं ऊचेअस्ति किंचित् । यथा श्रीभागवत एव



यर्ह्यम्बुजाक्षापससार भो भवान्

कुरून्मधून्वाथ सुहृद्दिदृक्षया ।

तत्राब्दकोटिप्रतिमः क्षणो भवेद्

रविं विनाक्ष्णोरिव नस्तवाच्युत । । \[भ्P१.११.९\]



\[४४\] पूर्णिमोवाचतदिदं भाविभारतयुद्धानन्तरं श्रीद्वारकापतेर्द्वारकाप्रवेशो द्वारकाप्रजावचनं ।



\[४५\] अत्र वृन्दा निवेदयामासपद्यं इदं विशद्यतां ।



\[४६\] पूर्णिमाथ वर्णयामास यथाकुरूनिति कुरुदेशस्य, तथा मधूनिति मथुरादेशस्य समुद्देशः । सुहृदोऽप्यत्र द्वारकाप्रस्थानात्परस्ताद्व्रजस्था एवेति व्यवस्थापयन् । यथा



बलभद्रः कुरुश्रेष्ठ भगवान्रथं आस्थितः ।

सुहृद्दिदृक्षुरुत्कण्ठः प्रययौ नन्दगोकुलं । । \[भ्P१०.६५.१\]



\[४७\] वृन्दोवाचतदिदं कालान्तरभावीति च सम्भावितं स्यात् । न तु परं दन्तवक्रसंयदनन्तरभावि इति ।



\[४८\] पूर्णिमा विमृश्य पुनर्दृश्यतां इत्युपदिदेश ।



\[४९\] वृन्दा पुनरुवाचऽं आं पुनः श्रीभागवतीयं पद्यं एकं प्रतिपद्यते ।



अपि स्मरथ नः सख्यः स्वानां अर्थचिकीर्षया ।

गतांश्चिरायिताञ्छत्रुपक्षक्षपणचेतसः । । \[भ्P१०.८२.४१\]



\[५०\] तदेतद्वाचयित्वा वृन्दा पुनरुवाचकिं अनेन समुन्नेयं ?



\[५१\] पूर्णिमा प्राह स्मतदिदं कुरुक्षेत्रयात्रायां श्रीरामभ्राता निजस्नेहपात्राणां व्रजतनुगात्राणां दुःखत्राणाय भङ्ग्या शत्रुपक्षक्षपणं एवावधितया प्रतिज्ञातं । शत्रुपक्षक्षपणं च स्वदूरथदन्तवक्रसंयदन्तं एव । तदनन्तरं हि स्वयं शस्त्रहस्तता संन्यस्ता स्यात् । तस्मादिदं अपि सर्वसुखसद्मपद्मपुराणमतं

श्रीमद्भागवतभागवगतं ।



\[५२\] ततः कश्चिद्दन्तवक्रवधं कुत्रचिन्मन्यतां नाम । तदनन्तरं तु श्रीकृष्णस्य व्रजागमनं अवश्यं एव मन्तव्यं । इतीदं प्रोच्य भगवती पुनः प्रोवाचकिंचिदन्यदस्ति ?



\[५३\] वृन्दोवाचतथैवाध्वन्यवेषेण इत्यादिना पूर्वं दर्शितं श्रीरामस्य व्रजादागतस्य श्रीकृष्णेन संवादरूपं हरिवंशवचनं एव पपाठ ।

\[५४\] अथ तदभिप्रायं पूर्णिमा प्राहात्र यद्व्रजादागतं रामं अग्रजं रहसि रामानुजः प्रत्येकव्रजजीवकुशलं पृष्टवान् । यच्च सर्वेषां कुशलं कृष्ण येषां कुशलं इच्छसि इति । तस्मादुत्तरं लब्धवांस्तस्माद्भाविनिजसङ्गममङ्गलं अपि तत्र द्वयोरपि भावितं बभूव । तत्रोदासीनतायां तत्राप्युदासीनता स्यादिति ।



\[५५\] अथ तेन निदिग्धधीरपि वृन्दा सन्दिग्धं आचचारपद्मपुराणं इव कथं अच्छद्म न तद्व्रजप्रत्यागमनं वचनसद्म चकार स च पुराणसारः ।



\[५६\] पूर्णिमा बभाषेश्रीमद्भागवतं खल्विदं श्रीकृष्णभागवतंस इति शंसन्ति
। तच्च निजरहस्यं इदं न व्यक्तं वक्तुं व्यवस्यति । तच्च गर्वस्थेम्ना स्वतन्त्रंमन्यतया नानान्यसम्पत्कामनाधीनानां तदुदासीनानां मत्यवगुण्ठनार्थं प्रेम्णा गोकुललोकंमन्यतया तं उपासीनानां

विशिष्टतन्निजाभीष्टस्पष्टश्रवणविहीनानां बाढं उत्कण्ठनार्थं च इति ।



\[५७\] वृन्दोवाचपूर्वेषां मत्यवगुण्ठना समुचिता । परेषां उत्कण्ठना तु किं अर्थं समुदिता ?



\[५८\] पूर्णिमा वदति स्म



उत्कण्ठया सह प्रेमा धत्ते मिथुनतां यदा ।

अङ्गजं हरिसङ्गाख्यं तदा भजति नान्यदा । ।ङ्C_२,३.२ । ।



\[५९\] वृन्दा विरमानन्दान्निरीहतया स्मित्वा प्राहजन्मारभ्य कियद्वर्षानन्तरं कंसान्तकस्य यदुपत्तनाद्व्रजागमनशन्तमं इदं जनिता ।



\[६०\] पूर्णिमा सप्रणिधानं आहभारतरीत्या भारतयुद्धानन्तरं युधिष्ठिरस्य प्राज्यं राज्यं तस्य षष्ठिवर्षत एव जनिता । श्रीविष्टरश्रवाश्चार्जुनसवयस्कताविशिष्टतया युधिष्ठिरस्य वर्षत्रयकनिष्ठस्तदानीं सप्तपञ्चाशद्वर्षतां आप्स्यतीति लक्ष्यते । तत्र तु तद्युद्धतः पूर्वाद्वनाज्ञातवासमयवर्षत्रयोदशकात्

पूर्वं साल्वदन्तवक्रधूर्वणं इति तस्य व्रजागमनसमयविचारणायां वर्षाणां चतुश्चत्वरिंशदेवावशिष्यते । तदुत्तरकालतः प्रकाशान्तरेण पुर्यां स्थितस्य पृथिवीपालने तु भारताच्छ्रीभागवतं मतं विलक्षणं इति तदेकवाक्यतायां अशक्यतयाकल्पभेदकल्पनं एव कल्पते । न तु तदत्र प्रयोजकं । ततस्तदस्तु, प्रस्तुतं तु प्रस्तूयतां ।



\[६१\] वृन्दोवाचकृष्णोऽपि तं हत्वा इति गद्यानन्तरं पाद्मपद्यद्वयं इति लिखित्वा लिखितम्



कालिन्द्याः पुलिने रम्ये पुण्यवृक्षसमावृते ।

गोपनारीभिरनिशं क्रीडयामास केशवः । ।

रम्यकेलिसुखेनैव गोपवेषधरो हरिः ।

बद्धप्रेमरसेनात्र मासद्वयं उवास ह । । \[Pअद्मP६.२५२.१९२७\] इति ।



\[६२\] अथास्य वृन्दा तात्पर्यं पर्यनुयुक्तवती ।



\[६३\] पूर्णिमा चोवाचगोपनारीभिः इत्यत्र नृनरयोर्वृद्धिश्चेति जातावेव स्त्रीप्रत्ययविधानाद्गोपजातिभिर्नारीभिरिति गम्यं । तृतीयस्कन्धे देवहूतिं उद्दिश्य कर्दमं प्रति श्रीशुक्लवचने



दृश्यते च तदनुवादिमृत्युञ्जयसंहितावचनम्



स्मरेद्वृन्दावने रम्ये मोहयन्तं अनारतं ।

गोविन्दं पुण्डरीकाक्षं गोपकन्याः सहस्रशः ।

मुक्ताहारलसत्पीनतुङ्गस्तनभराननाः । । इति ।



गौतमीये च



गोपकन्यासहस्रैस्तु पद्मपत्रायतेक्षणैः ।

अर्चितं भावकुसुमैस्त्रैलोक्यैकगुरुं परं । । इति ।



ब्रह्मरात्र उपावृत्ते इत्याद्युक्ताद्विलक्षणेन अनिशं इत्यनेन च तत्पतिंमन्यादिषु वास्तवाभीरीणां विवाहादिवञ्चनार्थं नासूयन्खलु कृष्णाय इत्याद्युक्तदिशा या मया योगमायया सृष्टास्तासु पुनर्व्यक्तीक्रियमाणासु पूर्वासां परदारत्वभ्रमापक्रमानन्तरं सङ्कोचमोचनं गम्यते । तच्चावश्यं तत्रावगन्तव्यं । तत्र हि सर्वे गुणा लज्जानुगुणा एव कीर्त्यन्ते

| तथा हि हरिवंशे श्रीनारदेन तस्य प्रशंसेयं यादवसंसदां कर्णावतंसवदाचरति स्म |



यत्र ह्रीः श्रीः स्थिता तत्र यत्र श्रीस्तत्र सन्नतिः ।

सन्नतिर्ह्रीस्तथा श्रीश्च नित्यं कृष्णे महात्मनि । । \[ःV२.१०१.७३\]



\[६४\] तदेवं एव रम्यकेलिसुखेनैव इत्यनेन, बहुप्रेमरसेन इत्यनेन चात्र व्रजे तत्केलिसुखस्य सर्वमनोरथत्वं नानाप्रेमरसदत्वं च दर्शितं स्यात् । तदेवं एव च पूर्वं यदसूयाराहित्यं तेषु मायया सम्पादितम्, तच्च महाविरहेण व्यक्तरहस्यास्वप्येतासु निर्व्यूढं स्यात् । किं च या श्रीभगवतः प्रतिकल्पं अवश्यम्भावितादृशतास्वभावावतारलीलात्

प्रेयसीप्रेमप्रभावव्यञ्जनाय तत्प्रियजनरञ्जनाय च खेलन्ती जनककन्यायां इव गोपकन्याश्रेण्यां तस्य नित्यकान्तास्मीति ज्ञानं यद्यप्यावृतवती, तथापि प्रेमाणां अवरीतुं न शक्तवती ।



\[६५\] यः खलु प्रेमा तादृशतल्लीलापरवशतया तस्या इव तस्याः परहस्तपतनावस्थायां अपि तत्पातिव्रत्यं प्रतिपालयिता, स एवायत्यां अपि तां दुःखरूपां शमयित्वा मेलयिता स्यादेवेति मास्मान्यथा मन्यथाः । तथा हि, ये यथा मां प्रपद्यन्ते तांस्तथैव भजाम्यहं इति तत्तद्वचनं प्रसिद्धं । तत्खलु परदारतापक्रमरचनापूर्वकतन्मिलनार्थं एव तासां

सचते । भक्तानां यादृङ्मनोरथप्रकारता, तादृगेव मदाकारताविष्कार इति हि तत्र विवक्षितं । तत्प्रकारता च तच्छ्रेणीनां इत्थं एवाहो कदाचिदेवं भाग्यं अस्माकं भविता । यदन्यपत्नीत्वप्रतीतिरयत्नीभूय दुःस्वप्नतया मिथ्या स्यात्तत्पत्नीत्वं एव जागरतया त्वरया सत्यं स्यादिति ।



\[६६\] आस्तां इह परपुरुषे रागिस्त्रीणां तथा रीतिः । अन्यत्र च तत्सदृशां गृहिणीभावः सदापीष्टः । तथा च ताभिरेवाभिप्रेतं । गोप्यः किं आचरदयं कुशलं स्म वेणुर्दामोदराधरसुधां अपि गोपिकानां भुङ्क्ते स्वयं इति ।



अपि बत मधुपुर्यां आर्यपुत्रोऽधुनास्ते

स्मरति स पितृगेहान्स्ॐय बन्धूंश्च गोपान् ।

क्वचिदपि स कथां नः किङ्करीणां गृणीते

भुजं अगुरुसुगन्धं मूर्ध्न्यधास्यत्कदा नु । । \[भ्P१०.४७.२१\]



अत्र यः खल्वस्माकं आर्यपुत्रशब्दवाच्यस्य प्रत्युतस्तस्य स्वीयाः स्मः इत्यभिमानस्तत्र गुप्तं अस्ति । तदैव ताः किङ्कर्य इति मत्यापि कदा स्वयं व्यक्तं अङ्गीकारिणा तेनास्मानङ्गीकरिष्यत इति । इत्यत्र आर्यपुत्रः इत्यनेन तत्र पतित्वं व्यज्य नः किङ्करीणां इत्यादिना तथा तदीयस्वीकारः प्रकटं एव स्यादिति व्यञ्जितं ।



\[६७\] तदेतदात्मनः श्रीमद्व्रजागमनं । व्रजागमनं अनु च तासु स्वीयताप्रक्टीकरणं एव शुभङ्करणं इति श्रीमद्व्रजेन्द्रनन्दनेन स्वयं एव व्यञ्जितं ।



धारयन्त्यतिकृच्छ्रेण प्रायः प्राणान्कथञ्चन ।

प्रत्यागमनसन्देशैर्बल्लव्यो मे मदात्मिकाः । ।



इति तद्वचनं हि तासु स्वीयतां । स्वीयतायां अपि तदेकस्वरूपतां, तथापि विदूरस्थिततया विसूरितपूरिततां तत्प्रत्यागमनं अपि प्रत्याययति । तथा च सति यथा तासु विरहस्य दुःसहता तथा परकीयताख्यातेश्चेति ख्यापयति । अथवा, तां इमां ततोऽप्यधिकां अधिगमयति । ततस्तां अवश्यं एव नश्यन्तीं करिष्यामीति पर्यवसाययति ।



\[६८\] वृन्दा प्राहयुष्मद्भावितं एवायुष्मद्भविता ।



\[६९\] पूर्णिमाप्याह



श्रीकृष्णास्वादिताधरासु विजितश्रीषु व्रजस्त्रीषु सा

मायामात्रमयी भवेद्विवहनाद्युत्था परोच्छिष्टता ।

मन्यन्तां उभयत्र भक्तिरहिताः सत्येति तां दुर्दशां

हा धिक्तां किं उ तत्पराः स्थिरतया वाञ्छन्ति शृण्वन्ति च । ।ङ्C_२,३.३ । ।



\[७०\] वृन्दा पप्रच्छमासद्वयं इह वासश्चेत्कथं एवं सौभं च साल्वं च \[भ्P१०.७८.१३\] इत्यादिवीक्षया तस्य प्रतीक्षया रणरङ्गसङ्गतैर्यदुसङ्घैः सहैव द्वारकान्तःप्रवेशः सदेशरूपः स्यात्?



\[७१\] पूर्णिमा सहासं इवाह स्मन जानामि । ता इमास्तस्य योगमायाः प्रक्रियाः । यथा ब्रह्ममोहनानन्तरं तदिदं दर्शितम्



एकस्मिन्नपि यातेऽब्दे प्राणेशं चान्तरात्मनः ।

कृष्णमायाहता राजन्क्षणार्धं मेनिरेऽर्भकाः । । \[१०.१४.४३\] इति ।



\[७२\] वृन्दाहतर्हि व्रजं आगत्य हरिणा चिराय यद्यत्कृतं । तत्किं द्वारकावासिभिर्न ज्ञातं ?



\[७३\] पूर्णिमाहपूर्वं अज्ञातं अपि दारुकमुखादवधार्य ज्ञातं अनुभूतं च येन तत्प्रजाभिः यर्ह्यम्बुजाक्षापससार इति प्रोक्तं ।



\[७४\] अथ वृन्दा सानन्दापि समुत्कण्ठया ततः कण्टकं उद्धर्तुं इच्छति स्म
| यथाह यर्ह्यम्बुजाक्षापससार इत्यादिरीत्या मासद्वयं उवास ह इति नीत्या च पुनर्व्रजाद्व्रजनं व्रजराजसूनोरुपलभ्यते |



\[७५\] पूर्णिमोवाचवाचि शेषय । यद्पाद्मवाचां शेषः स्यात् ।



\[७६\] वृन्दा च वाचयति स्म अथ तत्रस्था नन्दादयः सर्वे जनाः पुत्रदारसहिताः पशुपक्षिमृगादयश्च वासुदेवप्रसादेन दिव्यरूपधरा विमानं आरूढा परमवैकुण्ठलोकं अवापुरिति । कृष्णस्तु नन्दगोपव्रजौकसां सर्वेषां परमं निरामयं स्वपदं दत्त्वा दिवि देवगणैः संस्तूयमानो द्वारवतीं विवेश । । \[Pअद्मP६.२५२.२८२९\] इति ।



\[७७\] पुनर्निभाल्य वृन्दा तदेतदाहतदेतत्पदं एव महागोलोकाख्यं तच्च सर्वोर्ध्वं एव वर्तत इति ब्रह्मसंहितावचनं चात्र दृश्यते । यथा



गोलोकनाम्नि निजधाम्नि तले च तस्य

देवि महेशहरिधामसु तेषु तेषु ।

ते ते प्रभावनिचया विहिताश्च येन

गोविन्दं आदिपुरुषं तं अहं भजामि । ।



तथा मोक्षधर्मस्य नारायणीयोपाख्यानवचनं च



एवं बहुविधै रूपैश्

चरामीह वसुन्धरां ।

ब्रह्मलोकं च कौन्तेय

गोलोकं च सनातनं । । \[ंभ्१२.३३०.६८\] इति ।



\[७८\] अथ पुनश्च निरूप्य वृन्दा सविस्मयं आहाहो ! हरिवंशे गोविन्दाभिषेकं रचयितुं आगतस्य शचीपतेर्वचनं इदं इति लिखितं । तस्य सर्वगततां अपि शंसद्दृश्यते, यथा



तस्योपरि गवां लोकः साध्यास्तं पालयन्ति हि ।

स हि सर्वगतः कृष्ण महाकाशगतो महान् । ।

उपर्युपरि तत्रापि गतिस्तव तप्ॐअयी ।

यां न विद्मो वयं सर्वे पृच्छन्तोऽपि पितामहं । । \[ःV२.१९.३१२ । इति ।



किन्तु तदिदं विशद्यतां ।



\[७९\] पूर्णिमा प्राहसाध्याः इति सर्वेषां अस्माकं प्रसादनीया इत्यर्थः । सर्वगतः इति श्रीकृष्णविग्रहवदचिन्त्यशक्तितया विभुरित्यर्थः । तथापि सर्वोर्ध्वता तादृगुपासकानां तथैव स्फुरणादिति गम्यते । महाकाशो ब्रह्म आकाशस्तल्लिङ्गात्\[Vस्१.१.२२\] इति न्यायात् । तद्गतः इति तदनुभवोपर्यप्यनुभवनीय इत्यर्थः । तप्ॐअयी इति पारमैश्वर्यमयीत्यर्थः । यां

न विद्मः इति ब्रह्मापि दुर्ज्ञेयतया न सम्यक्प्रकाशयतीति भावः ।



\[८०\] अथ वृन्दा पुनर्वाचितवती श्रीभागवते



नन्दस्त्वतीन्द्रियं दृष्ट्वा लोकपालमहोदयं ।

कृष्णे च सन्नतिं तेषां ज्ञातिभ्यो विस्मितोऽब्रवीत् । ।

ते चौत्सुक्यधियो राजन्मत्वा गोपास्तं ईश्वरं ।

अपि नः स्वगतिं सूक्ष्मां उपाधास्यदधीश्वरं । ।

इति स्वानां स भगवान्विज्ञायाखिलदृक्स्वयं ।

सङ्कल्पसिद्धये तेषां कृपयैतदचिन्तयत् । ।

जनो वै लोक एतस्मिन्नविद्याकामकर्मभिः ।

उच्चावचासु गतिषु न वेद स्वां गतिं भ्रमन् । ।

इति सञ्चिन्त्य भगवान्महाकारुणिको हरिः ।

दर्शयामास लोकं स्वं गोपानां तमसः परं । ।

सत्यं ज्ञानं अनन्तं यद्ब्रह्मज्योतिः सनातनं ।

यद्धि पश्यन्ति मुनयो गुणापाये समाहिताः । ।

ते तु ब्रह्मह्रदं नीता मग्नाः कृष्णेन चोद्धृताः ।

ददृशुर्ब्रह्मणो लोकं यत्राक्रूरोऽध्यगात्पुरा । ।

नन्दादयस्तु तं दृष्ट्वा परमानन्दनिर्वृताः ।

कृष्णं च तत्र च्छन्दोभिः स्तूयमानं सुविस्मिताः । । \[१०.२८.१०१७\]



\[८१\] अथ वृन्दा वदति स्मकिं अत्र सुखसत्रं आयातं ?



\[८२\] पूर्णिमोवाचतदेवं यन्निजपदं तेषां एवास्पदतया तेषां एव दृष्टिपदं अकार्षीत्तदेव पश्चाद्व्यतारीदिति तत्र परामृश्यते । तत्र ते तु ब्रह्मह्रदं नीताः इत्यत्र यत्राक्रूरः स्तुतवांस्तं ब्रह्मह्रदं कृष्णेन तत्तीर्थमहिमानं लक्ष्यं विधातुं नीता मग्नाश्च पुनः कृष्णेनैवोद्धृत्य वृन्दावनं आनीतास्तस्मिन्न्

एव नराकृतिपरब्रह्मणस्तस्य लोकं ददृशुर्न त्वक्रूरवज्जलमध्य इति न चान्यथेति च गम्यते । पुरा इत्येतत्प्रसङ्गाद्भाविकाल इत्यर्थः । पुरा पुराणे निकटे प्रबन्धातीतभाविषु इति हि कोषकाराः । लोकः स च सूक्ष्मं इति तमसः परं इति । सत्यं ज्ञानं इत्यादिस्वरूप इति च प्रकृतिगुणास्पृष्टतया चिच्छक्तिविलास एवेति लभ्यते ।



\[८३\] तथा अपि नः स्वगतिं इति, न वेद स्वां गतिं इति, गोपानां तमसः परं इति, कृष्णं च तत्र इति च । न परमव्य्ॐआदिरूपः । किन्तु ब्रह्मसंहितादिकृतश्लोकः स्फुटं अप्राकृतगोलोकस्वरूप एवायं श्रीमद्व्रजेशश्लोक इति पर्यवसीयते । तत्र छन्दोभिः स्तूयमानं इति तज्जन्मादिलीलावर्णनीनां श्रुतिवरवर्णिनीनां साक्षिता तु तत्रापि पुरः स्फुरति

कृष्णे तेषां निजसुततादिमात्रताज्ञानाय पार्षदान्तरदर्शनानुक्तिस्तेषां गोपानां एव तत्रत्यतत्परिकरताव्यञ्जनायेति ज्ञेयं । यत एव तदेकरुचीनां श्रीनन्दादीनां परमानन्दनिर्वृतिर्विस्मितिश्च घटते ।



\[८४\] स्वलोकतायां अप्यवतारावसरे तेषां तस्यादर्शने कारणं जनो वै इति । सालोक्यसार्ष्टि इत्यादिपद्ये जना इतिवज्जनशब्दोऽयं तदीयस्वजनपरः ।



तस्मान्मच्छरणं गोष्ठं मन्नाथं मत्परिग्रहं ।

गोपाये स्वात्मयोगेन सोऽयं मे व्रत आहितः । । \[भ्P१०.२५.१८\]



\[८५\] श्रीकृष्णस्यैव तत्र च मनसैव स्वनिष्ठाप्रतिष्ठारचनाद्वचनादत्र स तु व्रजजनः परमस्वजन एव स्पष्टः । साधारणजनवाचित्वे तत्कृपा सर्वस्यापि जनस्य व्यापिन्यभविष्यत् । स्वां गतिं इत्यपि न समगंस्यत । ततश्च परमस्वजनोऽयं मम व्रजवासिजनः प्रापञ्चिके लोके याः स्वाविद्यादिभिर्देवतिर्यगादिरूपा त्गतयस्तासु भ्रमंस्

तन्निर्विशेषतयात्मानं मन्वानः स्वां गतिं गोलोकलक्षणां न जानातीत्यर्थः । अत्र कारणं तु



इति नन्दादयो गोपाः कृष्णरामकथां मुदा ।

कुर्वन्तो रममाणाश्च नाविन्दन्भववेदनां । । \[भ्P१०.११.५८\] इति ।



इत्यनुसारेण मदीयलौकिकलीलाशक्तिरेवेति भावः । तदज्ञानादेव च नन्दस्त्वतीन्द्रियं इत्यादिकं घटत इति । तस्माद्यदेव खल्विदं दर्शितं । तदेव तेभ्यः पश्चाद्दत्तं इति गम्यते ।



\[८६\] वृन्दा प्राहहन्त ! कथं त एते मद्वनादन्तर्हिततां आप्स्यन्ति । श्रीकृष्णेन पुनर्वियोगं च लप्स्यन्ते ?



\[८७\] पूर्णिमा प्राहकिंचिदन्यदस्ति चेद्वाच्यतां ।



\[८८\] वृन्दा प्राह स्माथ वाराहवचनं इति किंचिदन्यदपि संचितं अस्ति । तद्यथा



तत्रापि महदाश्चर्यं पश्यन्ति पण्डिता नराः ।

कालीयह्रदपूर्वेण कदम्बो महितो द्रुमः ।

शतशाखं विशालाक्षि पुण्यं सुरभिगन्धि च ।

स च द्वादशमासानि मनोज्ञः शुभशीतलः ।

पुष्पायति विशालाक्षि प्रभासन्तो दिशो दश । । इति ।



तथा

तत्राश्चर्यं प्रवक्ष्यामि तच्छृणु त्वं वसुन्धरे ।

लभन्ते मनुजाः सिद्धिं मम कर्मपरायणाः । ।

तस्य तत्रोत्तरे पार्श्वेऽशोकवृक्षः सितप्रभः ।

वैशाखस्य तु मासस्य शुक्लपक्षस्य द्वादशी । ।

स पुष्पति च मध्याङ्गे मम भक्तसुखावहः ।

न कश्चिदपि जानाति विना भागवतं शुचिं । । इत्यादि ।



\[८९\] अत्र तस्य इति ब्रह्मकुण्डस्येत्यर्थः इत्युक्त्वा पुनः पूर्णिमोवाचकिंचिदन्यदप्यस्ति ?



\[९०\] वृन्दा सानन्दं उवाचास्ति चान्यत्स्कान्दमथुरामाहात्म्ये



ततो वृन्दावनं पुण्यं वृन्दादेवीसमाश्रितं ।

हरिणाधिष्ठितं तच्च ब्रह्मरुद्रादिसेवितं । । इति ।



वत्सैर्वत्सतरीभिश्च सदा क्रीडति माधवः ।

वृन्दावनान्तरगतः सरामो बालकैर्वृतः । । इति च ।



अथादिवाराहवचनं च



कृष्णक्रीडासेतुबन्धं महापातकनाशनं ।

वलभीं तत्र क्रीडार्थं कृत्वा देवो गदाधरः । ।

गोपकैः सहितस्तत्र क्षणं एकं दिने दिने ।

तत्रैवे रमणार्थं हि नित्यकालं स गच्छति । । इति ।



वृन्दावने वसेद्धीमान्यावत्कृष्णस्य दर्शनं । । इति ।

\[९२\] अथात्र वृन्दा पप्रच्छसम्प्रति चिराय प्रोषितत्वेन परामृश्यमानस्य तस्य सदा क्रीडनं अत्र कथ घटते ?



\[९३\] पूर्णिमा प्राहवैकुण्ठाद्गजेन्द्रध्रुवादिकृपार्थं मध्ये मध्ये पृथ्विईं आगतस्य च यथा तन्नाथस्य तत्र नित्यावस्थानं प्रोच्यते । तद्वदत्रापि सच्यते । अनाद्यनन्तकालं तत्र विहरतस्तस्य निमेषमात्रं एव तत्तत्काल इति । अतः परं किंचिदस्ति, तत्तु वद ।



\[९४\] वृन्दा प्राहएतदनन्तरं बृहद्गौतमीयपद्यानि प्रतिपद्यन्ते ।



\[९५\] पूर्णिमाहवाच्यन्तां ।



\[९६\] वृन्दा च वाचितवती । यथा, नारद उवाच



किं इदं द्वादशाभिख्यं वृन्दारण्यं विशाम्पते ।

श्रोतुं इच्छामि भगवन्यदि योगोऽस्मि मे वद । ।

श्रीकृष्ण उवाच

इदं वृन्दावनं रम्यं मम धामैव केवलं ।

अत्र ये पशवः पक्षिवृक्षा कीटा नरामराः ।

ये वसन्ति ममाधिष्ण्ये मृता यान्ति ममालयं । ।

अत्र या गोपकन्याश्च निवसन्ति ममालये ।

कालिन्दीयं सुषुम्नाख्या परमामृतवाहिनी । ।

अत्र देवाश्च भूतानि वर्तन्ते सूक्ष्मरूपतः ।

सर्वदेवमयश्चाहं न त्यजामि वनं क्वचित् । ।

आविर्भावस्तिरोभावो भवेन्मेऽत्र युगे युगे ।

तेजोमयं इदं रम्यं अदृश्यं चर्मचक्षुषा । । इति ।



\[९७\] पूर्णिमा प्राहऽयातं अत्र च प्रकटाप्रकटलीलावकाशतां अयं प्रकाशद्वैविध्यं । अत्र मे पशवः इति, तेज्ॐअयं इति चोक्तवान् ।



\[९८\] तदेवं जातसुखवृन्दा वृन्दा पुनः पप्रच्छतदिदं च सर्वं पर्यक्तात्पर्यायपर्यालोच्यतां ।



\[९९\] पूर्णिमोवाचानेनेदं गम्यते । गोलोकाख्यं तद्वैभवं सदैव वृन्दावनभवं । किन्तु त्वं व्रजवासिन्जनवदेव सम्प्रति न तदवगच्छसि । यथा पृथ्व्या अपि तदज्ञानं वाराहवचनाल्लभ्यते । तदेतदेव च नित्यधाम तेभ्यस्तेन दर्शितं, तदेव च तेषां नित्यप्राप्यतया वर्णितं । अक्के चेन्मधु विन्देत किं अर्थं प्रवतं व्रजेतितिन्यायेन दूरे तेषां गमनं

च व्यर्थं इति ।



\[१००\] वृन्दाहसत्यं सत्यं । द्वयोरभेदेनैव व्यवस्थारचनं हरिवंशस्थतत्प्रसङ्गसङ्गतशक्रवचनं चात्र दृश्यते



स तु लोकस्त्वया कृष्ण सीदमानः कृतात्मना ।

धृतो धृतिमता वीर निघन्तोप्दद्रवान्गवां । । \[ःV२.१९.३५\]



\[१०१\] किन्तु, अथ तत्रस्था नन्दादयः इत्यादिपाद्मगद्यद्वयं विशद्यतां ।

\[१०२\] पूर्णिमा व्याचचक्षश्रीमन्नन्दाद्या व्रजस्थिताः स्वस्वपुत्रैः स्वयं कृष्णादिभिः स्वस्वदारैः श्रीयशोदादिभिः सहिता वसुदेवादागतस्य तस्य कृतनिजागमनसङ्कल्पसंवादेन प्रसादेन पूर्वतोऽपि परमापूररूपधराः परसपरदृक्सुखकरा सर्वत्र मनोरथपथप्रापकतदीयरथं आरूढास्तत्त्वमात्रानभिज्ञेषु तत्त्वान्तरविज्ञेषु च तत्तेजसा गूढाः

|महसाधःकृताशेषं श्रीवृन्दावनस्य पूर्वोक्तप्रकाशविशेषं पराभिर्माभिरकुण्ठं गोलोकाख्यवैकुण्ठं तत्र च गोकुलकमलं यमुनाया उत्तरपाराद्दक्षिणपारं अवाप्य प्रापुः इति |



\[१०३\] तच्च निरामयं कुतपुनर्विरहव्याधिविलयं स्वपदं निजनित्यास्पदं पुत्रदारसहिताः इति पूर्वसूचिततत्पुत्रतोचितरूपेणात्र स्थितिरेव यदुपुरसमुचितस्वरूपेण तु द्वारवतीप्रवेश इति सर्वं एव सदेशरूपं । किन्तु गोपनार्थं लोकेषु चमत्क्रियारोपणार्थं एव च सेयं विमानप्रक्रिया । पारेऽवारे वा वसतु । स तु घोषस्तां विनापि ब्रह्मह्रदमज्जनानतरवत्तत्र सज्जनं

लभेत ।



नाध्यातिष्ठेद्यदि यदुपुरात्प्राप्य गोष्ठं स भूयः

सर्वं तर्हि प्रतिहतरसं सर्वथा स्याद्वृथा च ।

जन्मानन्दः प्रतिलववयः श्रीचितिः स्नेहवृद्धिर्

लीलापूर्तिर्विरहमथितः सान्त्वनं चात्र तस्य । ।ङ्C_२,३.४ । ।



\[१०४\] अथ वृन्दा पप्रच्छयद्येवं पश्चादपि सर्वव्रजप्राणस्तत्त्राणं आचरितवांस्तदा पुरा मथुराप्रस्थान एव न कथं वा रचितवान्?

\[१०५\] पूर्णिमा प्राहरसपोषाय प्रतिकल्पं ईदृशं एव लब्धसातत्येन लीलानैयत्येन स्थापितं अपि तदिदं पृच्छत्या भवत्या निजं उत्कण्ठितं एव मच्छ्रोत्रयोरुपकण्ठीकृतं वादरायणादिभिरपि कृतलालसासंक्रमस्य श्रीभगवल्लीलाक्रमस्य वैयर्थ्यं तु न समर्थनीयं ।



पुनरुदयजशर्मपोषधर्म

स्वयं उपशर्म हरेः प्रवासमात्रं ।

व्रजं अपि तदृते रसस्य पूर्तिर्

यदि वलयेत तदा तदेव न स्याथ् । ।ङ्C_२,३.५ । ।



\[१०६\] तस्माद्व्रजरससम्पदर्थं तदप्यर्थनीयं इति । तदेवं एव स्वयं उक्तम्नाहं तु सख्यो भजतोऽपि जन्तून्\[भ्P१०.३२.२०\] इति ।



\[१०७\] तदेतद्व्याख्याय पूर्णिमा पप्रच्छकिंचिदस्ति वान्यत्?



\[१०८\] वृन्दा सानन्दं उवाचभगवति श्रीभागवतीयं अन्ते किंचिदञ्चितं दृश्यते ।



\[१०९\] पुर्णिमा प्राहकामं वाच्यतां ।



\[११०\] वृन्दा तच्च वाचयामास, यथा



जयति जननिवासो देवकीजन्मवादो

यदुवरपरिषत्स्वैर्दोर्भिरस्यन्नधर्मं ।

स्थिरचरवृजिनघ्नः सुस्मितश्रीमुखेन

व्रजपुरवनितानां वर्धयन्कामदेवं । । (१०.९०.४८)



\[१११\] पूर्णिमोवाचतदित्थं आख्याता मम व्याख्या । यत्खल्वयं दशमस्कन्धान्तर्वर्ती श्रीशुकसिद्धान्तस्तत्र चात्र च तस्य विच्च्छेदं निरस्य नितविहारं एव व्याहरति ।



\[११२\] यतः स्वदोस्तुल्यैर्यदुकुल्यैरधर्मबहुलराजकुलव्याकुलतार्थं देवकीजन्मप्रसिद्धिं उरीकृत्य कृतकृत्यः सुस्मितश्रीमुखेन व्रजस्य पुरस्य च वनितानां कामप्रायप्रेमवर्धनसुखेन सर्वतोऽपि शश्वदुत्कर्षेण सदा विराजत इति लभ्यते । तत्र हेतुःतत्र तत्र स्थावरजङ्गममात्राणां विरहदुःखहन्ता तत्तदुपासकस्वजनहृदये तथा स्फुरंश्चेति ।



\[११३\] तदेतदुक्तिकौशलाद्भाविमौसलादिलीलानां अपि मायिकत्वं एव प्रत्यायितं । क्षीरनीरनिधिशायिन एव तदेतद्रूपावतार इत्यादिव्यवहारश्च तादृशनित्यविहारगोपनार्थ एवेति च ।



\[११४\] अथ श्रीभागवतीयं पद्यद्वयं सा पठति स्म



द्वारकां हरिणा त्यक्तां समुद्रोऽप्लावयत्क्षणात् ।

वर्जयित्वा महाराज श्रीमद्भगवदालयं । ।

स्मृत्याशेषाशुभहरं सर्वमङ्गलमङ्गलं ।

नित्यं सन्निहितस्तत्र भगवान्मधुसूदनः । । (११.३१.२३२४)



\[११५\] अत्र विष्णुपुराणीयं तु किंचिद्विशिष्टं अपियदुदेवगृहं त्वेकं नाप्लावयतिति । विष्णुक्रीडान्वितं स्थानं इति च ।



\[११६\] पूर्णिमा प्राहतदिदं वृन्दावननित्यविहारस्य दृष्टान्ततयापि घटितं
।



\[११७\] अथ वृन्दा श्रीभागवतीयं (१०.१४.३५) पद्यं पुनः पपाठ, यथा



एषां घोषनिवासिनां उत भवान्किं देव रातेति नश्

चेतो विश्वफलात्फलं त्वदपरं कुत्राप्ययन्मुह्यति ।

सद्वेषादपि पूतनापि सकुला त्वां एव देवापिता

यद्धामार्थसुहृत्प्रियात्मतनयप्राणाशयास्त्वत्कृते । । इति ।



\[११८\] पूर्णिमा पूर्णं इदं उवाचतदेतत्कैमुत्यविधिना प्रस्तुत्य व्रजवासिनां तेन संवासं सत्यलोकपरिवृढः परमदृढं चकारेति सर्वं शान्तं ।



\[११९\] पुनः पूर्णिमा प्राहकिं अप्यन्यद्वचनं अस्ति ?



\[१२०\] वृन्दाहतदपि श्रूयताम्



तद्भूरिभाग्यं इह जन्म किं अप्यटव्यां

यद्गोकुलेऽपि कतमाङ्घ्रिरजोऽभिषेकं ।

यज्जीवितं तु निखिलं भगवान्मुकुन्दस्

त्वद्यापि यत्पदरजः श्रुतिमृग्यं एव । । (१०.१४.३४)



\[१२१\] पूर्णिमा सहर्षं आहपूर्वनिर्णयादेव तदिदं ब्रह्मा स्वपुरुषार्थतया वर्णयामास । पुनर्दृश्यताम्



अहो भाग्यं अहो भाग्यं नन्दगोपव्रजौकसां ।

यन्मित्रं परमानन्दं पूर्णं ब्रह्म सनातनं । । (१०.१४.३२)



\[१२२\] वृन्दा सानन्दं आह \[भ्P१०.२६.२५\]



देवे वर्षति यज्ञविप्लवरुषा वज्राश्मवर्षानिलैः

सीदत्पालपशुस्त्रियात्मशरणं दृष्ट्वानुकम्प्युत्स्मयन् ।

उत्पाट्यैककरेण शैलं अबलो लीलोच्छिलीन्ध्रं यथा

बिभ्रद्गोष्ठं अपान्महेन्द्रमदभित्प्रीयान्न इन्द्रो गवां । ।



\[१२३\] अथ पूर्णिमा वर्णयामासतदेवं श्रीबादरायणिरपि तस्य गवेन्द्रतां निजाश्रयतया श्रावयामास । सोऽयं यत्र गोपालादीनां तेनापरित्याज्यतां व्यञ्जयामास । तथैव हि तत्र श्रीगवेन्द्रस्यान्तःप्रतिज्ञा तस्मान्मच्छरणं गोष्ठं इत्यादि ।



\[१२४\] अथ पुनर्वाच्यतां ।



\[१२५\] वृन्दा तां वन्दमाना प्राहग्रन्थना पूर्णतया मया पूर्णीकृतास्मीति किंवान्यद्वाच्यता याच्यतां आसीदतु ? किन्तु समाज्ञापयन्तु तत्रभवत्यस्तदिदं पुस्तकं नायकं इव हारविन्यस्तं कर्ॐइ इति ।



\[१२६\] पूर्णिमाहसाम्प्रतं ।



\[१२७\] अथ वृन्दा च तथा कृतवती ।



इति श्रीश्रीमदुत्तरगोपालचम्पूमनु

भाविकथाप्रमाणप्रथनं नाम

एकोनत्रिंशं पूरणं

| |२९ | |







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*









\]
