+++
TITLE = "सङ्कल्पसूर्योदयः"
AUTHOR = "श्रीमद्वेंकटनाथः"
DOMAIN = "साहित्यम्"
SUB-DOMAIN = "नाटकम्"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-2872"
url = "https://www.ebharatisampat.in/read_chapter.php?bookid=NDg5NTMyODAyMTA3NTcy"
title = "सङ्कल्पसूर्योदयः"

+++
[[सङ्कल्पसूर्योदयः	Source: [EB](https://www.ebharatisampat.in/read_chapter.php?bookid=NDg5NTMyODAyMTA3NTcy)]]

\[

<div class="page-content">

<div class="row">

<div class="col-lg-12">

<div id="page-content" class="content app scrollbar" finder-content="" finder-scroll-offset="175" finder-wrapper="">

    ***भूमिका***






 कवितार्किकसिंह-सर्वतन्त्रस्वतन्त्र- वेदान्ताचार्यबिरुदभूषितैः श्रीर्वेकटनाथदेशिकैरनुगृहीतमिदं संकल्पसूर्योदयसमाख्यं नाटकं विशिष्टाद्वैतसिद्धान्तानुरोधेन तत्त्वहितपुरुषार्थान् प्रतिबोध्य मतान्तरदोषमपि संग्रहेणोद्घाट्य मुक्तयुपाये प्रवृत्तिं विधाय, प्रवृत्तिमार्गप्रवर्तनेन पुरुषस्य संसारसमुद्रसंमग्नतापादकानां कामक्रोधलोभादीनां दम्भदर्पादीनाञ्च निवर्तनप्रकारमुपदिश्य, \`शुद्धेन हृदयेन समुचितस्थानविशेषेशुभाश्रयश्रीविष्णुरूपध्यानेन निष्पादितभक्तियोगः प्रसन्नभगवद्दयाकारितेन मोक्षसंकल्पाख्येन सूर्येणोदितेन निरस्ततमस्कः परमे पदे परमपुरुषपरमसाम्यं प्राप्नोति' इतीममर्थं विशदं दर्शयति। तदिदं नाटकं श्रीकृष्णमिश्रकृतं प्रबोधचन्द्रोदयं निरीक्ष्य तस्याद्वैतमतप्रक्रियानुरोधितया तस्य च मतस्य मोक्षहेतुत्वाभावेन लोकहिताय प्रामाणिकं स्वमतमेव प्रदर्शनीयमित्याशयेन न्यबन्धीति निश्चप्रचम्। अनयोः प्रबोधचन्द्रोदयसंकल्पसूर्योदययोः परस्परप्रतिपादितांशस्मारकरीत्यैव आमूलाग्रं दृश्यमानत्वेऽपि निरूपणप्रणाल्यां नितरां भेदोऽस्तीत्यपि बोधयितुं तयोः प्रतिपादितार्थसंग्रह इह क्रियते।  
 तत्र प्रबोधचन्द्रोदये ष़डङ्के नाटके प्रत्यङ्कप्रतिपाद्यार्थसंग्रहस्तावदेवम्- आदौ सूत्रधारे अभिनेयं नाटकं प्रस्तुत्य निवृत्ते कामस्य रतेश्च द्वयोः प्रवेशः। स्वनायकस्य महामोहस्यानुकूल्यं विधाय विवेको नायको विजेतव्यः। तदभीष्टविघटनं कार्यम्। अष्टाङ्गयोगप्रथमाङ्गभूते यमे अन्तर्गतानाम् अहिंसासत्यास्तेयब्रह्माचर्यापरिग्रहाणं मध्ये ब्रह्मचर्य विघटनीयं कामेनः अहिंसा विघटनीया क्रोघेन,सत्यास्तेयापरिग्रहाश्च लोभेनेत्यादिकं विमृष्टम्। संभावितविपत्प्रकारश्च बुभुत्समानायै रत्यै व्युदपादि। अथ राज्ञो विवेकस्य तन्महिष्या मतेश्च प्रवेशः। महामोहविजयाय कर्तव्यपरिशीलनम्। पक्षद्वयविरोधकारणं निवृत्तिमार्गश्च विचिन्त्यते। अन्तत उपनिषद्देवीसमागमेन पुरुषे विद्योत्पादनवाञ्छया शमदमादयो नियोजनीया इत्यवधारितम्। अथ द्वितीये अंके प्रथमं दम्भप्रवेशः। शमदमादिशमनाय मुख्यक्षेत्रे वाराणस्यां तत्स्थितिर्वटुना सह। ततोऽहंकारप्रवेशः। स्वयमहङ्कारत्वात् सर्वमताचार-तत्प्रवर्तकतिरस्कारेण भाषणं तस्य। उभयोरतिमात्रविकत्थनम्। अन्ततः दम्भ इति अहंकार इति च मिथोविज्ञाय तौ संश्लिष्यतः। तत्राहंकारस्य पुत्रोलोभः, तत्पत्नी तृष्णा, तयोः पुत्रो दम्भः, तस्यापत्यमनृतमिति संततविज्ञानमकारि। अथ महामोह प्रवेशः। क्षेत्रतीर्यक्षोभाणय तत्प्रेषितस्य कलेः कार्यं चार्वाकः सशिष्टः समागत्य राज्ञे विज्ञापयति। तन्मुखेन विष्णुभक्तेर्दुरुच्छेदत्वज्ञानम्। तदुच्छेदाय कामक्रोधादिप्रेरणम्। तदा मदमानाभ्यां प्रहितस्य पत्रस्य तत्राऽऽगत्य केनचित् पुरुषेणार्पणम्। ततः, शान्तिः स्वमात्रा श्रद्धया सह देवीमुपनिषदं विवेकानुकूल्याय तत्समोपगमनं प्रबोधयन्ती वर्तत इति, धर्मश्च सर्वः कामार्थं कृतचरः संप्रति कामाद्विच्छिन्नो गूढं प्रचरतीति चावगमः। ततः क्रोधकलोभयोराह्वानम्। क्रोधपत्नीं हिंसा, लोभपत्नी तृष्णा। शान्तिमातुः श्रद्धाया आकर्षणाय मिथ्यादृष्टिनाम्नी वारविलासिनी प्रेर्यते। श्रद्धा च पाषण्डेषु नियुज्यते। अथ तृतीयाङ्के शान्तिः करुणया सख्या सह करुणं रोदिति, स्वामातुः श्रद्धाया दुरवस्था विज्ञाय। दिगम्भूतानां प्रवेशः। तत्रतत्र श्रद्धायाः नियोजनम्। तेन तस्यास्तामसीत्वम्। \`विष्णुभक्तिबलात् प्रबोधकारणं भवन्ती सत्त्वकन्या श्रद्धा विवेकस्यानुकूलीभवति, धर्मश्च निष्कामस्तदनुकूलः'इति विज्ञाय शान्तिस्तुष्यति। चतुर्थे चाङ्के विपत्तो मुक्तायाः श्रद्धायाः मैत्र्या सह संल्लाप- गौडदेशराढनागर्यां विश्रुते चक्रतीर्थे विवेकप्राप्तिः, यत्रोपनिषद्देवीसंगमाय स तपस्ति। विवेकस्य राज्ञः प्रतिहारिणा सह प्रवेशः। कामस्य विजयो वस्तुविचारेण कार्यः, क्रोधस्य क्षमया, लोभस्य संतोषेणेति निश्चित्य तत्तदादेशनम्। स्वयं विवेको महामोहं निरसिष्यति। रथेन प्रस्थितेन विवेकेन मार्गे वाराणस्याम् आदिकेशवालमे तस्य दण्डकेन स्तुतिः। पञ्चमांके विष्णुभक्तिर्युद्धदर्शनमनिच्छन्ती आदिकेशवलयात् शालग्रामं याता शान्त्या सह। श्रद्धा तत्र गत्वा युद्धवृत्तं वेदयति। सर्वेषां मोहकामादीनां विनाशात् अपत्यव्यसनिनो मनसः प्रवेशः। विष्णुभक्तिप्रेषितया सरस्वत्या तस्य वैराग्योत्पादनम्। वैराग्यप्रवेशः। रसस्वत्याः मनः प्रति निवृत्तेः (धर्मभूतायाः) गृहिणीकरणम्। शमदमादिसन्तानोत्पत्तिः, यमनियमादेश्च। षष्ठे अंके शान्तिश्रद्धयोः प्रवेशः पुरुषाकर्षकामुष्मिकात्युत्कृष्टफलतोऽपि वैराग्यवर्धनम्। आगताया उपनिषदः मातृगौरवेण पुरुषेण स्वीकरणम्। एतावता कालेन कुमारिल-नैयायिकादिकुदृष्टिपक्षाकृष्टतया खिन्नाया उपनिषदः साम्प्रतं यथावस्थितार्थग्राहिशुभस्थान समागमेन संतोषः। ततो यथावदर्थ बुध्वा ध्यानात् प्रबोधस्य चन्द्रस्योदय इति॥  
 अथ संकल्पसूर्योदगतिरप्यत्यन्तसंग्रहेण दर्श्यते। इदं नाटकं दशाङ्कम्। तत्रेवात्रापि विवेक एव नायकः, प्रतिनायकश्च मोह एव, शान्तिरसप्रधानमेव नाटकम्, प्रस्तावनानन्तरं कामादिप्रवेशेनैवाभिनयोपक्रमः, मध्ये कामक्रोधलोभमोहादिजयः, अन्ते पुरुषस्य ज्ञानविशेषान्मुक्तिनिरूपणमिति अतिस्थूलदृष्ट्या ऐक्येऽपि प्रमेयमत्यन्तं भिन्नम्। निरूपणप्रणाल्यप्यन्यादृशी। तदवगमाय प्राक् संग्रह एवं समधिगम्यः। आदौ रतिकामयोः प्रवेशः, परं वसन्तोऽपि सह प्रविशति। कामस्य महती आहोपुरुषिका। रत्या पक्षद्वयविरोधकारणप्रश्ने देवासुरयोरिव सापत्न्योपपादनम्, प्रतिपक्षात् संभावितभयरीतिव्युत्पादनम्, भीतया रत्या पत्युः परिरम्भ इत्यादिवर्णनं समानम्। तथा विवेकस्य महिष्याश्चाथ प्रवेशः। तत्र नाटके मतिर्महिषी, अत्र तु सुमतिरिति भेदः। महामोहस्य दुर्मतिर्महिषी इहोक्ता। लोभस्य तृष्णा पत्नीति समानम्। क्रोधस्य तु हिंसा तत्र पन्ती, अत्र तु जिघांसा। डम्भस्य कुहना, दर्पस्यासूया ईर्ष्या च, अभिनिवेशस्य दुर्वासना, पुरुषस्य बुद्धिरित्यें प्रायः सर्व इह सपत्नीकाः। तत्र सुमतिं प्रति विवेकः पुरुषमोक्षणोपायक्रमं बोधयतीति स्वपक्षप्रकाशनं प्रथमाङ्ककार्यम्।  
 द्वितीये श्रुतस्यार्थस्य मननं विना ध्यानायोगात् मननस्य च परपक्षप्रतिक्षेपगर्भस्वपक्षस्थापनरूपतया परपक्षप्रतिक्षेपे विवेकप्रवृत्तिः। साऽपि महामोहेन दुर्मतप्रचारणेन पुरुषव्यामोहनार्थं प्रवृत्ततया इतीममर्थं सुमतिसखीश्रद्धाविचारणासंल्लापमुखेन प्रदर्श्य, सेनापतिना व्यवसायेन सहितस्य विवेकस्य प्रवेशकथनम्। वादे विजयाय श्रीहयग्रीवस्तवः। वेदान्तसिद्धान्तस्य गुरोः वादस्य च शिष्यस्य प्रवेशः। गुरोः श्रीभगवद्रामानुजरूढसमाख्याया स्तुतिः। (श्रीभगवद्रामानुजदर्शनमेवान्न सर्वनिरासकत्वेन स्वीक्रियत इति व्युत्पादनाय साक्षात् तस्यैवाचार्यस्य निर्देशः) गुरुबोधितपरमार्थेन शिष्येण सांख्यादिमतानामद्वैतावान्तरभेदानाञ्च निरासकेन तेषां प्रतिवादिनां पुनरुदयप्रसक्तिराहित्येनात्यद्भुतं तत्तन्मतमर्मभेदनेन प्रतिनिवर्तनम्। शिष्यस्य विवेकमहाराजविहितं संमाननम्। एतन्नाटककर्त्रा आचार्येण स्वस्यैव साक्षात् तच्छिष्यत्वेन भावनम्। अन्ते विरक्तिविष्णुभक्तयोर्बन्दीकरणाय रागद्वेषयोः प्रवृत्तिप्रस्तावः। नाटकान्तर इव डम्भादिपात्रप्रवेश इह न द्वितीयांके- अपि तु पञ्चमे भविष्यति॥  
 तृतीयांके रागद्वेषयोराटोपः। अथ तत्कृतवागुराविच्छेदनेन विरक्तिविष्णुभक्तयोः सुमतिसविधप्रापणेन तदाश्वासनं विवेकेन। अथ तां प्रति मोक्षस्यैकरूपता, उपायानामनेकरूपता, तत्रैकतरनिष्पादनसंभवः, प्रतिबन्धिकबाहुल्येऽपि तेषां सुनिरसत्वम्, प्रतिदिनं भक्तेरभिवर्धनीयत्वमित्याद्यर्थोपपादनम्। अथ मोहदूतप्रवेशः। क्रियमाणस्योपासनस्यैव मोक्षविषयकतां मुक्त्वा ऐश्वर्यविषयकत्वमिष्यताम् न चेत् न भवसीति कामक्रोधादिप्रभाववर्णनोपस्कृततल्लेखवाचनम्, ततः स्वकरिष्यमाण सर्वप्रतित्पिक्षिविनाशप्रतिसंदेशश्च। चतुर्थांके प्रक्रान्तयोगं पुरुषं ततो निवर्तयितुं कामादयः संनह्यन्ते, युवतिजनमुखेन प्रलोभयितुं कामः कामयते। मानभञ्जनादिव्याजेन स्वयं क्षेत्रज्ञे प्रविविक्षति क्रोधः। वसन्तश्चन्द्रोदयश्च तत्र साचिव्यमाचरतः। सहायभूयस्त्वापेक्षो वसन्तो दैवादागतं तृष्णासहितं लोभमपि व्यूहे निवेशयति। सर्वे पुरुषसमीपं गन्तुमुद्यताः। तत्र विवेकं सज्जं समालोक्य क्षणेन ते कान्दिशीका बभूवृरिति न्यरूपि।  
 एवं विरज्य व्यापृतेष्वपि दम्भदर्पादिकं पदं धत्त इत्याशयेन पञ्चमांके दम्भादिप्रवेशः। कुहनादम्भयोर्दम्पत्योः संभाषणवैस्वरी, आश्रमास्थै दम्भे दूरात् दर्पागमः। दर्पेण स्वप्रभाबप्रकटनम्, नानाविधानि मतानि सर्वतः प्रचार्य सन्मतनिरोधनस्य स्वकृतत्वख्यापनम्। स्वभार्ययोरीर्ष्यासूययोः सुमतिसखीबन्दीकृतत्वविषयकमिथ्यावादकारीति ब्राह्मणनिन्दनम्। यदृच्छागतताण्सीदर्शनम्। प्रव्राजिकावेषधारिणी इयमसूयैवेति तेनाज्ञानम्, तयाप्येतत्प्रत्यभिज्ञानाभावः। दम्भकुहनयोरपि एतयोश्च मिथः प्रत्यभिज्ञानविरहात् परस्परधिक्कारपरुषवाक्कलहवृद्धिः। अथ चिरेण प्रत्यभिज्ञाय संगतैः स्वामिमहामोहकार्यमन्त्रणम्। महामोहसविधमेत्य कामक्रोधादेः क्षीणत्वनिवेदाम्। प्रागेव तद्विदुषा मोहेन दुर्वासना माहूय कामादीनां सप्तानां सप्तमुक्तिक्षेत्रस्वायत्तीकरणदेशः।  
 षष्ठे तर्कसारथिना विवेकेन मेरुशिखरमधिरूह्य मध्यमलोकमवलोक्य समाधिस्यानान्वेषिणा तत्र तत्ररथेन गत्वा कैलासहनुमद्वासप्रभृतिषु सर्वेषु दोषमुद्भावयता अन्ततः श्रछीरङ्गं काञ्चीञ्चापि विलोक्य आन्तरं हृदयाख्यं स्थानमोकमेवादूष्यं बाह्यजनदूषणागोचरमाकलयता तस्यैकस्य यथावद्रक्षणोनादूष्यत्वं ततः समाधिः सुलभं इति च निरधारि। सप्तमांके संस्कारमुखेन शुद्धसत्त्वोपादानकभगवद्विग्रहादीनि, प्राकृतानि च सर्वाणि रूपाणि विलेख्य सुमत्या सह विवेकः सर्वमवलोक्य शुद्धसृष्टौ नमो विनिवेश्य तत्रापि दशस्ववतारमूर्तिषु आस्थां दर्शयन् रघुवीरं गद्येनभिष्टुत्य श्रीराममूर्ति श्रीकृष्णमूर्तिञ्च विशिष्याऽऽदृत्य ध्येयरूपान्वेषणचिन्तासागरपारं प्राप।  
 अष्टमांके अभिनिवेशस्य दुर्वासनायाश्च संभाषणम्। अथ दुर्मतिमहामोहयोः प्रवेशः नारदागमनम् विवेकेन सह युद्धस्थिरीकरणाय। विवेकप्रेषितदूतमुखेन श्रीवैष्णवसमृद्धिमत्स्वल्पदेशमात्रस्य स्वाधीनत्वेऽपि युद्धादुपरतिरिति वृतान्तं श्रुत्वा तत्राप्यसंमतिमाविष्कृत्य महामोहस्य महासंरम्भः। ततो युद्धाय संनद्धे सर्वस्मिन् तद्दर्शनकुतूहलिना तुम्बुरुसहायेन नारदेन नभोगतेन युद्धनिरीक्षणम्- तुष्ट्या लोभग्रासः, विरक्त्या चानङ्गस्यानङ्गत्वापादनम्, जिघांसाजानेः क्रोधस्य क्षान्यैव क्षयविधानम्, अधिकदृष्ट्या दर्पस्य दमनम्, अथ साक्षाद्विवेकेनै मोहस्य मथनमितित रंगभूमाक्प्रदर्श्य सर्वमवेक्ष्याऽऽविष्कृत्य तयोर्निष्क्रमणम्।  
 नवमांके विवेकस्य प्रशंपनं सुमतिनारदादिभिः पुरुषस्य समाधिनिर्वर्तनत्वरया विवेकेन नारदसविधे अनुग्रहप्रार्थना। दशमे चांके बुद्धिपुरुषयोः पुत्र्याः विष्णुभक्त्याः प्रवेशः। श्रीवैकुण्ठदयाप्रार्थना तत्कृता। दयोप्रेरितस्य संकल्पस्य समागमसूचकस्य गरुत्मतो दर्शनम्। गरुडदण्डकः। समादतं संकल्पं प्रति विष्णुभक्त्या पुरुषस्यानुग्राह्यदशानिवेदनम्। संकल्पेनापि पुरुषदर्शनम्। तेन संल्लापः। तस्य पूर्वोत्तरपुण्यपापविनाशाश्लेषविधानेनानुग्रहः। ईदृशपुरुषनिरीक्षणाय विवेकविष्णुभक्त्याद्यागमनम्। पुरुषेण तेषां माननम्। परमपदं गतेऽपि स्वस्मिन् तेषां सहस्थित्याशंसनम्। अथ पुरुषेण चरमदिनप्रतीक्षेण यत्र क्वापि यथावत् प्रारब्धशेषकालहरणाय प्रस्थानम्। तस्य भविष्यत्कल्याणचिन्तनेन विवेकादेः कृतकृत्यतया कृतार्थतया च सानन्दस्थितिरिति।  
 एवं दशभिरङ्कैः (1) स्वमतनिर्णयः (2) परमतनिरासः (3) उपायपरिग्रहः (4) उपायविरोधिनां कामादीनां दृरीकरणम् (5) अथ डम्भादीनाम् (6) उपायपरिकरतया समाधिस्थाननिर्णयः, (7) समाध्यालम्बनाबधारणम्, (8) सर्वविरोधिनिरसनम् (9) समाधिसंपत्तिः (10) संकल्पद्वारा निश्श्रेयसलम्भनम् इति दशार्थाः प्रतिपादिता भवन्ति।  
  (साम्यवैषम्ये)  
 एवञ्च नाटकद्वयेऽपि निरूपणरीतेर्नितरां भेदः सुखमवगत एव भवति। एवं स्थिरे रतिकामप्रवेशेन अभिनयोपक्रमः। तन्मुखेन पक्षद्वयविरोधज्ञानम्, विवेकतन्महिषीप्रवेशतत्संल्लापतः कर्तव्यांशनिष्कर्ष इति प्रबोधचन्द्रोदयगत्यनुसरणमत्र यद्दृश्यते, तदपि तद्रीतावेव तत्रतत्र परिष्करणप्रदर्शनायेति विज्ञायते। तदिदं प्रतिपदमुपलभ्यमानं विव्रियते चेत्, विस्तरः स्यात्। अतो दिवप्रदर्शनमेव युक्तम्। तत्र कस्यचिद्राज्ञः शान्तिरसप्रधाननाटकदिदृक्षां पुरस्कृत्य प्रबोधचन्द्रोदयाभिनयारम्भः तद्भूमौ। अत्र तु क्षीरङ्ग एव रङ्गस्थले भगवत्सेवाकसंमिलितसर्वविपश्चिदपश्चिपरिषदपेक्षानुरोधेन संकल्पसूर्योदयाभिनयारम्भो राजसेवादिविमुखस्य परमैकान्तिनः कवेरिष्टः। कवेर्वैशिष्ट्यं शान्तेः रसत्वं शान्तिप्रधानस्याभिनेक्त्वमित्यादि विस्तरेण व्युदपादि। अथ कुशीलवाक्षेपेण कामप्रवेश उभयत्र तुल्यः। प्रविशतो मन्मथस्य रतिसंश्लेषवर्णनं प्रबोधे, "उत्तुङ्गवीवरकुचद्वयपीडिताङ्गमालिङ्गिलतः पुलवितेन भुजेन रत्या कामोऽयमेति"इति। तत्र कुचद्वयेन निपौड्य कामालिङ्गनं रत्या क्रियमाणां पुरतः स्थित्वा वा पृष्ठतोऽनुगम्य वा नूनं गमनविरोधि, तथालिङ्गनशञ्च भुजद्वयेनैव भवितुमर्हतीति भुजेनेत्येकत्वमविवक्षितमव लक्ष्यते। तदत्र कसंकल्पेऽन्यथा कथ्यते--- "रत्या सलीलपरिरम्भणलोलगत्या पुष्पायुधः पुलकितैकभुजोऽभ्युपैति" इति पार्श्वे गत्यविरोधेन परिरम्भणं सहागमनश्चेति। तत एव पुलकितैकभुज इत्यत्र षष्ठीबहुव्रीहिस्तृतीयाबहुव्रीहिश्चेति उभयोः परिरम्भ उक्तो भवति। अहल्याजारत्वादिकमिन्द्रस्यात्मकृतमिति कन्दर्पविकत्थनं तत्र अत्रार्धनारीश्वरत्वापादनं प्राधान्येन भण्यते। \`सन्तु विलोकन भाषण विलासविक्षेपकेलिपरिरम्भाः। स्मरणमपि कामिनीनामलमिह मनसो विकाराय'इति प्रबोधश्लोकं मनसिकृत्य, \`तिष्ठतु गुणावमर्शः'इति श्लोकपूर्वापरसंदर्भः संकल्पे इति तत्र व्याख्यानावसर एव विस्तृतं द्रष्टव्यम्।  
 अद्वैतप्रक्रियानिरूपणौपयिकता ईश्वरमायासंगात् मन इति संभूतस्तनूजः, ततो विवेककुलस्य मोहकुलस्य चोत्पत्तिः। तदेषां सोदराणां मिथोवैरमिति, अस्माभिस्तातबल्लभतया सर्वमेव जगत् पित्रार्जितमाक्रान्तम्, तेन विवेकादयो विरलप्रचाराः पितरमस्मांश्चोन्मूलयितुमीहन्त इत्युक्त्त्वा, विद्या नाम क्वाचित् राक्षसी कालरात्रीकल्पा समुत्पत्स्यत इति रत्यै रहस्यु मुद्धाट्य निगमितम्. "तस्मादेव (मनसः) जनिष्यते पुनरसौ विद्येति कन्या यया तातस्ते कच सहोदराश्च जननी सर्वञ्च भक्ष्यं कुलम्"इति। तन्मतादस्मान्मते विद्यमानं भेदं ग्राहयितुं तामेव शैलीमनुसरत्यात्र व्युत्पादनं क्रियते, ईशमायांसगोत्पादितमनोगता विकाराः मोहविवेकादय इति न यदन्यदुक्तम्---- माया ताव्त्, गतयौवना अहम्, पुराणपुरुषो विषयरसविमुखस्वभावः, अत इमं पुत्रं मन एवेशपदे निवेशयामीति कृत्वा नवद्वाराणि पुराणिपुरुविधान्युत्पाद्य स्वमतानुसारिणं पुत्रं सर्वत्र व्यवेशयत् इति जीवनानात्ववर्णनम्, तदपि न इत्याकलय्य, "त्रिगुणसचिवात् भोक्तुः" इत्यादिना जीवाः स्वभावतोभिन्ना एव मिथः, ईश्वराञ्च। सत्त्वरजस्तमोमयप्रकृतिसंसृष्टो जीवः धर्मभूतज्ञानात्मिकायां बुद्धौ सत्त्वसाहाय्येन विवेकादीन् सद्गुणान्, रजस्तमस्साहाय्येन काममोहार्दीश्चाजीजनत्। एवमेषां सोदरत्वं कलहश्च। विवेकादीनामुद्यमेन च न सर्वनाशः। निर्विशेषब्रह्मातिरिक्तानामीशेशितव्यानां सर्वेषां मिथ्यात्वमते हि तथा स्यात्। अस्मन्मते तु ईशस्य जीवानाञ्च स्थितिरेव। पुरुषो जीवो बन्धान्मुच्यते। मुक्तौ विवेक-सुमति-विष्णुभक्त्यादीनामभिवृद्धिरेव, न नाशः। अतोविरोधिकुलनाशेन मातापित्रादिसर्वसदंशरक्षणात् न विवेककार्यस्याविवेककार्यस्याविवेकमूलतेति सूचयित्वा विरोधिस्वकुलनाशकं किमिति पश्ने, रहस्यमपि कामेन रत्यै उद्घाटितम्--- "क्वचित् काले बुद्धिः कुलयुगलकूटस्थगृहिणी। अतिक्रूरात्यन्तप्रलयविधिदुर्मन्त्रपरुषां पुनर्भीमाकारां सृजति परभक्तिं परवती"इति निर्गुणविद्याविलक्षणविद्यारूपपरभक्त्युत्पादनम्। ततः "तुष्टा तेन जनार्दनस्य करुणा कुर्वीत तत्किङ्करं कञ्चित् केटभकोटिकल्पमसुरम्"इति वचन्, प्रबोधे "सर्वञ्च भक्ष्यं कुलम्"इति यथा स्पष्टमुक्तम्, तथोक्तौ रतिर्बिभयादिति कामो वक्तव्यं नाह, तच्च, "निर्मूलनस्त्वेष नः" इति वाक्यम्। एवमनुक्तावपि रतिः ससंभ्रमं,नाथ परिरक्ष परिरक्षेति भर्तारमाश्लिष्यति। तदाश्लोषसुखोद्रघाटनञ्च प्रबोधे, "स्फुरद्रोमोद्भेदस्तरलतरताराकुलदृशो भयोत्कंकतम्पोत्तुङ्गस्तनयुगभरासङ्गसुभगः। अधीराक्ष्याः गुञ्जन्मणिबलयदोर्बल्लिरचितः परीरम्भो मोदं जनयति च संमोहयति च" इति कृतम्। संकल्पे तु----- "जनितवलयभङ्गे दत्तहारावमर्दे मुषितनिखिलखेदे मोहसंतोषहेतौ। सचकितपरिरम्भे साम्प्रतं कातराक्ष्यास्त्यजति युगलचिन्तामवयोरन्तरात्मा"इति। प्रबोधे ताराकुलदृशः अधीराक्ष्या इति पौनरुक्त्यामपि। तत्रोक्तं सर्व ततोऽतशयितरीत्या संगृह्य मोहसंतोषमात्रेऽनुपरम्य उभयात्मैकीभावपर्यन्तोक्तिरिहेति महान् विशेषः। तस्याः दुःखे स्वस्य संतुष्टता न युक्तेति विमृश्य, आवयोरन्तरात्मेत्युक्तम्। एवमेकैकशो विमर्शो विशेषतो विस्तरायेति विरम्यते।  
 तत्र द्वितीयांके दम्भदर्पव्याहाराणाम्, अत्र पञ्चमांके तद्व्याहाराणाञ्च साम्यवेषम्ये सावधानं द्रष्टव्ये। क्रोधस्य पत्नी हिंसेति प्रबोधे। अत्र तु हिंसायाः बाह्यधर्मत्वात् कादाचित्कत्वात् हिंसेच्छारूपजिधांसाया एव पत्नीत्वमिष्टम्। दम्भदर्पादौनामपि तत्तदनुरूपपत्नीकल्पनमत्र विशेषः। तत्र द्वितीयांके दम्भाहंकारलोभक्रोधमोहादयो मिलित्वा प्रथमांकावसानोक्तविवेकाभिमत शान्तिवृद्धिभञ्जनाय, शान्तेः श्रद्धाकर्षणे निग्रहः सुलभ इत्यवधारितम्। तृतीयांके च श्रद्धा दिगम्बरादिषु निवेशितेति शान्तिः स्विद्यमाना तत्र सर्वत्राटित्वा, सा तामसी, न तु मदम्बासात्त्विकीति निश्चित्य, विष्णुभक्तिसमौप एवाम्बाऽस्तीति च विज्ञाय संतुष्यतीति। एवं प्रबोधोक्ता अविचाल्यश्रद्धास्थितिः परमतदोशदर्शन एव स्यादिति विचिन्त्य संकल्पनाटके द्वितीयाङ्के तद्विस्तरो व्यधायि। प्रबोधनाटके तत्तन्मतप्रस्तावोऽपि हेयताग्रहौपयिकनिरूपणे क्रियमाणेऽपि, तत्तन्मतदौर्बल्यसाधकदोषाविष्करणं विशेषतो न लक्ष्यते। तस्यात्र संकल्पनाटके सुभिक्षम्। जैनबोद्धमतद्वयापेक्षया कापालिकमतं वरमित्युक्तम्। \`पार्वत्याः प्रतिरूपया दयितया सानन्दमालिङ्गितो मुक्तः क्रीडति चन्द्रचूडवपुरुत्यूचे भवानीपतदिः'इयुक्तत्वा तदपि परिहसितमेव।  
 अष्टमांके संकल्पे कामक्रोधादीनां जयः प्रतिपादितः। तस्य वैशद्यमस्तमाभिः कप्रवोधचतुर्थाङ्कादवर्धायम्। \`परिणतिविरसत्वं देहबीभत्सतां वा प्रतिमुहुरनुचिन्त्योन्मूलयिष्यामि कामम्' इति, \`वसन्तवारिदशृङ्गारप्रमुखाश्च कामसुहृदो नार्यां जितायां जिताः'इति च वदतिं वस्तुविचारः। अत्र विरक्तेर्वस्तुविचाराधीनत्वात् विरक्त्या कामजय इत्युक्तं संकल्पे। कामः खलूत्कटेच्छा रागाधीना। विरक्तौ सत्यां तस्य नावकाश इति। अत्रापि नारजतुम्बुरुव्यवहारधोरण्या विजयहेतुराविष्कृत ए, प्रबोधे साक्षाज्जयप्रवृत्तयोद्धृमुखेतैव तदुक्तिरिति विशेषः। वस्तुविचारनामा कामविरोधी चतुर्थाङ्के 9. श्लोके दुर्गबीभत्सवेषा नारीति निरूपयन्नेवमाह-----\`मुक्ताहारलता रणन्मणिमया हैमास्तुलाकोटयो रागः कुङ्कुमसंभवः सुरभयः पौष्प्यो विचित्राः स्रजः। वासश्चित्रदुकूलमल्पमतिभिर्नार्यामहो कल्पितं बाह्यान्तः (?) परिपश्यतां तु निरयो नारीति नाम्ना कृतः'इति। दोषानुचिन्तनार्था स्मृतिरपि दृरीकरोति वैराग्यमितीदं सत्यापबतीव। एवं नारीम् अलंकृत्य तस्यां मुह्यन्ति। अलंकारान् अपास्वावयवशः शोधने कथं तत्र रतिर्भवेदित्याशयः। आह च न्यायदर्शने गौतमः "तन्निमित्तं त्वदयव्यभिमानः"इति। समुदायरूपेण दर्शने मोहो भवति। अवयवशः शोधने वैराग्यमिति। संकल्पे तु अवयवानामनेकधा रूपणेनाऽऽकर्षकत्वमित्थमुक्तं महामोहमुखेन, (5-51) "तमिस्राशीतांशुस्तबकवियदावर्तघटितैः प्रक्लृप्तानां रम्भामणिमुकुरतूणीरनलिनैः। स्मरन्तः के धैर्यं दधति युवतीनामभिमुखं (जनं ?) स्मरस्कन्धावारप्रचकितपताकाप्रतिभुवाम्"इति। तत्र व्याख्याने पाठपरिशीलनं कृतमपि द्रष्टव्यम्।  
 एष महामोहः प्रबोधे द्वितीयाङ्के (26) वदति, "मयि जीवति कुतः शान्तिसंभवः। धाता विश्वविसृष्टिमात्रनिरतो देवोऽपि गौरीभुजाश्लेषानन्दविघूर्णमाननयनो रदक्षाध्वरध्वंसकृत्। दैत्यारिः कमलाकपोलमकरीपत्राङ्कितोरस्स्थलः शेतेऽब्धावितरेषु देहिषु पुनः रका नाम शान्तेः कथा" इति। अत्रोक्तं कामित्वांशं कविसिंहोऽयं संकल्पे एवं परिष्कृत्याऽऽह, "वहति महिलामाद्यो वेधास्त्रयीमुखरैर्मुखैर्वरतनुतया वामो भागः शिवस्य विवर्तते। तदपि परमं गोपीजनस्य वशंवदं मदनकदनैर्नं क्लिश्यन्ते कथं न्वितरे जनाः"इति। पश्यत प्रतिपादनवैखरीकवैलक्षण्यम्।  
 प्रबोधे षष्ठेंके अन्ते उपनिषद्देवीपुरुषविवेकानां संगमः। तत्रोपनिषद्देवी वदति, "नीतान्यमूनिमठचत्वरशून्यदेवागारेषु मूर्खमुखरैः सह वासराणि"इति। पुरुषः पृच्छति, "अथ जानन्ति ते भवत्यास्तत्त्वम्"इति। कृष्णमिश्रकविरयं कदाचित् दक्षिणदेशाटने द्रविडाङ्गनावाक्यमनुकूलं प्रतिकूलं वेति भाषापरिज्ञानवैधुर्यात् विक्वल्पितवानिव। श्रीदेशिकोक्तं कुप्यञ्चोलीवचनकुटिलैरिति अत्र स्मृतिपथमायाति। अथ विद्या, मीमांसकतार्किकादिपरिसरं गत्वा ततो निष्क्रम्य तैस्तैः परिभूता यथावत् तत्त्वविदन्वेषणेनात्रागताऽर्हामत्युवाच। तत्र तत्त्वमसिवाक्यार्थो निरूप्यते। एवं निर्विशेषब्रह्माद्वैते वक्तव्ये यत् अन्ते निगमयति, "विष्ण्वात्मकं स्फरति विष्णुरहं स एषः"इति, इदमेव विचार्यम्। पूर्वं शैवसमयं विनिन्द्य चन्द्रचूडतनुत्वमप्यनभ्युपगम्य विष्णुभक्तिमेव पुरस्कृत्य विष्णुजीवैक्यमेव वदन् कृष्णमिश्रः निर्विशेषाद्वैतनिष्ठोऽपि विष्णुपारम्यं न जहातीत्यवधेयमेतत्। नात्र शैवमिव वैष्णवं निनिन्द। आदिकेशवमादरेणास्तौषीत्। एवमादृतेयं विष्णुभक्तिः स्व-स्वविषयविष्णु-स्वाश्रयजीव-स्वस्वरूपनिर्बाहकोच्चनीचादिभाव-स्वविषयविष्णुविभूतिसर्ववस्तुविनाशपर्यवसायि अद्वैततत्त्वज्ञानं किमर्थनुत्पादयिष्यति, तदनुत्पादने का हानिः। न च- स्वनाशस्तत्त्वज्ञानेन भवेदित्यविज्ञाय वरप्रदानं विष्णुता क्रियते व्यामोहेन देवताभिरन्याभिरिवेति वक्तुं युक्तम्। विष्णुना सर्वं मिथ्येति यदि विदितम् यदि च दुःखमेव लोके मिथ्या, किं वेदान्तर्विद्यया, कुतस्तदन्वेषणप्रयास इत्यादि विभाव्य संकल्पनाटके विष्णु-तद्विभूति-तद्भक्तजन-परमानन्दमयमुक्त्याद्यङ्गीकारेण तदुचितार्थ एवौपनिषद्देव्या इष्ट इति विशिष्टाद्वैतपरत्वमावेदितमभूदित्यलमधिकेन॥  
  (अत्र स्वकीयबहुग्रन्थश्लोकाः)  
 अत्र नाटके आचार्यग्रन्थान्तरस्थितानि पद्यानि अनेकानि लक्ष्यते, तानि किमितो गृहीत्वा तत्र पश्चान्निवेशितानि यद्वा तत इहेति ग्रन्थपौर्वापर्यनिर्णयेनावधारणीयम्। अत्र ये हयग्रीवविषयाः श्लोकाः, ते पश्चात् हयग्रीवस्तोत्रे इति युक्तमध्यवसातुम्। प्रायशः स्तोत्रेषु एकमेव वृत्तं लक्ष्यते। भेदे अल्पा क्षारवृत्तं प्रथमम्, अधिकाक्षरं पश्चादिति स्वरसम्। स्वतस्मिद्धं, समाहारः, प्राचीसंध्यति श्लोकाः न हयग्रीस्तोत्रान्ते लक्ष्यन्ते। विशुद्धविज्ञानेत्यारभ्य एकमेव वृत्तमुपरि। अतोऽत्रत्यानां सर्वदाऽनुसंघानार्थं तत्र निवेशः पश्चादिति। सुभाषिनीवीश्लोकाः यतिराजसप्ततिश्लोकाश्चैवं विमृश्याः। श्रीमद्रहस्यत्रयसारश्लोका अपि प्रथममत्रत्या एव, तस्य वार्धकेऽनुगृहीतत्वात्, अस्य \`त्रिंशद्वारं श्रावितशारीरकभाष्यः' इत्यनेन पूर्वकालिकत्वसंभावनत्। परं तु पितृपथेति श्लोके, \`धमनिमिह नः'इति अस्मच्छब्दबहुवचनम्, ज्वलनदिवसेति श्लोके संदर्भानुगुण्याय, \`न तु' इति अध्याहृत्य श्लोकारम्भः, तत्रैव दूरेवाचस्ततः परमद्भुतमित्यस्य ऋजुभूतार्थस्वरस्यञ्च अन्यत्र स्थितस्य स्थितस्य श्लोकस्यात्र निवेश इति ऊहस्यावसरमर्पयन्ति। मीमांसापादुकाश्लोकोऽप्यत्र। सकैटभतमोरविरित्यभीतिस्तवश्लोकः किश्चिदन्यथा। आरोन्हिन्त्वति श्रीपाञ्चरात्ररक्षायाम्। अनुचितपदवीभिरिति तात्पर्यचन्द्रकारम्भे। अन्यत्रैवं स्थितानां श्लोकानां पट्टी चोपरि निवेश्यते।  
  (व्याख्याविचारः)  
 अस्य नाटकस्य व्याख्याद्वयम् मद्रनगर-अडयारकोशालये मुद्रितमस्ति। प्रभाविलासनाम्नी प्रथमा व्याख्या श्रीमदहोबलाचार्यविरचिता। मूलं व्याकुर्वन्नप्पयं पदवाक्यार्थवर्णनामपेक्ष्य नाटकलक्षणानामत्रसमत्वयप्रदर्शने अधिकमारं बिभर्ति। अलंकारसंग्रह- नाटकपरिभाषादिबहुग्रन्थोदाहरणेन सर्वं निरूपयति। तदिदमवश्यज्ञेयमेव विशिष्य तद्रसिकानाम्। अन्या तु प्रभावलीनाम्नी प्रायः पदवाक्यार्थनिरूपणेदम्परा। तत्र पाकृतभाषावाक्यानां छायाऽयलिख्यत। किमाचार्यैः स्वयं प्राकृतांशानां छाया नालेखीति विमर्शे, प्रबोधचन्द्रोदये प्राचीनमुद्रणे व्याख्यायामेव छायापाठात् तथैव स्यादिति मन्येव। परमत्र प्राकृतश्लोकानां बहूनां दर्शनात्, तत्कालेऽपि प्राकृतप्रचारस्य विरलत्वात् कालिदासीयादिष्विव च छायाविस्पष्टत्वायाचार्यैरेव छाया दर्शितिचरा स्यात्। व्याख्या तु प्रतिवाक्यं पदशश्छायां पृथक्कृत्य दर्शमतीत्येव साम्प्रतम्। \`प्रभावलीनाम्नैवान्यापि व्याख्या लक्ष्यते। परंतु न तत्र कर्तृनाम निर्दिष्टम्'इति अडयारकोशालये एतन्नाटकमुद्रणसंपादकैरावेद्य, तत्र वरदार्यमहं वन्दे इत स्वगुरुवरदाचार्यनामनिर्देशात् नूनं कौशिकवरदाचार्यशिष्यो भारद्वाजश्रीनिवासार्यस्तत्कर्तेति व्यभावि। युज्यत एतत्, स ह्याचार्यग्रन्थानां व्यख्यानव्यग्रः। काञ्च्यां ग्रन्थाक्षरमुद्रतकोशे एतद्व्याख्यानां दर्शनेन लघुनेन लघुतरं टिप्पणमात्रं समयोजि। प्रकृते तेषां सर्वेषां व्याख्यानानां मुद्रणाशक्तिं लघुतरटिप्पणेनार्थबोधायोगं तदुक्तापेक्षया तत्र तत्र वक्तव्यांशसद्भावञ्च विचिन्त्य स्वातन्त्र्येणान्यैव व्याख्याऽस्माभिरद्य रचिता, एतावतैव व्युत्पन्नाः नाटकहृदयं सर्वेष्वपि देशेषु यथावदधिगम्य प्रचारयितुं पारयेयुरिति। एतद्देशीयानां कृते द्राविडानुवादोप्ययोजि। प्रागपि श्रीचेटलूरनलसिंहाचार्यस्वामिभिरनूदितमिदम् इदन्देशीयभाषायामित्यलमधिकेन।  
    उत्तमूर्.ति. वीरराघवाचार्यः   
९  






\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

   ***काव्यतत्त्वम्‌***







 अलङ्कारग्रन्थाध्ययनरहितानामपि सतां प्रवृत्तानामेतत्कथितनिखिलार्थाधिगमने।  
 अनायासान्नान्दीप्रभृतिपरिभाषाधिगतये प्रसक्तं काव्याङ्गं सकलमपि संगृह्य कथये॥  
  अस्मिन्‌ संकल्पसूर्योदये, नान्दी, सूत्रधाराः, नेपथ्यम्‌, रसान्तरभूमिकाम्‌ नाटये रसो नवमः, नटपरिषदा, अवधारितनाट्यदेशिमार्गैः,प्रविशय् नटी, नाटकम्, रणवीरः, दयावीरः गौडवैदर्भपाञ्चालमालाकाराम्‌, शृङ्गारिता, वीरायितम्‌, अद्भुतः, शमः, भावरागतालम्‌, मुखादीन्‌ निध्यातुम्‌, प्रस्तावना, विष्कम्भः, अङ्कः, प्रवेशकः,शुद्धविष्कम्भः, चूलिका, इत्येवं प्रयुक्तानां पारिभाषिकपदानामर्थाधिगमनाय सामान्यतः काव्यतत्त्वमेव संगृह्यते दिक्प्रदर्शनरूपेण। कवेः कर्म काव्यम्‌। कविः क्रान्तर्शी। आचार्यैरेव कविस्वरूपं व्युदपादि यादवाभ्युदये, "स कविः कथ्यते स्रष्टा रमते कयत्र भारती। रसभावगुणीभूतैरलङ्कारैर्गुणोदयैः"इति चतुर्मुखसाधर्म्यापेक्षितांशग्रहणेन। अचुम्बितार्थस्फुरणस्य काव्यशोभाधायकत्वात्‌ क्रान्तदर्शिपदेन तथाभूतार्थशब्ददर्शिग्रहणे क्रान्तपदविवक्षितमेव काव्यपदविवक्षितं भवितुमर्हति। तथा च----  
 पाकशय्यावृत्तिरीतिगुणालङ्कारजीवितैः। शोभमानः शब्दराशिः काव्यमित्यभिधीयते॥  
 पाको नाम रसास्वादनविधानप्रकारविशेषः। स द्राक्षापाकनालिकेरपाकादिभेदेन भिद्यते। क्षिप्रमर्थस्फूर्त्था बहिरन्तस्स्फुरद्रसत्वे द्राक्षापाकः। विलम्बेनार्थप्रतीतौ अन्तर्गूढरसाविर्भावे नालिकेरपाकः। शय्या पदानां सौभ्रात्रम्‌, विनिमयासहिष्णुत्वम्‌। वृत्तयो द्विविधाः शब्दाश्रिताः रचनाश्रिताश्चेति। तत्र शब्दवृत्तयस्तित्रः शक्तिर्लक्षणा व्ञ्जना चेति। शक्तिरभिधा। मुख्यार्थप्रतिप्रादनमभिधा। मुख्यार्थान्तरज्ञापते पर्यवसानं यत्र, तत्र व्यञ्जना। काव्ये व्यङ्ग्यार्थो जीवितम्‌। अथ रचनाश्रिताः वृत्तयश्चतस्रः कैशिकी आरभटी सात्वती भारती चेति। अतिसुकुमारार्थरचनायां कैशिकी। शृङ्गारकरूणयोरेवं स्यात्‌। अत्युद्धतार्थसंदर्भ आरभटी रौद्रबीभत्सादौ। किञ्चित्‌ सुकुमारार्थत्वे भारती। हास्यशान्तादौ। किञ्चित्प्रौढार्थत्वे सात्वती वीरादौ। अथ रीतिः माधुर्यादिपरतया शब्दघटना। यत्र शब्दे बन्धे च न पारुष्यम्, दीर्घस्रमासराहित्यञ्च, तत्र वैदर्भीं। पारुष्ये समासदैर्ग्ये च गौडी। मध्यमावस्था पाञ्चाली। गुणाः श्लेष माधुर्यादयः। अलङ्काराः उपमारूपकादयः।  
 जीवितम्‌----रसः। विभावनुभावव्यभिचारिभावैरनुभूयमानैरास्वाद्यमानः स्थायिभावो रसः। रसो नवधा विभज्यते शृङ्गार-वीर-करुण-अद्भुत-हास्य-भयानक-बीभत्स-रौद्र-शान्तभेदेन। एषाम्‌---  
 रतिरुत्सहनं शोको विस्मयो हसनं भयम्‌। जुगुप्सा क्रोधनिर्वेदौः स्थायिभावा नव क्रमात्‌। भावाः येषां तत्र शृङ्गारे स्त्रीपुंसयोर्मिथ आलाम्बनत्वम्‌, उद्दीपनविभावाः आलम्बनगतगुणचेष्टालङ्काररूपाः तद्गतभिन्नाः चन्द्रिकामलयानिलादयश्च। इमानि स्थायिभावकारणानि। स्थायिभावकार्याणि तु अनुभावाः। तत्र कटाक्षादयः शारीरः। सात्त्विकभावाः पृथक्‌ परिगण्यन्ते। सत्त्वमन्तःकरणम्‌। कटाक्षादिवत्‌ कार्यत्वाविशेषात्‌ अनुभावेष्वेव तेषामन्तर्भावं रोचयन्ते। \`स्तम्भः प्रलयरोमाञ्चौ स्वेदो वैवर्ण्यवेपथू। अश्रुवैस्वर्यमित्यष्टौ सात्विकाः परिकीर्तिताः'इति सात्विकभावान्‌ अष्टौ वदन्ति। सत्त्वपदेन आलम्बनविभावीयमन्तः करणमगृहीत्वा तत्सुखदुःखभावनया तन्मयीभूताभिनेतृसामाजिकान्तः करणञ्च गृह्णन्ति। आस्तामेतत्‌। कारणानि कार्याणि चोक्तानि। सहचारिणो भावाः व्यभिचारिभावाः स्मृतिचिन्तादयः। स्थायिभावानां लोके यानि आलम्बनतया उद्दीपनतया कार्यतया सहचारितया च प्रसिद्धानि, तान्येव काव्यनाट्यव्यज्यमानतायां विभावानुभावव्यभिचारिभावशब्दपदेश्यानि भवन्ति। इमे विभावादयः काव्यश्रवणतदर्थाभिनयादिनाऽनुभूयमानाः तत्तत्स्थायिनमास्वादयन्ति।  
 एवं पाकादीर्जिवितपर्यन्तैरुक्तैः शोभमानं शब्दसंदर्भः काव्यम्‌। शब्दार्थौ काव्यमिति केचित्‌। रमणीयार्थप्रतिपादकः शब्दः काव्यमिति परे। यादवाभ्युदये \`रमते यत्र भारती'इति वाचः प्राधान्यकथनात्‌ शब्दस्यैव काव्यत्वमिष्टं प्रतीयते। पादबद्धवाङ्मयं पादबन्धरहितवाङ्मयम्‌ उभयमिश्रमिति विधात्रयमिदम्‌। दृश्यस्योभयात्मकत्वेपि न चम्पूरिति व्यवहारः। श्रव्यं पुनर्द्वविधं महाकाव्यं क्षुद्रकाव्यञ्चेति। सर्गबन्धो महाकाव्यं नगरार्णवशैलादिनानार्थवर्णनविस्तररूपम्‌। सर्वं काव्यं व्यङ्ग्यार्थवदेव। तत्र व्यङ्ग्यप्राधान्याप्राधान्यास्फुटत्वैस्त्रेधा विभागोऽपि। मुख्यं ध्वनिकाव्यमित्युच्यते। अस्फुटव्यङ्ग्यमेव चित्रकाव्यमित्युच्यते। तत्रार्थचित्र-शब्दचित्रभेदोऽप्यस्तीत्यलम्‌। सर्वमिदं प्रतिपाद्यार्थश्रवणमात्रोपयोगात्‌ श्रव्यम्‌। अभिनयैर्यस्यार्थः प्रदर्श्यते, तत्‌ तदनुगुणं निर्भितं दृश्यम्‌। इदमेव रूपकम्‌।  
 अस्य दशधा विभागः।    
  तत्प्रतिपादको दशरूपकमिति ग्रन्थश्च प्रसिद्धः॥  
 स्यान्नाटकं प्रकरणं भाणः प्रहसनं डिमः।  
  व्यायोगः समवाकारः वीथिरीहामृगोऽङ्ककः॥  
 ख्यातोऽर्थो नाटके वृत्तं व्यायोगेऽङ्के डिमे तथा।  
  अन्यत्‌ भाणे प्रकरणे वीथ्यां प्रहसनेऽपि च॥  
 यथेच्छं समवाकारे मिश्रमीहामृगे भवेत्‌।  
  रसनायकवस्तूनां वैलक्षण्यादियं भिदा॥  
 चतुर्विधैरिहाऽऽहार्यवाचिकाङ्गिकसात्त्विकैः।  
  अनुकारो नायकादेः पात्रैः स्यादत्र दृश्यता॥  
 तौर्यत्रिकं नृत्तगीतवाद्यं नाट्यमिदं विदुः।  
  रसाश्रयं तु नाट्यं स्यात्‌ नृतं ताललयान्वितम्‌॥  
 नृत्यं भावाश्रयञ्चात्र नाट्ये मुख्येऽङ्गता द्वयोः।  
  सात्त्विको बहुलो नाट्ये नृत्तं देश्यभिधं भवेत्‌॥  
 नृत्ये चाङ्गिकबाहुल्यं मार्गेत्याख्या च कथ्यते।  
  सात्त्विको मानसः प्रोक्तः आहार्यो भूषणादितः॥  
 शान्तवीरशृङ्गारकरुणरूपमुख्यरसप्रधानतया प्रख्यातेतिवृत्तकतया च नाटकमेव विशेषणाऽऽद्रियते॥  
 नायकाश्चतुर्धा धीरोदात्त-धीरोद्धत-धीरललित-धीरशान्तभेदात्‌। कृपावान्‌ अविकत्थन आद्यः, चण्डो विकत्थनो द्वितीयः, कलासक्तः सुखी तृतीयः, प्रसन्नात्मा चतुर्थः। तत्र शृङ्गारनायके अनुकूलदक्षिणादिभेदोऽप्यस्ति। वीरे च दयावीर-दानवीरादिभेदः। एवं रूपकेषु प्रतिपाद्यवस्तुविषयाः पञ्च संधयो भवन्ति। मुखं प्रतिमुखं गर्भः अवमर्शो निर्वहणमिति तन्नामानि। प्रयोजननिष्पत्तये प्रवृत्तस्य नायकस्य उपायारम्भप्रभृतौ फलनिष्पतिपर्यन्ते पञ्चावस्था भवन्ति। तत्तत्प्रतिपादकभागः संधिरित्युच्यते। प्रतिपाद्यार्थाश्च बीज-बिन्दु-पताका-कार्यशब्दैः क्रमेण व्यपदिश्यन्ते। तत्र बीजस्याऽऽदिमत्वं कार्यस्यन्तिमत्वञ्च स्पष्टम्‌। अविच्छेदार्थोशः बिन्दुः, उपयस्यापायशंकादशांशः पताका। अपाया भावात्‌ आप्तिनैयत्यनिश्चयदशांशः प्रकरी इति एषां क्रमः। क्रमात्‌ आरम्भ-यत्न-प्राप्त्याशा-नियताप्ति-फलसिद्धय इति च तद्विवरणं भवतीति संक्षेपः॥  
 नाटकारम्भे नान्दी भवति। सा च पूर्वरङ्ग इत्युच्यमाननिर्विघ्नपरिसमाप्त्यर्थक्रियाकलापान्तर्गता पद्यरूपा आशीर्नमस्क्रियाद्यात्मा मनाक्काव्यार्थसूचनी। चन्द्रनामाद्यङ्कितत्वमस्याः प्रायिकम्‌। अत्र "यद्यप्यङ्गानि भूयांसि पूर्वरङ्गस्य नाटके। तेषामवश्यकर्तव्या नान्दी नन्दीश्वरप्रिया"इति वसन्तराजीये इति केचित्‌। इममेव श्लोकं बादरयणेनोक्तमिति प्रदर्श्य, "तथाप्यवश्यं कर्तव्या नान्दी विघ्नोपशान्तये"इत्येव पठन्त्यन्ये। अतो यन्मूलं विघ्नोपशान्तिरिष्टा, तत्पूजनरूपेयमिति अन्यदेवविषयकत्वेऽपि नान्द्येव भवेत्‌। अन्यविषयकमेव च पद्यं प्रायः। तत्रतत्र यथादर्शनं \`पदैः पादैर्वा अष्टाभिर्द्वादशभिरष्टादशभिर्द्वाविशत्या वा नान्दी'इति लेखनेऽपि न तन्नियम इत्येवाभ्युपगतम्‌॥ कुशीलवैः पूर्वरङ्गस्य क्रियमाणतया नान्दीवाचनमपि तदीयमेवेति स्थिते सूत्रधार एव तद्वाचक इति ज्ञायते। सूत्रधारलक्षणं तु, "आसूत्रयन्‌ गुणान् नेतुः कवेरपि च वस्तुनः। रङ्गप्रसाधनप्रौढः सूत्रधार इहोच्यते"इति। प्रतिपाद्यार्थ-नायक-कविगुणप्रख्यापकत्वं तस्येत्युक्तत्वात्‌ नान्दीवाचकः एवं प्रख्यापकश्चैक इति प्रतीयेत। दशरूपकश्लोकात्तु सूत्रधारद्वयमवगम्यते, "तत्पूर्वकं विधायाऽऽदौ सूत्रधारे विनिर्गते। प्रविशेत्‌ तद्वदपरः कार्यमास्थापयन्‌ नटः"इति स श्लोकः। एवञ्च \`नान्द्यन्ते सूत्रधारः'इत्यस्य सूत्रधारः प्रविश्य नान्दीं प्रयुज्याऽऽहेत्यर्थमनुक्त्वा एकसूत्रधारप्रयुक्तनान्द्यन्तेऽन्यः सूत्रधारः प्रविश्याऽऽहेत्यर्थो वर्णनीयः। अत्र, "प्रथमं पूर्वरङ्गः स्यात्‌ ततः प्रस्तावनेति च"इति पूर्वरङ्गात्‌ प्रस्तावनाया भिन्नत्वात्‌ नान्द्याश्च पूर्वरङ्गान्तर्गतत्वात्‌ नान्द्यनन्तरमेव प्रस्तावनारम्भ इति नान्दीतः पश्चादेव प्रस्तावनेति लेख्यमिति ज्ञायते। नाटकारम्भगतायां प्रस्तावनायां प्ररोचनाऽप्यन्तर्भवति। तल्लक्षणञ्च एतदभिनयप्रेरकपुरुषनिर्देशप्रभृति एवमुक्तम्‌, "निवेदनं प्रयोज्यस्य निर्देशो देशकालयोः। काव्यार्तसूर्वकैर्वर्णैः सभायाश्चानुरञ्जनम्‌। कविकाव्यनटादीनां प्रशंसा च प्ररोचना"इति। अत्र संकल्पसूर्योदये शान्तस्यैव रसत्वात्‌, शान्तस्य रसत्वे नाटकप्रधानरसत्वे च वीरशृङ्गारप्रियैर्विवादस्योत्थापितत्वात्‌ तत्साधनमप्यवश्यकर्तव्यमासीदिति तत्रापि कविर्विस्तरमरोचयत, न तु प्रबोधचन्द्रोदय इव तत्रोदास्त। अतः कविकाव्यव्सतुप्रशंसादिवत्‌ तत्रापि विस्तरः। एवं प्ररोचनायुक्तायाः आरम्भगतायाः प्रस्तावनाया आमुखमित्यपि नाम। नेपथ्यं यवनिकान्तर्वेषग्रहस्थानम्‌।  
 एवं प्रस्तावनानन्तरमेवाङ्कारम्भे कार्ये प्रस्तावनानन्तरं विष्कम्भं कुर्यादिति भोजराजः। सा रीतिरिह संकल्पसूर्योदये दृश्यते। कोऽयं विष्कम्भ इति चेत्‌-अत्रोच्यते-नाटकप्रतिपाद्यं तावत्‌ सूच्यम्‌ असूच्यञ्चेति द्वेधा विभजनीयम्‌। तदुक्तम्‌,\`नीरसोऽनुचितस्तत्र संसूच्यो वस्तुविस्तरः। दृश्यस्तु मधुरोदात्तरमभावनिरन्तरः'इति। तत्र सूच्यस्य सूचनाक्रमः पञ्चविझ इष्यते। यथा दशरूपके, "विष्कम्भचूलिकाङ्कास्यप्रवेशाङ्काबतारणैः। अर्थोपक्षेपकैः सूच्यं पञ्चभिः प्रतिपादयेत्‌"इति। तत्र विष्कम्भलक्षणम्‌, "वृत्तवर्तिष्यमाणानां कथांशानां निदर्शकः। संक्षेपार्थस्तु विष्कम्भो मध्यपात्रप्रयोजितः"इति। अभिनेतारः पात्रशब्दवाच्याः उच्चमध्यनीचभेदात्‌ त्रिधा भवन्ति। तत्र मध्यपात्राणां विष्कम्भेऽवकाशः। नीचपात्राणामवकाशप्रदाने प्रवेशक इति नाम, सोऽयं श्रद्धाविचारणारूपसखीद्वयनिरूढ इह द्वितीयाङ्के लक्ष्यते। चूलिका तु अन्तर्यवनिकास्थिपात्रकृता अर्थसूचना। सेयमिह नवमङ्के द्रष्टव्या। अन्यत्र सर्वत्र विष्कम्भ एवात्र। तत्र संस्कृतप्राकृतोभयमिश्रणे मिश्रविष्कम्भः, अन्यदा तु शुद्ध इति विवेकः। अङ्कास्यं नाम पूर्वाङ्कान्तपात्रोणोत्तराङ्कार्थसूचनम्‌। अथासूच्यं दृश्यं श्राव्यमिति द्वेधा विभज्यते। नाटके केचिदंशाः साक्षान्न दर्शयितव्या इत्यपि व्यवस्था। यदाहुः-दूराध्वानं वधं युद्धं राज्यदेशादिविप्लवम्‌। संरोधं भोजनं स्नानं सुरतञ्चानुलेपनम्‌। अम्बरग्रहणादीनि प्रत्यक्षाणि न निर्दिशेत्‌ इति। अत एवात्राष्टमांके नारदस्य तुम्बुरोश्च प्रेक्षकयोः प्रवेशं विधाय तन्मुखेनैव विवेकमहामोहपक्षद्वययुद्धवृत्तं सर्वं श्रावितमासीत्‌। श्राव्येऽपि सर्वश्राव्यं नियतश्राव्यमिति द्वेधा विभागः। क्विचत्‌ प्रकाशमिति विलेखनं पूर्वं नियतश्राव्यादि यत्र प्रसक्तं भवति, ततर् तदवसानेन सर्वश्राव्यारम्भ इति ज्ञापनाय। सर्वश्राव्यत्य प्रतिकोटिः अश्राव्यमिति। इदमेव स्वगतम्‌ आत्मगतमित्युच्यते। परिषदा सर्वस्यापि श्राव्यत्वेऽपि आश्राव्यत्व-सर्वश्राव्यत्वादिविभागः रङ्गस्थपात्राभिप्रायेण। नियतश्राव्ये द्वैधं अपवारितं जनान्तिकञ्चेति। इतरपात्रापवारणेनान्योन्यामन्त्रणमपवारितम्‌। अपवारणं हस्तेन भवति, हस्तविन्यासविशेषौ पताक-त्रिपताकशब्दाभ्यां व्यपदिश्येते। कस्यचिच्छ्रवसि रहस्यकथनं जनान्तिकमिति।  
 एवम्भूतश्राव्यदृश्यांशयुक्तं नाट्यप्रायं नाटकं निर्मिमाणः।  
 मोक्षोपायापायराशी प्रदर्श्य श्रद्धां श्रीमान्‌ देशिकोऽवर्धयन्नः॥







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

**   श्रीः  
 श्रीमान् वेङ्कटनाथार्यः कवितार्किकेसरी। वेदान्ताचार्यवर्यो मे संनिधत्तां सदा हृदि॥  
 कवितार्किकसिंहसर्वतन्त्रस्वतन्त्रश्रीमद्वेदान्ताचार्यविरचितं नाटकम्  
   संकल्पसूर्योदयः  
   प्रथमोऽङ्कः  
 यद्भक्तिप्रचयात्मके दिनमुखे दृष्टिक्षमः क्षेत्रिणः  
  क्षिप्रं संसृतिशर्वरीं क्षिपति यत्सकल्पयूर्योदयः।  
 तत्त्वैरस्त्रविभूषणैरधितः स्वाधीननित्योन्नति  
  श्रीमान् अस्तु स मे समस्तविपदुत्ताराय नारायणः॥ 1॥**  






\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.


   **श्रीः**


 श्रीमान् देव विवेकमुख्यसुगुणव्यूहेन मोहे जिते  
  कृत्ये मुक्तिकृते कृते च हि भवेत् संकल्पसूर्योदयः।  
 तत् त्वं संप्रति लब्धदेशिकतनुस्तन्नामकं नाटकं  
  कृत्वा कारणसंततिञ्च कलयन् कृत्स्नं जनं रक्षसि॥  
 पंक्तिं गुरूणां प्रणिपत्य पूर्वव्याख्याश्च लब्धाः परिचिन्त्य भक्त्या।  
 दुर्वोधभागप्रतिपादनैकभावेन संक्षिप्य करोमि टीकाम्॥  
  वेदबाह्यकुदृष्टिग्रन्थप्रापितानां ज्ञानानामयथार्थतया तन्निवर्तनेन यथार्थतत्त्वहितपुमर्थज्ञानमुत्पाद्यजीवे उत्पन्नान् तदनर्थहेतून् मोहादिदोषान् तदीयैर्विवेकादिभिर्गुणैर्व्यपोह्य मुक्रयुपायं निष्पाद्य तदधीनेन संकल्पेन तस्य जीवस्य महापुरुषार्थं मोक्षं साधयितुं विशिष्टाद्वैतदर्शनप्रमेयं गुणदोषकार्यप्रकारञ्च करतलामलकवत् दर्शयितुं दृश्यकाव्यं नाटकमारभमाणो नान्दीरूपं निर्विघ्नपूर्तिप्रचयगमनार्थं मङ्गलमाचरति यदिति। श्लोकद्वयं क्रमेणानिष्टनिवृत्तीष्टप्राप्रार्थनापरं सत् विघ्ननिवृत्तिप्रचयगमनपरम्। मे वः इति निर्देशाच्च। नान्दी नाम नटकार्या रंगपूजा। श्लोकद्वयं प्रत्येकमष्टादशपदा नान्दीति पक्षे अधिगतः इति पृथक्पदम्। श्लोकद्वयमष्टपदा नान्दीति पक्षे अधिगतस्वाधीनेत्येकपदत्वमपि भवति। तदा पाद एव पदम्।  
 प्रथमश्लोको मोक्षार्थभगवत्संकल्पहेतुं भक्तिरूपमुपायमाहः, द्वितीयः प्रपत्तिम्। विवेकमहामोहादिगुणदोषस्वरूपशोधने स्वमतपरसतभेदे सत्यपि सामान्यतो विवेकादिभिर्मोहादिः शमयितव्य इत्येतावत् सर्वसंप्रतिपन्नमिति तत् विशिष्यानुक्त्वा मोक्षोपायं परं विस्पष्टमाचष्ट। क्षेत्रिणः देहिनः महामोहादिभिः दुःखे पातितस्य विवेकादिभिः पाल्यमानस्य। रात्नेर्निवृत्तिरूषः काले प्राप्ते सूर्योदयात्। अत्र संसाररात्रेरुषः कालो भक्तिपौष्कल्यम् सूर्योदयश्च भगवत्संकल्पः। भगवत उत्कृष्टता च शाश्वती चेतनाचेतनरूपप्रपञ्चतत्त्वानामधिष्ठानदेवताभूता ये तेषां सूरीणां स्वदिव्यमङ्गलविग्रहे स्वास्त्रभूषणरूपेण धाराणस्य श्रीविष्णुपुराणोक्तत्वादिति। अत एव नारायण एव सर्वशेषीति निश्चीयते। तस्मात् युक्तं तत्संकल्पस्य मोक्षहेतुत्वं तस्यान्यादृशविपदुत्तारकत्वञ्च। यच्छब्दद्वयं नारायणपरम्। दृष्टिक्षमत्वं सर्ववस्तुदर्शनोपयोगित्वम्।


 2. लक्ष्ये यत्र श्रुतिमितगुणाकृष्टिलब्धावधानैः  
  प्रत्यग्बाणः प्रणवधनुषा सत्त्ववद्भिः प्रयुक्तः।  
   मध्येवक्षः स्फुरति महसा पत्रलः कौस्तुभात्मा  
  पद्माकान्तः स भवतु दयादुग्धसिन्धुः श्रियै वः॥  
 (नान्द्यन्ते सूत्रधारः)- आदिष्टोऽस्मि निखिलसुरासुरकोटीरकोटी (टी) मणि (कीरण) निकरनीराजितपादपीठस्य शरणागतपरित्राणसप्ततन्तुदीक्षितस्य सरसीरुहवासिनीसहचरितधर्मणः संसरणदवदहनतापनिर्वापण (महा) वलाहकस्य सर्वेश्वरस्य भगवतः श्रीरङ्गवृषगिरिसत्यव्रतयदुगिरिपुरुषोत्तमपाण्डुरङ्गप्रभृतिषु दिव्याभिव्यक्तिदेशेषु यथाभिमतयात्रोत्सवसेवाहेवाकविहितगतागतचटुलचरणनलिनधूलीपटलपवित्रितक्ष्मातलैः यदृच्छया मरुवृधान्तरीपमध्यमध्यासीनैःच शेषशेषाशनगरुडनिर्विशेषैः अशेषजनसंभावनीयैः असंभवदवद्यगन्धैः अभिजनविद्यासमुचितसदाचारशीलशालिभिः अनादिमायामहावर्तबभ्रम्यमाणबाह्यकथकरम्भावनमथनगन्धसिन्धुरैः अधिजिगमिषितमुक्तिघण्टापथैः अखण्डदिङ्मण्डलशिखण्डकैः औपनिषदरहस्योपदेशदेशिकैः अवगतसकलेकलाकलांपैः (अनवरत परिचित गान्धर्वविद्याप्रसादित परमपुरुषैः) अत्र भवद्भिरार्यमिश्रैः, यदुत----  
3. ललितमनसां प्रीत्यै बिभ्रत रसान्तरभूमिकामनवमगुणो यस्मिन्नाट्ये रसो नमः स्थितः।  जननपदवीजङ्घालार्तिच्छिदा नृगुणीभवन्नटपरिषदा तेनाऽऽस्वादं सतामुपचिन्विति॥   
 प्रति (परि) गृहीता च मया भरतमतोपाध्यायस्य सन्मार्गवर्धनस्यान्तेवासिनः सन्तोषपालकनामधेयस्य शैलूषचक्रवर्तिनः पुत्रेण, प्रतिभटकुशीलवकुञ्जरकण्ठीरवेण वैकुण्ठविनोदिना सप्रतिक्षं विदुषामाज्ञा। दिव्यप्रयोगदिदृक्षादत्तक्षणाः विचक्षणाश्च समुदिताः सामाजिकाः। तथा हि-  
4. अवधारितनाट्यदेशिमार्गैरसमीचीनपराङ्मुखैरमीभिः।  
 भरतागमदैवतैरिवैषा परिषत् संप्रति भासते महद्भिः॥  
 तदहमशेषविद्यास्थानसम्पदुपलम्भनीम् अभूतपूर्वबहुविधभुमिकापरिग्रहेऽप्यतिरस्कृतपारम्याम् अनवबोधजलधिकृक्षिम्भरीमनन्यभक्त्युन्मीलनीमादिमां देवतामभिगच्छामि---  
5. प्राची सन्ध्या काचिदन्तर्निशायाः प्रज्ञादृष्टेरञ्जनश्रीरपूर्वा।  
 वकूत्री वेदान् भातु मे वाजिवक्त्रा वागीशाख्या वासुदेवस्य मूर्तिः॥  
 सविनयममञ्जलिं बध्वा  
6. देवो नः शुभमातनोतु दशधा निर्वर्तयन् भूमिकां  
 रङ्गे धामनि लब्धनिर्भररसैरध्यक्षितो भावुकैः।  
 यद्भावेषु पृथग्विधेष्वनुगुणान् भावान् स्वयं बिभ्रती  
 यद्धर्मैरिह धर्मिणी विहरते नानाकृतिर्नायिका॥  
 (मुहूर्तमिव स्थित्वा ध्यानमभिनीय सोल्लासम्) सोऽहमिदानीं स्वाधीनसर्वतत्त्वसत्ताकस्य स्वतन्त्रदैवतस्य कृपया कटाक्षितः।  
7. श्रुतिकिरीटविहारजुषा धिया सुरभितामिह नाटकपद्धतिम्।  
 मुहुरवेक्ष्य विवेकमुपघ्नयन् मतमपश्चिमयामि विपश्चिताम्॥  
 (नेपथ्याभमुखमवलोक्य) आद्रियतां तावदियमार्यया रङ्गभूमिः।  
 (प्रविश्य नटी सविनयम्)- अय्य, एसम्हि। आणविज्जउ पिअप्पेसणो एसो परिअणो।  
 (आर्य, एषास्मि। आज्ञाप्यतां प्रतिप्रेषण एष परिजनः।)  
(सुत्रधारः) आर्ये! अपि नाम सत्त्वोपपन्नसामाजिकसमादिष्टनाटकसाधनसमुचितभूमिकापरिग्रहे संनह्यन्ति कुशलाः कुशीलवाः।  
 (नटी)-- अय्य ? कल चलण दिट्ठि कप्पा खु एदे अय्यस्स। किं ण तुह चिन्तिए तूरन्ति ? एदं उण परिपुच्छम्मि, किंणामअं कीरिसं रूवअं अहिणेदुं आरद्धंति।  
(करचरणदृष्टिकल्पाः खल्वेते आर्यस्य। किं न तव चिन्तिते त्वरन्ते? एतत् पुनः परिपृच्छामि किंनामकं कीदृशं रूपकमभिनेतुमारब्धमिति।)  
 (सूत्रधारः) --- आर्ये,किं न जानासि सङ्कल्पसूर्योदयाख्यं नायकीकृतविवेकं नवीनं नाटकम्।  
8. भावं विदन्ति परमत्र परावरज्ञाः प्रज्ञाधनाः प्रगुणनूतनसंविधानम् (ने?)।  
यस्मिन् गुणास्तनुभृतः सदसत्प्रकाराः पात्रीभवन्त्यनुगुणैरधिदैवतैः स्वैः॥ अपिच--  
9. विवेकप्रागल्भ्यस्फुरितरणवीरव्यतिकरः परब्रह्मोदन्तप्रकटितदयावीरविभवः।  
प्रबुद्धक्षेत्रज्ञस्थितिघटितशान्ताकृतिरभूत् प्रयोगश्चित्रोऽयं भवरसभुजामप्यभिमतः॥  
 अमुष्य तावत् अतिशयोकौ अवधिमपि न संभावयामि। कतिकति न सन्ति (संभवन्ति) अकूपारे शङ्खाः ? किं ते परिष्कृतपुरुषोत्तमपाणिपद्मः पाञ्चजन्यः ? किं च,  
10. ये लोकानिह वञ्जयन्ति विरलोदञ्चन्महः कञ्चुकाः  
 ते तिष्ठन्तु महद्गृहेषु मणयः किं तैरिदं चिन्त्यताम्।  
  श्रीवत्सप्रतिवेशदीपरुचिना सार्धं किमाभाष्यते  
 पद्मोल्लासनदर्पणो मणिना प्रत्नेषु रत्नेष्वपि॥  
इतश्चायमतीव वहुमन्तव्यः, यतः---  
11. अपदिश्य किमप्यशेषगुप्त्यै निगमान्तेषु निरूढगौरवैण।  
  प्रविभक्तहिताहितः प्रयोगः कविना कारुणिकेन कल्पितोऽसौ॥  
 नटी- अय्य, कस्स उण कइणो पओओ एसो, जत्थ बहुमाणेण अम्हेसु वि पअडिअपख्खवाआ एसा परिसआ।  
 (आर्य, कस्य पुनः कवेः प्रयोग एषः, यत्र बहुमानेन अस्मास्वपि प्रकटितपक्षपातैषा परिषत्)  
 सूत्रधारः---- आर्ये किंन श्रुतमिदं ते ? अस्ति स्वलु समस्त (कलं) लोकसंभावनीयस्य विश्वातिशायिनो विश्वामित्रगोत्रभूषणस्य विशुद्धविद्याविहारपुण्डरीकस्य पुण्डरीकाक्षसोमसुत्संभवस्य अनन्तगुणशेवधेरनन्तसूरेरात्मसंभवः श्रीरङ्गराजदिव्याज्ञालंब्धवेदान्ताचार्यपदः कवितार्किकसिंह इति प्रख्यातगुणसमाख्यः छात्रजननिबद्धजैत्रध्वजप्रसाधितदशदिशासौधः सर्वतन्त्रसङ्कटग्रशमनविशङ्कटमतिः श्रीमद्वेङ्कटनाथो नाम कविः।  
12. गौडवैदर्भपाञ्चालमालाकारां सरस्वतीम्।  
  यस्य नित्यं प्रशंसन्ति सन्तः सौरभवेदिनः॥  
13. अन्येन्द्रकं भुवनमन्यदनिन्द्रकं वा कुर्तुं क्षमे कविरभूरदयमन्ववाये।  
  जन्म द्वितीयमृषिभिः कथितं यतः सा देवी च विश्वजननी यदनन्यगोत्रा॥ अपिच--  
14. वित्रासिनी विबुधवैरिवरूथिनीनां पद्मासनेन परिचारविधौ प्रयुक्ता।  
  उत्प्रेक्ष्यते बुधजनैरुपपत्तिभूम्ना घण्टा हरे- समजनिष्ट यदात्मनेति॥  
स च, 15. विंशत्यब्दे विश्रुतनानाविधविद्यस्त्रिंशद्वारं श्राविंतशारीरकभाष्यः।  
   श्रेयः श्रीमान् वेङ्कटनाथः श्रुतिपथ्यं नाथप्रीत्यै नाटकमर्थ्यैं व्यधितैतत्॥  
 नटी-- अय्य, कहं णाम एअस्स एअन्त णिअमन्त विआण सन्दिअ माणसस्स कक्कस अरतक्ककुलिस णिस्सु (?) ठिअ पासण्‍ड द्दुमसण्डा भारई अह्मारिस केलि जोग्गिअं (जेग्गं) रूपअं (रूवअं) कुणज्ज ?  
 \[आर्य, कथं नाम एतस्य एकान्तनिगमान्तवितानसन्दितमानसस्य कर्कशतरतर्ककुलिशनिस्त्रुटितपाषण्डद्रुमषण्डा भारती अस्मादृशकेलियोग्यं रुपकं कुर्यात्?\]  
 सूत्रधारः--- (सान्तर्हासम्) यदेतदुभयमार्या पर्यनुयुङ्क्ते, अत्र तावदादौ;किमेनमप्रवृत्तनिखिलकरणव्यापारम् अनुभवैकतानमानसम् अत्यन्तनिभृतावस्थं निबन्धारमवधारयसि। अथापि ब्रूमः  
16. मनुव्यासप्राचेतसपरिषदर्हा क्वचदियं सुधा-  
 सिक्ता सूक्तिः स्वयमुदयमन्विच्छति जने।  
  निरुन्ध्युः के वन्ध्याचलविकटसन्ध्यानटजटा-  
 परिभ्रान्ता पङ्गोरुपरि यदि गङ्गा निपतति॥  
 अन्यदपि निध्यायतु भवती-  
17. गम्भीरभीषणगतिर्गिरिखण्डनादौ चूडापदं पशुपतेरपि घूर्णयन्ती।  
  स्वादुप्रसन्नसुभगानि वसुन्धरायां सोतांसि दर्शयति किं न सुरस्रवन्ती॥  
 नटी-- (सानन्दम्) जुत्तं एव्व एदं वाहिदं (त्तं) अय्यस्स। तह वि सन्तो णाम रसो णत्थित्ति गन्धव्वाअम देसिएहिं, समत्थिज्जइ। ता अत्थ कहं तारिसस्स रसस्स णिवेसो?  
 \[युक्तमेवैतत् भाषितं (व्याहतम्) आर्यस्य। तथापि शान्तो नाम रसो नास्तीति गन्धर्वागमदेशिकैः समर्थ्यते। तस्मादत्र कथं तादृशस्य रसस्य निवेशः ?\]  
 सूत्रधारः--(सावज्ञावहित्थम्) आर्ये न खलु संभावयामि तानहं भरतमतपारदृश्वनः। (विसृश्य)  
18. अथवा तादृशान् सभ्यान् मत्वा जगति दुर्लभान्।  
  शङ्के शान्तिरसोल्लासमशक्यमभिमेनिरे॥  
अपि च, 19. असभ्यपरिपाटिकामधिकरोति शृङ्गारिता  
   परस्परतिरस्कृतिं परिचिनोति वीरायितम्।  
   विरुद्धगतिरद्भुतस्तदलमल्पसारैः परैः  
   शमस्तु परिशिष्यते शमितचित्तखेदो रसः॥  
 नटी--- अय्य! होदु णाम सणअ सणन्दणादि मुणिअण सङ्गहीदो सो वि तारिसो रसो। तहवि कहं निप्पन्द णिहिलं करण णिप्पादणिज्ज जोअ प्पहाणो एसो सव्व जण पेख्खणिज्जेण णाडअ उत्तन्देण संपाइज्जइ ?  
\[भवतु नाम सनकसनन्दनादिमुनिजनसंगृहीतः सोऽपि तादृशो रसः।तथापि कथं निष्पन्दनिखिलकरणनिष्पादनीययोगप्रधान एष सर्वजनप्रेक्षणीयेन नाटकवृत्तान्तेन संपाद्यते?\]  
 सूत्रधारः-- आर्ये, मैवं वादीः। न हि वयमवधूतनिखिलधर्माणामलेपकानां मतमभिनेष्यामः, येनैवमाशङ्कसे। सन्ति खलु भगवता गीताचार्येण सहस्रशः प्रतिपादिताः सात्त्विकेन त्यागेन परिकर्मिताः निवृत्तिधर्मपद्धतिनियताः विविधा व्यापाराः, यदभिनयेन रङ्गोपजीविनामाजीवावकाशः। अपि चेदं निशमयतु,निशामयतु वा नाट्यवैभवं भवती। श्रूयते हि--  
20. न तच्छास्त्रं न सा विद्या न तच्छिल्पं न ताः कलाः।  
  नासौ योगो न तज्ज्ञानं नाटके यन्न दृश्यते॥  
 नटी- अइदुक्करम् आरद्धं तुह्येहिं। अहं उण इत्थिआ सभाव घुण्णन्त हिअआ मच्चर ग्गहगहिआदो पडिपकृख पण्डिअ जणादो भअकम्पिअह्यि।  
 \[अतिदुष्करमारब्धं युष्माभिः। अहं पुनः स्त्रीस्वभावघूर्णमानहृदया मत्सरग्रहीतात् प्रतिपक्षपण्डितजनात् भयकम्पिताऽस्मि।\]  
 सूत्रधारः --- अलं कातर्येण। अद्य खल्वस्माकमभिमुखं भागधेयम्। तथा हि-  
21. लक्षणसमृद्धिरनघा रसपरिपोषश्च सहृदयग्राह्यः।  
  संपतति नाटकेऽस्मिन् स एष शैलूषसुकृतपरिपाकः॥  
किंच,  
22. विद्यासंपन्निधिरवहितो वेङ्कटेशः कवीन्द्रः  
 सिद्धारम्भश्चिरमभिनये मामकः पात्रवर्गः।  
  प्रख्यातेयं परिषदनघा पक्षपातानभिज्ञा  
 रामादीनां कुलधनमिदं रङ्गतां याति रङ्गम्॥  
 अन्यच्च भवत्या, भावनीयम्।  
23. शमधननिधिं सत्त्वप्रायं प्रयोगमयोगिनः  
 स्वगुणवशतः स्तोतुं यद्वा वगि(गी)व्रतु निन्दितुम्।  
  किमिह बहुभिः किं नश्छिन्नं न विश्वमनीश्वरं  
 तदुपनिहिता जाग्रत्येवं चतुर्दश साक्षिणः॥  
 नूनमतर्कितोपनता अप्यचिरद्युतिवदारम्भनियतावसानाः मनीषिणामीर्ष्यादयः। यद्वा,  
24. मौनं विभ्रतु मत्सरेण नमितास्तूर्णे त एव ध्रुवं  
 कालोन्निद्रकदम्बगोलवपुषाः सम्पस्फुरन्मौलयः।  
  किंचिद्व्रीडितकुञ्चिताक्षमवशादुत्तानदत्ताननाः  
 प्रस्तोष्यन्त्यवधिं प्रयोगपदवीसारस्यसारस्य नः॥  
 सन्तु वा निरन्तरनियमितमत्सरनीरन्ध्रहृदया निर्विकाराः। \[तथापि\] सर्वथा तावत्--  
25. उपवेदमुदारधीः स्वनाम्ना भरतः सूचितभावरागतालम्।  
  यमुदाहरति स्म विश्वगुप्त्यै (भोग्यं) तदभिज्ञैरवहिष्कृता वयं स्मः॥  
 नटी--- अय्य, एव्वं एदं। तहवि मुअगुरुएसु बहुसु विरुद्धेसु छिद्दं गवेसन्तेसु कहं अप्पमत्तेहिं अम्हेहिं पडिण्णादं णिव्वहणिज्जं ? \[आर्ये, एवमेतत। तथापि श्रुतगुरुकेषु बहुषु विरुद्धेषु (विदग्धेषु) छिद्रं गवेषयत्सु कथमप्रमत्तैरस्माभिः प्रतिज्ञातं निर्बहणीयम् ?\]  
 सूत्रधारः--- अयि परगुणसंतोषिणि, श्रुतबाहुल्ये तव केयमास्था? अथवा अवधारितपरमार्थानामप्यवगतसंवादनार्थमुत्तरोत्तरं परिप्रश्नाः प्रवर्तन्ते। भवतु नाम। विशुद्धविद्यांस्तावत् बहुमन्यस्व। दृश्यते हि--  
26. भूयसीरपि कलाः कलङ्गिताः प्राप्त कश्चिदपचीयते शनैः।  
  एकयापि कलया विशुद्धया योऽपि कोऽपि भजते गिरीशताम्॥  
 तदहमिदानीं पराशरपाराशर्यादिबहुमताम् अबहुमतदुर्विनीतजनवृत्तिम् अनवरतपरिचितगान्धर्वविद्याविनोदनप्रसादितपरमपुरुषां परावरतत्त्वयाथात्म्यवेदिनीम् एतां परिषदमेकतानयामि। (सप्रश्रयमञ्जलिं बद्ध्वा) \[शृण्वन्त्वार्यमिश्राः\]  
27. विवेकप्रारम्भे विमतमतभङ्गप्रयतने  
 मुमुक्षासंसिद्धौ मुरमथनयोगे च सफले।  
  मुखादीन् निध्यातुं निभृतमिह नाट्ये कृतमुखैः  
 भवद्भिः स्थातव्यं भरतमतधौरेयमतिभिः॥  
   (नेपथ्ये)  
28. समयनियतैः प्रयोगैः सत्पथसीमामनुज्झतो विदुषः।  
  किरणैरिव दिवसकृतः क्षिप्यन्ते तामसारभ्भाः॥  
 सूत्रधारः-- (कर्णं दत्वा सानन्दम्) आर्ये, सम्यगवधार्यतामस्मद्वृत्तिमापवर्गिकवृत्तिं च तन्त्रयन्ती इयमौद्घातिकी (औपोद्घातिकी) गीतिः।  
ततश्च,  
29. दुर्जनं प्रतिपक्षं च दूरदृष्टिरयं जनः।  
  विवेकश्च महामोहं विजेतुं प्रभविष्यतः॥  
 कः खल्वसौ कुशीलवकुलाङ्गारः करतलकलितकठोरमधुरधन्वनि सुरभिसुकुमारचित्रपुङ्खेवित्रासितनिखिलवैरिजने मयि जीवति, सकलसुरासुरमुनिमनुजचितवृत्तिसार्वभौमस्य दुर्मतिसहधर्मचारिणो रणरङ्गमहानटस्य देवस्य महामोहस्य विवक्षानर्हं किमपि विपक्षसकाशादाशंसते ?  
 सूत्रधारः--(सभयसंभ्रमं परिवृत्य पश्यन्) आर्ये, कोऽयममर्ष \[मद\] संप्लैवादभ्यधिकलोहिताक्षः ससहाय इत एवाभिवर्तते ? आः ! कष्टमवधारितम्। अयं हि--  
30. अपवर्गबिरुद्वेषु त्रिषु वर्गेषु तिष्ठताम्।  
  प्रधानपुरुषार्थस्य पश्चिमस्याधिदैवतम्॥

31\. किं च, अर्धावशेषितमहेश्वरपौरुषोऽयं वर्गं तृतीयमवधीरयतां विनेता।  
  रत्या सलीलपरिरम्भणलोलगत्या पुष्पायुधः पुलकितैकभुजोऽभ्युपैति॥  
 तदिह वयं त्वरितमपसृत्य कालोपपन्नकामोत्सवविहारसंकुले जीवलोके संवलितगुप्तवृत्तयः समनन्तरकरणीयमाचरामः॥  
  \[इति निष्क्रान्तौ।  
   ॥ इति प्रस्तावना॥  
     विष्कम्भः  
 ततः प्रविशति वसन्तदत्तहस्तः कामः\]  
कामः-- (कः खल्वत्यादि पुनः पठित्वा) रे, रे, भरतकुलपांसन,  
32. दरनमितमनोज्ञभ्रूलताचापभाजां तरलहृदयलक्ष्ये तादृशस्नेहदिग्धे।  
  कुवलयनयनानां कूणिते लोचनास्त्रे शरणयतु विवेकः कां दिशं कांदिशीकः॥  
 वसन्तः-- (स्वगतम्) उत्पथमनोरथोऽयं उपचितमदो विषमबाणः। अहं पुनः आपुनरावृत्तिवर्तनीपथिकानामातिवाहिकगणे परिगणितोऽपि न सहसा परित्यक्तुं शक्नोमि चिरन्तनं चित्तजन्मसौहार्दम्। (प्रकाशम्) सखे मकरध्वज, एवमेतत्। अहं पुनर्महाराजस्य महामोहस्य माङ्गलिकं विवेकवित्रासनं भावत्कं मोहत्सवं प्रक्रमयामि। पश्यतु भवान्।  
33. चूडावेल्लितचारुहल्लकभरव्यालम्बिलोलम्बकाः  
 क्रीडन्त्यत्र हिरण्मयानि दधतः शृङ्गाणि शृङ्गारिणः।  
  तन्वभङ्गीकरयन्त्रयन्त्रणकलातन्त्रक्षरद्भस्त्रिका-  
 कस्तूरीपरिवाहमेदुरमिलज्जम्बाललम्बालकाः॥  
 कामः- साधु वसन्त! साधु। विशेषतश्चैतत्, सर्वथा विजित एवासौ विवेकहतकः, यदयम् अवधीरितत्रिविष्टपविहारकान्तारेषु मरुद्वृधान्तरीपोपान्तभागेषु महोत्सवारम्भः। इह च,  
34. उन्निद्राम्बुजवाटिकामुभयतोरोधोनिरोधोल्लल-  
 त्स्रोतस्संभृतसारणीशतकृतस्वच्छन्दकच्छाप्लवाम्।  
  खेलच्चोलवधूविधूतकबरीशैवालितामन्वहं  
 पश्येम प्लवमानहंसमिथुनस्मेरां कवेरात्मजाम्॥  
 रतिः--- अय्यउत्त, आपाआमहुरो एसो महूसवो। एण्हिं किल अम्हकुलसामिणो महामोहस्स अणिवारणिज्जेण केण वि विहिणा अमोहारम्भो विविओ पडिपख्खोत्ति दूमिअं (दुङ्खअं) मे हिअअं।  
 \[आर्यपुत्र, आपातमधुर एष महोत्सवः। इदानीं किल अस्मत्कुलखामिनो महामोहस्यानिवारणीयेन केनापि विधिना अमोघारम्भो विवेको दुर्जयप्रतिपक्ष इति धूमितं (दुःखितं) मे हृदयम्।\]  
 कामः--- बाले, विषमशरजीवितेश्वरि, विलासिनीदेवते, किमिति नाम समग्रबलजेतव्यलब्ध्या संतोष्टव्येऽपि भावितस्त्रीचापलां विवेकवैभवं वर्मयसि? पश्यतु भवती,  
35. करधृतललितेक्षुधन्वनो मे भ्रमरगुणार्पितपुष्पमार्गणस्य।  
  मरुदनलशरोऽपि भेरुधन्वा क्षणमतिलङ्घितशासनः कथं स्यात्॥  
 वसन्तः--- सखि, सत्यमेवैतत्। मा खल्विदं विकत्थनं मंस्थाः। न हि जगति भवति मशको मातङ्गस्य प्रतिस्पर्धीं। अथवा न खलु भवती विश्ववृत्तान्तवैदेशिकी। दृष्टचर एव हि त्वत्प्रियस्यासौ वीरायितवृत्तान्तः। तथा हि,  
36. वहति महिलामाद्यो वेधास्त्रयीमुखरैर्मुखैर्वरतनुतया वामो भागः शिवस्य विवर्तते।  
  तदपि परमं तत्त्वं गोपीजनस्य वशंवदं मदनकदनैर्न क्लिश्यन्ते कथं न्वितरे जना॥  
 कामः-- साधु वसन्त! साधुष। कालानुरूपवादी खल्वसि।  
37. विश्वं युवतिसात्कर्तुं भवता दत्तसायके।  
  विवेकः किं नु वर्तेत विपक्षेऽपि मयि स्थिते॥  
 रतिः- अय्यउत्त, एव्वं एदं। तहवि विसम ट्ठिर संठाण वेरग्ग दुग्ग पडिठ्ठिओ अप्पमत्तेहिं सम दम प्पमुहेहिं अमच्चेहिं अहिरिख्खिओ सअं असहाअसुरो अणवाअसाहसो अविपख्खो विण्णामकइआ काहित्तित्ति कलुसिअहिअअम्हि। \[आर्यपुत्र, अवमेतत्। तथापि विषमस्थिरसंस्थानवैराग्यदुर्गप्रतिष्ठितोऽप्रमत्तैः शमदमप्रमुखैरमात्यैरभिरक्षितः स्वयमसहायशूरोऽनपायसाहसश्च विपक्षः किं नाम कदा करिष्टतीति कलुषितहृदयाऽस्मि।\]  
 कामः-- अयि भीरु, असमतिशङ्कया। नूनं विपक्षपक्षपातिबालिशजनविप्रलब्धा स्वयूथ्यवैभवं न निर्धारयसिं। पश्य तावत् विश्वविजयिनस्त्वत्प्रियस्य मे जगत्त्रयप्रसिद्धं जैत्रमुपकरणम्--  
38. वपुरप्रतिमं नितम्बिनीनां दृढसोन्दर्यगुणं दरावनम्रम्।  
  श्रवणावधिनेत्रचित्रपुङ्खं धनुराद्यं मम मुष्टिमेयमध्यम्॥  
39. अपि च---शैलीं विलोपयति शान्तिमधः करोति व्रीडां व्युदस्यति विरक्तिमपह्नुते च।  
  कर्णामृतं किमपि तत् कलमाषिणीनां नामापि किं न विकरोति निशम्यमानम्॥  
 वसन्तः-- ननु कैमुतिकमेतत्, यदिदं योषितां यदृच्छाकीर्तनश्रवणादिकमपि चित्तसंक्षोभहेतुरिति।   
40. तिष्ठतु गुणावमर्शः स्त्रीणामालोकनादिभिः सार्धम्।  
  दोषानुचिन्तनार्था स्मृतिरषि दूरीकरोति वैराग्यम्॥  
41. अपिच प्रभूतमदमेदुरात्मनो विषयाटवीषु विविधासु धावतः।  
  स्वबलेन हन्त मनसो विवर्तनं बिसतन्तुनेव सुरदन्तियन्त्रणम्॥  
 रतिः--- अय्यउत्त, दिढभूमि विब्भम समुम्मूलण ख्खमाणं जोईसराणं दिट्ठिं परिहरन्तेण तुए परक्कमणिज्जं। \[आर्यपुत्र, दृढभूमिविभ्रमसमुन्मूलनक्षमाणां योगीश्वराणां दृष्टिं परिहरता त्वया पराक्रमणीयम्।\]  
 कामः--- (विहस्य) प्रिये, पश्यामि चक्षुषीव ते चेतस्यपि कातर्यम्। योजयामि खल्बहं योगीश्वरानपि युवतियोगीश्वरपदे (पादे)।  
42. सुभगपरुषैर्मदस्त्रैः कीलितमन्योन्यकविचितैकार्धम्।  
  किं न बिदितं भवत्या किमपि मिथःस्यूतजीवितं मिथुनम्‌॥  
 रतिः--- अय्यउत्त, अवहारिअं मए तुह माहप्यं। दाणिं उण दीह बुद्धिबलेण देव्व दिण्ण हत्थेण जम णिअम प्पमुह बहुसहाअ संपण्णेन अहण्डुच्चाह प्पहुत्तण मन्त सत्तिणा सत्तुणा काहे किं होज्जत्ति पबलपवणाहआ कअलि विअ (कदलिएव्व) तरलअरम्हि। पसिद्धं खु पण्णाबलं मोख्खपेरन्ताणं अइदुक्कराणं सिद्धीणं त्ति। \[आर्यपुत्र, अवधारितं मया तव माहात्म्यम्। इदानीं पुनः दीर्घबुद्धिबलेन दैवदत्तहस्तेन यमनियमप्रमुखबहुसहायसंपन्नेन अखण्डोत्साहप्रभुत्वमन्त्रशक्तिना शत्रुणा कदा किं भवेदिति प्रबलपवनाहता कदलीव (कदलिकेव) तरलतरास्मि। प्रसिद्धं खलु प्रज्ञाबलं मोक्षपर्यन्तानामतिदुष्कराणां सिद्धीनां साधनमिति\]  
 कामः--- (सरोषहासम्) अयि मुग्धे, मञ्जुभाषिणि, गुञ्जन्मधुकरशिञ्जिनीसंहित-- विश्वलक्ष (क्ष्य)--विषमविशिखस्य नित्यविजयजागरूकस्य त्वत्प्रियस्य मे संनिधौ का पुनः प्रज्ञा? केन वा कस्य मुक्तिर्भवती? किमिति नाम मध्य इव भवत्याः मानसेऽपि सौक्ष्म्यं नालक्ष्यते? (विहस्य) प्रिये, हन्त। विदितमेतत् नूनमिदानीम्, स्तनगतं स्थौल्यमेतदन्तराऽपि संक्रान्तमिति। अथवा अविचारितरमणीयमबलाजनस्वाभाव्यं भवत्यामपि वर्तते। संपश्यतां भवती,  
43. मयाऽऽदिष्टः क्रोधः प्रथयति किमप्यान्ध्यमथ च  
 स्मृतिभ्रंशः सेद्धा विघटयति बुद्धिं सपदि सः।  
  तया मुक्तः क्षेत्री तमसि गहने विन्दति लयं  
 तथाभूते किं वा जनयतु (ति) विवेको जडमतिः॥  
तदेवमसह्यवेगमस्मद्व्यूहं विवेकामात्याः शमदमादयो न प्रसहिष्यन्ते। स्वयं च दुर्जयो निखिलसुरासुरकोटीर (मणिमकुट) विन्यस्तवामपादो महामोहः। न हि तरक्षुर्मृगराजस्य परिपन्थी।  
44. परस्य पुरुषस्येव पञ्चभिश्च ममायुधैः।  
  समयेषु विमथ्यन्ते सत्त्ववन्तोऽपि शत्रवः॥  
अपि च,  
45. अलमिह विंबुधाद्यैरागगग्राह्यवाचो मुनिपरषदि धर्मान् गायतो मुक्तिहेतून्।  
  तषसि नियतवृत्तेस्तस्य देवस्य शान्तिं जनितयुवतिरत्नं दर्शयत्यूरुकाण्डम्॥  
 रतिः--- अय्यउत्त, संभावेमि सच्चं तुह भासिअं। अबब्म्हकीडं अप्पडिहअं खु तुह माहप्पं। एदं उण अण्णाअपुव्वं आणवेदु अय्यउत्तो। \[आर्यपुत्र, संभावयामि सत्यं तव भाषितम्। आब्रह्मकीटमप्रतिहतं खलु तव माहात्म्यम्। एतत् पुनरज्ञातपूर्वमाज्ञापयत्वार्यपुत्रः।\]  
 कामः-- किं तत् ?  
 रतिः-- विवेअ प्पहुदीणं महामोह प्पहुदीणं अ मिअन्द माअङ्गाणं विअ किण्णिमित्तं वेरं त्ति।  
 \[विवेकप्रभृतीनां महामोहप्रभृतीनां च मृगेन्द्रमातङ्गानामिव किंनिमित्तं वैरमिति।\]  
 कामः--- प्रिये, आकर्ण्यतामिदमादितः प्रभृति।  
46. त्रिगुणघटिताद् भोक्तुर्बुद्धिः सती तदनुव्रता समयनियतोच्छ्रायं त्रेधा कुलं समजीजनत्।  
  प्रथममिह तद्भोगद्वेष्यं विवेकपुरस्सरं द्वितयमितरज्जुष्टं रागप्रमोहमुखं मिथः॥ अत्र विवेकश्च महामोहश्च समानशीलाभिः प्रकृतिभिरभिषिक्तौ राजन्यौ। तयोरपि,  
47. मोहस्य धर्मपत्नी दुर्मतिरपवर्गदोषदृष्टिमयी।  
  विषयरसदोषदृष्टिः सुमतिरनन्या विवेकस्य॥  
 रतिः- तदो तदो। \[ततस्ततः\]  
 कामः-- ततश्च रजः प्रधाना रागादयः तमः प्रसूतेः संसारचक्रवर्तिनो महामोहस्य दैत्यानुकूलरक्षःकुलन्यायेन साचिव्यमाचरन्ति। सत्त्वसंभवं तु विवेककुलमसहायमल्पसारं च जगति वर्तते। जनकश्चास्माकं क्षेत्रज्ञः स्वयं मध्यस्थस्वभावोऽपि सहधर्मचारिण्या देव्या बुद्ध्या सह अद्य यावत् अस्मासु बहुलं दत्तदृष्टिः। तदिदमसहमानाः निंत्यनृशंसा विवेकादयः जातिवादिन इव स्वभङ्गमप्यनुमन्यमानाः पुरुषस्य भोगं तत्संवर्धकान् अस्मांश्च उत्सादयितुमीहन्ते। अस्मत्तातेन। चानादिभुक्तायां प्रकृतौ विविधान् दोषान् उद्घाट्य तातं च तस्यामुपजनितवैराग्यं केनचिदुपायेन विरचय्य महाप्रस्थानेनापुनरावर्तितं कर्तुमारभन्ते। तथा मर्कटरक्षः पती महापातकिनौ सुग्रीवविभीषणौ स्वकुलोत्सादने प्रमाणयन्ति। \[न च तदारम्भसमये तातस्य दुर्दशा शक्या वर्णयितुम्। अयं खलु  
जात्यन्धः परदोषदृष्टिषु परीवादेषु मूकाग्रणीः  
 बाधिर्यप्रथमावतारसरणिर्निन्दासमाकर्णने।  
स्त्रीप्रायः परदारसंग्रहविधौ तद्वत् परावर्जने संपद्येत  
 समीक्षणेऽपि विकलः पापैर्विवेकादिभिः॥\]  
 अत एवास्माभिरपि परित्यक्तसौभ्रात्रैः तेऽमी दुरात्मानो जिघांस्यान्ते। ततः प्रवृत्तिनिवृत्तिपद्धती समाश्रित्य वय च ते च संयतिष्यामहे। तदा \[तु\] सत्त्वप्रधानं कुलं ज्योतिरिङ्गणज्योतिरिवद्युमणिकिरणैरस्माभिरभिभूयते।  
48. सौहार्दमित्थामनवाप्य सहोदराणामासीत् स्वमूलगुणभेदवशात् विरोधः।  
  एकप्रजापतिभुवामपि वैरबन्धः स्वात्मावधिः स्वयमुदेति सुरासुराणाम्॥  
 रतिः--- सन्तं पावं सन्तं पावं। पुत्ता एव्व पिदुणो भोअं विणासेन्ति (1)। तह कहं सोअरा एव्व इअरोअर विद्धंसण लंपड हिअआ होंति। णाह, किं ण होज्ज ताणं तुम्हाणं वि समर दुद्दसाणिवारण साहणं सन्धी? \[शान्तं पापम्, शान्तं पापपम्। पुत्रा एव पितुर्भोगं विनाशयन्ति। तथा कथं सोदरा एव इतरेतरविध्वंसनलम्पटहृदया भवन्ति? नाथ, किं न भवेत् तेषां युष्माकमपि समरदुर्दशानिवारणसाधनं संधिः।\]  
--------  
 (1 पाo विणसेदुं कोउहलं पडिवज्जन्ति-- विनाशयितुं कौतूहलंप्रतिपद्यन्ते)  
 कामः-- मुग्धे, कथंचिदपि नात्र सन्धिः संभाव्यते।  
49. स्वतः (सतः) सत्त्वविहीनानां सत्तयैबापराध्यताम् (तः)।  
  कथंकारं प्रतीकारः कल्पकोटिशतैरपि॥ अपिच--  
50. प्रतिपुरुषविभक्तमूर्तिभेदाः वयमितरे च मिथः प्रतीपवृत्ताः।  
  क्वचिदधिकरणे समापतन्तः सुतनु दधीमहि वध्यघातकत्वम्॥  
 कथं (न) खल्वर्थकामपराणामस्माकं नारायणपरायणैः कथायामपि संगतिरुपपद्यते। किं च यथाकथंचिदुपपद्यमानमपि अखण्डवैरिखण्डनपण्डितो महामोहः कथंचिदपि संधिं नानुमन्यते। अहं वा कथमसहायबीरः तमनुमन्ये? न खलु (हि) क्षुधितोऽपि शार्दूलः कदाचिदपि शाद्वलमत्ति।  
 रतिः--- अय्यउत्त! को उण तेहिं कुलघ्घेहिं महाबलाणं तुम्हाणं वि उम्मूलणे उवाओ संमन्तिओ?  
 \[कः पुनस्तैः कुलघ्नैः महाबलानां युष्माकमप्युन्मूलने उपायः संमन्त्रितः\]  
 कामः--- अयि भीरु, अनुद्घाटनीयमिदं राजकुलरहस्यम्। विशेषतः स्त्रीषु।  
 रतिः-- (हस्तौ संगृह्य) अय्यउत्त, साविदोसि मए पिअसहेण वसन्तेण अ। सच्चं विवरिज्जउराअउलरहस्सम्। \[आर्यपुत्र, शापितोऽसि मया प्रियसखेन वसन्तेन च। सत्यं विव्रियतां राजकुलरहस्यम्\]  
 वसन्तः--- (स्वगतम्) किमत्र विवरणीयम्? दुष्परिहरः खलु अनिर्धारितकालो नियतिविपर्यासः। (प्रकाशम्) सखे मकरध्वज !  
51. मनोरथसमर्थानां महामोहविगेधिनाम्। मन्त्रभेदनमस्माभिः कार्यं तत्परिपन्थिभिः।  
 कामः- प्रिये, कथयामि तर्हि। अस्ति खलु अनभिज्ञकुलसार्वमौमविवेकहतकमूल-अकर्तृत्वाभिमानादिनानाविधविषमदृष्टिसहकृतः कश्चिदस्मत्कुलाभिचारकाङ्क्षिभिः उपनिषदूशरनिष्ठैः कैश्चिन्निष्ठुरैः अनुष्ठीयमानो निवृत्तिसंज्ञको धर्मः, यन्निष्ठस्य पुरुषस्य परदोषदर्शनादिष्वन्धबधिरषण्डपङ्गुमूकादिवत् अत्यन्तमवसन्नावस्थानमाकर्ण्यते। तेन च निष्प्रतिक्रियेण केनचिदब (प) ग्रहेणव पुरुषमाविशता बुद्धिः संगंस्यते। तस्मात् किल तत्संगमादस्मत्कुलप्रद्वेषदूतिदृदया प्रशान्तमधुरवेषप्रच्छन्ना भवरसभोगभी (भै) मरथी परभक्त्यपरपर्याया ब्रह्मराक्षसी प्रादुर्भविष्यति।  
52. तथा हि, गुणत्रेतोन्मेषक्रमपरिणतानन्तविकृतिः  
 क्वचित् काले बुद्धिः कुलयुगलकूटस्थगृहीणी।  
  अतिक्रूरात्यन्तप्रलयविधिदुर्मन्त्रपरुषां  
 पुरा भीमाकारां सृजति परभक्तिं परवती॥  
53. ततश्च, प्रव्रज्यादियुता परत्र पुरुषे पातिव्रतीं बिभ्रती  
 भक्तिः सा प्रतिरुद्धसर्वकरणा (णं) घोरं तपस्तप्यते।  
  तुष्टा तेन जनार्दनस्य करुणा कुर्वीत तत्किङ्करं  
 कंचित् कैटभकोटिकल्पमसुरम्--- (इत्यर्धोक्ते विरमति)  
 वसग्तः- (स्वगतम्) स खलु संकल्पसूर्योदयः (सूर्यः)। \`निर्मूलनस्त्वेष नः'इति शेषः। अन्यथा तचु पूरयामिष। (प्रकाशम्) शेषं पुनर्दुर्वचम्।  
 रतिः- (सभयसंभ्रमम्) णाह, परिरख्ख परिरख्ख \[नाथ, परिरक्ष परिरक्ष\] इति भर्तारमाश्लिष्यति।  
 कामः- (गाढमुपगुह्य अ \[भुक्त\] पूर्वमिव निर्वेशं नाटयन्, आत्मगतम्)  
54. जनितवलयभङ्गे दत्तहारावमर्दे मुषितनिखिलखेदे मोहसंतोषहेतौ।  
  सचकितपरिरम्भे सांप्रतं (सादरं) कातराक्ष्यास्त्यजति युगलचिन्तामङ्गयोरन्तरात्मा॥  
 (प्रकाशम्) सखि, महामोहसैनिकधुरन्धरस्य मकरध्वजस्य मम प्रेयसी सती मा भैषौः। समाश्वसिहि, समाश्वसिहि। इदं खल्वैन्द्रजालिक-नगरनिगरणप्रायम् अनिपुणनैगमिकरथ्यापुरुषनिर्मितं किमप्यैतिह्यम्। तथा हि,---  
55. कुवृत्तमिति कौक्कुटं व्रतमधिक्षिपद्भिस्तथा सुधाकर-शतकतुप्रभृतिभिः स्वयं चस्स्वले।  
  नदद्भ्रमरपङ्क्तिके नमति कार्मके मामके विरक्तिगृहदेहलीं क इह दोहली वीक्षते॥  
 तिष्ठन्तु च (वा) \[मादृशाः\] महाबला मन्त्रिणः।  
56. प्रमादालस्यनिद्रादिविविधव्यूहविग्रहः।  
  प्रज्ञावरणघोरात्मा मोहः केन विजेष्यते॥  
 रतिः--- (स्वगतम्।) विहिवसेण विवरीअं भणिअं अय्यउत्तेण। (प्रकाशम्) होज्ज मङ्गलं महाराअस्स। \[विधिवशेन विपरीतं भणितमार्यपुत्रेण। भूयान्मङ्गलं महाराजस्य।\]  
57. वसन्तः--- अयि मन्मथपत्नि मा स्म भैषीर्ननु मोहादिषु संस्थिषु सत्सु।  
   प्रकृतिं पुरुषः प्रपित्समानः प्रतिपद्येत विरक्तितो विमुक्तिम्॥  
 रतिः-- (भात्मगतम्) आः! वसन्तभासिअं वि विवरौअं विअ दीसइ।  
 \[आः! वसन्तभाषितमपि विपरीतमिव दृश्यते।\]  
(प्रकाशम्) अय्यउत्त, किं विवेअस्स णत्ति विवेओ, अमच्चाणं वा तस्स समदमप्पमुहाणं। पुरुसें खु पइदिं मोक्कूण गए अम्हाणं ताणं वि अविसेससुलहं अवसाणं (ओसाणं) \[आर्यपुत्र, किं विवेकस्य नास्ति विवेकः अमात्यानां वा तस्य शमदमप्रमुखानाम् ? पुरुषे खलु प्रकृतिं मुक्त्वा गते अस्माकं तेषामपि अविशेषसुलभमवसानम्।\]  
कामः--- एवमेतत। अस्मदुन्मेषमसहमानाः पुनः एते पापाः प्रज्ञाचक्षुषि क्वचित् पुरुषे साक्षिणि कुलद्वयमूलकूलङ्कषासु कुहनासु गहन (गाहन) मीहन्ते। सर्वथा मूढवेतसश्चैते मोघकर्माणो भविष्यन्ति। यतः---  
58. प्रसुप्तानपि युद्धेन सुग्रीवसुभटानिव।   
कर्मशक्तिरनुच्छेद्या पुनरुद्वो (त्से)धयिष्यति॥  
  (नेपथ्ये)  
 कोऽसौ विपर्यस्तदृष्टिरनुग्रहैकनियतकोतुकान् अस्मानेव पापान् प्रलपति? रे रे! दुविनीत, दुराचार, निस्पन्दनिगलितकृटस्थानां नृशंसवृत्तीनां वः प्रतिक्षेपे, पुरुषस्य निरस्तनिखिलंदुःखनिरतिशयानन्दप्रापणे, तदापि तदबुद्ध्यनुप्रवेशेन स्वकुलसञ्जिवने च दनुजमथनदयाधीनवृत्तयो वयं प्रवर्तामहे। अस्ति चौपनिषदोऽयमुद्घोषः।  
59. स्वाधीनसंसरणनाट्यनिरूढवृत्तेः संतोषितः प्रणतभूमिकयाऽस्य पुंसः।  
  स्थाने विधास्यति विभुः स्थिरचिह्नभेदं क्रीडानटः स (टस्य) भगवान् कृपया (परमं) स्वसाम्यम्॥  
60. ततश्च, रिपुमथनकृतं यशो महीयः पितृपरिरक्षणसंभृतश्च धर्मः।  
  अभिमतघटनोद्भवश्च हर्षः सपदि विधास्यति संनिधिं स्वयं नः॥  
 कामः--- (सभयावहित्थमवलोक्य) प्रिये! मोहपरिपन्थिपश्क्षमूर्धामिषिक्तः स्वयमसौ विवेकः स्वसहधर्मचारिण्या सुमत्या सहाभ्यमित्रीण (य) उपसर्पति। अयं हि  
61. मुकुलयति विवित्सां मोहबिध्वंसमिच्छन् विमृशति निगमान्तान् वीक्षते मोक्षधर्मान्।  
  निशमयति च गीतां नित्यमेकान्तभक्त्या गुणपरिषदवेक्षी गुप्तमन्त्रो विवेकः॥  
62. अपि च, प्रत्यङ्मुखीं सुमतिदीप्तिमिह प्रचिन्वन् प्राप्तोदयोऽप्यमितरागबलोपपन्नः।  
   क्षाम्यन् अहङ्कृतिमयीमवशो हिमानीं भास्वानसौ भजति विष्णुपदं विवेकः॥  
 तत् न सांप्रतमस्माभिरप्राप्तसमयैरसहायैश्च अरातिसंनिधावात्मानं प्रकाशयितुम्।  
 \[इति समित्रकलत्रो निष्कान्तः। इति मिश्रविष्कम्भः॥\]  
ततः प्रविशति राजा, सुमतिश्च।  
 राजा--- (सविमर्शम्) प्रिये समाकर्णितस्त्वया अनवधिकदुरितविषवनमूलभूतस्य अमन्ददर्पस्य कन्दर्पवटोरयमाटोपः यदसावशेषपापनिष्कृतौ प्रयतमानान् अस्मानेव पापारोपेण परिवदति। अथवा,  
63. पश्यति परेषु दोषान् असतोऽपि जनः सतोऽपि नैव गुणान्।  
  विपरीतमिदं स्वस्मिन् महिमा मोहञ्जनस्यैषः॥  
 सुमतिः--- अय्यउत्त, विरूपा खु जणा णिअमुहदोसं णिम्मलेसु वि दप्पणेसु समप्पेन्ति।  
 \[आर्यपुत्र, विरूपाः खलु जना निजमुखदोषं निर्मलेष्वपि दर्पणेषु समर्पयन्ति।\]  
 राजा--- देवि, सत्यमेतत्। यथार्थदर्शिनी यथादृष्टार्थवादिनी च भवती। किं च,  
64. निर्धूतनिखिलदोषा निरवधिपुरुषार्थलम्भनप्रवणा।   
  सत्कविफणितिरिव त्वं सगुणालंकारभावरसजुष्टा॥  
 (विचिन्त्य) प्रिये! हन्त! निर्विकारपुरुषपीडया क्रीडन्त एते कामक्रोधलोभादयः सुपन्थानमास्थिताः, वयं पुनस्तमेव निश्श्रेयसेन योजयितुं समस्तजनसांसिद्धिकसुहृदो भगवतस्तापत्रयाभिहतसर्वजनसंजीवनीं दयादृष्टिं प्रवाहयन्तः (आवाहयन्तः) कदध्वना प्रस्थिताः (प्रवृत्ताः)। अहो! महान् अयमुन्मत्तालोपः (त्तप्रलोपः)। पश्य मे त्वया सह निर्वर्तनीयं परानुग्रहव्रतम्।  
65. महत्यारम्भेऽस्मिन् मधुरिपुदयासंभृतधृतिर्बहिष्कृत्यारातीन् सुमुखि बहिरन्तश्च भवतः।  
  समाधावाधाय क्षपितवृजिनं क्षेत्रिणमहं पराप्राप्त्या धन्यं परिणमयितुं प्राप्तनियमः॥  
 सुमतिः--- अय्यउत्त, कहं सो णिच्च णिम्मल महाणन्द सन्त सअंपआस सव्वजण दंसणजोग्गा सहावो पुरुसो महामोहेण माण मअ मच्चर प्पमुहेहिं दुव्विणीदेहिं दुव्वार गव्व संकुलदुरिअ महोम्मि संघाअ संघडण भीसणे दुख्ख साअरम्मि णिख्खित्तो \[आर्यपुत्र, कथं स नित्यनिर्मलमहानन्दशान्तस्वयंप्रकाशसर्वजनदर्शनयोग्यस्वभावः पुरुषः महामोहेन मानमदमत्सरप्रमुखैः दुर्विनीतैः दुर्वारगर्वसंकुलदुरितमहोर्मिसंघातसंघटनभीषणे दुःखसागरे निक्षिप्तः ?\]  
 राजा--- प्रिये सूक्ष्मदर्शिनि! किं दृष्टमपह्नोतव्यम्? आगमिकं वा किं न प्रत्येतव्यम्। पश्यतु भवती।  
66. स्वतः प्राप्तं रूपं यदिह किल भावेषु तदपि त्यजन्तस्ते दृष्टा नियतिघटितोपाधिवशतः।  
  प्रकृत्या तिष्ठन्ति ह्युपधिविगमे ते च तदसावनादिः संसारः पुरुषमुपरुन्धे गलति च॥  
 सुमतिः--- एव्वं एदं। तह वि कहं एआवन्त कालं परमकारुणिएण देव्वेण लच्छीवल्लहेणदुस्सह दुख्ख सअ धूमिओ (ताविओ) पुरुसो उवेख्खिओ? \[एवमेतत्। तथापि कथमेतावन्तं कालं परमकारुणिकेन देवेन लक्ष्मीवल्लमेन दुःसहदुःखशतधूमितः (तापितः) पुरुष उपेक्षितः?\]  
 राजा--- किं न श्रूयते भवत्या-- यत् अनादिनिजकर्मरूपाविद्यापराधेन क्षेत्रज्ञोऽयमीश्वरेण क्षिप्तः संसरन् अवसरे तेनैव समुद्ध्रियत इति? यथा--  
67. मिथःकलहकल्पनाविषमवृत्तिलीलादयापरिग्रहणकौतुकप्रथितपारवश्यः प्रभुः।  
  स्वलक्षितसमुद्गमे सुकुतलक्षणे कुत्रचित् घुणक्षतलिपिक्रमादुपनिपातिनः पाति नः॥  
68.अत्र च, सुखदुःखवाहिनीनां व्यत्ययविनिमयनिवर्तनानर्हे।  
  नियतक्रमे प्रवाहे निपतितमुत्क्षिप्य मोहते देवः॥  
 सुमतिः--- अय्यउत्त, अणादिम्मि गए काले अलद्धपुव्वो मोख्खो अणन्ते वि उवरिअणकालम्मि केण कहं लहिज्जइत्ति सङ्का कलङ्क कब्बुरिअं मे हिअअं। \[आर्यपुत्र, अनादौ गते काले अलंब्धपूर्वो मोक्षः अनन्तेऽप्युपरितनकाले केन कथं लभ्यत इति शङ्काकलङ्कर्बुरितं मे हृदयम्।\]  
 राजा--- देवि! विवेकवल्लभे! अनधिगतप्रमाणतर्कसरणिरिव कथमेवमाशङ्कसे? अथवा--  
69. कालस्वभावनियतियदृच्छादिषु वस्तुषु।  
  कारणं किमिवात्रेति तापसैरपि तर्कितम्॥  
इदमत्र तावदवधातव्यम्---70  
70 कर्माविद्यादिचक्रे प्रतिपुरुषमिहानादिचित्रप्रबाहे  
 तत्तत्काले विपक्तिर्भवति बहु (हि वि) विधा सर्वसिद्धान्तसिद्धा।  
 तल्लब्धस्वावकाशप्रथमगुरुकुपागृह्यमाणः कदाचित्  
 मुक्तैश्वर्यान्तसंपन्निधिरपि भविता कश्चिदित्थं विपश्चित्॥  
स च मोक्ष्यमाणो मत्समक्षम्, आदौ तावात्---  
71. दर्पोदग्रदशेन्द्रियाननमनोनक्तञ्चराधिष्ठिते  
 देहेऽस्मिन् भवसिन्धुना परिगते दीनां दशामास्थितः।  
  अद्यत्वे हनुमत्समेन गुरुणा प्रख्यापितार्थः पुमान्   
 लङ्कारुद्धविदेहराजतनयान्यायेन लालप्यते॥  
अपि च,  
72. बहुलदुरितद्वारे ब्राह्मे पुरे परसंमत (:)-  
 स्वमतिघटितस्वातन्त्र्यत्वादयन्त्रितचेष्टितः।  
  विषमसचिवैः स्वे स्वे कार्ये विगृह्य विकृष्यते  
 नरपतिरिव क्षीबो नानाविधैरयमिन्द्रियैः॥  
 सुमतिः-- अय्यउत्त, एव्वं हुअवह वेडिअ घरगअं विअ अप्पाण अप्पमत्तबुद्धी किं ण णिज्जिगमिसाए रख्खइ पुरुसो ?  
 \[आर्यपुत्र, एवं हुतवहवेष्टितगृहगतमिवात्मनमप्रमत्तबुद्धिः किं न निर्जिगमिषया रक्षति पुरुष?\]  
 राजा--- प्रिये सर्ववेदिनि, अनादिः खल्वयमलङ्घनीयो रागजलधिः।  
73. स्थिरत्रसविभक्तिमत् त्रिविधरागदृश्योदयं  
 सुमृष्टमणिभित्तिवत् स्वयमभिद्यमानः पुमान्।  
  त्रियुग्मगुणशिल्पिना त्रिगुणतूलिकाधारिणा  
 विविच्य विनिवेशितं वहति चित्रमत्यद्भुतम्॥  
 सुमतिः-- (सविषादम्)इदि णाम उम्मत्तदसं पुरुसं बुद्धी पिअदमा किं ण वोहेइ ? \[इति नाम उन्मत्तदशं पुरुषं बुद्धिः प्रियतमा किं न बोधयति?\]  
 राजा--- प्रिये सूक्ष्मवादिनि (दर्शिनि)! साऽपि खलु इदानीं स्वयंप्रकाशाऽपि सुप्तप्राया वर्तते। यथा,  
74. पत्यौ दूरं गतवति रवौ पद्मिनीव प्रसुप्ता  
 म्लानाकारा सुमिखि निभृता वर्तते बुद्धिरम्बा।  
  मायायोगान्मलिनितरुचौ वल्लभे तुल्यशीला  
 राहुग्रस्ते तुहिनकिरणे निष्प्रभा यामिनीव॥  
 सुमतिः-- अय्यउत्त, अइकरुणा इमा बुद्धिसहिअस्स पुरुसस् बद्ध (न्ध) दसा, एअस्स विउलदुक्ख जाल विह्ह (म्ह) लस्स वित्थरेण मोख्खाअमं पआसंतो विसङ्कं मे कुणसु। \[आर्यपुत्र, अतिकरुणेयं बुद्धिसहितस्य पुरुषस्य बद्ध(न्द)दशा, एतस्य विपुलदुःखजालविह्वलस्य विस्तरेण मोक्षागमं प्रकाशयन् विशङ्कां मां कुरुष्व।\]  
 राजा--- देवि अनवरतशोभनाशंसिनि, निदानमिह निपुणमुपपादयन् प्रतिपन्ना(न्न)मेव भवतीं प्रत्यभिज्ञापयामि।  
75. दुरासेधस्थेम्ना दुरितपरिपाकेन भविनः  
 प्रमाथी संसारः प्रशमरहितोऽयं प्रभवति।  
 निरोधे तस्यैका निरुपधिककारुण्यघटित-  
 स्वतन्त्रेच्छाशक्तिः स्वयमुपधिमास्थाय (धाय) रमते॥  
 सुमतिः--- जइ मए वि सो उवाही सुणिअव्वो, ता मं अय्यउत्तो आणवेदुः \[यदि मयाऽपि स उपाधिः श्रोतव्यः, तदा मामार्यपुत्र आज्ञापयतु।\]  
 राजा-- प्रिये विशुद्धभाषिणि, श्रूयतामयमिह सूक्ष्मार्थसंग्रहः।  
76. मदनमत्सरमानमयः पुमान् बहुपिशाचगृहीत इवार्भकः।  
  निगमसिद्धनरेन्द्रनिरीक्षया(णात्) निपुणपद्धतिमभ्यव(भ्युप)पद्यते॥  
ततश्च 77. अनघदेशिकदृष्टिसुधाप्लवे विधिवशादुपसेदुषि देहिनः।  
  विमलकर्षणयन्त्रणाभिरभितः क्षिप्तात्मनः क्षेत्रिणः॥  
अपि च, 78. स्वाधीनेतरपातभीतिपरुषस्वासदुर्वासना--  
  पाशाकर्षणयन्त्रणाभिरभितः क्षिप्तात्मनः क्षेत्रिणः।  
   निष्प्रत्यूहविजृम्भमाणकरुणादुग्धर्णवे निर्भरा  
  भक्तिः सेत्स्यति भागधेयशतः प्राप्ये परब्रह्मणि॥  
 अत्र चान्तरा सर्वस्वदक्षिणोऽयमध्वरः प्रवर्तते। यत्र तु,  
79. त्वया जुष्टः पत्न्या बिधिवदिह यष्टा स्वयमहं  
 विधत्ते चार्त्विज्यं शमदममुखेऽयं गुणगणः।  
  अकस्मादुद्देश्यो भवति भगवान् आत्महविषः  
 पशुर्बद्धो मुक्तिं भजति विगलत्कर्मनिगलः॥  
 इदमप्यत्रभवत्या भावनीयम्----  
80. स्वरक्षणभारार्पणक्षणिकसत्रिणः क्षेत्रिणः  
 प्रवर्त्य कृपया स्थितिं प्रभुरभूतपूर्वोदयाम्।  
  जगद्विपरिवर्तनप्रथितनित्यशक्तिः स्वयं  
 क्षिपत्यपुनरङ्करं दुरितमस्य लक्ष्मीपतिः॥  
 सुमतिः--- अय्यउत्त, एव्वं णाम वणिणज्जन्ती ओवग्गदसा पुरुसस्स कइआ होहिइ?  
\[आर्यपुत्र, एवं नाम वर्ण्यमाना अपवर्गदशा पुरुषस्य कदा भविष्यति?\]  
 राजा-- देवि त्रैलोक्यवेदिनि, दुःसहानादिदुःखसागरनिमग्नस्य यथागमं यथान्यायं च केनचित् कारणेन समुत्तारः संभविष्यतीति संतोष्टव्यं तावत्॥ इह हि,  
81. निरपायदेशिकनिदर्शितामिमां कमलासहायकरुणाधिरोहणीम्।  
  क्रमशोऽधिरुह्य कृतिनः समिन्धते परिशुद्धसत्त्वपरिकर्मिते पदे॥  
अपि च, 82. स्वयमुपशमयन्ती स्वामिनः स्वरलीलां  
  स्वमतमिह दुहाना स्वादु पथ्यं प्रजानाम्।  
   नियतमियमिदानीमन्यदा वा भवित्री  
  निरवधिसुखसिद्ध्यै निष्प्रम्पानुकम्पा॥  
इयं हि, 83. अविरलगुणच्छाया मायातमः (प)प्रतिरोधिनी  
  परिहृतरजःपङ्का ताषैरसंघटिता त्रिभिः।  
   मधुरिपुदयामूर्तिर्दिव्या निराकृतकण्टका  
  वहति निगमात् वर्तन्येषा (का) पुरीमपाजिताम्॥  
 सुमतिः-- अय्यउत्त, अपरिमिअदुरिअभरिअस्स जन्तुणो दुख्खसाअरादो उत्तारवअणं बालजणसन्तोसवअणं वि उवच्छन्दणंत्ति पेख्खामि। \[आयपूत्र, अपरिमितदुरितभरितस्य जन्तोः दुःखसागरादुत्तारवचनं बालजनसंतोषवचनमिव उपच्छन्दनमिति पश्यामि।\]  
 राजा--- भद्रे अबाधितार्थग्राहिणि, मा स्म मिथ्यादृष्टिमुपतिष्ठ। सुमतिः खल्वसि, अपि दृष्टः क्वचिदाप्तागमस्य बाधः, ऐश्वरस्य वा भक्तजनसंरक्षणप्रतिज्ञानस्य ?इयं ते प्रत्यायना।  
84. शपे दैष्टिक्येन स्वयमिह भवत्या च सुमते त्वयैव द्रष्टव्यः स्वपनविगमोन्मीलितधिया।  
  अहंकारग्राह-ग्रह-कदनसाक्रन्दतनुभृन्मुमुक्षासंरब्धो(म्भो) (म्भ्यो?)मुरमथनसंकल्पमहिमा॥  
 अथवा, साधारणः स्वल्वयं समाश्रितसंरक्षणसंरम्भः। तथा हि--  
85. दीनो दृप्यतु वाऽपराध्यतु परं व्यावर्ततां वा तत-  
 स्त्रातव्यः शरणागतः शकनयः सद्भिस्यथा स्थाप्यते।  
  विश्वामित-कपीत-राघव-रघु-व्योमाध्वगप्रेयसी-  
 नालीजङ्घ-बुहस्पतिप्रभृतिभिर्नन्वेष घण्टापथः॥  
 सुमतिः- अय्यउत्त, होन्ति खु महन्ता पिआमहप्पमुहा वि मोख्खकामेहिं तेहिं उवासिज्जन्ता। ता किं सिरीवई एव्व णिव्वाणस्स कालणं भणइज्जइ? \[आर्यपुत्र, भवन्ति खलु महान्तः पितामहप्रमुखा अपि मोक्षकामैस्तैस्तैरुपास्यमानाः। तत् किं श्रीपतिरेव निर्वाणस्य कारणं भण्यते।\]  
 राजा-- प्रिये अतिसूक्ष्मदर्शिनि, किं न मन्यसे? असाधारणं हि मधुमथनस्य माहात्म्यम्।  
86. पुरा वेधस्स्तम्बावधिपुरुषसृष्टेः(ष्टि)स्थितिमति  
 स्थिरा भक्तिः सूते विपदुपरतिं पुंसि परमे।  
  तदन्यान् अभ्यर्चन् अभिलषितमुक्तिः सरगणान्  
 उदन्यां प्रालेयैरुपशमयितुं वाञ्छति जडः॥  
 न खलु सहस्त्रमप्यालेख्यदिवसकरा अन्धकारं प्रतिक्षिपन्ति। ततश्च  
87. आबध्नतौ विगतशान्तिमनादिनिद्रां चेतस्विनस्त्रिगुणशक्तिमयी त्नियामा।  
  नाथस्य केवलमसौ नरकान्तकर्तुः (स्य)संकल्पसूर्यविभवेन समापनीया॥  
 सुमतिः-- अय्यउत्त, अज्ज खु देवाणं मुणीणं वि परावरपुरुसविवेअणे डोलाअइ चिन्ता। तुए उण कहं एक्कम्मि पुरुसोत्तमे णिठ्ठा णिअमिज्जइ। \[आर्यपुत्र, अद्य खलु देवानां मुनीनामपि परावरपुरुषविवेचने डोलायते चिन्ता। त्वया पुनः कथमेकस्मिन् पुरुषोत्तमे निष्ठा नियम्यते?\]  
 राजा-- देवि, ननु सोपबृंहणनिपुणनिरूपिताभिरुपनिषद्भिरेव। प्रसिद्धं खलु वेदविप्रकेशवानामैकराश्यम्।  
89. मेयं विष्णुर्वेदवादाश्च मानं माताश्च (श्चेत्) ब्राह्मणाः सत्त्वनिष्ठाः।  
  इत्थं तेषामैकराश्यं प्रतीमः कीटप्रायैर्दुर्विदग्धैः किमन्यैः॥  
89. शास्त्राण्यालेड्य सर्वाण्यशिथिलगतिभिर्युक्तिवर्गैर्विचार्य  
 स्वान्तर्निर्धार्य तत्त्वं स्वभुजमपि महत्युद्धरन् सूरिसङ्घे।  
  सत्यं सत्यं च सत्यं पुनरिति कथयन् सादरं वेदवादी  
 पाराशर्यः प्रमाणं यदि क इह परः केशवादाविरस्ति॥  
 महाजनो येन गतः पन्थाः इति च महर्षिभाषितम्। दृश्यते चैतत्।  
90. तर्को न प्रतितिष्ठति प्रभवति त्रय्याऽपि वैयाकुली  
 क्षोभं यान्ति मिथः क्षता ऋषिगिरः क्षुद्रोक्तयः किं पुनः।  
  इत्थं तत्त्वविनिश्चयो निधिरिव क्षिप्तो गुहाभ्यन्तरे  
 पन्थानं तु महाजनस्य निपुणः प्रत्यञ्चमध्यञ्चति॥  
 महान्तश्च व्यासवाल्मीकिमनुबृहस्पतिशुकशौनकप्रभूतयः प्रवद (र्तय)न्त्यस्माकमध्वानम्। तिष्ठन्त्वेते बहवः अयं पुनरेकोऽपि  
91. अपजन्मजरादिकां समृद्धिं कृपया संमुखयन् अशेषपुंसाम्।  
  परदैवतपारमार्थ्यवेदी परिगृह्णाति (तु) पराशरः स्वयं नः॥  
 सुमतिः-- (सानन्दम्)अय्यउत्त, अणउत्तरं एदं उत्तरं। अज्ज उण अणन्त साहणणिअमन्तणिरूपणविलम्बं असहन्तस्स तूरन्तहिअअस्स चेअणस्स सव्वाअमसारं संकलऊण दंसेदुं तुमंपेत्थम्मि। \[आर्यपुत्र, अनुत्तरमेतदुत्तरम्। अद्य पुनरनन्तसाधननिगमान्तनिरूपणविलम्बमसहमानस्य त्वरमाणहृदयस्य चेतनस्य सर्वागमसारं संकलय्य दर्शयितुं त्वां प्रार्थये।\]  
 राजा-- साधु विचिन्तितं भवत्या। तदिदं प्रदर्शयामि,  
92. स्वसंकल्पोपघ्नत्रिविधचिदचिद्वस्तुविततिः पुमर्थानामेकः स्वयमिह चतुर्णा प्रसवभूः।  
 शुभस्रोतोभाजां श्रुतिपरिशदां श्रीपतिरसावनन्तः सिन्धूनामुदधिस्वि विश्रान्तिविशषयः॥  
93. अपि च, परः पद्माकान्तः प्रणिपतनमस्मिन् हिततमं  
 शुभस्तत्संकल्पश्चुलकयति संसारजलधिम्।  
  झटित्येवं प्रज्ञामुपजनयता केनचिदसौ  
 अविद्यावेतालीमतिपतति मन्त्रेण पुरुषः॥  
 प्रिये, संमितमतीनामपि चित्तसमाधानहेतुः संग्रहो दर्शितः। किं तु  
94. धृतनिगमकवचगूढाः कष्टं संप्रति कुदृष्टयः केचित्।  
  छलयन्ति सौगतादीन् स्यालोपालम्भतुल्यया वाचा॥  
 अथ \[च\] विस्तरेण प्रतिविधिरस्य वेदान्तेषु विपुलमति भिरनुसंधीयते। इष्टमेव खलु विदुषां समासव्यासधारणम्।  
 सुमतिः--- सुट्ठु भणिअं अय्यउत्तेण। एव्वं वि तेहिं महेसिमएहिं तक्केहिं वि तारिसेहिं पआरिज्जान्ता णिअमन्ता चोराकिट्ट गोधणसरिसा होन्तित्ति सपण्णसद्धसा मह चिन्ता। \[सुष्ठुभणितमार्यपुत्रेण। एवमपि तैस्तैर्महर्षिमतैस्तकैंरपि तादृशैः प्रतायंमाणा निगमान्तः चोराकृष्टगोधनसदृशा भवन्तीति संपन्नसाध्वसा मम चिन्ता।\]  
 राजा-- अलमतिशङ्कया।  
95. अविप्लुतपरिग्रहस्भृतिशतैककण्ठी श्रुतिः  
 स्वभक्तिविकलम्सृतिः स्वपनतोऽपि न प्रेक्षते।  
  स्वतः प्रमितिसाधीनी सुदृढतर्कगुप्ता च सा  
 रूणद्धि पुनरप्रतिष्ठितकृतर्ककोलाहलम्॥  
   (नेपथ्ये)  
96. मूलच्छेदभयोज्झितेन महता मोहेन दुर्मेधसा  
 कंसेन प्रभुरुग्रसेन इव नः कारागृहे स्थापितः।  
  विख्यातेन विवेकभूमिपतिना विश्वोपकारार्थिका  
 कृष्णेनेव बलोत्तरेण घृणिना मुक्त\[:\](क्ति) श्रिंयं प्राप्स्यति॥  
 राजा--- (कर्णं दत्तवा सानन्दम्)प्रिये, श्रूयते सेयमकृत्निसरस्वतीव अवितथवादिनी अशरीरिणी भारती।  
 सुमतिः---(सानन्दम्) अय्यउत्त, तिदमभासिदं खु एदं। ण खु कहं वि अलिअं होज्ज।  
 \[आर्यपुत्र, त्रिदशमाषितं खल्वतेत्। न खलु कथमप्यलोकं भवेत्।\]  
 राजा-- प्रिये, सर्वथा तावत् त्वत्सहायस्य मे हस्तगतैव विजवसिद्धिः। अपि च,97. रिपुगणविजिगीषाबिन्दुलेशोऽप्यसौ मे मधुजिदनुजिघृक्षावाहिनीवर्धितात्मा।  
  सफलयितुमधीष्टे साधु संप्लावयिष्यन् यतिगणबहुमान्यं यत्नसंतानवृक्षम्॥  
   \[पुननेंपथ्ये, दुन्दुभिध्वनिः। उभौ कर्णं दत्तः।\]  
 सुमतिः-- (सविस्मयम्) अय्यउत्त,  
98. कुलवइ मोख्खणूसव भिअङ्हग कहा कइआ णव समरूसुआ वि ण अ होइ गइन्दघडा।  
  तह वि जुअन्त होन्त थणइण्णु णिह क्विणिओ कह कह को वि णिहिलं मुहलेइ णहं॥  
 आर्यपुत्र, कुलंपतिमोक्षणोत्सवमृदङ्गकथा कदा; नवसमरोत्सकाऽपि न च भवति गजेन्द्रघटा। तथापि युगान्तभवत्स्तनयित्नुनिभक्वणितः कथं कथं कोऽपि हन्त निखिलं मुखरयति नभः।  
 राजा---- प्रिये, अस्मद्विजयसंधुक्षकेः अमरपतिभिः अयमभिहन्यते दुन्दुभिः। तदिह स्थापितस्वपक्षैरस्माभिः परपक्षेपे प्रयतितव्यम्।  
   \[इत्युभौ परिक्रम्य निष्कान्तौ\]  
 इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेंकटनाथस्य वेदान्ताचार्यस्य कृतिषु  
 संकल्पसूर्योदयनाटके स्वपक्षप्रकाशो नाम प्रथमोऽङ्कः।  
   






\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

   ***द्वितीयोऽङ्कः***






   (परमतप्रतिक्षेपः)  
   प्रवेशकः।  
  \[ततः प्रविशति श्रद्धा विचारणा च।\]  
 विचारणा-- हला! सम जल बिन्दु णिअर णिभ्भासिआ णिडाल (निडिल) अला, वच्च दंसणूसुआ वच्चलेव्व तुरन्ती (वंटसि) वट्टसि।  
99. मुहचन्द सन्तिअ सुहा सुहआ छवि फल्लि मअरन्द णिहा।  
  णव सीभ्म जोव्वण लआ कलिआ सिरिमुव्वहन्ति तुह सेअकणा॥ 1 ॥  
 \[हला! श्रमजलबिन्दुनिकरनिर्भासित निटालतलां वत्सदर्शनोत्सुका वत्सलेव त्वरमाणा वर्तसे।  
 मुखचन्द्रस्यन्दितसुधासुभागाश्छविफुल्लमल्लीमकरन्दनिभाः।  
 नवसौम्ययौवलताकलिकाश्रियमुद्वहन्ति तव स्वेदकणाः॥ 1 ॥\]  
 श्रद्धा-- पिअसहि, दाणिं किल एक्कमुह प्पडिठ्ठाविअ सुइ सिरसिन्तस्य पिडपख्ख पडिख्खेम भाविअ पडिण्णस्स भत्तुणो विवेअस्स सहृधम्मआरिणी देवौ सुमई पक्कन्द णिव्वहण दोहलेण परिगहिअ मङ्गलाआरा पमदावण पारिस रअणसेलं आसिदा कमलावह चलण कमल समच्चण जोग्गाइ कञ्चण पदुमाइ उबहरिउं आणविऊण सोहणेक्कताण हिअआ सुहं ठाइ। ता झत्ति उवसप्पम्मि पङ्कआसण वअण पङ्कअ राअहंसिं भारइं विअ पसण्ण प्पवाहं भाईरहिं।  
\[अध्वश्रममभिनीय\]100. कछछुत्तंसिअ कप्परुख्ख सिहरुभ्भासन्त वासन्तिआ-  
   गन्धुग्गारं फुरन्त सोभ्म लहरी सोहन्त रोहन्तरा।  
   अम्हो (अम्हे) दुसह जभ्म संचर समा सिद्धाइ सुद्धाकिदी  
   दुक्खाइं कइआ णु कहिइ सअं मन्दाइ मन्दाइणी॥ 2 ॥  
 \[प्रियसखि, इदानीं किलं एकमुखप्रतिष्ठापितश्रुतिशिरस्सिद्धान्तस्य प्रतिपक्षप्रतिक्षेपभावितप्रतिज्ञस्य भर्तुर्विवेकस्य सहथर्मचारिणी देवी सुमतिः प्रक्रान्तनिर्वहणदोहलेन परिगृहीतमङ्गलाचारा प्रमदावनपार्श्वरत्नशैलमाश्रिता कमलापतिचरणकमलसमर्चनयोग्यानि काञ्चनपद्मानि काञ्चनपद्मानि उपहर्तुमाज्ञाप्य शोभनैकतानहृदया सुखं तिष्ठति। तत् झटित्युपसर्पामि पङ्कजासनवदनपङ्कनराजहंसीं भारतीमिव प्रसन्नप्रवाहां भागीरथीम्।  
 कच्छोत्तंसितकल्पवृक्षशिखरोद्भासमानवासन्तिका-  
 गन्धोद्गारस्फुरत्सौम्यलहरीशोभमानरोधोन्तरा।  
 अंहो (अस्माकं) दुस्सहजन्मसंचरश्रम(मा)सिद्धानि शुद्धाकृतिः  
 दुःखानि कदा नु करिष्यतदि स्वयं मन्दानि मन्दाकिनी॥\]   
 विचारणा-- (अग्रतो निर्दिश्य) एसा खु सा अम्हाणं आसण्णअरा। ता इमस्सिं सज्जनहिअअ सीअल मन्दमारुअन्दोलिअ मन्दारद्दुम कुसुम मअरन्द सोरह भरिअ महुमहण पअ सरिआ पुलिण माहवी लदाघरम्हि खल वअण तिण्ह उण्हअर किरणसन्तावं उवसमऊण खणन्तरे गमिस्ससि। जत्थ अ,  
101. एदे णिब्भर णिय्य (ज्ज)सोरहसुहा पब्भार विभ्भाइअं  
  माणुल्लुञ्छण मीणलञ्छण महाधाणुक्क बाणुक्करं।  
  छाआ लीण महिन्द वारवणिआ धभ्मिल्लमल्लोइअं  
  साखग्गेहि मुअन्ति पुप्फ णिअरं रुक्तखा मरुख्खोहिआ॥ 3 ॥  
 \[एषा खलु साऽस्माकमासन्नतरा। तदेतस्मिन् सज्जनहृदयशीतलमन्दमारुतान्दोलितमन्दारद्रुमकुसुममकरन्दसौरभभरितमधुमथनपदसरित्पुलिनमाधवीलतागृहे खलवचनतीक्ष्णोष्णकरकिरणसंतापमुपशमय्य क्षणान्तरे गमिष्यसि। यत्न च,  
 एते निर्भरनिर्यत्सौरभसुधाप्राग्भारविभ्राजितं  
 मानोल्लुञ्छनमीनलाञ्छनमहाधानुष्कबाणोत्करम्।  
 छायालीनमहेन्द्रवारवनिताधम्मिल्लमाल्योचितं  
 शाखाग्रैर्मुञ्जन्ति पुष्पनिकरं वृक्षा मरुत्क्षोभिताः॥\]  
 श्रद्धा-- जह रोअइ पिअसहौए। \[यथा रोचते प्रियसख्यै।\] \[उमे सलीलं (सललीत) मासाते\]  
 श्रद्धा-- हला, विआरणे, तुमं उण किंणिमित्तं इमं पदेसं आअदा?  
 \[हलां विचारणे, त्वं पुनः किंनिमित्तमिमं प्रदेशमागता\]  
 विचारणा-- सुअउ पिअसहीए। अज्ज खु विवेअमहाराअस्स ववसाअ सेणावइ सहाअस्ससंणाहं सुणिऊण कुविएण रण्णा महामोहेण बुद्ध जिण प्पमुह सिद्धन्त ठावण प्पवीणा कुहअ वाइणो कुमइ गणेहिं सह पुरिसोत्तम पअ पदुम णिअमिअ चित्तं पुरिसं हालिअ जम्बुअ दंसणण्णाएण अत्थन्तर प्पसङ्गेण पआरेउं आदिट्ठा उवसप्पन्तित्ति किवअन्तिं आअण्णअन्तीए भट्टिणीए सुमईए विपख्खउत्तन्दं एअन्ते सेणावइणो विण्णवेदुं आणत्ता महाराएण विवेएण सह मन्तणप्पउत्तं तं एव्व दट्ठुं उवाट्टिअम्हि।  
 \[श्रूयतां प्रियसख्या। अद्य खलु विवेकमहाराजस्य व्यवसायसेनापतिसहायस्य संनाहं श्रुत्वा कुपितेन राज्ञा महामोहेन बुद्धजिनप्रमुखसिद्धान्तस्थापनप्रवीणाः कुहकवादिनः कुमतिगणैः सह पुरुषोतमपदपद्मनियमितचित्तं पुरुषं हालिकजन्बुकदर्शनन्यायेन अर्थान्तरप्रसङ्गेन प्रतारयितुमादिष्टाः उपसर्पन्तीति किवदन्तीमाकर्णयन्त्या भर्त्र्या सुमत्या विपक्षवृत्तान्तमेकान्ते सेनापतये विज्ञापयितुमाज्ञप्ता महारजेन विवेकेन मह मन्त्रणप्रवृत्तं तमेव द्रष्टुमुपस्थिताऽस्मि।\]  
 श्रद्धा-- अज्ज उण पिसाअविवाहम्मि गद्दभगाणं संवुत्तं, जं महामोहसमीहिते कज्जे दुष्वाइणं सण्णाहो। होदु णाम ईसक्करं एव्व परसिद्धन्तणिम्मूलणं महाराअस्स।  
\[ अद्य पुनः पिशाचविवाहे गर्दभगानं संवृत्तम्, यत् महामोहसमीहिते कार्ये दुर्वादिनां सनाहः। भवतु नाम। ईषत्करमेव परसिद्धान्तनिर्मूलनं महारजस्य।\]  
 विचारण- हला, वुअप्पइप्पमुहेहिं पडिठ्ठाविआणं पबलाणं बहूणं पडिपख्खाणं एक्केण णिम्मूलणं तुए कहं आसंसिअं?\[हला, बृहस्पतिप्रमुखैः प्रतिष्ठापितानां प्रबलानां बहूनां प्रतिपक्षाणामेकेन निर्मूलनं त्वया कथमाशंसितम्?\]  
 श्रद्धा-- जं सच्चं तं एव्ब णिच्चं होइ, जं उण मिछ्छा, तं कालेण अलीअं होइत्ति जणवादसंवाइणा बलवन्तेण पमाणेण। पेख्खिहिसि तुमं एव्व मह वअणसच्चत्तणं।  
102. दीसन्तो दिअसेसरोब्व बहलं अन्धारपब्भारअं  
 दिप्यन्तो अ दवाणलोव्व विउलं विंञ्झाडवीमण्डलम्।  
  तूरन्तो अ पहञ्जणोब्व तुलिअं सेलेण तूलुक्करं  
 पेख्खन्तो णिहिलं वि दुम्मइमअं भोत्तुं विवेओ पहू॥ 4 ॥  
 ता विवेअ विअअ कामस्स महामोहस्स कुमइगणसङ्गहणं साअर लङ्घणूसुअस्स उवलंसहाआण्णेसणं।  
 \[यत् सत्यं तदेव नित्यं भवति। यत्पुनर्मिथ्या तत् कालेनालीकं भवतीति जनवादसंवादिना बलवता प्रमाणएन। प्रेक्षिष्यसे त्वमेव मम वचनसत्यत्वम  
दृश्यमानो दिवसेश्वर इव बहुलमन्धकारप्राग्भारकं  
 दीप्यमानश्च दवानल इव विपुलं विन्ध्याटवीमण्डलम्।  
त्वरमाणश्च प्रभञ्जन इव तुलितं शैलेन तूलोत्करं  
 प्रेक्षमाणो निखिलमपि दुर्मतिमतं भेत्तुं विवेकः प्रभुः॥  
 तस्मात् विवेकविजयकामस्य महामोहस्य कुमतिगणसंग्रहँ सागरलङ्घनोत्सुकस्य उपलसहायान्वेषणम्।\]  
 विचारणा- पच्चाइअम्हि पिअसहीवअणेन। संता मे विइइच्चा। अविलम्बिअ किअ प्पेसणं भट्टिणिं पेख्खामि।  
 \[प्रत्यायिताऽस्मि प्रियसखीवचनेन। शान्ता मे विचिकित्सा। अविलम्बितकृतप्रेषणां भत्नीं प्रेक्षे।\]  
 श्रद्धा-- हला, समाणचित्तउत्तित्तणं सहित्तणं तुए पआसिअं। अहं अ कमलाइ अवचेउं आरद्धा। तुमं वि राअघरं पविससु।  
 \[हला, समानचित्तवृत्तित्वं सखित्वं त्वया प्रकाशितम्। अहं च कमलान्यपचेतुमारब्धा। त्वमपि राजगृहं प्रविश।\]  
   
  \[इति निष्क्रान्ते।\]  
  इति प्रवेशकः।  
  (ततः प्रविशति राजा व्यवसायश्च।)  
 राजा-- सेनापते! कठिनतरकर्मपाशकोटिनिबिडयन्त्रित-मुधाव्यापारमोमुह्यमानपुरुषमोक्षणव्रतदीक्षितस्य मम स एष समयः सत्त्वमार्गविषकृताकृतप्रत्यवेक्षणेन कृत्यशेषनिर्धारणस्य।  
  (मुहूर्तमिव स्थित्वा, सवषादम्)  
103. जडमतिबहुलेऽस्मिन् दैवकोपाञ्जनित्वा  
 जगति निरपराधे जातनिर्व्याजवैराः।  
  कति कति कलहार्थं क्लृप्तसिद्धान्तभेदाः  
 प्रलपनमुखभेदान् पाठयन्ति प्रगल्भाः (प्रबन्धान्)॥ 5 ॥  
 आः कष्टम् ! व्यामोहजनकविविधसमयोपप्लुते जगति कथमियमध्यात्मविद्या प्रतिष्ठास्याति?  
(आकाशे) भो भो महामोहापशद, त्रिभिवनसंमोहनेन भवता किं नाम लब्धम्, लप्स्यते वा? अपि च,  
104. सर्वतः करवीरादीन् सूते सागरमेखला।  
  मृतसंजीवनी यत्र(नित्यं) मृग्यमाणदशां गता॥ 6 ॥  
 तदहमीदृशोपप्लवशमनाय भगवन्तमेवाभिगच्छामि। (स्मरणमभिनीय)  
105. स्वतस्सिद्धं शुद्धस्फटिकमणिभृत्प्रतिभटं  
 सुधासधीचीभिर्द्युतिभिरवदाता (रपताप) त्रिभिवनम्।  
  अनन्तैस्त्रय्यन्तैरनुविहितहेषाहलहलं  
 हताशेषावद्यं हयवदनमीडीमहि महः॥ 7 ॥  
106. समाहारः साम्नां प्रतिपदमृचां धाम यजुषां  
 लयः प्रत्युहानां लहरिविततिर्बोधजलधेः।  
  कथादर्पक्षुभ्यत्कथककुल(प्रतिकथक)कोलाहलभवं  
 हरत्वन्तर्ध्वान्तं हयवदनहेषाहलहलः॥ 8 ॥  
 सेनापतिः-- महाराज, सर्वत्र सिद्धारम्भः खल्वसि। अमोघ एव खल्वनरण्यशाप इव आरण्यकवादो भवत्प्रभावेण महामोहविध्वसनवादी। अद्य च,  
107. त्वया त्रय्यन्तविज्ञानं पुरुषस्य विभावितम्।  
  श्रद्धावैकल्यमात्रं तु शमनीयमतः परम्॥ 9 ॥  
 राजा- (सपरितोषम्) भद्र, साधु संबोधितोऽस्मि भव्यवृत्तन भवता। \[अद्य\] त्वत्सहायस्य मे कृत्यशेषमपि कृतप्रायमेव निश्चिनोमि।  
108. शमदममुखास्तिष्ठन्त्वेतो (न्त्वन्ये) शतं शतमुत्थिताः  
 निरुपधिमहामोहश्रद्धानिवारणलम्पटाः।  
  दनुजमथने विष्वक्सेनो हरेस्तदनन्यधीः  
 प्रतिमततमश्छेदे हेतुस्त्वमप्यनघो मम॥ 10 ॥  
 सेनापतिः-- देव, प्रहरणनयेन पुरिषु प्रयोक्तव्यतया परतन्त्र एवाहं भवतः।  
109. निष्प्रत्यूहसमुत्थितैरधिगतस्थैर्यः प्रमाणादिभिः  
 स्वच्छन्दप्रथमानशौर्यविभवः स्वायत्तसिद्धिर्भवान्।  
  इत्थं सत्यनुपप्लवं परिपतच्चिन्ताफलस्रोतसः  
 सत्तावस्थितिवृतिषु स्वय (ध्रुव) महं छायासमस्तस्य ते॥ 11 ॥  
 तस्मादहं वा सुमतिर्वा जलोद्धूतमत्स्यन्यायेन भवन्तं विना मुहूर्तमपि न जीवावः।  
 राजा-(विचिन्त्य) सेनापते, पश्य पश्य  
110. असुरादिमोहनविधौ विहिताः प्रमितावतीतसमयाः समयाः।  
  तपनापनेयतिमिरक्रमतः प्रचरन्ति हन्त जगदन्तरतः॥ 12 ॥  
 एते च मधुमथनभुजबलपरिभ्रमितमन्दरमहीधरमथ्यमानमहाणंवनिर्विशेषनिरर्थकविविधवाचो वाचस्पतिमपि वनस्पतीकर्तुमुद्युञ्जते वशिका वावदूकाः। तदमी सावधानसंप्रयुक्तारम्येण प्रकटप्रकाशितसाधनोपालम्भदंष्ट्राङ्कुरेण प्रतिपन्नखरतरतर्कपञ्चकनखरेण आरण्यकवर्तिना प्रमाणपराक्रमकण्ठीरवेण नियतमकुष्ठशक्तिना निरसनीयाः सत्पथविस्रम्भरभ्भावनमथनविहितसंरम्भाः प्रचण्डाः (उद्दण्डाः) वैतण्डिकवेतण्डाः।  
 सेनापतिः-- देव, नियुक्तो हि त्वया वादेन सह वेदान्तसिद्धान्तः प्रतिमतनिर्मूलनाय। तदासीदत्येषा कथासंग्रामसीमा (तदासीदत्यसाविह कथकसंग्रामसीमाम्)  
  (ततः प्रविशतो गुरुशिष्यवेषधारिणौ सिद्धान्तवादौ।)  
 गुरुः-- आयुष्मन्! अवधारितपरिमार्थेन प्रतिभटकथकलङ्काभटहनूमता भवता स्थूणानिखननन्यायेन संचालितनिशष्कम्पम् अध्यात्मतत्त्वमवगच्छामि।  
 शिष्यः-- (सप्रश्रयम्) भगवन्, दिव्येन यतौन्द्रवेषेण दत्तात्रेय इव संदृश्यसे, योऽसौ महर्षिभिरनुस्मर्यते--  
 "काणादशाक्यपाषण्डैस्त्रयीधर्मो विलोपितः।  
 त्रिदण्डधारिणा पूर्वं विष्णुना रक्षिता त्रयी"इति।  
 आयुष्मन्, असुराः खल्वेते बाह्याः कुदृष्टयश्च। तान् अहं विष्णुरूपमाश्रित्य विजिगीषे।  
 शिष्यः-- भगवन्, विष्णुरुपी सन् विष्णुभावेन नमस्यः खल्विसि। ततश्च,  
111. उपवीतिनमूर्ध्वपुण्ड्रवन्तं त्रिजगत्पुण्यफलं त्रिदण्डहस्तम्।  
  शरणागतसार्थवाहकं त्वां शिखया शेखरशालिनं भजामि॥ 13 ॥  
 गुरुः- \[आयुष्मन्\]  
112. प्रतिष्ठापितवेदान्तः प्रतिक्षिप्तबहिर्मतः।  
  भूयास्त्रैविद्यमान्यस्त्वं भूरिकल्याणभाजनम्॥ 14 ॥  
 (इति दिव्यशक्तिमयं दर्भपवित्नं ददाति; शिष्यः तदादाय शिरसि निधाय दक्षिणो हस्ते धारयति।)  
गुरुः--113. अविश्रान्तश्रद्धाशतकलहकल्लोलविषमाः  
  तवावर्भूयासुर्मनसि मुनिसिद्धादिसुलभाः।  
  मधुक्षीरन्यायस्वगुणबिभवासञ्जनकन-  
  न्महानन्दब्रह्मानुभवपरिवाहा बहुविधाः॥ 15 ॥  
 शिष्यः-- (सप्रश्रयम्) अमोघाशिषो भगवतः प्रसादेन सिद्धमेव मे सर्वं समीहितम्। अथ च भगवन्! यदहमिह किंचित् पृच्छामि, तत् यदि श्रावयितुमर्हामि, श्रावयितव्योऽस्मि।  
 गुरुः--\[भद्र\] सम्यगुपसन्नस्य सच्छिष्यस्य समये सति कि न श्रावयितव्यम्?  
 शिष्यः-- भगवन्, विगृह्य कथाकरणं महर्षिभिः प्रतिविध्यते। वादेन ब्राह्मणं जित्वा हृष्टस्य पापिष्ठ \[स्य\] पादपत्वप्राप्तिश्च प्रतिपाद्यते। तत् कथमिदानीं विजिगीष्यन्ते विपक्षवादिनः (पातिनः)।  
 गुरुः-- (सप्रसादम्) भद्र, साधुबुद्धिना त्वया सम्यगनुयुज्यते। किं तु वर्णाश्रमजातिगोत्रप्रवरकुलचरणदेशकालादिविषय (कालविषयादि) मेदेन व्यवस्थितैव हि विधिनिषेधमर्यादा। तदहमिदानीं परिगृहीतनियमानुगुणं स्वयं विपक्षनिरसनमकुर्धाणः, कौशिक इव राघवम्, त्वां पुरस्कृत्य कुदृष्टीन् बाह्यांश्च निराचिकीर्षामि। तत्र च,  
114. दूरे भवतु ते वीर ! जल्पः सह वितण्‍डया।  
  त्वमेव स्थिरवादात्मा निरुन्धि परिपन्थिनः॥ 16 ॥  
 अथवा त्वया \[तु\]मन्निदेशानुवर्तिना कौशिकनियमितेन राघवेणेव लब्धाधिकारेण यथाविधिवीरागकथानवसरे वेदेश्वरविदूषकाः सर्वे तत्त्वाध्यवसायसंरक्षणार्थमनुज्ञानाभ्यां बलातिबलाभ्यामिव जल्पवितण्डाभ्यामपि जेतव्याः।  
 शिष्यः-- (साञ्जलिवन्धम्) शिरसा प्रतिगृहीतोऽयं भगवतः समादेशः। अथापि भगवता विश्वाचार्येण भवता कथमिह मितंपचे मयि कथा (कथक) भार आरोप्यते ?  
115. नित्यक्षिप्तपरस्परेषु समयग्रामेषु निष्णातिनः  
 शिष्याः केचन सन्ति नः क्षितितले शिक्षाधिकग्राहिणः।  
  तत्र त्वद्भुतनिर्भरप्रसरया बुद्ध्या परिष्कारिणः  
 त्वत्तः प्रत्ययितो न कश्चिदपरः प्रत्यर्थिभिः प्रार्थितः॥ 17 ॥  
 शिष्यः-- यदिदिशति भगवान्। अत्र तु कंचित् सिद्धान्तमनवलम्ब्य न कापि कथा प्रवर्तते। ततः स्वाभिमते कुत्रचित् मामवस्थापयतु भगवान्।  
 गुरुः-- इह किलं सयूथ्यकलहे समानतन्त्रे त्वया स्थातव्यम्। विपक्षविप्रतिपत्तौ तु वेदान्तरा(सि)द्धान्ते। तत्रापि पराशरयारशर्यशुकशौनकबोधायनप्रभृतिभिः परिचितं पन्थानमश्रित्यपरमार्थदर्शितेशिकदत्तष्टिभिरस्माभिः परिमितविशदगम्भीराः पञ्चषाः प्रबन्धाः प्रमभन्त्सत (प्राबन्धिषत)। तेष्ववहितचेतसा त्वया प्रतिसंहितपरमार्थेन पारिषदहृदयंगमाः प्रमाणतर्काः प्रयोक्तव्याः।  
 शिष्यः-- भगवति प्रसेदुषि न क्वचित् प्रमाद्यामि। यतः  
116. गुरुप्रसदस्फुरद्गुणगरिभ्णि यन्मानसे  
 सकृत् स्फुरति वस्तु तन्न हि किमप्यपभ्रश्यति।  
  ऋषिस्तदितरोऽपि वा यदि गृणाति गत्यन्तरं  
 विकल्प्य तदपि क्षणात् विलयमभ्युपैति स्वयम्॥ 18 ॥  
 गुरुः-- भद्र, विश्वव्यामोहनविषमयुक्तिभयात्‌ त्वां नित्यमवधानेन योजयामि। इह हि,  
117. कुटिलमतिभिः क्लृप्ता बाह्यैः कुदृष्टिभिरप्यसौ  
 कथकपरिषद्धौरेयाणामपि क्षणकर्कशा।  
  प्रलपनगुणीभूतालीकप्रकाशनपत्रला  
 युवतिहृदयकूरा युक्तिर्युनक्त्यामितं भयम्॥ 19 ॥  
 शिष्यः-- भगवन्, मय्यतिस्नेहेन नूनमियमतिशङ्का।  
118. त्वया (दा)दर्शितसर्वार्थं त्वन्निदेशे व्यवस्थिते।  
  कथं कथकमानी स्यात् कश्चिदन्यो मयि स्थिते॥ 20 ॥  
 गुरुः--- भद्र, इदमपि पुनर्मन्वीथाः।  
 शिष्यः-- अनुगृह्णन्तु भगवन्तः।  
गुरुः-- 119. संक्षिप्तं विस्तृतं वा सरल(स)समुचितं सावधानप्रियं वा  
    प्राधान्येन प्रणीतं परफणितिपरिष्कारवृत्त्या स्थितं वा।  
    शिक्षासौकर्यतुष्टिप्रचिगुरुजनानुग्रहेद्धं सुधीभिः   
    श्रद्धेयं नाथजुष्टश्रुतियुवतिशिरोभूषणं भाषणं नः॥ 21 ॥  
 शिष्यः-- किमुच्यते ? उपनिषदुपघ्नभूतानि खलु भगवतो भाषितानि। तथा हि,  
120. अनुदिनमनपायस्नेहदत्तावसेकैः सुमतिभिरनुभाव्यः शोभनायां दशायाम्।  
  शरणमुपगतानां प्रीणनार्थं भवद्भिर्भकलुषनिशीथे भावितो भाष्यदीपः॥ 22 ॥  
अपि च, 121. असत्तामुच्छेत्तुं प्रकट(गुण)यितुमीशप्रसदनं  
  तमः क्षेप्तुं तत्त्वप्रमितिसुखमुच्छृङ्खलयितुम्।  
   अमार्गादाहर्तुं पथि च पदमाधातुमिह नः  
  कत्वदादिष्टं शास्त्रं प्रभवति सकृद्धावितमपि॥ 23 ॥  
 तथापि पारिप्लवमतिरहमिह किमप्यधिगतप्रमुषितं पृच्छामि।  
 गुरुः-- किं तत्?  
 शिष्यः- 122. आदिश्य स्वयमन्यथा नियमयन् आप्तः कथं कल्पितः?  
 गुरुः- अहो नु खलु सूक्ष्मा\[र्था\]नुयोगकुशलता!  
 शिष्यः-- सामग्रीवशदुर्निवारवृजिने शिष्टा निवृत्तिः कथम्।  
 गुरुः-- (एतदपि) सूक्ष्मात्सूक्ष्मतरमनुयुज्यते।  
 शिष्यः-- स्वेच्छाभावितदुष्कृतस्य च कथं दण्डः स्वयं पातितः?  
 गुरुः-- त्रिष्वप्यत्र न काचिदस्ति विहतिः कर्मोपधौ सावधौ॥ 24 ॥  
 शिष्यः-- (सहर्षम्) परिमितगहनगम्भीरमिदं पटुमतिनिर्धारणीयं भाषितं भगवतः। इदमेव सभासदः श्रावयामि।  
123. इदंप्रथमसंभवत्कुमतिजालकूलंकषाः मृषामतविषानलज्वलितजीवजीनातवः।  
  क्षरन्त्यकमूतमक्षरं यतिपुरन्दरस्योक्तयश्चिरन्तनसरस्वतीचिकुरबन्धसैरन्ध्रिकाः॥ 25 ॥  
अपि च, 124. चिन्ताशेषदुरर्थदन्तुरवचः कन्थाशतग्रन्थिलाः  
  सिद्धान्ता न सभिन्धते यतिवरग्रन्थानुसन्धायिनि।  
   मुक्ताशुक्तिविशुद्धसिद्धतटिनीचूडालचूडापदः  
  किं कुल्यां कलयेत खण्डपरशुर्मण्डूकमञ्जूषिकाम्॥ 26 ॥  
 भगवन्, अपरिमतबहुमतावष्टब्धे जगति परिमितमेतद्भ\[ग\]वन्मतमिति पारिषदपार्श्ववर्तिनः केचित् प्रलपन्ति। प्रतिवदामि तावदेतान्। (परिवृत्यावलोक्य च) भो भो देवानांप्रियाः।  
125. कुमतिविहितग्रन्थग्रन्थिप्रभूतमतान्तर-  
 ग्रहीलमनसः पश्यन्त्व (त्य)ल्पां यतीश्वरभारतीम्।  
  विकटमुरभिद्वक्षः पीठीपरिष्करणोचितः  
 कुलगिरितुलारोहे भावी कियानिव कौस्तुभः॥ 27 ॥  
अपि च, 126. स्थविरनिगमस्तोमस्थेयां यतीश्वरभारतीं  
  कुमतिफणितिक्षोभक्षीबाः क्षिपन्तु भजन्तु वा।  
   रसपरिमलश्लाघोषस्फुटत्पुटभेदनं  
  लवणविणिजः कर्पूरार्धं (र्धं)(रोदूर्धं) किमित्यभिमन्वते॥ 28 ॥  
 (आकाशे कर्णं दत्त्वा) किं ब्रूथ? नवीनमेतद् भवतो (भगवतो) मतमिति (सहस्तास्फालनं विहस्य)  
127. किंचित् केनापि दृष्टं प्रतिहतविषयं त्वेन तत्त्वेन तैस्तै-  
 द्वे चोपादायिषातां द्वितयमपि सदित्यप्रमत्तो न वक्ता।  
  इत्थं सत्येकभक्तैरितरपरिहृतौ न व्यवस्थानसिद्धिः  
 प्रत्येतव्यं तदर्थ्यं पटुतरमतिभिः प्राक्तानं नूतनं॥ 29 ॥  
किं च, 128. तदात्वे नूतनं सर्वमायत्यां च पुरातनम्।  
   न दोषायैतदुभयं न गुणाय च कल्पते॥ 30 ॥  
 गुरुः-- भद्र! किमेतौः किंपचानैः? अपरे पुनरर्थसंस्पर्शिदोषवादिनः प्रतिक्षिप्यन्ताम्।  
 शिष्यः-- भगवन्! निरस्तनिखिलदोषगन्धे भगवन्मते कथमर्थसंस्पर्शिनो दोषाः स्वप्नेऽपि केनाचिदुद्भाव्येरन्? इह हि,  
129. श्रुतिश्रेणीचूडापदबहुमते तावकमते  
 स्वपक्षस्थान् दोषान् वितथमतिरारोपयति यः।  
  स्वहस्तेनोत्क्षिप्तैः स खलु निजगात्रेषु बहुलं  
 गलद्भिर्जम्बालैर्गगनतलमालिम्पति जडः॥ 31 ॥  
 किं च, अभञ्जनीयः स्वल्वयमशेषैरपि भगवत्सिद्धान्तः। इह किल मोघप्रलापा एव मूढाः प्रतिवाक्दूकाः  
130. निमीलयतु लोचने न हि तिरस्कृतो भास्करः  
 श्रवः स्थागयतु स्थिरं परभृतः किमु ध्वाङ्क्षति।  
  स्वयं भ्रमतु बालिशो न खलु बम्भ्रमौति क्षितिः  
 कदर्थयतु मुष्टिभिः कथय किं नभः क्षुभ्यति (ते)॥ 32 ॥  
 गुरुः- सूनृतमेव सौम्य भाषसे। अद्य खलु सर्वप्रतिकथककलहसमापनप्रवृत्तस्य ते सभापतिं सम्यञ्च (सभ्यं च) विमृशामि  
   \[इति ध्यानमभिनयति।\]  
 राजा- सेनापते, अयमिहास्मदुपसर्पणावसरः।  
 सेनापतिः- मह्यमपि रोचते महाराजस्य मनीशितम्॥ (उभावुपसर्पतः)  
 शिष्यः-- संनिहितः खलु भगवन्! सभापतिः सेनापतिद्वितीयः (सहायः)  
 गुरिः-- (परिवृत्यावलोक्य, सहर्षबहुमानम्)  
131. उदितः सहसा स एष काले व्यवसायातपसेवितो विवेकः।  
  विनिवर्तयति स्वयं प्रजानां विचिकित्सारजनीं विलुप्तबोधाम्॥ 33 ॥  
अयं च, 132. विवेकस्य गुणश्रेयान् व्यवसायश्चमूपतिः।  
   स्वपक्षे तिष्ठमानेभ्यः स्वयमागत्य (सूरिभिः सह)तिष्ठते॥ 34 ॥  
 राजा--(सविनयम्) उचितमुपचरति विवेक इह ससेनापतिर्भगबन्तम्।  
 गुरुः-- महाराजा, सर्वत्र कुशली भूयाः। अपि च,  
133. शाक्यौलूक्याक्षपादक्षपणककपिलामर्त्यवन्द्यप्रधानैः  
 अन्यैराम्नायचर्चाकचधृतिकनद्गोमुखद्वीपिभिश्च।  
  बंहीयः क्षोभिताऽपि श्रुतिरिह बहुधा जायमानेन गोप्त्रा  
 कालेकालेऽभिगुप्ता कलहमतितरन्त्य(त्य) रक्षतात्(ता)त्वाम्॥ 35 ॥  
 राजा-- भगवन्, अद्य खलु भगवदवलोकनादेव संमुखीभूतसकलमङ्गलानामस्माकमधिकोऽ  
यमाशीर्वादः।  
 गुरुः-- राजन्, विमर्शसमये सुचरितवशात् सेनापतिसेवितः संनिहितोऽसि। तदादिश्यतामयमन्तेवासी समीहितसमर्थनाय सदसस्पतिना महाराजेन।  
 राजा-- अत्रभवद्भिमतमादिशामि। (शिष्यमवलोक्य) सौम्य! ब्रह्मन्! सम्यगुपसन्नोऽसि सर्वविदं भगवन्तम्। इह च,  
 134. स्वयं त्रय्यन्तसिद्धान्तो विभाति गुरुरेष ते।  
    प्रभुः प्रवदतां योऽभूत् स वादस्त्वं मतो मम॥ 36 ॥  
 इदं त्विह भवता हथममवधातव्यम्।  
 शिष्यः-- आज्ञापयतु महाराजः।  
135. राजा- सत्त्वस्थान् निभृता प्रसादय सतां वृत्तिं व्यवस्थापय  
  त्रस्य ब्रह्मविदागसस्तृणमिव त्रैवर्गिकान् भावय।  
  नित्ये शेषिणि निक्षिपन् निजभरं सर्वसहे श्रीसखे  
  धर्म धारय चातकस्य कुशलिन्! धाराधरैकान्तिनः॥ 37 ॥  
 सेनापतिः-- ब्रह्मन्, अवधारितं तहि भवता महाराजस्य वचनम्। \[अवधारय भूयः स्तरं\]  
 शिष्यः-- किमन्यदवधातव्यम्?  
136. राजा- परिचिनु निगमान्तभारतीं परिहर बाह्मजनेन संगमम्  
  परिचर नियमेन सज्जनान् परिभव बाह्य(मोह)मुखान् विरेधिन॥ 38 ॥  
 गुरुः- आयुष्मन्, अवहितमनाः शृणु।  
 शिष्यः-- महानयं प्रसादः।  
 राजा-- ब्रह्मन्!  
137. प्रमाणपथ(द)विंभ्रष्टप्रधानार्थविमर्दनैः।  
  स्थानीपुलाकनीत्यैव निवर्त्याः प्रतिवादिनः॥ 39 ॥  
 न खल्वखिलमपि निघृष्यते सुवर्णखण्डो वर्णनिष्कर्षाय।  
 शिष्यः-- यदादिशति महाराजाः। तदहं (दिह) संधुक्षयामि कथासमरसंनाहाय कौतस्कुतान्।  
  (किंचिदुच्चैः)  
138. जयति सकलविद्यावाहिनीजन्मशैलो जनिपथपरिवृत्तिश्रान्तविश्रान्तिशाखी।  
  निखिलकुमतिमायाशर्वरीबालसूर्यो निगमजलधिवेलापूर्णचन्द्रो यतीन्द्रः॥ 40 ॥  
(नेपथ्ये) 139. तर्कव्याकृतितन्त्रशिक्षितधियः पक्षेषु बाह्येश्वपि  
  प्रत्यक्षीकृतपौरुषा वयममी मध्येसभं ब्रूमहे।  
   वादाटोपमुपेयुषः प्रतिभटान् आसेतुहैमाचलं  
  तूलायापि तृणाय वा न च तुषच्छेदाय मन्यामहे॥ 41 ॥  
 सेनापतिः- आर्य, श्रूयते किल प्रतिभटवादिनां प्रगल्भवादः।  
 शिष्यः- (सक्रोधम्) अलमलमतिगर्वेण।  
140. यतीश्वरसरस्वतीसुरभिताशयानां सतां वहामि चरणम्बुजं प्रणतिशालिना मौलिना।  
  तदन्यमतदुर्मदज्वलितचेतसां वादिनां शिरस्सु निहितं मया पदमदक्षिणं लक्ष्यताम्॥  
 राजा-- भगवन्, अभङ्गुरस्वामिभक्तेरवसरोपपन्नं हनूमत इवेदमार्यस्य विकत्थनम्।  
 गुरुः- (स्वगतम्‌) क इवाभिप्राय इह विकत्थनमुद्घाटयतो विवेकस्य?(प्रकाशम्) महाराज!  
141. श्रुतिद्धान्तशूरस्य तद्विरुद्धान् निरुन्धतः (रस्यतः)।  
  वल्गितं वावदूकस्य कृतिनः किं न शोभते॥ 43 ॥  
 शिष्यः- (स\[विनय\]भयं स्वगतम्) अतर्कितोपनतमात्मश्लाघनदोषमपमार्ष्टुमभिष्टवानि देशिकान् तद्दर्शनं च। (प्रकाशम्)  
142. हृद्या हृत्पद्मसिंहासनरसिकहयग्रीवहेषोर्मिघोष-  
 क्षिप्तप्रत्यर्थिदृप्तिर्जयति बहुगुणा पङ्क्तिरस्मद्गुरूणाम्।  
  दिक्सौधाबद्धजैत्नध्वजपटवनस्फातिनिर्धूततत्त-  
 त्सिद्धान्तस्तोमतूलस्तबकविगमनव्यक्तसद्वर्तनीका॥ 44 ॥  
किं च, 143. नाथाश्लेषसनाथनात् (थन) (तन)श्रुतिवधूबैधव्यखेदच्छिदं  
  प्राचीनां नयपद्धतिं यतिपतिः प्राचीकशन्नैष चेत्।  
   व्यासो हासपदीकृतः परिहृतः(रसोचितो विगलितः) प्राचेतसश्चेतसः  
  क्लृप्तः केलिशुकः शुकः स च मुधा (परं) बाधाय बोधायनः॥ 45 ॥  
 राजा- (सप्रसादम्) अभङ्गुरगुरुभक्तेरार्यस्य क इव न जेतव्य ? तथा हि,  
144. अशिथिलगुरुभक्तिस्तत्प्रशंसादिशीलः प्रचुरबहुमतिस्तद्वस्तुवास्त्वादिकेऽपि।  
  गुणवति विनियोक्तुं गोपयन् संप्रदायं कृतविदनघवृत्तिः किं न विन्देन्निधानम्॥  
 शिष्यः- देव! सिद्धन्तवलादेव विजिगीषे। तदत्र। संपश्यतां महाराजः।  
145. निराबाधा बोधायनफणितिनिष्यन्दसुभगाः विशुद्धोपन्यासव्यतिभिदुरशारीरकनयाः।  
  अकुण्ठैः कल्पन्ते यतिपतिनिबन्धा निजमुखैरनिद्राणप्रज्ञारसधमनिवेधाय सुधियाम्॥ 46 ॥  
किं च, 146. दृष्टेऽषह्लुत्यभावादनुमितिविषये लाघवस्यानुसारात्  
  शास्त्रेणैवावसेये विहतिविरहिते नास्तिकत्वप्रहाणात्।  
   नाथोपज्ञं प्रवृत्तं बहुभिरुपचितं यामुनेयप्रबन्धैः  
  त्रातं सभ्यग्यतीन्द्रैरिदमिखिलतमः कर्शनं दर्शनं नः॥ 47॥  
\[राजा- किमुच्यते\]  
\[नेपथ्ये \`तर्कव्याकृति'इत्यादि पुनः पठित्वा सप्रतिज्ञं महान् कलकलः। सर्वे समाकर्णयन्ति।\]  
 (शिष्यः\`यतीश्वर'इत्यादि पुनः पठन् अर्धोक्ते विरम्प राजानमवलोकयति।)  
 राजा-- पठ्यतां पठ्यतामअ। \[शिष्यः शषं पठकति।\]  
 राजा-- आर्य, सर्वज्ञात् भगवतः समासादितसर्वविद्यानिधेरप्यत्रभवतः संप्रति विपश्चितामपश्चिरेतैरापतद्भिः संव्यवहारेण संशयप्रशमनमिच्छामि।  
 शिष्यः-- (सगर्वहासम्) निशमयतु नुपुणमेतन्महाराजः।  
147. पर्याप्तं पर्यचैषं कणचरणकथामाक्षपादं शिशिक्षे  
 मीमांसामांलात्मा समजनिषि मुहुस्सांख्ययोगौ समाख्यम्।  
  इत्थं तैस्तैर्यतीन्द्रत्रुटितबहुमृषातन्त्रकान्तारपान्थैः  
 अन्तर्मोहक्षपान्धैरहह किमिह नश्चिन्तनीयं तनीयः॥ 49 ॥  
किंच, 148. यद्येकं(तं) यतिसार्वभौमगदितं (कथितं) विद्यादविद्यातमः-  
  प्रत्यूषं प्रतितन्त्रमन्तिमयुगे कश्चिद्विपश्चित्तमः।  
  तत्रैकत्र झटित्यृपैति विलयं तत्तन्मतस्थापना-  
  हेवाकप्रथमानहैतुककथाकल्लोलकोलाहालः॥ 50 ॥  
 गुरुः-- महाराज, एते मोघप्रलापमुखरमुखदुन्दुभयः कलहकोलकुतूहलिनः कथवाः।  
149. श्वावराहकलहकमादमी संपतन्ति निगमान्तरोधकाः।  
  तान् इमान् युगलबादसिद्वये वारयत्वयमसौ (?) चमूपतिः॥ 51 ॥  
 शिष्यः--(सान्तर्हासम्)  
150. अध्यक्षं यच्छ्रुतं वा लघु तदिति भवत्यादिमो वादिमोहः  
 तत्त्वोदर्का न तर्कास्तदिह जगति किं मेधया साधयामः।  
  तिष्ठन्त्वेते(तिष्ठत्वेतत्) लघिष्ठाः कतिचन दधतो मानसे मानसेतुं  
 हंहो सभ्यान् असभ्यस्थपुटमुखपुटा दुर्जना निर्जयन्ति॥ 52 ॥  
 निशम्यतां चेदं सभापतिसेनापितभ्याम्।  
151. बाधादिभिः स्वमतहेतुगणे निरस्ते नित्यागमप्रतिहतेषु निजागमेषु।  
  प्रागल्भ्यमात्रशरणः प्रतिवावदूकाः संभूय वादकरणेऽपि न मे प्रभूताः॥ 53 ॥  
 \[विहस्य सहस्तास्फालनं\] अहो नु खल्वन्धैरन्धस्य यष्टिः षङ्गुभिरतिवहनम्!यदेते कर्मान्धकारप्रतिहृतमतयः कुमतयो महामोहस्य साचिव्यमाचरन्ति। किंच,  
152. वशिकतटिनीवर्षारम्भप्रवाहविडम्बकैरलघुभिरपभ्रश्यद्गुम्भोपलम्भितडम्बरैः।  
  उपकरणयन्त्येते बालान् उदग्रकुतूहलान् उपलनिकरग्रासप्रायैरुपन्यसनक्रमैः॥ 54 ॥  
 अहह अमीषां प्रतिवावदूकानां प्रवादमनुमोदमाना महामोहपक्षपातिनो गर्दभगाने सृगालविस्मयमनुस्मारयन्ति!  
 राजा-- सेनापते, नियम्यन्तामेते निर्भरनिगमान्तवैरविप्लुतप्रतिपत्तयः प्रत्येककथाप्रवर्तनाय।  
 सेनापतिः- नियच्छामि तान् एतान्निरर्थकात् आटोपात्। (परिवृत्यावलोक्य)  
 भो भोः त्रयीबाह्याः कुदृष्टयश्च!  
157. अर्थ्या तिष्ठति मामिका मतिरसावाजन्म राजान्वती  
 पत्या संयमिनामनेन जगतामत्याहितच्छेदिना।  
  यत्सारस्वदुग्धसागरसुधासिद्धौषधास्वादिनां  
 प्रस्वापाय न बोभवीति भगवन्मायामहायामिनी॥ 59 ॥  
 अपि च, वयमेतावन्तमनेहसमनेकसाहस्तवैतण्डिकमण्डलमण्डितेषु तुण्डीर-चोल-पाण्ड्य-केरल-कर्णाट-नेपाल-मालव-गौड-लाटादिकटकेष्वखण्डिताहंकाराः निष्कण्टकेन नीतिघण्टापथेन निगमसञ्चरेषु सञ्चरमाणाः सद्भिरेव जातरेव जातसख्याः सुख्यामः। किं बहुना?  
158. आस्तां नाम यतीन्द्रपद्धतिजुषामाजानशु(सि)द्धा मतिः  
 तच्चाव्याजविदग्धमुग्धमधुरं सारस्वतं शाश्वतम्।  
  को वा चक्षुरुदञ्चयेदपि पुरः साटोपतर्कच्छटा-  
 शस्त्राशस्त्रिविहारसंभृतरणास्वादेषु वादेषु नः॥ 60 ॥  
 सेनापतिः- किमुच्यते?  
159. एकयैव गुरोर्दृठ्या द्वाभ्यां वाऽपि लभेत यत्।  
  न तत् तिसृभिरष्टाभिः सहस्त्रेणापि कस्यचित्॥ 61 ॥  
160. अध्यासीनतुरङ्गवक्त्रविलसज्जिह्वाग्रसिंहासनात्  
 आचार्यादिह देवतां समधिकामन्यां न मन्यामहे।  
  यस्यासौ भजते कदाचिदजहद्भूमा स्वयं भूमिकां  
 मग्नानां भविनां भवार्णवसमुत्ताराय नारायणः॥ 62 ॥  
 गुरुः- महाराज, भव्यभाषितेन भवच्चमूपतिना नियमितास्त एते परमत कथकधौरेयाः प्रत्येकमुपतिष्ठन्ते(न्ताम्)।  
 (शिष्यमवलोक्य।) शृणु सौम्य, श्रुतिशिरः प्रत्यासन्नतया प्रथमसमुत्थितानां सांख्यानां संप्रति स्वमतोपन्यासम्।  
अमी च, 161. कपिलासुरिपञ्चशिखादिमुनिप्रतिपादितसांख्यमतप्रबणाः।  
    प्रकृतिं पुरुषं च विभज्य परं पुरुषं न पठ (वद)न्त्यघरुद्धधियऋ 63 ॥  
 शिष्यः- (स्वगतम्) संप्रवृत्तेऽस्मिन् वादे संवननायश्चैते प्रथमं सभासदः। (प्रकाशम्)  
162. अक्षय्यशान्तिमकरन्दरसप्रसक्तान् अभ्यर्थये मुरभिदङ्घ्रिसरोभृङ्गान्।  
  कामं प्रसीदत यथाऽहमनन्यभावः कर्णामृतानि भवतामवतारयेयम्॥ 64 ॥  
 (गुरुमवलोक्य सविनयमञ्जलिं बद्ध्वा)भगवन्, भवदाज्ञया प्रतिक्षिपामि तावत् सांख्यान्।  
163. प्रथानपुरुषौ यदि प्रकृतियन्त्रितैरागृतौ परः किमपराध्यति श्रुतिसहस्रचूडामणिः।  
  कुतर्कशतकर्कशैर्यदि विभुः प्रतिक्षिप्यते मवत्परिगृहीतमप्यपहरन्तु पाटच्चराः॥65 ॥  
सेनापतिः- देव, 164. विश्वपतिमार्यवचसा सांख्याः संमत्य विगतसंरम्भाः।  
   गणयन्ति पञ्चविंशं षड्विंशं सप्तविंशं वा॥ 66 ॥  
 राजा- भगवन्!अद्य (यदि) खल्वेते सेश्वरतामानीताः भजन्तु तावत् भवत्क्षमागोचराः सांख्याः त्रय्यन्तपार्श्वम्।  
 गुरुः- महाराज, मैवं वादीः। किंतु, अभ्युपगतेश्वराणामपि सांख्यानां प्रायिकसंवाद योगसमयसिद्ध-परिच्छिन्नैश्वर्येश्वरपक्षप्रणिहितचक्षुषां प्रतिवक्तव्यम्। अयमादिश्यतामौपनिषदवादौ।  
 राजा-- आदिष्ट एवायमीदृशेन भगवतो वाक्येन।  
शिष्यः-- 165. य एते योगाख्ये कतिचिदपतन्त्रे पठितिनः  
  प्रजल्पन्त्यैश्वर्यं प्रतिफलनकल्पं भगवतः।  
   स्वतस्मिद्धान् बोधप्रशकनबलादीन् गुणगणान्  
  गृणन्तस्त्रय्यन्ताः प्रतिफणितिरेषामवितथा॥ 67 ॥  
सेनापतिः-- देव, 166. कृतं सांख्यकृतान्तस्थैः कृपणैरद्य शिक्षितैः।  
   काणादमतभङ्गाय कार्यमार्यस्य शासनम्॥ 68 ॥  
 राजा- नियुक्त एवायं भगवता यथार्हं निगमान्तविपक्षपक्षप्रतिक्षेपाय।  
 शिष्यः-- महाराज, अनुतिष्ठामि यथानियोगम्। इह हि,  
167. असद्द्रव्यसृष्टिप्रभृत्यर्थक्लृप्त्या श्रुतिप्रक्रियाणामधिक्षेपतश्च।  
  उलूकोपदेशापदेशप्रवृत्तः कथाशेषितोऽसौ कणादप्रणादः॥ 69 ॥  
   (गुरुः सबहुमानमीक्षते।)  
 शिष्यः-- (सापहासम्) आकर्ण्यतामिदमत्यद्भुतं महाराजेन।  
 राजा-- किं तत् ?  
 शिष्यः-- एते किल रककणचरणमतानुवपर्तिनः परमानन्दलक्षणं परमपुरुषसाम्यमपहाय पाषाणसाधर्म्यलक्षणं मोक्षमाचक्षते। तथा च कुम्भकर्ण एव विजयेत, शाप एव तस्यानुग्रहः स्यात्।  
 राजा-- सत्यमेतत्।  
सेनापतिः-- देव, 168. अर्धवैनाशिकास्तावदार्येण विमुखीकृताः।  
   अथ वैनाशिका(वैनाशिकगणा) स्त्वेते विनाश्या वेददूषकाः॥ 70 ॥  
 राजा-- (साशङ्कम्) आर्य, पर्याप्तोऽसि कुतर्केन्द्रजालकोविदानां तथागतानां निरासे?  
 शिष्यः-- (सामर्षमिव) राजन्, अपर्याप्तास्त्वेते त्वदादिष्टस्य ममैकस्यापि प्रतिक्षेपाय। तथा हि,  
169. कथयति जडो विश्वं वैभाषिकः क्षणभङ्गुरं  
  परमनुमितं बाह्यं सौत्रान्तिको मतिचैत्र्यतः।  
  तदिदमनृतं योगाचारस्तथा निखिलं परः (रे)  
 स्ववचनहताः सर्वे गर्वें त्यजन्ति ममाग्रतः॥ 71 ॥  
तथाहि, 170. दन्तादन्तिविधानलम्पटधियो दिङ्नागमुख्या बुधाः  
  शृण्वन्त्वद्य विपद्यते परिमियं शिक्षा भवत्पक्षतः।  
   बुद्ध्वा बोध्यमुदाहरन्ति विशदं बुद्धादयश्चेज्जितं  
  नो तेद्धन्त जितं पुनः तदिह नस्तूर्यं तु जोघुष्यताम्॥ 72 ॥  
 सेनापतिः-- (सश्लाघम्) देव! परिमितगमी (भ्मी)रमक्षोभ्यमिदं पारिषदहृदयङ्गममार्यवचनमुपश्रुत् पुलायिताः सौगतापशदाः प्रतिदिशं प्रविशन्ति। अपित्वयं माध्यमिको नाम बौद्धमतनाविशेषतोऽप्युन्मूलयितव्यः, यस्यायमुद्घोषः (यश्चैवमुदघोयति)--  
171. भाषा वैभाषिकाणां शुभ(मुख)मनुभवतु स्वस्ति सौत्रान्तिकेभ्यो  
 योगाचाराः प्रयोगं विजहतु किमु तत्किंकरैः शंकराद्यैः।  
  मिथ्यातत्त्वव्यवस्थाविघटनघटनोद्दण्डशौण्डीर्यचण्डो  
 निस्तत्त्वाद्वैतवादी निरुपधिककथादुर्जयो निर्जिहीते॥ 73 ॥  
 राजा- आर्य, विश्वमिथ्यत्वव्यवस्थापने वैत्ण्डिकपण्डितंमन्यः शून्यवादी पुश्शून्यतां प्रापयितव्यः।  
 गुरुः-- भद्र, सावधानमभिदध्याः।  
 शिष्यः- किमत्रावधातव्यम्? अयं खलु जननीवन्ध्यात्वप्रतिज्ञानसंवादिभिः अयथायथप्रलापैः आत्मनोऽपि मौनमाजन्ममरणमुपपादयिप्यति (पिपादयिषति)। अपि च,  
172. परस्परबिघट्टनत्रुटिततर्कशस्त्रच्छटातिरस्कृतिः स्वयमखण्डि वैतण्डिकः।  
  किमत्र परिशिष्यते किमपि दूषणोद्भावनं स्वतोनिहतमुद्गरप्रहरणप्रयासायते॥ 74 ॥  
 (राजा संतोषं नाटयति) \[नेपथ्ये\] पिशाचाः पिशाचाः।  
 सेनापतिः-- देव! मा मैवम्। दिगम्बरास्त्वेते सौगतमतनिरसनसंतोषविषादशवलिताः प्रत्यक्षं परोक्षं च प्रमाणमनुरुन्धानाः प्रतारयन्ति पामरान्।  
173. शिथिलोदयसप्तभङ्गिशिक्षाविषमोपन्यसनव्यथाविलक्षाः।  
  मलिनास्त इमे मयूरपिञ्छभ्रमणैरेव विलोभयन्ति मन्दान्॥ 75 ॥  
 तत्प्रतिक्षेपार्थमयमनुज्ञायतामार्यः।  
174. राजा- प्रतिक्षिप्तं विदधतां विहितं प्रतिषेधताम्।  
  क इवान्यः प्रतिक्षेपः कार्यः स्ववचनात् ऋते॥ 76 ॥  
 (गुरुमवलोक्य) भगवन्, अमीषामादित्यस्तम्भन-पाषाणस्फोटन-प्रतिमाजल्पनादिनाना-विधविप्रलम्भोपायानां भवत्प्रसाद एव प्रतिक्षेपकर्ता।  
 गुरुः-- महाराज, तथाविधकुहकवृत्तीनां राभिरेव दण्डो दातव्यः।  
175. शिष्यः-- (सापहासम्) भक्ष्याभक्ष्य-स्वपरसमय-स्थापनादूषणादि-  
     ष्वैकान्त्यं ये जहति, विहतिं क्वापि नैते विदन्ति।  
     दैवैरेषां निगमपदवीदूषणोदीर्णरोषै-  
     र्दत्तो नूनं स्थिरशिरसिजौल्लुञ्छनेनैवु दण्डः॥ 77 ॥  
 शेषं तु भगवति महाराजे च आयतते।  
 राजा- सेनापते, आः कष्टममीषामालोकनम्! उत्सार्यन्तामेते दृष्टिगोचरात्।  
 सेनापतिः-- देव, भवत्प्रतापतपनप्रतिहतदृष्टयो दिवाभीता इवार्यानधिष्ठितेषु (अनार्याधिष्ठितेषु)गिरिगह्वरेषु निभृतं निलीयन्ते।  
 राजा- के पुनरेते क्षपणकादिवत् अनैगमिकलिङ्गधारिणः किमप्युग्रं व्रतमास्थाय तापसविडम्बिनस्त्रय्यन्तमुपरुन्धते?  
 गुरुः-- प्रमथगणानुकारिणः केचन दुराचाराः।  
 एते च नैगमिकधर्मकलमोपमर्दिनः कडङ्करीया इव दूरीरकणीयाः।  
 शिष्यः- स्वयमेवैते दूरीभवन्ति। \[यथा\]  
176. कषिलकणादबुद्धकचलुञ्छनतन्त्रकथाकलकलकोविदेषु कथकेषु गलन्मतिषु।  
  मुनिवरसापराधजनमोहनकौतुकिना पशुपतिना यदुक्तमपयान्त्यथ तत्प्रबणाः॥  
 सेनापतिः-- देव, अमी पुनरार्यवचनमसहमानाः दिगम्बरादिवत् केनापि विप्रलम्भोपायेन (आत्ममायावष्टम्भेन) स्वसिद्धान्तश्रद्धासंवर्धनाय प्रयतन्ते। अत्र तावदिमां प्रत्यायनामाचरन्ति, यदकाण्ड एव वर्षासमयमादर्शय (नय)न्ति।  
   \[नेपथ्ये\] \`पलायध्वं पलायध्वम्'।  
 राजा-- किं किम्? (इत्यवलोकयति)  
 सेनापतिः-- नान्यत् किञ्चित्।  
177. अक्ष्णोरञ्जनवर्तिका यवनिका विद्युन्नटीनामियं  
 स्वर्गङ्गायमुना वियज्जलनिधेर्वेलातमालाटवी।  
  वर्षाणां कबरी पुरंदरदिशालंकारकस्तूरिका  
 कंदर्पद्विपदर्पदानलहरी कादम्बिनी जम्भते॥ 79 ॥  
किं च, 178. प्रत्यग्रप्रतिबुध्यमानकलिकानीरन्ध्रनीपाटवी-  
  निस्साधारणनिस्सरन्मधुसुधासौरभ्यसारस्पृशः।  
   क्रोडादम्बुमुचां क्षरन्ति कतिचित् क्रोडीकृता दन्तिभिः  
  धारासिक्तवसुन्धरासुरभयो झञ्झासमीराङ्कुराः॥ 80 ॥  
  (सर्वे ससंभ्रमाद्भुतमवलोकयन्ति)  
 राजा- भगवन्, किमस्त्यमीषां प्रतीकारः ?  
 गुरुः-- किमस्माभिरत्र यतितव्यम्?  
179. स कैटभतमोरविर्मधु-परागझञ्झामरुत् हिरण्यगिरिदारणस्त्रुटित-कालनेमिद्रुमः।  
  किमत्र बहुना भजद्भवपयोधिमुष्टिन्धयः कथं न भवति स्वयं कपटकर्मनिर्मूलनः॥ 81 ॥  
 सर्वे- (सहर्षविस्मयम्) प्रसन्नाः खल्वेता दिशो विदिशश्च।  
 गुरुः- भक्तजनवत्सले भगवति तप्रसेदुषि किं नाम न प्रसीदति?  
 राजा- भगवन्, अमी पुनः सात्वतं शास्त्रमधीयानाः त्रय्यन्तवादिभिरैक्यमिवापन्नाः बल्बजप्रायबहुविधविद्याजल्पविमुखीकृतमानसाः। बहिरहन्तश्च शुद्धाः श्वेतद्वीपवासिन इव शुभंयवः पुरुषाः तामिमामौपनिषदीं परिषदमुपजिगमिषन्ति।  
अपि च, 180. परमपुरुषप्रत्यासत्त्या विमुक्तपृथग्जनाः  
  तदभिगमनोषादानाद्यैरवन्ध्यमनोरथाः।  
   नमति दिविषद्वर्गे नाथप्रभावसमीक्षया  
  जहति त इमे मानाटोपं परस्परजीविताः॥ 82 ॥  
 किमेतन्मते प्रतिबक्तव्यामस्त्यार्यस्य?  
181. न बाधः प्रतिरोधो वा वेदसात्वतयोर्मिथः।  
  कुदृशां तद्भ्रमो वार्यः श्रुत्योरिव परीक्षकैः (परस्परम्)॥ 83 ॥  
 शिष्यः- तदहं वारयामि। शृण्वन्तु\[च\] परमपुरुषप्रणीते पञ्चरात्रतन्त्रे तन्त्रान्तरवत् प्रादेशिकदोषोत्प्रेक्षकाः पण्डितम्मन्याः-  
182. आरोहन्त्वनवद्यतर्कपदवीसीमादृशां मादृशां  
 पक्षे कार्तयुगे निवेशितपदाः (दान्) पक्षे पतद्भ्यः परान्।   
  सर्वानुश्रवसारदर्शिसशिरः कम्पद्विजिह्वाशन-  
 क्रीडाकुण्डलि(ल)मौलिरत्रघृणिभिः सारात्रिकाऋः सूक्तयः॥ 84 ॥  
 निरूपितं हि सात्वतप्रामाण्यं निखिलनिगमव्यसनव्यसनिना मतिमन्थाननिर्मथितनिगमसिन्धुसमुदितमहाभारतचन्द्रचन्द्रिकानिरवशेषमुषितभुवनभवनोदरतिमिरेण वादरायणेन भगवता नारायणेन। तत्र च,  
183. स्वतः सर्वावेक्षी श्रुतिशत(गण) शिरस्त्राणचरणः  
 स्वभृत्यान् नस्त्रातुं यदिदमनघं तन्त्रमकृत।  
  इदं श्रेयः पुण्यं हिततममितीव व्यपदिशन्  
 मुनिः पाराशर्यः प्रकटयति मानं तदखिलम्॥ 85 ॥  
 सेनापतिः-- देव, अपर इवायं पाराशर्यः पञ्चरात्रमन्त्रं प्रतिष्ठापितवान्।  
 राजा-- भगवन्, गुरुकुमारिलमतानुसारिणः किमेते निरसनीया भवच्छिष्येण?  
 गुरुः- महाराज,  
 अमी पुनः आगमाभिरक्षणप्रवृत्ताः वेदान्तपरित्यागिनस्तोषयितव्या भीषयितव्याश्च।  
 शिष्यः- (सापहासम्।)  
184. निरस्ताखिलदोषेषु निगमान्तेषु सत्स्वमी।  
  कथं सदसि मीमांसाकबन्धमनुरुन्धते॥ 86 ॥  
 अयं खल्वखिलवैदिंकसदः शिस्त्रामणीनामध्यात्मविदां निर्णयः पापावत्परित्यक्तकाम्यधर्मैः नित्यनैमित्तिकानुष्ठाननिष्णातैर्विष्णुभक्तैर्भवितव्यमिति। अत एव कर्मब्रह्ममीमांसयोरैकशास्त्र्यमामनन्ति सन्तः।  
 राजा- (सपरितोषम्) भगवन्, यथाश्रुतं सर्वं यथाहृदयमुपपाद्य स्वपक्षं रक्षता परपक्षांश्च प्रतिक्षिपता प्रशमितनिगमान्तखेदेन भवदन्तेवासिना स्थूणानिखननन्ययेन स्थिरीकृतमिदं सम्यग्ज्ञानम्। तथाप्यामुक्तनिगमकञ्चुकानाममुक्तबाह्यबर्त्मनां कथं प्रतीकारः?  
 गिरुः-- (सान्तर्हासम्)  
185. नियत्या वैयात्यान्निंगमपदवीमुज्झितबतां परेषामेतेषां परिहसनगुम्भार्हवचसाम्।  
  पुरन्धीसंभाव्यस्वमतरुचिनीरन्ध्रितधियामहंकारं सोढुं प्रभवति कथं कारमवनिः॥ 87 ॥  
 शिष्यः- महाराज, छिन्नमूलाः स्वल्वेते बाह्यनिरसनेन। तथा हि,  
186. गाथा ताथागतानां गलति गमनिका कापिली क्वापि लीना  
 क्षीणा काणादवाणी द्रुहिणहरगिरः सौरभं नारभन्ते।  
  क्षामा कौमारिलोक्तिर्जगति गुरुमतं गौरवात् दूरवान्तं  
 का शङ्का शंकरादैर्भजति यतिपतौ भद्रवेदीं त्रिवेदीम्॥ 88 ॥  
 अथवा, पारिप्लवविविधपरिकल्पनाकल्लोलकलहजनितसितासितविकल्पविप्लवेन सिद्धिकामजनमोहनप्रवृत्तांस्तान् इमान् प्रतिक्षिपामि।  
  \[सहस्तास्फालनं विहस्य\]  
187. अविद्यामाहात्म्यादनहमिदमर्थे जगदिदं  
 गृणन्त्येते भातं गगन इव गन्धर्वनगरम्।  
  अवन्ध्यैर्व्याघातैरतिपतितबिन्ध्यद्रढिमभिः  
 निबन्ध्यास्ते वन्ध्यासुतनृपतिवैतालिकगणे॥ 89 ॥  
अपि च, 188. निध्यायन्त्वनसूयवः शुभगुणं निर्दोषमाराध्यमि-  
  त्यध्वा विश्वविशेषशून्यकथकैरप्यादितः स्वीकृतः।  
   यद्यर्थस्थितिरेतदेकशरणा सप्रत्यवायो भव-  
  त्यध्यक्षादिविरुद्धनिर्गुणकथानिर्वाहगर्वाहवः॥ 90 ॥  
 अतः स्थाने खलु मेघनादवत् अङ्कुरितवियश्वव्यामोहनेन शंकरदत्तेन केनापि मायातन्त्रेणसमानाधिकरणोपप्लवमाचरतामाचरिततमः प्रवृत्तीनामनवरतकर्बुरप्रकृतीनां कलिब्रह्ममीमांसकानामेतेषां निरासाय लक्ष्मणार्यप्रादुर्भवः। हन्त! परिगृहीतपौण्ड्रकाद्वैतानाममीषां नित्यमुक्तवादोऽपि नित्यमुक्तवादतामापादयति। तथा हि,  
189. मुक्तस्य नित्यमविशिष्टतनोरपूर्वां मुक्ति प्रकल्पयितुमात्तविचारयत्नः।  
  स्वप्नप्रसूनमकरन्दरसस्य मन्ये स्वादुत्वमन्यदुपपादयितुं क्षमेत॥ 91 ॥  
 आलंक्ष्यतामयं रजनिचरवंशबान्धवानां राहुमीमांसकानां सुभगाभिक्षुकन्यायः,यदेते निगमान्तपरित्यागिनः परान् अधिक्षिपन्ति, प्रतिक्षिपन्ति च स्वयमेव निगमान्तान्। अतः सभाकम्पाभावप्रतिपादक-जडपुरुषप्रयुज्यमानभसापङ्काभाववचनवत् अपहास्य वचसाममीषां प्रतिक्षेपेऽप्यपत्रपामहे। श्रुतयस्तु त्रिभुवनसंरक्षणे प्रवृत्ताः प्रतिक्षिपन्ति। यदपि चैतेषां चिदचिदीश्वरयाथार्थ्यतस्कराणामन्तिमयुगमस्करिणां नित्यानित्यवस्तुविवेकादिसाधनचतुष्टयाभिधानम्, तच्च तत्त्वातत्त्वविवेकाभावः रागद्वेषादिसाधनसंपत् लौकिकवैदिकधर्मानुष्ठानवैमुख्यं बुभुक्षुत्वं चेति यथानुष्ठानं विपरिणामेन परिहसन्ति सन्तः।  
 गुरुः- भद्र, किमत्र विस्तरेण।  
 शिष्यः- भगवन्! पक्षान्तरमपि प्रतिक्षिपामि।  
190. यदि भास्करयादवप्रकाशौ निगमान्त(परमार्थ) स्थितिनिर्णयप्रवीणौ।  
  अपरैः किमिवापराद्धमार्यैरयथाभाषणचातुरीधुरीणैः॥ 92 ॥  
 अत एव निर्गुणब्रह्मवादिनां प्रच्छन्नबौद्धप्रसिद्धिवत् अनयोरपि जैनगन्धिवेदान्तिनामधेयमनुशोश्रूयामहे। इदं किल निखिलोपनिषदेकरहस्यम् (दैकरस्यम्)।  
191. मिथो भेदं तत्त्वेष्वभिलपति भेदश्रुतिरतो (थो?)  
 विशिष्टैक्यादैक्यश्रुतिरपि च सार्था भगवती (ति?)।  
  इमावर्थौ गोप्तुं निखिलजगदन्तर्यमयिता  
 निरीशो लक्ष्मीशः श्रुतिभिरपराभिः प्रणिदधे॥ 93 ॥  
राजा- ब्रह्मन्! 192. तत्त्ववृत्तोभयभ्रष्टपाषण्डगणसंकुलः  
     कृती भवति कालोऽयं कृतिनां संप्रति त्वया॥ 94 ॥  
 शिष्यः-- महाराज, सर्वमेतत् भगवतः प्रसादेन (प्रभावेण)। अद्य हि,  
193. कणादपरिपाटिभिः कपिलकल्पनानाटकैः कुमारिलकुभाषितैर्गुरुनिबन्धनग्रन्थिभिः।  
  तथागतकथाशतैस्तदनुसारिजल्पैरपि प्रतारितमिदं जगत् प्रगुणितं यतीन्द्रोक्तिभिः॥95 ॥  
किंच, 194. मुकुन्दाङ्घिश्रद्धाकुमुदवनचन्द्रातपनिभाः  
  मुमुक्षामक्षोभ्यां दधति मुनिबृन्दारकगिरः।  
  स्वसिद्धान्तध्वान्तस्थिरकुतुकदुर्वादिपरिषद्-  
  दिवाभीतप्रेक्षादिनकरसमुत्थानपरुषः॥ 96 ॥  
 सेनापितः- देव,195. वशंवदवचोवृत्तिर्वादाहवमहारथः।  
      परिभूतविपक्षोऽसौ पारितोषिकमर्हति॥ 97 ॥  
शिष्यः- सेनापते, 196. दयया देशिकेन्द्रस्य दृष्ट्या चास्य महीपतेः।  
   परितोषेण चैवं ते प्राप्तोऽहं पारितोषिकम्॥ 98 ॥  
 राजा-- भगवन्, प्रियहितमेवासौ वदति।  
 सेनापतिः-- ततश्च,  
197. सभाजयितुमिच्छामि प्रत्यक्षितमभा-जयम्।  
  एनं(तं)भगवतश्छात्रमेकभक्त्या परिष्कृतम्॥ 99 ॥  
 शिष्यः- महाराज, भगवन्त एव संभावनामर्हन्ति।  
 गुरुः- त्वमपि मन्नियोगेन।  
 राजा- भगवन्,  
198. त्रय्यन्तस्थापकोऽयं दृढतरममुना तत्त्वदृष्टिश्च दिष्टा  
 दिष्ट्या चाऽऽदिष्टमेतत् दिशिदिशि लडहो(?)डिणअडिमस्ताडनीयः।   
  शुष्कोपन्यासशिक्षापटिमकटुरटद्वैरिविद्वत्करोटी-  
 कुट्टाकक्रीडमष्टापदकटकमसौ वामपादे बिभर्तु॥ 100 ॥  
  \[इति कटकं ददाति।\]   
 शिष्यः--(गुरुमवलोकयति)  
 गुरुः-- भद्र!अस्त्वेवम्। अलङ्घनीया खलु राजाज्ञा।  
 शिष्यः- यदाज्ञापयति भगवान्। (इति कटकमाद(ध)त्ते)  
 गुरुः-- आयुष्मन्, अवधार्यतामिदमद्यप्रभृति ते कर्तव्यम्--  
199. सत्कारकीर्तिधनलब्धिषु निर्व्यपेक्षः प्रश्नोचितेषु परया कृपया प्रसीदन्।  
  सत्तर्कतन्त्रपरिकर्मितमाशरीरात् शारीरकप्रवचनव्रतमाद्रियेथाः॥ 101 ॥  
 शिष्यः- यदादिशति भगवान्।  
  \[नेपथ्ये\] गम्यतां गम्यताम्। आः कष्टमापतितम्।  
200. रागद्वेषाभिख्यया ख्यातपूर्वौ मूढावेतौ दानवौ मोहभृत्यौ।  
  निष्प्रत्यूहं(हौ)निर्जिहाते विरक्तिं बन्दीकर्तुं विष्णुभक्त्या समेताम्॥ 102 ॥  
  \[सर्वे ससंभ्रममाकर्णयन्ति।\]  
 राजा-- भगवन्, अद्य खलु शान्तिकर्मणि वेतालोदयः संवृत्तः। तत् साधयन्तु भवन्तः समीहितसमर्थनाय। वयमपि वैरिबलनिर्मूलनाय संप्र\[ति\] यतामहे \[इति परिकम्य निष्क्रान्ताः सर्वे। इति श्रीकवितार्किकर्सिहस्य सर्वतन्त्रस्वतन्त्रस्य श्रीमद्वेंकटनाथस्य वेदान्तचार्यस्य कृतिषु \]
  
  संकल्पसूर्योदयनाटके परपक्षप्रतिक्षपो नाम द्वितीयोऽङ्कः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

   ***तृतीयोऽङ्कः***






   (शुद्धविष्कम्भः)  
    \[ततः प्रविशतो रागद्वेषौ।\]  
 रागः-- सखे, त्वत्सहायस्य मे स्वामिकार्यनिर्वर्तनां सिद्धप्रायमिति निश्चिनोमि।  
 द्वेषः-- वयस्य, त्वद्विरुद्धविषयविवेकसंरम्भनिरोधेन त्वदेककार्य एव ह्यहमादिष्टोऽस्मि महाराजेन।  
 रागः-- सखे, अन्यदपि तावत् अवसरोचितमाज्ञप्तिगोचरमावेदयामि।  
201. विवेककुहनाबला(मुखा)त् व्यतिहतेषु बाह्येष्वसौ  
 त्रिवर्गपदवी परं शरणमद्य मोहश्रियः।  
  विरक्तिमिह तापसीं व्यपनयामि दूरादहं  
 विमथ्य बिनिवर्त्यतां सपदि विष्णुभक्तिस्त्वया॥ 1॥  
 संभवति च सर्वथा सर्वतः प्रसारिताभ्यां स्वर्गापवर्गगुणदोषजालाभ्यां तयोरुपरोधः। अहं पुनर्मायासहस्रवेदी मारीचमैथिलीन्यायेन विरक्तिं तावत् तपस्विनीं विप्रलंभे। भवतस्तु विष्णुभक्तिमथने पौलस्त्य एव प्रमाणम्।  
 द्वेषः-- अथ किम्?  
 रागः-- यद्यपि त्रय्यन्तवादिना महामोहसौवस्तिकानामग्रगण्या(ग्रण्यो) हिरण्यासुरपुरोहिता इव धरण्यामवतीर्णाः कबन्धमीमांसकाः प्रतिक्षिप्तः, तथाऽपि तन्मतमेव सोपपतिकमुत्तम्भयन् स्वामिकार्यं निर्वर्तयामि।  
 द्वेषः- स्थाने खलु भवतः समारम्भः (संरम्भः) यदिह नास्तिक्यसंवर्धकानां महामोहसैनिकधुरंघराणां नासीरविजयपताकानां महामहसैनिकधुरंधराणां नासीरविजयपताका निरीश्वरमीमांसा समालम्ब्यते।  
 रागाः-- 202. अल्पमस्थिरमानन्दमिच्छतो यदि रागिता।  
    अनन्तस्थिरकामस्य विरक्तिः कस्य कीदृशी॥ 2 ॥  
अपि च, 203. स्वस्या (स्वस्यै) वाप्तिः सुखमिति मृषा स्वेतरस्यानुभूतौ  
  कामादन्याः क इव घटते मोक्षनामा पुमर्थः।  
   तस्मादस्मद्वहुमतनिरध्यक्षमीमांसकोक्तः (क्त्या)  
  स्वेच्छानृत्यद्बहुगुणनिधिः स्वर्ग एवापवर्गः॥ 3 ॥  
 द्वेषः- किमुच्यते? अयं पुनः महामोहतन्त्रपारदृश्वभिः परमार्थोपदेशिभिः (पदेशदेशिकैः) सावधाननिपुणनिरूपितः संप्रदायपरंपरासमधिगतोऽर्थः।  
204. प्रपञ्चकृतकञ्चुकं यदि परं महः प्राप्यते  
 न दुःखमपहस्तितं भवति, नैकधोपप्लवात्।  
  अथैकमखिलोज्झितं न खलु भोग्यतामेति तत्  
 ततो निगममस्तकैर्निगदमात्रशेषैः स्थितम्॥ 4 ॥  
 रागः-- सखे ! साधु भावितम्। नूनमीदृशेन वचसा दवदहनदन्दह्यमानतरुशिखरकुलायकुहरनिष्क्रान्ता विहङ्गपङ्क्तिरिव विष्णुभक्तिरपसर्पति। अद्य खल्वनादिभोगवासनाजालजटिलबुद्धरात्मनः कथं नाम निर्विवेको विवेकः संसारजिहासां साधयिष्यति? प्रत्युत दिव्यभौमयुवतिगुणापह्नवकुतूहली तद्गुणैरेव निबिडं निबध्येत (ध्यते)। पश्य तावदमृतोद्भवाः त्रैलोक्यतिलक(लंलाम)भूताः पद्मलोचनाः। यासाम्,  
 205. स्मेरेण स्तनकुड्मलेन भुजयोर्मध्यं तिरोधित्सितं  
  नेत्रेण श्रवणं लिलङ्घयिषितं नीलोत्पलश्रीमुषा।  
    अङ्गं सर्वमलंचिकीर्षितमहो भावैः स्मराचार्यकैः  
  तन्वीनां विजिगीषितं च वयसा धन्येन मन्ये जगत्॥ 5 ॥  
 तिष्ठतु तावत् अनङ्गविजयपताकानामङ्गनानामभिनवयौनवविजृम्भणम्। परामृश्यतां पुनर्विभ्रमावेशः।  
206. अभिनयति यथार्थान् भ्रूपताका पुमर्थान् गतिरपि गतिमन्यां मन्यते गर्हणीयाम्।  
  मदकलुषितमन्तर्मन्मथाद्वैतगर्भामुपनिषदमधीते लोचनं लोलतारम्॥ 6 ॥  
 द्वेषः-- (सहर्षामर्षम्) सखे, विश्वपुरुषार्थविशेषविद्भिस्त्वन्मतप्रतिष्ठापकैः कामकामैः (एभिः) कक्षीकृतं महानन्दलक्षणं मोक्षतया महर्षिविशेषभाषितं पुरन्दरपुरीभिजिष्याभोगनवधूयविपश्चितामपि क एवायं विप्रतिषिद्धवादः ?  
207. सर्वाधारः कथं तु स्यात् कसर्वदोषविवर्जितः।  
  तथैव सर्वकामार्थीं निरपेक्षः कथं प्रभुः॥ 7 ॥  
 रागः-- सखे, रन चैतावदेव।  
208. मधुभरितहेमकुम्भीमधुरिमधुर्यौ पयोधरौ सुदृशाम्।   
  पिशितमिति भावयन्तः पिशाचकल्पाः प्रलोभयन्ति जडान॥ 8 ॥  
 (आकाशे) किं ब्रूथ? किं न तथेति। अहह! अन्धानां कथमभिलप्यते पयसो नैर्मल्यम्?  
 द्वेषः-- अहो महान् अयमध्यात्माभिनिवेशो विवेकपरतन्त्राणां वेतालानाम्!अथवा युक्तमेवैतत्। न खलु बधिराणां कुतूहलमातनोति कोकिलालापः। तिष्ठन्त्वेते। सखे! विवेक एव तावत् जेतव्यः। यतः,  
209. विवेकविजयादेव विद्वत्परिषदो जयः।  
  उपन्नतरुविच्छेदे न कुमुच्छिद्यते लता॥ 9 ॥  
 रागः- साधु विचिन्तितम्।  
 द्वेषः-- (सोच्चैर्हासम्)  
210. अनघगुणौघमेकमवधूतसमाभ्यधिकं स्ववितरणीयसर्वपुरुषार्थमुपास्तिपदम्।  
  उपनिषदूषरान्तरुप(न्तपरि) वर्तनधूसरधीर्न खलु विवेक एष मयि तिष्ठति साधयिता॥ 10 ॥  
   (नेपथ्ये) कः कोऽत्र भोः ?  
 उभौ-- कर्णं दत्त्वा सभयसंभ्रमम् आः कष्टमापतितम् ! अतिपतितनरपतिनियोगनिर्वाहौ कथमावां भविष्यावः? हन्त सर्वथा विपरिवृत्तमिवास्माकं भागधेयम्। अद्य हि,  
 211. अतिक्रम्य दुरुच्छेदामास्माकीं गुणवागुराम्।  
    विरक्तिर्विष्णुभक्तिश्च विवेकस्थानमृच्छतः॥ 11 ॥  
 स चैष नूनं विरक्तिविष्णुभक्तिभ्यां प्रोत्साहितो देव्या सुमत्या दत्तहस्त इत एवाभिसमेति। जितकाशिनश्चामुष्य संनिधाने मन्दभाग्यैर्नास्माभिः स्थातव्यम्। जीवन्तो हि भद्राणि पश्यन्ति। अस्मदवरजाभ्यामपि कामक्रोधाभ्यामविलम्बतकारिभ्यामपि विलम्बनीयम्। काले हि सर्वं संपद्यते। न चानेन व्यवसायसहायेन दुर्जयः कश्चित्। एवं च नूनमापत्स्यते राजकृत्यम्।  
212. धिग्धिक् वासव-शम्भली-नयनयोरालोलमालोकितं  
 धिग्धिङ्मा(न्म)न्मथकार्मुकं युधि सदा टङ्कारसाडम्बरम्।  
  धिग्धिक् पञ्चमपाठकान् परभृतान् धिग्धिक् किमन्यैर्जडैः  
 शृङ्गारागमरङ्गमण्टपनटीं मोहेन्द्रवीरश्रियम्॥ 12 ॥  
अद्य हि, 213. निर्जत्य मोहमसुरेन्द्र

213\. निर्जित्य मोहमसुरेन्द्रमिवामरेन्द्रो बद्धस्य मङ्क्षु पुरुषस्य विंमोक्षणेन।  
  अश्रण्यरकृत्रिंमगिरामभिषङ्गजातान्यानन्दजैर्विपरिवर्तयिता विवेकः॥ 13 ॥  
   इति वदन्तौ निष्क्रान्तौ।  
   इति शुद्धविष्कम्भः।  
  \[ततः प्रविशति विवेकः सुमतिश्च।\]  
 विवेकः- देवि, समाश्वसिहि समाश्वसिहि। परप्रयुक्तपाटच्चरभयापनोदनेन विरक्तिविष्णुभक्तीत्वत्सकाशं प्रापिते।  
 सुमतिः- (दीर्घं निश्वस्य) णाह, तह वि अज्ज वि किं होज्जत्ति तरल हिअआ किं भणामि। पच्छण्ण आरिणो खु राअद्देसा ओसरं पेक्खन्ति। \[नाथ, तथापि अद्यापि किं भवेदिति तरलहृदया किं भणामि? प्रच्छन्नचारिणौ खलु रागद्वेषाववसरं प्रेक्षेते।\]  
 विवेकः- भीरु, मा ते भूदिह मनोदौर्बल्यम्। किमस्माकमपि संनिधौ रागद्वेषयोरवकाशः? अपि च,  
 214. अनुचितपदवीभिश्चिन्तयित्वा प्रयातान्यलमलमतिमात्रैरद्य बाले विषादैः।  
    उपनिषदमुदारामुद्वमन् (द्गृणन्) क्वापि लक्ष्ये शरणमुपगतान्नस्त्रायते शार्ङ्गधन्वा॥  
 सुमतिः- (सविषादं संस्कृतमाश्रित्य।) आर्यपुत्र,  
 215. सर्गेषु प्रतिसंचरेषु बहुशः स्वर्गे तथा दुर्गतौ  
  जाग्रत्स्वप्नसुषुप्तिमुग्धिमरणावस्थासु दुःस्थासु च।  
    दुःख्यन् प्रस्तरबद्भवन् बहुपशुः सुख्यन्नसौ देहभृत्  
  दग्धादग्धसजीवितुद्रमदशादीनो दरीदृश्यते॥ 15 ॥  
अपि च, 216. विचित्रजवविश्वकृद्विहृतिमारुतप्रेरणा-  
  बिभक्तभवितव्यताविपिनसिन्धुविष्फूर्तिभिः।  
   जटालवृजिनाविले जवनयौवनास्वादने  
  जरामरणभीषणे जगति जन्तुरावर्त्य(र्त)ते॥ 16 ॥  
 विवेकः- (सानुशयम्) देवि, सत्यमिदमितः पूर्वम्। अद्ये तु (पुनः) अपुनरावृत्तिवर्तनीमारुरुक्षतः पुरुषस्य चिरकालसंचितपुण्यसंचय परिणतं विशेषमाकर्णय।  
217. पातत्रासनिगैरीक्षणप्रशमितस्वर्वासदुर्वासना  
 पुंसः संप्रति शेमुषी निरवर्धिं पुष्णाति तृष्णां परे।  
  अर्थित्वे मतिकश्मलप्रचलि(शमि)तेऽप्येवं प्रतिष्ठापिते  
 सामर्थ्यं च समाधिसीम्नि नियतावस्थं व्यवस्थाप्यते॥ 17 ॥  
अपि च, 218. प्रतिक्षिप्तावद्यवरगुणनिर्धारणभुवा  
  परप्रेम्णा जुष्टो भवभृदधुना माग्यवशतः।  
    अभिन्नास्वादानाममृतलहरीणामिव धियां  
  विकल्पं विज्ञाता विधिपवनवैषभ्यजनितम्॥ 18 ॥  
 अयं च परमपुरुषचरणारविन्दमकरन्दमधुकरो बृन्दारकनगरमपि नरकं परं निश्चेष्यति। अत्र च,  
219. भवपथकथारागे भग्ने गतागतचिन्तया परमपुरुषप्रेप्सालाभे तदद्भुतबोध(दर्श)नात्।  
  गुणगणभिदासंभेदाभ्यामुपस्कृतबिग्रहे क्षममिह परं विद्यावर्गे विमोहनिवर्तनम्॥ 19 ॥  
 इह च मोहप्रशमनं दिङ्मात्रेणोदाहृरामि।  
220. समाना मुक्तिश्चेन्न खलु घटते साधनभिदा  
 न चेत् स्वर्गन्यायस्तरतमतयाऽन्याभिमतया।  
  प्रमाणप्रागल्भ्यप्रणिधिमबधूय प्रलपताम्  
 इति(अति) क्षीबः क्षोमः स्वमतिविहतेरेव निहतः॥ 20 ॥  
 एवमपि ये मुह्यन्ति, ते मुह्यन्त्येव। न खलु सहस्त्रैरपि सलिलकुम्भैर्बलिभुजः प्रक्षाल्यमाणाः वलर्क्षतां प्रतिपद्यन्ते। दुर्वादिगर्वसर्वस्वनिर्वापकैः सर्वज्ञबुद्धिभिर्वर्णितं निर्विशङ्कमस्विलमधिगम्यसर्वेश्वरं निर्विशन्ति सन्तः।  
 सुमतिः-- (सश्लाघम्) णाह, पडिठ्ठाविअम्हि दाणिं पमाण प्पणअ पेसलेण तुम्ह भासिएण। पडिबुद्ध जण संभावणिज्जे पमाण उत्तन्द णिरिक्खणभ्मि समब्भहिअ वरिहं खु तुह माहप्पं। दार्णिं किल,  
221. कप्पारभ्भ पअण्ड तण्डव कला कीलन्त कालन्तअ  
 ख्खोहुव्वेल कवद्द सिन्धु ल्हरी धूअन्त चन्द प्पहं।  
  एक्कक्कक्खर णिय्य णिब्भर सुधा सन्दोह संन्तोसिआ  
 आमेल्लन्दि भुअङ्गिआ तुह जसं वेलन्तसेलन्दरे॥ 21 ॥  
 \[नाथ, प्रतिष्ठापितास्मि इदानीं प्रमाणग्रणयपेशलेन युष्मद्भाषितेन। प्रतिबुद्धजनसंभावनीये प्रमाणवृत्तान्तनिरीक्षणे समाभ्यधिकदरिद्रं खलु तव माहात्म्यम्। इदानीं किल,  
 कल्पारम्भप्रचण्डताण्डवकलाक्रीडत्कालान्तक-  
  क्षोभोद्वेलकपर्दसिन्धुलहरीधूयमानचन्द्रप्रभम्।  
 एकैकाक्षरनिर्यन्निर्भरसुधासंदोहसंतोषिता  
  आम्रेडयन्ति भुजङ्गिकास्तव यशो वेलान्तशैलान्तरे॥\]  
(विद्यामाहात्म्यमनुचिन्त्य सहर्षरोमाञ्चम्)  
222. जिम्भाअन्त दइच्च मद्दण दआ सल्लोअ सोतस्सिणी  
 वीई सीअल साहु सुद्ध सुहआ सोहन्ति विज्जा इमा।  
  जाणं किं वि भवग्गि दाविअ जणो घेत्तूण चिन्ताणिअं  
 मुत्तिं पेख्खइ हत्थ मज्झा णिहिअं मोहभ्मि सन्ते बिअ॥ 22 ॥  
 \[जृभ्भमाणदैत्यमर्दनदयास्वर्लोकस्रोतस्विनी-  
  वीचीशीतलसाधुशुद्धसुभगाः शोभन्ते विद्या इमाः।  
 यासां कामपि भवाग्नितापितजनो गृहीत्वा चिन्तनीतां  
  मुक्तिं प्रेक्षते हस्तमध्यनिहितां मोहे सत्येव॥\]  
 विवेकः- किमुच्यते? अवरोपितप्रायः खलु पुरुषस्य चिन्ताभारः। अपि चास्य संसारदोषदर्शनसातत्यसमुत्थितादपि परब्रह्मदिदृक्षासंरम्भजृभ्भितं परमवैराग्यमिदानीमुपधानीभवति।  
तथा हि 223. निषिद्वं विद्यार्थादधिकमपि काभ्यं च विजहत्  
  परप्रीत्यै कर्म प्रतिनियतमादाय मुदितः।  
   शुभश्रद्धादुग्धोदधिनवसुधोल्लासललिते  
  समाधावाधातुं त्वरयति मनः संप्रति मुनिः॥ 23 ॥  
अपि च, 224. विलक्षोपक्षिप्तं विषयरसगन्धर्वनगर-  
  प्रशंसायाथार्थ्यं प्रणिदधति चित्तेऽपि तनुभृत्।  
   मया दत्ते हस्ते मतिकलुषमुल्लङ्घ्य तरसा  
  परब्रह्मैकान्ती भवजलनिधिं गोष्पदयति॥ 24 ॥  
 सुमतिः- (सविमर्शम्) तह वि पिवामह प्पमुहे महाजोइजणे वासण दाविअ विसव रस बलिस मोहिए, णिसाअर ग्गहण कोदूहल प्पसारिअ करस्स बालिसस्स विअ कहं उण कस्स वि मोक्खो होज्जत्ति विअलिआसंसं वीलीअं विअ मह माणसं। \[तथापि पितामहप्रमुखे महायोगिजने वासनादापितविषयरसबडिशमीहिते, निशाकरग्रहणकौतूहसप्रसारितकरस्य बालिशस्येव कथं पुनः कस्यापि मोक्षो भवेदिति विगलिताशं संव्रीडितमिव मे मानसम्।\]  
 विवेकः- अयि भीरु, अवधारितपरमार्थाऽपि किंपचानमानसेव किं पुनरप्यतिशङ्कसे। शृणु चैतत्,  
225. विषमधु बहिष्कृर्वन् धीरो बहिर्विषयात्मकं परिमितरसस्वात्मप्राप्तिप्रयासपराङ्मुखः।  
  निरवधिमहानन्दब्रह्यानुभूतिकुतूहली जगति भविता दैवात् कश्चिज्जिहासितसंसृतिः॥  
 निःसंशयः खलु पटुभिरपि विटपमारोहद्भिरप्राप्तानां पचेलिमानां फलानामयतमानस्यापि सुकृतपरिपाकेन पान्थजनस्य पुरतः परिपातः। अपि च,  
226. विवित्सति यदि स्वयं किमपि सूरिसेव्यं पदं  
 कृतस्य यदि निश्कृतिर्यदि करिष्यते नाहितम्।  
  निसर्गसुहृदीश्वरो यदि च(यदिह) लक्ष्यमन्वीक्षते  
 किमत्र परमुच्यते? किमिति नात्मविन्मुच्यते? ॥ 26 ॥  
 सुमतिः- णाह, जइ एव्वं तुए दिण्णहत्थो संसारसाअरं अइलङ्घइ पुरुसो, ता कहं दव दहण पज्जलिअ पस्स जुअल दारूअर गओव्य कीडो, सारभेअ गण परिगओ व्व सारङ्गो, समीरणन्दोलण डोलाअन्त पोओदर गओदर गओव्व सञ्जत्तिअ सत्थो, महप्पवाह मज्झ णिरोहं संभन्त णअणो व्व जम्बुओ, विसअर परिगहिअ घर घुरन्त हिअओ व्व कुडुम्बि अणो, विअडअर भङ्ग संभम संखुहिअ गङ्गा अड वेपन्त संहणणो व्व साहिमण्डलो, राहव सर णिअर ख्खोहिअ रअणअर मज्झट्टिओ व्व मच्च सङ्घाओ सद्धस गहिओ होइ?  
 \[नाथ, यद्येवं त्वया दत्तहस्तः संसारसागरमतिलङ्घते पुरुषः, तत् कथं दवदहनप्रज्वलितपार्श्वयुगलदारूदरगत इव कीटः, सारभेयगणपरिगत इव सारङ्घः, समोरणान्दोलनडोलायमानपोतोदरगत इव सांयाविकसार्थः, महाप्रवाहमध्यनिरोधसंभ्रान्तनयन इव जम्बुकः, विषधरपरिगृहीतगृहघूर्णमानहदय इव कुडुम्बिजनः, विकटतरभङ्गसंभ्रमसंक्षुभितगङ्गातटवेपमानसंहनन इव शाखिमण्डलः, राघवशरनिरक्षोभितरत्नाकरमध्यस्थित इव मत्स्यसंघातः साध्वसगृहीतो भवति?\]  
 विवेकः- भद्रे, पाण्डित्यमपि निर्विद्य बाल्येन तिष्ठाससि, यत् मोक्ष्यमाणमपि मुक्तमिवाभिमन्यसे। पश्य पश्य,  
227. वर्णितगुणप्रकर्षाः वर्णाश्रमनियमदेशकालमुखाः।  
  अनवहितमानसानां भवन्ति नित्यं भयोदयस्थानम्॥ 27 ॥  
 अन्येषु तु विशेषमवबोधयामि।  
228. भयाभयस्थानविशेषवेदिनः प्रमादमुक्तस्य परीक्ष्यकारिणः।  
  परानुभूतिप्रतिबन्धशङ्कया भयानुबन्धोऽप्यभयाय कल्पते॥ 28 ॥  
229. दिग्देशकालकरणाकरणादिरूपे देहादिके च हितसाधनभावयोग्ये।  
  दुष्कर्मपक्ति(ङ्क्ति)मनुचिन्तयतो विचित्रां किं तत् यदस्य षुरुषस्य न भीतिहेतुः॥ 29 ॥  
 सुमतिः-- णाह, एव्वं किल सव्वं वि जइ भअठ्ठाणं, ता कहं णिब्भअ णिप्पाअणिजं पणिहाणं संपज्जइ? \[नाथ, एवं किल सर्वमपि यदि भयस्थानम् तत् कथं निर्मयनिष्पादनीयं प्रणिधानं संपद्यते?\]  
 विवेकः- भद्रे, सम्यगनुयुक्तं भवत्या। अस्ति खलु सूक्ष्मं किंचित्। तदपि प्रतिपन्नामेव त्वां प्रतिबोधयामि। प्रतिसंधीयतामिदं तावत्।  
 सुमतिः- आणवेदु अय्यउत्तो। \[आज्ञापयत्वार्यपुत्रः। \]  
 विवेकः-- 230. प्रवृद्धमतिकश्मलप्रलयपावकप्रक्रकियां  
   विमुच्य भगवत्कृपां वृजिनिसिन्धुकुक्षिम्भरि(री)म्।  
    कदध्वपरिवर्तिभिर्यदिह कर्म निर्मीयते  
   तदस्तु लवणाकरे लवणसेतुराधित्सितः॥ 30 ॥  
 किञ्च यः पुनः अनन्यभावेन भगवदनुकम्पामालम्बते, तस्य तु तत्तादृशीं सिद्धिमवधारय।  
 231. विविक्तनिखिलस्थितिर्विषयवृत्तिनिर्वेदवान्  
  विरक्तिपरिरभ्भणग्लपितसर्बदुर्वासनः।  
    निवृत्तिपथजाङ्घिको निभृतचित्तवृत्तिः परं (स्वयं)  
  प्रपद्य मुरभित्पदं भयमतीत्य संसिध्यति॥ 31 ॥  
 सुमतिः- जुत्तं एदं। तह वि पच्चक्खिअ परमत्थं तुमं एव्व परिपुच्छम्मि। णिम्‌मल गुरुसआसणिद्धारिअ णिअमन्तहिअआणं, णिठ्ठाविअ णिहिलपडिपख्खाणं, णिस्सेस पसमिअणिज्जरघर वासरस वासणाणं, अणालक्खिअ दोसगन्ध मङ्गलेक्कताण महुमहण चलण सेवा महाणन्दलाह लम्पडाणं, अप्पमाअ परिगहिअ णिउत्ति धम्माणं, असंभाविअ पच्चूहाणं वि महापुरुसाणं केण उण विणिवाएण भोक्खोवाओ सिग्धं ण संपज्जइ? \[युक्तमेतत्। तथापि प्रत्यक्षितपरमार्थं त्वामेव परिपृच्छामि। निर्मलगुरुसकाशनिर्धारितनिगमान्तहृदयानां निष्टापितनिखिलप्रतिपक्षणां निश्शषप्रशमितनिर्जरगृहवासरसवासनानाम् अनालक्षितदोषगन्ध-मङ्गलैकतानमधुमथनचरणसेवामहानन्दलाभलम्पटानाम् अप्रमादपरिगृहीतनिवृत्तिधर्माणाम् असंभावितप्रत्यूहानामपि महापुरुषाणां केन पुनर्विनिपातेन मोक्षोपायः शीघ्रं न संपद्यते?\]  
 विवेकः- प्रिये, इदमपि ते महामतिभिरवधारणीयमतिगह्वनमभिदधामि, यत्तत् \[सनकसनन्दन\]सनत्कुमारनारदशाण्डिल्यप्रभृतयः परमैकान्तिनः ग्रतिपादयन्ति। आकर्ण्यतामेतदवहितया भवत्या।  
 232. तिमिं किल तिमिंगिलो गिलति तद्गिलस्तं तथा  
  तमप्यथ म तद्गिलस्तदिह पश्य कर्मक्रमे।  
    समस्तवृजिनोदधिग्रसनडम्भकुभ्भोद्भवं  
  निघृत्ति(त्त)मपि धर्ममत्त्यनधतत्त्वविन्निग्रहः॥ 32 ॥  
 अन्यदप्येतादृशमवधारयेथाः।  
 233. प्रथितं तकपातकिवर्गं कृतघ्न एको हि कृत्स्नमतिशेते।  
    तमिमं क्रियमाणघ्नस्तमपि दुरात्मा करिष्यमाणघ्नः॥ 33 ॥  
 सुमतिः- (विचिन्त्य) इइ णाम णिस्समब्भहिअ माहप्पस्स पडिबुद्धअणणिग्गहस्स पहाषो दसिओ। एदस उण णाह किं णत्थि पडिहारो? \[इति नाम निःसमाभ्यधिकमाहात्म्यस्य प्रतिबुद्धजननिग्रहस्य प्रभावो दर्शितः। एतस्य पुनर्नाथ किं नास्ति परिहारः?\]  
 विवेकः- अस्ति तु कश्चिदेकः यदिह पुनस्तत्प्रसादनम्। तथा हि,  
 234. तोयोज्झनेन परितापमुपेत्य जन्तुस्तोयेन जीवति पुनः क्रमयोजितेन।  
    तद्वन्महत्त्यजनतस्तमसि प्रविष्टस्तत्संश्रेयण भजते परमार्थदृष्टिम् श्(पुरुषः समाधिम्)॥  
अपि च, 235. बहुजन्मसुकृतसिद्धं ब्रह्मविदपचारदूरगं पुरुषम्।  
   अभिसरति नित्यरक्ता जाता वृद्धिं दिनेदिने भजते॥ 36 ॥  
 सुमतिः- (सविमर्शम्) णाह! जुत्तं एदं, जइ दुण्णिवार णिअइ बल णिम्मिआ अपक्क णिस्सेस कसाअस्स मोक्खपक्खणिक्खेवजोग्गा अणिममहिमगरिमलहिमवसत्तणेसत्तण पत्ति पाअम्मप्पमुहा परम पुरुसत्थ\[सिद्धि\]साहण जोअन्तराआ ण होन्ति। \[नाथ युक्तमेतत्, यदि दुर्निवारनियतिबलनिर्मिताः अपक्विनिःशेषकषायस्य मोक्षपक्षनिक्षपयोग्या अणिममहिमगरिमलघिमवशित्वेशत्वप्राप्तिप्राकाम्यप्रमुखाः षरमपुरुशषार्थसिद्धिसाधनयोगान्तराया न भवन्ति।\]  
 विवेकः-- सत्यं देवि, दुर्जया एते दुरन्तवैरिणो योगान्तरायाः। तदेषां, संभवे परिहरणादपि संभवस्यैव परिहरणेन निष्प्रत्यूहा भवति नैश्रेयसी सिद्धिः।  
  \[ततः प्रविशति भूर्जपत्रभूषितोत्तमाङ्गो दूतः।\]  
 दूतः- (साञ्जलिबन्धम्)राजन्, अयमस्मि देवस्य महाराजस्य महामोहस्य दृष्टिपथमनुज्झन् सर्वत्राप्रतिहतगतिः संवृतिसत्यो नाम दूतः। तदभिवादयेऽहं सावरोधं भवन्तम्।  
 विवेकः- (स्वगतम्) किंनिमित्तामयमुपागतः? (प्रकाशम्) अस्थानवृत्तिमपहाय अपरिमितायुर्भूयाः।  
 दूतः- (उत्तमाङ्गदवतारितं दरविकसिताञ्जलिकोशनिहितं भूर्जपत्रमुपदर्शयन्)इदं किल महाराज, चतुर्दशभुवनचक्रचक्रवर्तिनो द्वापरमन्त्रिनिर्धारितनिखिलकार्यस्य दुर्मतिमतप्रतिष्ठितस्य देवस्य महामोहस्य लोभनाम्ना गणकेन लिखित्वा (लेखयित्वा)त्वदर्थं प्रेषितम् अन्तरङ्गेन मया उपहृतमलङ्घनीयं शासनम्।  
 विवेकः- (सानादरावहित्थम्) भद्र, अस्माकमप्यभिमतः खल्वसि। तदिह उपह्वरे त्वमेव बाचय।  
 दूतः- यदादिशति महाराजः। (इति विनयनिभृतं वाचयति।)  
 237. एतत् कामादिमान्यस्य महामोहस्य शासनम्।    
    संसारह्रासभीतानां स्वर्गिणामपि संमतम्॥ 37 ॥  
 विवेकः-- (अपवार्य सान्तर्हासम्) देवि, किं बयमपि शासनीया दुरात्मनो (ना) महामोहस्य (हेन)। परचित्तवेदनार्थमिह वाचिकं तावच्छ्रोतव्यम्। (प्रकाशम्) भद्र, ततस्ततः।  
 238. दूतः- परोपास्तिश्रद्धावधिकमतिवृतं यदिह ते  
   तदैश्वर्यप्राप्त्यै भवतु बहुमन्येमहि तदा।  
 विवेकः- (अवज्ञां नाटयन्) प्रिये, आकर्णितः किलायं भिक्षुपादप्रसरणन्यायः। अथवा, स्वाभाव्यमेव शवमुष्टिवत् गृहीतग्राहिता महामोहस्य।  
 सुमतिः- एव्वं एदं।\[एवमेतत्।\]  
 विवेकः- ततस्ततः।  
 दूतः- अतिक्रान्तावस्मद्भ्रुकुटिनटनारम्भसमय-  
    प्रदीप्तक्रोधादि(ग्नि)प्रतिभटनिरुद्धो न भवसि॥ 38 ॥  
 विवेकः- प्रिये स्वधर्मनिरतान् अस्मान् प्रति सोऽयमशीर्वादः। अयि मोहदूत! किमस्ति शेषं वाचिकस्य ?  
 दूतः- अस्ति किंचित्\[आत्मीय\] बलाध्यक्षकामक्रोधवैभवविषयम्।  
 विवेकः- अस्तु को दोषः? शृणुमस्तावत्।  
 दूतः-- 239. विश्वाधिको विलयमेष्यति कस्य भूम्ना  
   वीरः प्रसिद्धमहिमा विबुधेषु कामः।  
    क्रोधोदित यदनुभाववशेन शम्भोः  
   शृङ्गारशीतलमभून्नयनं तृतीयम्॥ 39 ॥  
 240. कामोऽसौ समवर्तताग्र इति हि ब्रूते समीची श्रुतिः  
  कामादेव जगज्जनिस्थितिलयैराद्यः पुमान् क्रीडति।  
    निष्कामोऽपि सकाम एव लभते निश्श्रेयसं दुर्लभं  
  कामः कस्य वशे क एष (व?) भुवने कामस्य न स्यात् वशे॥ 40 ॥  
 सुमतिः- महाराअ, किं तुम्हेहिं वि दुज्जओ मअरलञ्छणो? \[महाराज! किं युष्माभिरपि दुर्जयो मकरलाञ्छनः?\]  
 विवेकः-- देवि! मिथ्यादृष्टिप्रियस्य महामोहस्य प्रलपिते किं प्रत्युच्यते? अवशिष्टमपि निशमयामः।  
 दूतः- 241. यदि कुप्यति कोपाय न कोपमतिवर्तते।  
    अकोपविषयं कोपं कथं कश्चिद्विजेष्यते॥ 41 ॥  
 तदिद(य)मुभयतस्स्पाशा (तः पाशा)रज्जुः।  
 सुमतिः- णाह! णं कामादो वि कोवो दुज्जओ, जेण कामजअम्मि वि सअं कालणं होइ।  
 \[नाथ! ननु कामतोऽपि कोपो दुर्जयः, येन कामजयेऽपि स्वयं कारणं भवति\]  
 विवेकः-- प्रिये! स्थानक्रोधो न खलु दोषाय, योऽसौकामादिनिरसनार्थतया परमार्थवेदिभिः प्रशस्यते। (दूतमवलोक्य) दूत! श्रुतमिह श्रोतव्यम्। ब्रूही मद्वचनात् युप्मत्स्वामिनम्।  
 242. अप्राणितमहामोहमनङ्गीकृतमन्मथम्।  
    विधूतप्रतिघं लोको विवेकं बहु मंस्यते॥ 42 ॥  
 दूतः- साधयाम्यहम् (इति द्वित्रिपदमतिक्रस्य (द्वित्रपदान्यतिक्रम्य)स्वगतम्)  
 243. सुप्तप्रबोधनसमुत्सुकया सुमत्या  
  पत्ना सहाऽऽ(मा)चरितविश्वहितं विवेकम्।  
    जेतुं क एव जगति प्रभवेत् तथाऽपि  
  स्वामी नियोजयति मोह इति(इह)स्वयं नः॥ 43 ॥  
 (प्रकाशम्)महाराज!"त्वजेदेकं कुलस्यार्थे"इति नीतिं नातिवर्तेथाः \[इति निष्क्रान्तः।\]  
 सुमतिः- अय्यउत्त! जइ मुत्ति साहण सज्जो पुरुसो मोह प्पउत्तेहिं काम क्कोह लोह मअ मच्छर प्पहुदीहिं अहिहूअइ, एआवन्तो तुम्ह परिस्ससो विअलो होइ। \[आर्यपुत्र! यदि मुक्तिसाधनसज्जः पुरुषो मोहप्रयुक्तैः कामक्रोधलोभमदमत्सरप्रभृतिभिरभिभूयते, एतावान् युष्मत्परिश्रमो विफलो भवति।\]  
 विवेकः- देवि! मैवं मन्वीथाः। अशंसेथाः पुनः शोभनमेव।  
 244. त्रय्यन्तैरवधारिते भगवति, क्षिप्ते विरोधभ्रमे,  
  साङ्गोपायविभागसंभृतमतिः संप्रत्यसौ साधकः।  
    कामक्रोधनिशातकण्टकमिलत्कालुष्यपङ्कच्छटा-  
  निर्मुक्तेन च(सु)शीतलेन सुपथा निःश्रेयसं प्राप्स्यति॥ 44 ॥  
   (निपथ्ये)  
 दिव्यवैतालिकौ- विजयतां देवः।  
 245. प्रथमः-- रम्या यामवतीपदार्पणपटी रागाब्धिवेलोद्गतिः  
   चेतोजन्मकदम्बधूलिविततिः शृङ्गारचूडाजपा।  
    संमोहद्विपशोणबिन्दुपटली संध्या जरीजभ्भ्यते  
   प्रत्यग्दिग्वनितापयोधरतटीकाश्मीरपङ्कद्युतिः॥ 45 ॥  
 246. द्वितीयः-- दिनाधिपविनाकृतिव्‌यसनखिन्नसंध्यावधू-  
   विधूतकबरीभरप्रसरकौतुकापादकम्।  
     विशृङ्खलकलिन्दजाजलतरङ्गभङ्गावली-  
   मलीमसमिदं तमो जगदशेषमाचूषतिः॥ 46 ॥  
 विवेकः-- (कर्णं दत्त्वा) देवि! दिवाभीतप्रायस्यास्मत्प्रतिपक्षस्य सौप्तिकसंनाहसमयं सूचयतः प्रायेण स्वतो वियातवादिनौ वैतालिकौ। संपश्यतां भवती,  
 247. प्रकाशः संकोचं भजति जगतः सीदति रवौ  
  तमिस्त्राविष्फूर्तिः स्थगयति मुखं शक्रहरितः।  
    अवस्कन्दन् विश्वं सुमुखि मधुना साकमधुना  
  विधत्ते दुर्दान्तो विविधमपनीतं रतिपतिः॥ 47 ॥  
अपि च, 248. अश्रान्तसंततिभिराभरणप्रकाशौराम्रेडयन्त्य इव मङ्गलदीपभासः।  
   अन्तःपुरं तिलकयन्ति समं समन्तादारात्रिकं मृगदृशो नियमं बिधातुम् ॥  
 तदहमिह सान्ध्यं नियममनुपाल्य परब्रह्यप्रवणमानसं पुरुषमभिरक्षामि। भवत्यति क्षान्तिशान्त्यादिपरिजनसेविता मङ्गलाचरणसौधमधिरुह्य मत्प्रत्यागमनप्रतीक्षा वर्तेथाः।  
  \[इति सुमत्या सह निष्क्रान्तः।\]  
 इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेंकटनाथस्य वेदान्ताचार्यस्य कृतिषु संकल्पसूर्योदयनाटके मुत्तयुपायारम्भो नाम तृतीतोऽङ्कः।  
   


 





\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

    ***चतुर्थोऽङ्कः***






   \[ततः प्रविशति कामो वसन्तश्च।\]  
 कामः- सखे वसन्त!  
 249. इक्षुः पेज्ञलमीदृशं मम धनुः पुष्पाण्यमी सायकाः  
  तन्त्रीमञ्जुलनिस्वना मधुकरश्रेणी शुभा शिञ्जिनी।  
    भीरुः सन् अबलाजनो मम बलं तथ्यं परं कथ्यते  
  सोऽहं निर्जितशूलभृत्प्रभृतिकः संकल्पसिद्धोदयः॥ 1 ॥  
अपि च, 250. त्वयि संभृतशस्त्रास्त्रे सहाये मम संस्थिते।  
   महता पश्य मोहेन विश्वभेकातपत्रिपम्॥ 2 ॥  
 वसन्तः-- किमुच्यते? कामः स्वल्वसि।  
 251. कामंकामं कामपि सिद्धिं करणैः स्वैः कारंकारं कर्म निषिद्धं विहितं वा।  
    न्यस्यान्ति त्वय्यद्भुतसीम्नि प्रतिबुद्धाः कामोऽकार्षीन्मन्युरकार्षीदिति नाम ॥ 3 ॥  
अपि च, 252. विषमनयनमुख्यैर्विक्रमक्रीडितं ते सुरपतिभबनानि स्वैरसंचारभूमिः।  
   उदधिवलयितेयं क्षोणरुद्यानसीमा कथमिव मदन त्वं वर्ण्यसे कान्तिसिन्धुः।कामः-- सखे! सर्वलोकविदितमात्मनोऽपि वैभवमनुचिन्तय। यदेतत्,  
 253. प्रख्यातस्त्वयि संभवः सुमनसां विश्वं त्वया नन्द्यते  
  मुख्यस्त्वं किल षड्विधेषु ऋतुषु ज्योतिस्त्वदेवकाश्रयम्।  
    यत्र श्रीर्धृतपङ्कज्ञा स च परस्त्वत्संश्रयो माधवः  
  कामस्ते सचिवः क एव भविता कालोत्तमस्त्वत्समः ॥ 5 ॥  
अपि च, 254. वसन्तस्त्वं वह्निर्मलयपवनः सारथिरसौ  
  अशोकादिर्ज्वाला मधुकरगणो धूमपटली।  
   सुधासूतिः स्नेहस्तदिह जितनिर्वाणवचसो  
  विरक्तिस्ते दाह्यं(ह्या)द्रुहिणगिरिशादेरपि सतः॥ 6 ॥  
 वसन्तः- महावीर मकरतन! मादृशामतिशयः त्वदर्थ एव। यथा,  
 255. ऋतवो हि मत्प्रधानास्तवैव नानास्त्रशिल्पिनः सृष्टाः।  
    विजयसमयं शशङ्को बिश्रमकालं व्यनक्ति दिवसेशः॥ 7 ॥  
 कामः- आस्तामयमन्योन्यप्रशंसनविस्तरः। अवधातव्यं राजकृत्ये(त्यम्)।  
 वसन्तः- यदुच्यते वयस्येन। तदिह समानभावयोरावयोः समाधिप्रवणपुरुषचेतःक्षोभणे शृङ्गारोद्दीपनविभावकृत्यं मय्यायत्तम्। भवता पुनरालम्बनविभावसंपत्तिरुपपादनीया।  
 कामः-सुहृत्संमतमहमिदानीमाचरामि। अयं खल्वपरिचितशुभाश्रयधारणाभिलाषी पुरुषः चिरपरिचितसुखालम्बने सुखेन संमुखयितुं शक्यते। अस्ति हि देवासुरसिद्धगन्धर्व \[विद्याधर\] किंनरकिंपुरुषमानुषादिसर्वपुरुषचक्षुःप्रत्यक्षं स्वतःपुरुषार्थभूतं सुलोचनाभिधानं ब्रह्म। न चैतदनुपपन्नम्।  
 256. परमानन्ददायिन्यः प्रजानां सृष्टिहेतवः।  
    ब्रह्मलक्षणशालिन्यो (लक्षण्या) न कथं ब्रह्म योषिताः॥ 8 ॥  
 वसन्तः- सखे! त्रय्यन्तसंमतश्च त्वदभिमतोऽयमर्थः। स्त्रियो ब्रह्मेति हि प्रथममामनन्ति। उत वा पुमानिति तु वैभवोक्तिः। अपि च,  
 257. अलसल(व)लितमन्दं स्पन्दनं लोचनानाम्  
  अकृतक-रमणीया वृत्तयो विभ्रमाणाम्।  
    अपि तरुणबधूनामाहरेयुर्मुनीन्द्रान्  
  शतमपि च विधूय ब्रह्मणां शाश्वतानाम्॥ 9 ॥  
 कामः- (सहर्षम्) सख वसन्त! अवितथमेवैतदभिलप्यते। ततश्च,  
 258. अयमप्सरसां गणः प्रनृत्यन् विशिस्वासारविकल्प्यमानदृष्टिः।  
    अभिगच्छतु मङ्क्षु मत्प्रयुक्तः पुरुषं काङ्क्षितपुण्यहीनयोगम् (योगहीनम्) ॥ 10 ॥  
 वसन्तः- वयस्य पुष्पधन्वन् ! त्वदादेशवर्तिनीषु मत्तकाशिनीषु सिद्धं नः समीहितम्। अद्य हि,  
 259. स्वादुगीतमधुमोहितश्रुतेश्चारुनृत्तवशवर्तिचक्षुषः।  
    भावभेदभृतकीकृतात्मनो योगिनस्त्यजति यौक्तं न धीः॥ 11 ॥  
 कामः- (विचिन्त्य, सरोषहासम्।)  
 260. यदि मामावमत्य संयतेत व्यवसायान्वयदर्पितो विवेकः।  
    वनिताशतवञ्चितस्य पुंसः स्वयमाधास्यति सौभरेरवस्थाम्॥ 12 ॥  
 वसन्तः- भद्र! किमत्राद्भुतम्? विश्वविदितं हि भवतो कवीरायितम्।  
 261. विकस्वरसुरदुमप्रसवशस्त्रमाध्वीमदभ्रमद्भ्रमरसुन्दरीनिकरसंभृतज्याभृतः।  
    प्रहृष्टपरभृत्प्रियापणववेणुवीणादिभिः क्वणद्भिरुपघुष्यते कुसुमधन्वनो(चाप ते)विक्रमः॥ 13 ॥  
 तदिह लधुव्यापारलभ्ये वस्तुनि न त्वया त्वरितेन प्रयतितव्यम्। आकर्ण्यतामिदमवितथं सुहृद्वाक्यम्-  
 262. मा भूदमोघविशिखं नमितं धनुस्ते मौर्वी च मा भवतु पुङ्खितचित्रपुङ्खा।  
    मद्दर्शितैरपि सखे विभियाद्विवेकः शाखानिषङ्गनिहितैः शतशस्त्वदस्त्रैः॥ 14 ॥  
 कामः- महति प्रतिपक्षे मैवं मन्दोत्साहेन भवितव्यम्। दृश्यते हि,  
 263. मितप्रद्योतनिष्पाद्ये तमसामपसारणे।  
    सहस्त्रेण करैः सार्धमुदेति दिवसेश्वरः॥ 15 ॥  
अपि च, 264. तिष्ठतु संग्रामकथा द्यूते पुरुषस्य वादमात्रे वा।  
   भवति परिभूतिलेशे कतिकति विपदो निदर्शिताः कविभिः॥ 16 ॥  
 वसन्तः- किमित्येवमात्मप्रभावमवमत्य परावरविश्वपरिभाविनस्ते कुतश्चित्परिभूतिलेशमाशङ्कसे? न खलु शलभाः सहस्त्रमपि सहन्नकिरणमभिभवन्ति। अद्य हि,  
 265. विपुलसुषुमापत्तौ नृत्यद्विहारतुरंगमे  
  मधुमदसमारम्भस्तम्बोरमस्थगितान्तरे।  
    रतिरसरथोत्सेधे कश्चित् विधित्सितसंयमः  
  क्वचन भवतः स्कन्धावारे न जीवति जीवति॥ 17 ॥  
 न चेदानीं पुरुषः समाधिसौधमधिरूढः, यतस्ते तस्मिन् मनोरथप्रतिहतिशङ्का। दृश्यते (तथा) हि,  
 266. स्मरति महतामातङ्कानां मनस्कुरुते गृहान्  
  प्रसजति परब्रह्मप्राप्तौ समृद्धिमपेक्षते।  
    अभिनिविशते भोगोदन्वत्यपत्रपते पुनः  
  प्रणिधिरधुना सिद्धापायः सितासितपद्धतिः॥ 18 ॥  
 कामः- तदिह सौप्तिकावसरः संदर्शितः प्रियसखेन। तथा हि,  
 267. सोऽयमसमग्रयोगे पुरुषे सर्वास्त्रमोक्षसमयो भे।  
    रथवैगुण्यविलक्षे राधेये फल्गुनस्येव॥ 19 ॥  
 वसन्तः- भवतु नामैवं भवतः समीची समीहितसिद्धिः।  
 268. विरक्तिकपटक्रमात् वृजिनकोटिभिंर्दुर्दुमे  
  परप्रणिधिकर्दमे पतितुमेकतानः पुमान्।  
    त्वदस्त्रगणताडनत्रुटितगर्वनिर्वेदवान्  
  भवप्रभृतिसेवितं भजतु भोगवर्ग पुनः॥ 20 ॥  
अपि च, 269. मलयपवनज्योत्स्नामल्लीमधुव्रतकूजित-  
  प्रभृतिविजयस्कन्धावारप्रधानपताकया।  
   हसितलपितक्रीडाचित्रैरनुज्झदभिख्यया  
  युवतिकथया योगी सन्नप्यसङ्गमुपैति कः॥ 21 ॥  
 कामः- सखे! सर्वधा नूनमविचक्षणो विवेकः। यत् सागरतरण- गगनातिलङ्घनमरी च काचर्वण-महीतलमज्ज अदिवत् अशक्यमेव समाधिलाभमाधिव्याधिशालिनः पुरुषस्य बालिश इव साधयितुमीहते। अपि च,  
 270. पुरुषमजहद्भोगश्रद्वापुरस्कृतसंभ्रमं विषयमदिरास्वादक्षीबं बिमोचयितुं स्थितः।  
   अमृतमिलितद्राक्षावपल्लीफलद्रवसंपदाममरतरुणीबिब्बोकानामवैति न वैभवम्॥ 22 ॥  
 दृश्यतां पुनरियमुभयतः स्स्पाशा रज्जुः।  
 271. विवेकावष्टभ्भादुपजनितवैराग्यविभवो  
  यदि क्रुध्येन्मह्यं भवति न कथं क्रोधविजितः।  
   अथ त्यक्तक्रोधो यदि कथमपक्रामयतु मां  
  मुधा कामक्रोधप्रशमनकथा मूढमनसाम्॥ 23 ॥  
   (ततः प्रविशति विकृतवेषः क्रोधः)  
 क्रोधः-- (ससंभ्रममुपसृत्य।) स्वस्ति सुहृदे स्वैरसंचारविजितविवेकविभवाय (वैभवाय) कुसुमधन्वने। कः खल्वसौ विवेकवशवनीं कामक्रोधप्रशमनकथावृथाजल्पमुपकल्पयति?  
   (विकटं परिक्रम्य साट्टहासम्)  
 272. अयमहमुद्भटप्रथनचारभटारभटीनटपतिरुत्थितः कथमुदेतु विवेककथा।  
    यदनुविधायिदैत्यभयसंज्वरितासु मुधा सुरसुभटीपयोधरतटीषु पटीररसः॥ 24 ॥  
 कामः-- स्वागतं प्रियसुहृदे भत्प्रतिपक्षनियतमन्यवे मन्यवे महारथाय। समागतोऽसिच स्वामिकार्यनिर्वहणसमयमनुचिन्त्य मत्साहायकमनोरथेन। बर्तयसि च स्ववशे वशिनोऽपि महेश्वरादीन्। अहो जितं महाराजेन। किं च,  
 273. मुधारभ्भे डम्भे मयि च मदने मुक्तकदने  
  मितोत्साहे मोहे वृजिनगहने व्याप्तदहने।  
    अवज्ञालेशाद्यैरपि खलु भवान् इन्धनशतैः  
  प्रदीप्तः प्रत्यञ्चं प्रणिधिमुपरीद्धुं प्रभवति॥ 25 ॥  
 वसन्तः- नन्वसौ पवनपावकसमागमः, यदुत कामस्य तव च संगतम्। तदिह किमिति सामग्रीसंभवे साध्यसंपत्तावुदास्यते? अनुसरति खलूत्साहममिलषितसिद्धिः। एतदेव वेदानीमात्मसंभवेन प्रियसुहृदा पुनःपुनरभिहितमभिमतप्रतिलभ्भनमनुपश्यामि। यदुत,  
 274. रतिपति(रि)वारयोषिदनुपालितरत्नलतास्तवकविलोभनीयललितस्तनभारनताः।  
    अमरमृगेक्षणाः परिचरन्तु विरक्तिधनं मदनधनुर्गुणभ्रमरमन्थरतारदृशः॥ 26 ॥  
 कामः- सखे! कालोचितकार्यप्रतिसंधायकः खलु कालतल्लजो वसन्तः। तदेनमेव विवुधपतिनगरवेशनारीपुरस्सरनासीरयोधम् अहमधिज्यधनुरनुव्रजामि। त्वमपि परितः प्रवृत्तदृष्टिः पार्ष्णिमभिरक्षन् सावधानमन्वीयेथाः।  
  \[सर्वे तथाऽनुसर्पन्ति।\]   
 वसन्तः- श्रूयतामयमिह महामोहसमर \[सैनिक\]धुरंधराभ्यां मन्मथप्रतिघाभ्यां मामकोमनीषितसंसिद्धिसूचनो व्याहारः। अयमेवावसरः संयमारम्भं सौप्तिकेन संस्थापयितुम्, यत्न समुत्थितं चतुरुदधिबृंहणं चान्द्रमसं महः। अद्य खलु पुरतः स्फु(स)रन्त्यमी मुग्धयुवतिमुखचन्द्रकिंकरस्य कुमुदिनीपतेरुदयवार्ताहराः कतिचन किरणाङ्कुराः। अमी च,  
 275. तिमिमुखपीतमुक्तसितसागरपूरनिभाः  
  रजनिविलासहासललिता इरिणाङ्ककराः।  
    शुभघनसारमिश्रहरिचन्दनपङ्करुचः  
  स्फुटमनुलेपयन्ति पुरुहूतदिशासुदृशम्॥ 27 ॥  
अपि च, 276. प्रथमस्य कान्तिमद्रेः पश्यतमेतेन भावितां शशिना।  
   मदजलकलङ्कभाजा करटिन इव कर्णशङ्खेन॥ 28 ॥  
 क्रोधः- सखे शम्बरासुरखूदन! सूनृतवादी सोऽयं सुरभिः। अद्य हि,  
 277. हरेरिह दिगन्तरे हसितदुग्धसिन्धुद्युतिः  
  श्रियं कुमुदवासिनीं प्रजनयत्यसौ चन्द्रिका।  
    मनागिव विबर्तितं मधुरतारकोन्मीलने(लीते)  
  निशामय निशामुखे तिमिरकन्दलं कुन्तलम्॥ 29 ॥  
 कामः- संभावनीयः खल्वसौ बहुलतमतमः पटलपाटनपटीवस्तरकिरणः समाक्रान्तपशुपतिजटामण्डलः सखा मे तारकेश्वरः। अयं च,  
 278. कुर्वन् कामपि कौमुदीं कुमुदिनीसंमोददानव्रती  
  सान्द्रातङ्करथाङ्गनामतरुणीसंतापचिन्तामणिः।  
    शृङ्गारागमदेशिकखिजगतामानन्दनाडिन्धमो  
  रुन्धे सर्वदिशा (शां)निरन्तरतमस्तन्द्रालुतां चन्द्रमाः॥ 30 ॥  
अपि च, 279. पदे विष्णोरेषा प्रभवमधिगम्य प्रसृमरा  
  रफुरत्ताराफेनस्तबकपरिपाटीपरिगता।  
   क्षरन्ती पूर्वाद्रेरमरतटिनीसंप्लवसखी  
  तमिस्त्राकालिन्दीं शबल(कबल?)यति चन्द्रांशुपटली॥ 31 ॥  
 सखे! क्रोध! पश्य मे सहायसंपत्तिम्।  
 280. ताराकान्तः प्रियसुदहृयं चन्द्रिकेयं वयस्या  
  बाणारम्भाद्वहुमतिपदं बान्धवो मे वसन्तः।  
    त्वं च त्राता विपदुपगमे क्रोध! दुवर्रावेगः  
  को वा मह्यं कुसुमधनुषे तिष्ठते जीवितार्थी॥ 32 ॥  
 क्रोधः- सखे! अनुकूलो हि विधिः किं नाम नानुकूलयति? अपि च,  
 281. विजेतुकामः कामं त्वां निष्काम इति का कथा  
    त्वन्निवर्तननिष्कामः सकामस्त्वय्यनुज्झिते॥ 33 ॥  
 कामः- अलमनेन विलम्बहेतुना व्याक्षेपेण। उपक्रान्तसमाधिरम्भाभिरुपसर्पणीयः पुरुषः।  
    (सर्वे तथा कुर्वन्ति)  
 वसन्तः- पश्यतमेनं परमपुरुषचरणयुगलनिगलिताशयं परिहृतबहिर्विषयरागं प्रतिपन्नकारिणा विवेकेन चोदितं प्रक्रान्तयोगं पुरुषम्। अयं हि,  
 282. भयस्थानग्रन्थान् परिपठति निद्राति च मुहुः  
  स्वमात्मानं पश्यत्युपचरति देहं च विधिना।  
    निवृत्तिं दुःखाब्धेरभिलषति रज्यत्यपि सुखे  
  द्विधावृत्त्या दुःखयन् पुरुष इह दोलायत(यित) इव॥ 34 ॥  
 कामः- सखे क्रोध! अद्य खलु संक्षोभणीयदशामनतिक्रान्त इति समर्थितं वसन्तेन। दूरावधूतबाह्यान्तरवैरिभिरपि दुर्जया अस्मत्सहायिनी अनादिसंततिविचित्रप्ररोहा वैषयिकी वासना।  
 283. भवत्वतिपतिष्यतो भवययोधिमेकान्ततो  
  रतिः सह मुमुक्षया ललितभाषितं योगिभिः।  
    तदप्यवसरे क्वचित् सपदि पार्ष्णिमालम्बते  
  ममत्वशतवासनारचितवारवाणं मनः॥ 35 ॥  
 वसन्तः- इदमप्यपरमवधारणीयम् अरातिजनभयंकराभ्यां भवद्भयाम्। सर्वसङ्गनिवृत्तस्यापि संमानागतिः समाधिपरिपन्थिनी। अत एव खल्वनुचिन्तितहिरण्यगर्भवचसः संवर्तभरतविदुरादयो दुरितोच्छेदकारणं जनावमानमिच्छन्तः उन्मत्तवर्यामभ्यनैषुः। तदिदानीं यावदयमवमानापेक्षामाददीत, ततः पूर्वमव संमानभङ्गादिकं द्वारीकृत्य प्रसभं क्षेत्रज्ञे प्रविष्टव्यं क्रोधेन। अथवा,  
 284. शृणोति कथयत्यसौ परिचिनोति संपृच्छते  
  समर्चयति गायति स्पृशति पश्यति स्तौति च।  
    इतीव नियतादरो मुरभिदङ्घ्रिसेवारसे  
  न भेत्तुमिह शक्यते स्थिरविवेकदुर्गस्थितिः (तः)॥ 36 ॥  
285. अपि च, वितथपरिग्रहत्यजन निर्वृतबुद्धिरसौ  
  तदितरसंग्रहेऽपि विधिनैव परं नियतः।   
   उपनतमप्यधर्म्यमुपभोगमपोह्य भज-  
  त्यजगरवृत्तिमात्रमवधीरितभूतहतिः॥ 37 ॥  
 कामः- (सविलक्षस्मितम्) सखे! नूनमप्रगल्भ इव संग्रामसमये साध्वसमवलम्यसे। कालोपपन्नं तु कार्यं न प्रतिसंधत्से।  
 286. ऋतुश्रेष्ठस्त्वं नः सुहृत् अमितभोगार्हविभवः  
  स्वयं कामः सोऽहं सुरनरतिरश्चः स्ववशयन्।  
    अयं क्रोधः क्रूरप्रकृतिरसहन् अस्मदहितं  
  त्रिभिः कार्यं द्रौणिप्रभृतिविहितं सौष्तिकमिह॥ 38 ॥  
 वसन्तः- सखे! प्रतिसंहितकार्य एवाहमस्मि। अवस्कन्दसमयमतिक्रामति पुरुषे कथमस्माभिरमोघवृत्तिभिर्भवितव्यमिति तु विमृशामि। पाटच्चरलुण्टितेषु भवनेषु जाग्रतोऽपि यामिकाः किमुपकरिष्यन्ति? अयं हि,  
 287. प्रचेतुमनघां वृत्तिमपचेतुमपक्रियाम्।  
    भजते विश्वकर्तारं भिषज्यन्तमिवातुरः॥ 39 ॥  
 क्रोधः- (ससंरम्भम्) श्रोतव्यमेतत् सुरभिणा सुहृदा च कामेन मामकं मनीषितनिष्पादनकौशलम्। यदुत,  
 288. जमदग्निमुखान् परित्यजन् परिगृह्णन् दशकन्धरादिकान्।  
    विनिपातितवान् उपायतः पुरुषान् अद्भुतषौरुषानहम्॥ 40 ॥  
 वसन्तः- प्रख्यातमेव भवतश्चातुर्यम्। तथाऽप्यत्यन्तवीतरागे क इव तवावकाशः?  
 क्रोधः-(हाहाकारमाम्रेडयन्) अस्त्येव संमतोऽत्नाप्यवकाशः। यथा,  
 289. पुंसस्त्यक्तपरिग्रहस्य विषयग्राहोज्झितस्याप्यहं  
  कन्थाविष्टरकुण्डिकादिहरणप्रच्छादनाद्याश्रयः।  
    अन्तः क्षोभमलीकजल्पमसदारोपस्पृहां पैशुनं  
  संमोहादि च संमुखय्य सहसा दास्ये समाधिक्षयम्॥ 41 ॥  
 किं च, महेश्वरप्रमुखमहापुरुषचित्तबिक्षोभकस्य मे समाहितहृदयसमारभ्यविघटने किमत्नाश्चर्यम् ? यतः,  
 290. बिभर्तु बिबुधेश्वरं क्षिपतु दानवानीकिर्नी  
  भिनत्तु कुलपर्वतान् वनशतानि मृद्गातु वा।  
    अयत्नविधृतक्षितिस्तबकशेखरालंकृतः  
  किमद्भुतपदं भवत्ययममीभिरैराबणः॥ 42 ॥  
 कामः- सखे पुष्पाकर! क्रोधोदीरितमप्यवितथमवधारणीयम्।  
 291. निद्रामुग्धिनिमीलितेष्वसुलभं निर्धूतनिम्नोन्नतं  
  निद्राणाखिलवर्णभेदनियमं विष्वक्प्रवृत्तोदयम्।  
    कः क्रोधोद्भवमुत्सहेत तरितुं कल्पान्तकादम्बिनी-  
  कालोद्वेलकलिन्दशैलतनयाकल्लोलकालं तमः॥ 43 ॥  
 अपि च, वाल्मीकिप्रभृतिभिर्महर्षिभिरप्युद्घोषितं मामकमपि महिमानं माऽवमंस्थाः। अहह!  
 292. विराधकरिकेसरी विशिखवह्निदग्धार्णवः  
  प्रभूतखरदूषणप्रभृतिनैर्ऋतव्यूहजित्।  
    विलूनदशकंधरो मृदितकुम्भकर्णस्तदा  
  मदस्त्रजनिते स्थितः क्वचन लाघवे राघवः॥ 44 ॥  
 वसन्तः- काम! साधु कृतं भवता।  
 कामः- वयस्य! आत्मानं बहुमन्येथाः। त्वदायत्तवृत्तिना खलु मया सर्वमेतदाचरितम्।  
 वसन्तः- हन्त मकरध्वज! महाधीराणामपि भवति वैक्लब्यं भवत्प्रभावेण, यदुन्मत्तदशामप्यधिगच्छन्ति। अथवा,  
 293. रागोपलिप्तदृष्टिः प्रलपति मुह्यति विघूर्णते स्खलति।  
    युवतिमदिरामदान्धो युक्तायुक्तं न जानाति॥ 45 ॥  
 (विचिन्त्य)यद्यपि दुर्जयौ युवां कामक्रोधौ तथापि किंचिन्मनसि मे विपरिवर्तते। सहायभूयस्त्वं सर्वेष्वपि कार्येष्वयत्नसिद्धिकारणम्। (पदशब्दं सूचयन्)  
 294. धर्मध्वंसधुरंधरः शमदमप्रारम्भसर्वकषः  
  प्रज्ञावारिधिघस्मरः प्रणिदधत्प्रत्यूहमृत्युञ्जयः।  
    मुक्तिप्रार्थनमोचनाय महता मोहेन संप्रेषितः  
  तृष्णावारविलासिनीसहचरो लोभः किलोदीयते॥ 46 ॥  
  (कामक्रोधौ सहर्षमवलोकयतः)  
 वसग्तः- विश्वहल्लोभनो लोभ इहाऽऽकार्यः।  
 कामक्रोधौ- सुष्ठु चिन्तितं सुहृदा वसन्तेन।  
  \[कामः छोटिकां ददाति। क्रोधः सोद्घोषमनुमोदते\]  
  \[ततः प्रविशति लोभस्तृष्णा च।\]  
 लोभः- महामोहस्याज्ञां शिरसि निदधानः स्रजभिमाम्  
  अहं तृष्णाजानिस्त्वरितमिह लोभः समुदितः।  
    प्रदिष्टैस्तत्तादृक्प्रथिमविकटैर्हाटकमयैः  
  अखण्डैर्ब्रह्माण्डैर्मम क इव तृप्तिं घटयिता॥ 47 ॥  
 (तृष्णां परिष्वज्य) प्रिये!  
 295. अशेषसुरनारीणामाभिरूप्यसमुच्चयैः।    
    अजहृद्यौवनां तृष्णे विदधे त्वां विधिः स्वयम्॥ 48 ॥  
 तदिदं निदर्शयामि-  
 296. कनककलधौतशैलप्रभृतिभिरपि हन्त पूरणैः क्षिप्तैः।  
    तृष्णे भजति समृद्धिं भूयोभूयस्तवोदरे कार्श्यम्॥ 49 ॥  
 तृष्णा-- अय्यउत्त! तुम्ह बल्लहाए मह रमणिज्जत्तणं सव्व रमणी समब्भहिअंत्ति किं अच्चरिअं? तह वि देवासुर घर गअ सअल रअणोवहारेण मह सोहग्गसरिच्छाइ हार केऊर मेहला णूउराइ तुए करणिज्जइ।  
 \[आर्यपुत्र! तव वल्लभाया मम रमणीयत्वं सर्वरमणीसमभ्यधिकमिति किमाश्चर्यम्? तथाऽपि देवासुरगृहगतसकलंरत्नोपहारेण मम सौभाग्यसदृक्षाणि हारकेयूरमेखलानूपुरामि त्वया करणीयानि।\]  
 लोभः- प्रिये! ईषत्करमिदमभ्यर्थयसे। निर्जिताः खलु मया देवासुरकिंनरकिंपुरुषविद्याधरमुनिमनुष्यतिर्यञ्च, यथा परस्परमेव व्यतिहन्यन्ते, यथा वा तुषकणमपि मेरुं मन्यन्ते। तत्र तावत् धनदबिरुदबिख्यातस्य त्र्यम्बकसस्त्रस्य मत्कृतामवस्थामाकर्णय।  
 297. लब्धं न मुञ्चति विलक्षमतिर्न भुङ्क्ते धत्ते पुनः पुनरसौ महर्ती धनायाम्।  
    निद्रारर्स न लभते महतां निधीनां रक्षापिशाच इव संप्रति यक्ष(राज)राजः॥ 50 ॥  
 तृष्णा- अय्यउत्त! तुए अत्थ पुरुसत्थ सद्धा सण्ठाविअ हिअए तेल्लोक्के विवेअ परिगहिअस्स पुरुसस्स का उण दसा?  
 \[आर्यपुत्र त्वया अर्थपुरुषार्थश्रद्धासंस्थापितहृदये विवेकपरिगृहीतस्य पुरुषस्य का पुनर्दशा?\]  
 लोभः- प्रिये! विमर्शनीयमेतत्। तस्य पुनः समाधिकौतुकं प्रशमयितुं महाराजेन महामोहेन समादिष्टौ कामक्रोधौ मदागमनकाङ्क्षिणौ तिष्ठतः। इमौ तावुपसर्पावः।  
 (उपसृत्य) लोभनामाऽहमभिवादये ज्यायांसौ कामक्रोधौ।  
 तृष्णा- सुण्हा एसा पणमइ गुरुअणं। \[स्नुषैषा प्रणमति गुरुजनम्।\]  
 कामक्रोधौ- दीर्घायुषौ भूयास्तम्।  
 वसन्तः- अहो! निदाघपवनदवाग्नीनामिव भवतां समागमः ! किं न सेत्स्यति राज्ञो महामोहस्य ! मा भूत् विवेकतो भवत्पत्नीनां रतिजिघांसातृष्णानां माङ्गल्यभूषणवैकल्यम्।  
 कामः- अपि स्वागतमस्मदुपजीव्यमर्थपुरुषार्थमभिरक्षते लोभाय?  
 लोभः- अथ किम्। अनुग्रहपदं खल्वहं भवताम्?  
 क्रोध- अपि कथममोघवृत्तिरपवर्गोदन्तवैदेशिकस्त्वमवधत्से स्वामिकृत्यम्।  
 लोभः- युष्मदवष्टम्भेन सर्वत्रामोघवृत्तिरस्मि। पश्य सुयोधनादिवत् मत्परिगृहीतस्य लोकस्येदानीमद्वितीयां द्वितीयपुरुषार्थनिष्ठाम्।  
 288. क्षुद्रक्षोणिरजः कणस्थिरतृषः क्षुभ्यन्ति पृथ्वीभृतः  
  तप्येत स्वपदाय कः क्वचिदिति त्रस्यन्त्यमर्त्येश्वराः।  
    भिक्षाकेष्वपि केषुचित् क्वचिदुपक्षिप्तेष्वधिक्षेपतः  
  पक्षे दुर्मतिभृत्ययोरिह जगत् तिष्ठत्यसूयेर्ष्ययोः ॥ 51 ॥  
अपि च 289. अटन्ति हरितो दश स्थपुटयन्ति विश्वंभरां  
  पठन्ति धनिनां चटून् परपरिच्छदं बिभ्रति।  
   तरन्ति जलधिं प्लवैः समरमारभन्ते मुधा  
  दुरन्तधनदोहलग्रहिलचेतसो देहिनः॥ 52 ॥  
 वसन्तः- आयुष्मन् महामोहामात्यधुरीण! पुनस्तृष्णासहायस्य ते पूर्वापरपुरुषार्थसाधके स्वयं च सर्वचित्तसाक्षिकं स्वादुतमतयोपलभ्यमाने सर्वराजन्यसेवनीयचरमोपवेदसिद्धे प्रत्यक्षपुरुषार्थं कः प्रत्यूहः? अयं च,  
 290. कालप्राप्तात्(प्तो) धर्मतोऽधर्मतो वा कक्षीकार्यः कर्म(काम)तन्त्रप्रधानैः।  
    लाभे गुप्तावप्रदानव्रते वा त्वय्यायत्तो ह्यर्थनामा पुमर्थः॥ 53 ॥  
 शृण्वन्तु सर्वे भवन्तो मामकमनुयोगम्- विवेककवचदुर्भेदविज्ञानो विपश्चित्तमः कथंकारमवस्कन्दनीयः?  
 कामः- सखे! एवमहमेतदध्यवस्यैमि। अहं तावत् अग्रेसरो गच्छामि। भवद्भिस्तु पक्षद्वयं पार्ष्णि च परिपालयद्भिः अन्तरा निवेश्य तृष्णाम्, अनुप्लवैर्मवितव्यम्। तदनेन दुर्भेदेन व्यूहेनदुरात्मनो विवेकस्य स्वकुलविध्वंसनमनोरथप्रत्यूहीभविष्याम इति।  
  (तथा व्यूह्य सर्वे पञ्चषाणि पदानि परिक्रामन्ति)  
 कामः- (सरभसपुङ्खितशं पौष्पं धनुरान्दोलयन्)  
 पश्यत तावदिदानीमधिज्यधन्वनो मे ललितघोराणामिषूणां लक्ष्यलाभम्।  
 291. प्रणिधानविशेषभावितात्मा(शैषितान्तरात्मा)करणग्रामनिरोधनिष्प्रकम्पः।  
    निभृतश्वसनो निवृत्तिधर्मा पुरुषस्त्यक्तपरिग्रहोऽयमास्ते॥ 54 ॥  
 वसन्तः- (सूक्ष्ममवलोक्य) हन्त! अवहितैरस्माभिर्भवितव्यमअ। अत्र हि,  
 292. वितमसि पदे विधास्यन् मायाजलधेः समुद्धृतं पुरुषम्।  
    विमृशति किमपि रहस्यं सुमतिसहायो विवेक एकान्ते॥ 55 ॥  
 क्रोधः- (सभ्रुकुटिभङ्गम्) भो वसन्त! विमृश्यतां किमपि दुरात्मता विवेकेन। \[उपजप्तः\] पुरुषस्तावत् पुरस्कृतमन्मथानामस्माकमभिमतं नातिवर्तते। यतः,  
 293. अनघसमाधिसंपदुदरम्भरिरात्मभवः प्रबलमहोर्मिजालभरिते दुरिताम्बुनिधौ।  
    जडमतिजन्तुजातमुपजातविहारमसौ सुखबडिशावकृष्टमुपदंशदशां नयति॥ 56 ॥  
 पश्यतु भवान् एतस्य पुरुषत्य भावनाविशेषम्-  
 294. स्वसंबोधः सौधः शुभगुणगणो मणअडनविधिः  
  समाधिः संभोगो रहसि जपशैली रतिकथा।  
    मुषुप्ते लोकेऽद्य श्रुतिपरिषदन्तःपुरगतो  
  मुनिः (शान्त्या सार्घ) शान्तिव्याजात् मुखरयति शृङ्गरनिगमम्॥ 57 ॥  
 वसन्तः- (स्वकगतम्) आशामात्रकृतेयमन्यथाकल्पना। न खलु मनोरथचतुरङ्गसंपत्त्या महाराज्यसिद्धिः। (प्रकाशम्) सखे! प्रबलंप्रतिपक्षसंनिधौ किमनेन प्रगल्भभाषितेन?  
 लोभः- सखे वसन्तः! प्रिया तावन्ममैषा प्रतिपक्षप्रतिक्षेपभीता प्रत्याश्वासयितव्या।  
(तृष्णामवलोक्य) सुमुखि तृष्णे! महावीरव्यूहमध्यगता महत्यपि प्रतिपक्षे मा भैषीः।  
 तृष्णा- सअल सुरासुर महिअ माहप्पेसु तुम्हेसु जीवन्तेसु णिच्चं णिब्भअम्हि।  
 \[सकलसुरासुरमहितमाहात्म्येषु युष्मसु जीवत्सु नित्यं निर्भयाऽस्मि।\]  
 कामः- (सान्तस्त्रासं परिवृत्यावलोक्य) पश्चात् पदानि प्रतिक्षि(क्षे)प्यन्तामस्माभिः। अद्य हि,  
 295. अनिद्राणप्रज्ञासहजबलधीराद्भुतगतिः  
  तितिक्षासंतोषस्थिरतरतनुत्राणघटितः।  
    प्रयुक्तं केनापि प्रणवरथमास्थाय पुरतो  
  विवेकः प्रत्युद्यन् विघटयति मे व्यूहघटनाम्॥ 58 ॥  
  \[सर्वे भयं नाटयन्ति।\]  
वसन्तः-  
 296. युष्मासु त्रिषु कस्माचित् यदि विपत् संपत्स्यते केनचित्  
  त्यक्ष्यत्येव हि भक्तजीविततया मोहः स्वयं जीवितम्।  
    सद्यश्चैनमनुम्रियेत नियतं तद्वल्लभा दुर्मतिः  
  तत् संप्रत्यपसर्पणं क्षममितः क्षिप्रं विवेकास्पदात्॥ 59 ॥  
 क्रोधः- (ससंभ्रमम्) अराजकैरस्माभिरत्र न योद्धव्यम्। मन्त्रयिष्यति च राजा स्वयमेव कृत्यशेषम्।  
 क्रोधः- (सनिर्वेदम्)धिग्धिक्!! किमियता कालेनास्माभिरावरितं राजकृत्यम्?  
 लोभः- सखे!  
 297. अतिक्रामन् कालस्तपनरथवेगेन महता।  
  न रोद्धुं शक्येत प्रतदिवहनबातूल(वात्यावि)रहितः।  
    गतस्रोतोरोधे न खलु यतितव्यं कृतधया  
  तदारम्भः श्रेयान् उपरितनभीतिप्रतिभटः॥ 60 ॥  
 तदत्र आयुस्तावदस्माभिरभिरक्षणीयम्। "सर्वत एवात्मानं गोपायेत्"इति हि श्रूयते।  
 कामः- समयोचितमिदं समर्थ्यते लोकवृत्त(त्तान्त)वेदिना लोभेन।  
 298. आदे(धे)यो न हि सोप्तिकप्रणिहितैरस्माभिराकस्मिकः  
  पातः क्रुद्धविवेकलक्षणमहापातालगर्तोदरे।  
    सद्यः संप्रति डम्भदर्पकुहनासूयादिदत्त(त्ते)क्षणः  
  प्रत्यर्थिप्रतिरोधकर्मणि महामोहः प्रवर्तिष्यते॥ 61 ॥  
 तत् वयमिदानीं भिन्नदिक्काः प्रतिष्ठेमहि। \`आत्मार्थे पृथिवीं त्यजेत्'इति हि वदन्ति।  
   \[इति निष्कान्ताः सर्वे।\]  
 इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेंकटनाथस्य वेदान्ताचार्यस्य कृतिषु।  
 संकल्पसूर्योदयनाटके कामादिव्यूहभेदनं नाम चतुर्थोऽङ्कः।

     




\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

   ***पञ्चमोङ्कः***






  \[ततः प्रविशति डम्भः कुहना च\]  
 डम्भः- अहह अरे त्वां धर्मपत्नि! कुहने! संभावयामि (संबोधयामि)। त्वं हि मे तारेव बृहस्पतेः, अहल्येव गौतमस्य, अस्पृष्टपुरुषान्तरा क्षणविरहाक्षमा सहधर्मचारिणी।  
 कुहना- जं बम्हणेसरो भणइ। तह वि लज्जेमि णिद्दिठ्टादो णिदंसणादो। अरुन्धई विअवसिट्टस्सेत्ति वअणिज्जं घरसामिणा। जाहे अहं तक्करेहिं किदवेहिं गामणीहिं णरि(रे)न्दामच्चेहिं पासण्‍डीहिं अण्णेहिं वि तारिसेहिं पत्थिदम्हि, ताहे वि ता तुमं एव्व सुमरिऊण सेवम्नि।  
 \[यद्ब्राह्मणेश्वरो भणति। तथाऽपि लज्जामि निर्दिष्टान्निदर्शनात्। अरुन्धतीतव वसिष्ठस्येति वचनीयं गृहस्वामिना। यदाऽहं तस्करैः कितवैर्ग्रामणीभिर्नरेन्द्रामात्यैः पाषण्डिभिरन्यैरपि तादृशैः प्रार्थिताऽस्मि, तदाऽपि तान् त्वामेव स्मृत्वा सेवे।\]  
 दम्भः- (सान्तर्हासम्)अत एव सर्वलोकपतिव्रता खल्वति। अद्य पुनरनुगतानपि मे गार्हपत्यादीन् यतः कुतश्चिदानीतैरपि शुष्मभिः समादधानया यज्ञपत्न्या न कदाचिदपि मामकमग्निहोत्रं विच्छिद्यते। पर्वकालेषु च अनविष्कृतपुष्पया त्वया दर्शपूर्णमासौ च नित्यमनुघर्त्येते (र्तेते)। निर्वर्त्यते च पिण्डपितृयज्ञादिकम्। का कथा प्रायश्चित्तस्य?  
 कुहना- सन्तं पावं; सन्तं पावं। जाअम्मि खु विच्छेदम्मि समाहाणिज्जं। ण खु काहे वि अम्ह घरे अग्गीणं विच्छेओ। पसण्णाहिं खु कुलदेवआहिं णिच्चं रक्खिज्जन्ति अम्हाणं अग्गिणो। तह उप्पण्णं खु पुप्फं अणाविक्करणिज्जं। पत्तो वि अ पव्वसु तार्हिं एव्व कुलदेवआहिं विलम्बीअदि पुष्बसमओ। \[शान्तं पापम्, शान्तं पापम्। नाते खलु विच्छेदे समाधानीयम्। न खलु कदाऽप्यस्मद्गृहेऽग्नीनां विच्छेदः। प्रसन्नाभिः खलु कुलदेवताभिर्नित्यं रक्ष्यन्तेऽस्माकमग्नयः। तथा उत्पन्नं खलु पुष्पमनाविष्करणीयम्। प्राप्तोऽपि च पर्वसु ताभिरेव कुलदेवताभिर्विलम्ब्यते पुष्पसमयः।\]  
 डम्भः-- साधु कुहने! साधु। अस्मत्सहधर्मचारिणी खल्वसि। बहुमन्ये त्वां ब्राह्मण्यप्रतिष्ठापिकां यज्ञपत्नीं परमश्रेत्रिय \[धर्म\]पुत्रीम्। नित्यमेव खलु अशनायोदन्याभ्यामातुरस्य मे हरिवासरेषु मृष्टमपि भोजनमनाविष्कुर्वाणया त्वया प्राप्यते द्वादशीव्रतम्; प्रख्याप्यते च प्रतिगृहं साधनसंपत्तिसंभ्रमेण। किं तु किंचिद्रहस्यमुपदिशामि- सन्तीदानीमन्तिमयुगभूमिकाभेदा इव केचिदववीरितसकलधर्माः प्रव्रजितवेषभाजः प्रकटितमायाविलासाः पूर्वदेवाः। ते च रावणधनजयन्यायेन भवतीं जिघृक्षेयुः। अतो मत्समीपं कदाचिदपि नातिवर्तेथाः। न च परमब्रह्मणं मां मुहूर्तमपि त्वदन्याः परिचरितुमर्हन्ति। अहं पुनरधुना दिव्यादिव्य \[सर्वभोग\] रसार्वभौमस्य राज्ञो महामोहस्यानुचितमाचरन्तमाततायितं विवेकमभिचरितुं देव्या दुर्मत्या प्रार्थितोऽस्मि, यथा \`वत्स दम्भ! विश्वधर्मोपप्लावकेन त्वया विवेकः प्रध्वसमीयः'इति। ततश्चाहं नित्यनिःस्पृहोऽपि दाक्षिण्यपरवशतया \`षट्खनभिचरन् पतेत्'इति महर्षिशासनं चानुवर्तमानः कामप्यलक्ष्यां देवतामारिराधयिषुः आस्थितनियमोऽस्मि। तन्मे दिव्यगङ्गाजलाप्लुतलोकपालपुरोहितोपनीतानि पारिज तपुष्पफलादीन्युपाहर।  
 कुहना- हद्धि हद्धि! सअलाअम सार ग्गहण विसारदो विवेओ सम दम प्पमुहेहिं अमच्चअमेहिं सरंक्खिओ कहं अहिचरिज्जइ? तारिसेसु पवुत्तो अभिआरो कत्तुणो एव्व बाहं आवह इति सुणीआई। \[हा धिक् हा धिक्! सकलागमसारग्रहणविशारदो विवेकः शमदमप्रमुखैरमात्यजनैः संरक्षितः कथमभिचर्यते? तादृशेषु प्रयुक्तोऽभिचारः कर्तुरेव बाधामावहतीति श्रूयते।\]  
 डम्भः- अयि मुग्धब्राह्मणि! अविचारितास्मद्वैभवा किं भाषसे?  
 299. विद्याश्चतुष्कसहिता विदिता द्विसप्त  
  क्षिप्रं चतुर्गुणितचन्द्रकलाः कलाश्च।  
    काले च साधु विहिताः कतवः सहस्त्रं  
  धर्मध्वजाश्च भुवनेषु मया निबद्धाः॥ 1 ॥  
 अयि परमधार्मिकसहधर्मचारिणि! आस्तामिदं तावत् विद्याचारमाहात्म्यम्। निःस्पृहत्वमपि निपुणमवधारय।  
 300. निर्जित्य क्षितिमणअडलं भृगुणतिर्मह्यं प्रदातुं पुनः  
  प्रह्नः प्रार्थयत न्यषेधि च मया विश्वं तृणीकुर्वता।  
    अस्मद्वैभवदृष्टिसंभृतचमत्कारैरमर्त्यश्वरैः  
  दत्तौ धिक्कृतवान् अहं शमधनः स्वर्गापवर्गावपि॥ 2 ॥  
 कुहना-- (सविमर्शम्) एव्वं णाम महप्पहावाणं तुम्हाणं विवेआभिआरो किं सेणो, अण्णारेसो वा जो वि को वि? जत्थ अहं सहधम्मआरिणी होम्मि। \[एवं नाम महाप्रभावाणां युष्माकं विवेकाभिचारः किं श्येनः अन्यादृशो वा योऽपि कोऽपि ? यत्राहं सहधर्मचारिणी भवामि।\]  
 डम्भः- अयि महाश्रोत्रियधर्मपत्नि! महानुभावानामप्यस्मदन्तेवासिनामत्यन्तरहस्यामिदमावेदयामि। सखीभ्यस्तृष्णादिभ्योऽपि नैतदूब्रूयाः। न खलु श्येनादिवत् वेशेषतो विहितोऽयमभिचारः। किं तु,  
 331. ये तु धर्मतयाऽधीतास्ते सर्वे मत्परिग्रहात्।  
    अविशेषेण गच्छन्ति विवेकस्याभिचारताम्॥ 3 ॥  
 कुहना-- सुट्ठु चिन्तिअं। को उण इमस्सिं परपीडणजण्णे तुम्हाणं उवदेसं कुणज्ज? \[सुष्ठु चिन्तितम्। कः पुनरस्मिन् परपीडनयज्ञे युष्माकमुपदेशं कुर्यात्?\]  
 डम्भः- अहह ! अयि मुग्धे! सर्वज्ञस्य मे किमन्येनोपदेष्ट्रा? सर्वेऽपि हि पण्डितंमन्याः मामेवाश्रित्य संशयं प्रशमयन्ति। अथापि मयेदानीं साक्षिमात्रतया स्थापितः कश्चिदुत्कृष्टसर्वजनतिरस्कारको गर्वो नाम सर्वजनहृदयसंवादी महामोहसमयहोपाध्यायः। तस्य च इदानीमागमनं प्रतीक्ष्य, अस्मिन् सिद्धाश्रमे नवकृत्वः पुण्याहपूते संभृतसंभारः सप्तर्षिभिः प्रदिष्टां ब्रसीमधितिष्ठामि।  
 कुहना- जुतं आअरिअं। कज्जसिद्धी अ तुम्ह करगआ होज्ज।  
 \[युक्तमाचरितम्। कार्यसिद्धिश्च युष्माकं करगता भूयात्।\]  
 डम्भः- (निमित्तं सूचयन्)अस्मत्कुलधर्मपालिनि कुहने! स्पन्दते मम दक्षिणं चक्षुः। सद्य एव सुदृत्समागमः संपत्स्यते। पुरस्तादवलोक्य) कः खल्वसौ ज्वलत्प्रभाकञ्चुकितदुर्निरीक्षमूर्तिर्महात्मा मध्यमं लोकमवतीर्य अस्मदाश्रमाभिमुखमागच्छति?  
 \[ततः प्रविशति परिगृहीतपृथुलपादुकः प्रतिक्षणविक्षिप्यमाणविकटभुजदण्डो दृढतरदण्डावलम्बितप्रतिज्ञापत्रिकापताको दर्पः।\]  
 दर्पः- अहं किल राज्ञा महामोहेन प्रकृष्टजनतिरस्काराय प्रणिहितः सकललोकतारतम्यदिदृक्षया परिक्रान्तः पितामहगृहात् मध्यमलोकमवतरन् आचक्रवालम् अवलोकितदिशाचक्रवालः पुरंदरपुरोगमैर्लोकपालेरभ्यर्चितः सुरभि-मदिरा-सुधा-चन्द्र-पारिजात-मणिवरवितरणमहावदान्येन मन्दरमन्थमथन संक्षोभसर्वेंसहेन्‌ मधुकैटभमथनबन्धुना सिन्धुना समाहतं हारोपहारमाविभ्राणः प्रत्यागतोऽस्मि भारतं वर्षम्। अद्य च,  
 332. त्रयोदशमिहाऽऽदित्यं रुद्राणां द्वादशं तथा।  
    मन्वीत नियतं लोको वसूनां नवमं च माम्॥ 4 ॥  
 (विचिन्त्य सरोषहासम्) अहो नु खलु जगतो मौढ्यम्। येषामस्मदनुचरप्रतिनिधिपर्वण्यपि अवस्थानमपहास्म्, तेऽपि मत्साम्यं मदाधिक्यं वा प्रतिलब्धुं मोघवृत्तिं मनोरथमारोहन्ति। इह हि,  
 333. छन्दश्छन्दितबुद्धयः पदविदः कल्पे विकल्पत्यजः  
  शिक्षाशिक्षितमानसाः विगणितज्योतिर्गणावृत्तयः।  
    निर्णीतार्थनिरुक्तयस्त्रिविधया मीमांसया मांसलाः  
  नृत्यन्तो नयविस्तरे च सुधियः सर्वे मया खर्विताः॥ 5 ॥  
 (आकाशे) रे रे बालिश! किं व्रवीषि? कुतस्तवेयं शिक्षा, कीदृशी च परिचितिरिति। (सहस्तास्फालनं विहस्य)  
 334. विधिमन्तरेण विहगेन कुतः पयसोरशिक्ष्यत विवेकविधिः।  
    कति वा दिनानि वद पर्यचिनोत् कलशीसुतः कबलयन् जलधिम्॥ 6 ॥  
 आस्तां तावत् विश्वतोमुखी इयमास्माकी विद्या। अभिजनवृत्ताभ्यामप्यहं निःसमाभ्यधिकः।  
तथा हि,  
 335. मद्वंशोद्भवयाजनार्हपुरुषालाभादमुष्मिन् जग-  
  त्यागोत्रप्रथमादनध्वरतया प्रख्यातमस्मत्कुलम्।  
    अप्रत्यक्षमनक्षपीडनविधिप्रागल्भ्यतः स्थापितं  
  विष्वग्वृत्ति तपः परं किमपि मे विश्वाधिकं के विदुः॥ 7 ॥  
 (पुरस्तात् पश्यन्) अह ह!  
 336. बहव इह नश्छात्रा बाह्याः कुदृष्टय इत्यमी  
  मिषति विबुधस्तोमे मेरुं विगूहयितुं क्षमाः।  
    प्रबलकुहनागम्भीराभिः प्रलोभनयुक्तिभिः।  
  जडबधिरपङ्ग्वन्धप्रायं जगज्जनयन्ति च॥ 8 ॥  
 अथवा, 337. अनपह्नुतवद्भिरद्य यावत् प्रतिपक्षानिह किं प्रमाणवर्गैः।  
    स्ववशे विनिवेशयामि विश्वं मणिमन्त्रौषधि (ध)वञ्चनोपजापैः॥ 9 ॥   
 किमहा कश्चित्- प्रतिष्ठिते प्रमाणवर्गे कथं कैश्चिदेवं पाटच्चरबृत्तिः प्रतिपत्तव्येति। (सरोषहुकारम्) पश्य, अरे ब्राह्यणापशद! सार्वलौकिकं गगनतलमलिनिमप्रत्यक्षं किं न प्रामाणिकैः परिभूयते? अपि च,  
 338. षड्भिः पूर्वप्रणीतैरलमिह समयैः श्रद्दधानप्रमाणैः  
  वस्तुस्थित्यैकरूप्ये मतिवहतिहते कस्य कीदृग्ब्यवस्था।  
    अक्षुभ्यद्द्वित्रकक्ष्याव्यवहारणसहान् अस्मदुन्नीतनीत्या  
  सिद्धान् सिद्धान्तमेदान् मदुपहितधियः प्रत्यवस्थापयन्तु॥ 10 ॥  
 (अपसव्यं पश्यन्) एते मगध-कलिङ्गान्ध्र-द्रमिड-कर्णाट-केरल-कोङ्कणादयो जनपदाः। अहह !  
 339. अष्टाचत्वारिंशतं बौद्धभेदान् नीचोक्त्याऽहं हेलया (भाषया)निर्मिमाणः।  
    अध्यासीनो बोधिवृक्षस्य मूलं विद्यादर्प वैदिकानामहार्षम्॥ 11 ॥  
 ततः प्रभृति सुगृहीतनामानो नाममात्रनिःशेषितविपक्षाः सप्तद्विपनिहितजयस्तम्भाः संचरन्त्यस्माकमन्तेवासिनः अपि च  
 340. अद्वैतं क्वचिदर्पितं क्विचिदिह द्वैतं मया साधितं  
  द्वैताद्वैतसमाहृतिः क्वचिदसौ दुःस्था व्यवस्थापिता।  
    तत्तद्भक्तिमुधाग्रहोदितकथाकल्लोलतो वादिनां मन्ये  
  संप्रति मल्लभेषसमरप्रेक्षारसं प्राप्नुमः॥ 12 ॥  
 (परिवृत्यावलोक्य) एते पुनः यवनतुरुष्काद्युपप्लुताः प्रत्यन्तदेशाः। इह च,  
 341. वादद्यूतपणं प्रकल्प्य किमपि क्षिप्ताभिमानाः क्वथन्  
  कश्चित् वैदिकपद्धतिं द्विजपतिः क्षिप्रं मया त्याजितः।  
    अर्हद्बुद्धबृहस्पतिप्रभृतिभिः क्लृप्तान् कृतान्तकमान्  
  अन्योन्यव्यतिहारितानपि पठन् व्यामोहयत्यर्भकान्॥ 13 ॥  
 अमी च पशुमृगपक्ष्यादिकल्पैरनार्यैरधिष्ठिताः नास्महृष्टिगोचरतामर्हन्ति। एतेष्वनिश्चिताक्षराः कक्षावलम्बितपुस्तका विस्तारिकूर्चभाराः केचिदेते विपश्चित इवाऽऽभान्ति। आः प्रतारितोऽस्मि गाढमापातदृष्ट्या। तथा हि,  
 342. अनियतबहुजल्पैरल्पबोधावलिप्तैरवमतगुरुवर्गैरविवर्गापवर्गैः।  
    अभिनयविधुताङ्गैरङ्गुलीनृत्तसारैरलमिह जडभूभृत्पीठमर्दैरमीभिः॥ 14 ॥  
 (उत्तरतो दृष्टिं दत्त्वा) कश्चिदिहासौ काश्मीरतो वा जलंधराद्वा दक्षिणाभिमुखः समायाति। एतस्मात्तावत् प्रिययोरवस्थानं परिपृच्छामि। भद्र सुब्राह्मण। किं जानासि दुर्मतिसमादेशात् अद्रिराजपरिक्रमणाय प्रस्थितयोरस्मद्गृहिण्योः ईर्ष्यासूययोः धुनातनं वृत्तान्तम्। (कर्णं दत्त्वा) किमाह? ते किलं सुमतिसखीभिर्मैत्रीकरुणामुदितोपेक्षाभिः प्रतारिकाभिः प्रतारिकाभिः प्रतारिते कस्यां चिन्निवृत्तिपथसुरङ्गायां निरुद्धे इति। (सक्रोधम्) आः पापोऽयमलीकवादी ब्राह्मणवेतालः। रे रे दुरात्मन्! बैधवेय! श्रोत्रियब्रह्मराक्षस! कथं सर्वलोकाभिसरणेऽप्यस्मत्सहधर्मचारिणीत्वमनुज्झन्त्योर्महाभागयोरनयोरेतादृशमत्याहितं संभविष्यति? (निर्वर्ण्य) प्रागप्यवगतोऽयं पर्वतीयैर्व्याधपतिभिः प्रतिजनपदं प्रणिधिभावेन प्रेषितः पर्यटनशीलः कश्चित् पान्थः। (सपरिहासम्) अहो देशकालविशेषसंमवोऽयं देषसमवायः। यथा,  
 343. श्वश्रूरस्य दिगम्बरव्रतवती संबन्धिनः सौगताः  
  माता चास्य पिता च पाशुपतिनौ वैशेषिको (वैदेशिको) देशिकः।  
    जाया तिष्ठति सांख्ययोगसमये चार्वाकशिष्यः सखा  
  मिथ्याचारसमाह्वयः स्वयमसौ विप्लावको वैदिकः॥ 15 ॥  
 तदयं मिथ्याचारनामा व्याधप्रणिधिः अलीकवादी च असंभाष्यो मादृशैर्महात्मभिः।एतदवलोकनदोषपरिहाराय दिवाकरमात्मानं वा पश्याभि। (विकटं परिक्रम्य) अहह, महानद्योरिह गङ्गायमुनयोरमी मध्यमाः जनपदाः। एतेषु च अवधीरितबृहस्पतिप्रज्ञानामस्माकमनन्तसिद्धान्तसृष्टिकर्बुरमुपन्यासं प्रजापतिपशुपतिदत्तवरोऽपि कः पुनः प्रत्येष्यति? कुतः पुनरनुवादादयः? इह च अपवर्गनिरोधोद्यतेन अस्मत्स्वामिना समाहूतैः अपरान्तवासिभिर्म्लेच्छभूपतिभिरधरोत्तरीकृता राजधान्यः। चरन्ति चात्र केचिदमी चक्रवर्तिनो डाम्भिकानाम्। एते च,  
 344. अयाचन्तः किंचित् स्वयमुपनतेऽनादरगिरो  
  धनायाशैलूषीसहचरितसाकूतगतयः।  
    निवृत्त्याख्ये धर्मे स्थितिमभिनयन्तो निरूपधिं  
  नमस्यन्ते सद्भिर्नवमरसनाडिन्धमदृशः॥ 16 ॥  
 अपि च, हन्त, एतत् कलेरनङ्कुशमाधिराज्यम्; महामोहस्य वा तपसां परिपाकः।  
 345. स्वतन्त्रवरवर्णिनीसुरतकेलिसौत्रामणी-  
  रसार्चितमनोभवां रहसि निर्विशद्भिः क्षपाम्।  
    दिवा विविधभूमिकाविहितकञ्चुकैर्वञ्च्यते  
  वियातकितवैरिदं वितथदत्तवित्तं जगत्॥ 17 ॥  
 अत्र चामी म्लेच्छाधिष्ठितं देशमपरित्यजतां बहिराचरणमात्रसंरक्षितवर्णाश्रमधर्माणाम् अनन्यगतिकानां द्विजानामग्रहाराः। एतेषु च,  
 346. संस्काराः परमुत्सवैकवपुषः संध्या विनोदावधिः  
  सावित्री जनवादजर्झरतनुः शौचं नटप्रायिकम्।  
    इत्थं मोहमहीपतेरभि(नु)मते विश्वं विपर्यस्यतः  
  कालस्यैव कलेरलेपकमतव्यक्तकमः प्रक्रमः॥ 18 ॥  
 347. तरूणाकृतयः कचेषु कृष्णास्त इमे दम्पतयः सहैव साध्यम्।  
    इतरेतरदैवतं भजन्ते मदनीपज्ञमजस्रमग्निहोत्रम्॥ 19 ॥  
अपि च, 348. प्रतिवीथिकमाश्रयन्त एते कुहनासूक्तिमयीं कुसीदवृत्तिम्।  
   अपरीक्षितशिष्यमद्य सर्वे शुकनत् ब्रह्म पठन्ति शुद्धवेषाः॥ 20 ॥  
 (अन्यतोऽवलोक्य) एते चित्रार्पितमुक्तपुरुषसंनिभाः पुराण \[पठिति\] मठभित्तिकोणमाश्रित्यजोषमासते। (सूक्ष्मं निर्वर्ण्य विहस्य) अहहामी दीर्घतरदर्भपूलपूरिताङ्गुलीविवरेण दक्षिणकरेण नासिकां कबलयन्तः प्राणः संशयेनापि प्राणसंयमनमभिनयन्ति। (सहस्तास्फालनं विहस्य)  
 349. अपटुफणितिभावात् बिभ्रतो मौनमुद्राम् अनितरशरणत्वादादृतान्योन्यसंघाः।  
    अगतिविहितभिक्षावृत्त्यः केचिदेते चिरबिधृततुरङ्गब्रह्मचर्या महानतः॥ 21 ॥  
   \[सोपक्रोशं हस्तौ विधून्वन्\]  
 350. अनल्पमदपित्तलैरनुपरुद्धमानग्रहैः अजल्परणकर्कशैरपरिदृ(मृ)ष्टतत्त्व(र्क)क्रमैः।  
    अतथ्यनियमस्थितैरनतिवृत्तडम्भोद्यमैः अशिक्षितचमत्कृतरलमसद्भिरेतादृशैः॥ 22 ॥  
 (अन्यतो दृष्टिं प्रसारयन्) अमी पुनः अमुष्टिमेययज्ञोपवीतसंछन्नवक्षसः करतलावलन्विताक्षमालाः करचरणनयननासादिषु मन्त्रवर्णान् निरन्तरं न्यस्यन्तः तीर्थयात्रोत्सुकपथिकसार्थयातायातपद्धतिपरिसरप्रतिष्ठापितं चेलाजिनकुशोत्तरमासनमधितिष्ठन्ति। हन्तैषां महायोगिनामत्यद्भुतं नैरपेक्ष्यम्, येन स्वयमप्यन्तर्हसन्ति। यतश्च,  
 351. डम्भस्येव ध्वजममितया मणअडितं दर्भमुष्ट्या  
  द्राघीयांसं कमपि पुरतः संप्रतिष्ठाप्य दण्डम्।  
    पादोपान्तप्रणिहितधनान् प्राणिनो भक्तिनम्रान्  
  नावेक्षन्ते कितवमुनयो नामतस्तीर्थपादाः॥ 23 ॥  
 अहहामी निरन्तरमान्तरं ध्यानमभिनयन्तः पुरः प्रतिष्ठापितां देवतामपि नोद्वीक्षन्ते। अभ्यणंमागतानप्याचार्यमाता(तृ)पितृप्रमुखान् अर्धनिमीलितेन लोमनेनावलोकयन्तोऽप्यनवलोकनं नाटयन्ति? का कथा प्रणामादीनम्। एतेषु च,  
 352. शमदमवृत्तसमाधिषु निःस्पृहभावे च नैष्ठिका डम्भाः।  
    अयुतायुतांशकक्ष्यामडम्भडम्भस्य नार्हन्ति॥ 24 ॥  
 अयं पुनरिहानुगत(नुपतित)धूर्तबकवृत्तीनां त्रैविद्यतपस्विनामग्रगण्यो महातपाः,  
 353. शिक्षाविशेषनिभृताकृतिरूर्ध्ववाहुः  
  प्रक्रीडयन्निव निजां तपसि प्रतिष्ठाम्।  
    दर्भावृते क्षितितले निहितैकपादः  
  चित्रं सजीवमिव तिष्ठति डाम्भिकेन्द्रः॥ 25 ॥  
 इतश्चायमेतादृशो यायजूकः,  
 354. अलिकचिबुकनासाजानुबाहूदराद्यैर्विवृतनतिविशेषो मृत्तिकालेपचिह्नैः।  
    कनकगिरिमिवेच्छन् कश्चिदग्नीन् समिन्धे मुकुलितनयनार्धो मूर्तिमानेष दम्भः॥ 26 ॥  
 (परिवृत्यावलोक्य) अहो नु खलु काषायदण्डमात्रशरणानां कलियुगसंन्यासिनां नैरपेक्ष्यम्।  
 355. भिक्षेति शिष्यजनरक्षणदक्षिणेति शाटीति शश्वतमठोपधिकल्पनेति।  
    ग्रन्थोपसंग्रहणमूल्यमितिं व्रुवाणाः संन्यासिनोऽपि दधते सततं धनायाम्॥ 27 ॥  
 (सहर्षम्)नूनमीदृशपुरुषावष्टब्धे जीवलोके सिद्धप्रायं समीहितं महामोहस्य। अथाप्येतदिह सितासितनदीसंभेदे अपश्चिमं विवेकस्थानमिव किंचिदाभाति। यदुत,  
 356. आचारोदधिसैकतप्रतिनिधिर्मृत्पिण्डकूटः क्वचित्  
  पापच्छेदनशस्त्रजालपुरुषः कुत्रापि दर्भोत्करः।  
    पूजाशेषितपुष्पपल्लवफलस्तोमः स्फुरत्यन्यतो  
  मन्ये कस्यचिदेतदाश्रमपदं मान्यं महायोगिनः॥ 27 ॥  
अत्र च, 357. विरुद्धमतिकर्दमं विषयवृत्तिविन्ध्याटवीं  
  त्रिवर्गमृगतृष्णिकां त्रिगुणवागुरायन्त्रणाम्।  
   निव्रर्त्य नियमक्रमैः स्फुरति मुक्तवत् कोऽप्यसौ  
  अपत्यमथवाऽग्रजः सवितुरेष तातोऽपिवा॥ 29 ॥  
 उपसर्पामि तावदेनम्। (इत्याश्रममासीदति। निमित्तं सूचयन् सहर्षम्)नूनमिह मे प्रियासमागमम् अत्यासन्नमभिव्यनक्ति दर्शितस्पन्दलास्यं दक्षिणं चक्षुः।  
   \[ततः प्रविशति प्रव्राजिका(प्रव्रजित)वेषधारिणी असूया।\]  
 असूयः- अहं हि विवेकपरिपन्थिचूडामणेर्महाराजस्य महामोहस्य देव्या दुर्मत्या विश्वजनहृदयविस्रम्भकवेषपरिग्रहेण विदुषां चित्तमुपप्लावयितुमादिष्टा परिक्रान्तचतुर्दशभुवना प्रयागतीर्थमवगाह्य प्रति(त्या)गताऽस्मि भगवतो धर्मध्वज(जाख्य)स्य कुलपतेराश्रमम्। निपुणमिहापि गुणवद्विषये दोषान् उद्घाटयितुं चारतन्त्रं तन्त्रयितव्यम्। (स्वसामर्थ्यं बहुमत्य)  
 358. मयि दत्तावधानायां विश्वदोषापहारिणा।  
    न शक्यमीश्वरेणापि निरवद्येन वर्तितुम्॥ 30 ॥  
 निरङ्कुशाः खलु मत्परिगृहीताः पुरुषाः नित्यमविद्यमानमपि दोषं विद्यमानमिवाऽऽपादयन्ति। किमुत विद्यमानम्। तथा हि,  
 359. निरवधिगुणग्रामे रामे निरागसि वागसि-  
  स्फुरणमुषितालोका लोका वदन्ति सदन्तिके।  
    वरतनुहतिं वालिद्रोहं मनागपसर्पणं  
  परिमितगुणे स्पष्टावद्ये मुधा किमुदासते॥ 31 ॥  
 (परिक्रम्य) क एते प्रत्यासन्नसुरसरिदनूपनीपवनमहीतलनिहितयोगासनाः स्थिरतरपर्यङ्कबन्धबन्धुरनुभृतोन्नतर्जुकायाः मुण्ड-जटिल-शिखाजटा मुनयः। (निर्वर्ण्य) हन्त विदितमेतत्। (सान्तर्हासम्)   
 361. स्तनभरनतमन्तर्ब्रह्म संचिन्तयन्तः  
  पुलकितनिभृताङ्गाः पुष्पवाणागमस्थाः।  
    विजितकरणबर्गा विश्रुतात्मान एते  
  मुषितनिखिलधर्मा मुक्तभावं भजन्ते॥ 32 ॥  
 नामतश्चैतान् निर्दिशामि--  
 362. श्रद्धायाजी षड्रसब्रह्मवादी कामैकान्ती काकिणीनिष्कदासः।  
    मार्जाराणां कुक्कुटानां वकानां छात्रा एते सिद्धचार्वाकतन्त्राः॥ 33 ॥  
 363. नवदलपुटे कल्प्या यस्य प्रभोरपि तल्पधीः  
  नटपरिवृढो यस्याधस्ताच्छ्रमं शमयिष्यते(ति)।  
    वटविटपिनस्तस्याङ्कूरान् अनुत्कटपल्लवान्  
  स्थपुटचटसापेक्षी(पुटसापेक्षो) भिक्षुः प्रतिक्षणमीक्षते॥ 34 ॥  
 (आकाशे कृर्ण दत्त्वा) किं ब्रूय भिक्षवः? प्रब्रज्यापरिग्रहः परपरिवदनं चेति विप्रतिषिद्धमिति? ही ही! निगृहीता एव यूयं स्ववचनविरोधेन। प्रव्रजिताः खलु भवन्तोऽपि स्वगृहेभ्यः, परिवदन्ति च मामिति। (अन्यतोऽवलोक्य)अयमपरः कश्चिदिह रौक्मकुण्डलदण्डकमण्डलुमण्डितः कटितटनिबिडनिगुम्भितदर्भरज्जुः अष्टकाश्राद्ध (अष्टगयाश्राद्ध) भोजननिरन्तराध्मातकुक्षिः अनवरतविरचितहुंकारभर्त्सितपुरोवर्तिजनः इतस्ततो दत्तदृष्टिः तृणीकृतजगत् त्रयः त्रैविष्टपैरपि दुष्प्रवेशं धर्मध्वजस्य कुलपतेराश्रममुपजिगमिषति। इमं तावदाश्रमद्वारोपरोधेन तस्थुषी विशेषतो विविदिषामि।  
 दर्पः- (उपसृत्य प्रश्रयमभिनयन्) अयि भगवति! भारतकथाप्रसिद्धवैभवा प्रव्रजिताश्रमाधिदेवताकल्पा प्रत्यायितयोगसिद्धिः सुलमेव संदृश्यसे। तदहमिह ग्रामकुलगोत्रादिभिर्विशेषतस्त्वां विजिज्ञासे।  
 असूया- भद्र! अग्निमाश्रमप्रविष्टैरवक्तव्यमेव पृच्छसि। अप्रणम्य तु मां कथं यूपवत् तिष्ठसि?  
 दर्पः- वयः कर्मविद्यादिभिरधिकोऽहम्, आश्रमाधिका तु भवती। इह तु नन्तृनन्तव्यभावे संदिहानस्तिष्ठामि।  
 असूया- अथ तर्ह्यस्मिन् आश्रमे योऽसौ कुलपतिरशेषधर्मवित् अस्ते, तमेव धर्मसंकटं पृच्छावः।  
 दर्पः- यदर्भिंमतं भेवत्याः तद्भ्युपगच्छामि। तिष्ठत्वयं विमर्शः। किं तु किंचिदन्तर्वर्तते।  
 364. भवतीं संनिवेशेन भाववीक्षितचेष्टतैः।  
    अनुभूतचरीं मन्ये वेषस्तु विषमस्तव॥ 35 ॥  
 असूया- अहमपि दृष्टपूर्वमिव भवन्तं भावयामि। तिष्ठत्वयं विमर्शः। परमहंसपरिव्राजकैरपि महानुभावैः वृत्तवृद्धेति क्रियासमभिहारेण वन्दितपदां महाभागां मामप्रणम्य दीपदण्डवत्तिष्ठतः पाण्डरपटस्य ते प्रायश्चितिं ब्राह्मणेन विधापयितुं तव च शुद्धिमापादयितुमिच्छामि।  
 दर्पः- (स्वगतम्) परिगृहीतान्त्याश्रमा प्रगल्भमिव किं प्रजल्पति। (प्रकाशम्; सविचिकित्सम्) अस्तु तर्ह्यसावाश्रयस्वामी प्रष्टव्यः।  
 \[इत्युभावुपसर्पतः। डम्भः- दृष्ट्वा मौनव्रतमभिनीय पत्नीं चेष्ट्या चोदयति।\]  
 कुहना- (ससंभ्रममुपसृत्य) भह बम्हण! भअवइ सण्णासिणि! तुम्हेहिं अम्ह घर वइ सआसादो दूरे ठादव्वं। दीहमग्गागमण दूसिआणं तुह्माणं अकिय मज्जणाणं अच्चामत्ती दूरपरिहरणिज्जा। मन्तसिद्धिपरिपन्थिणी अ तुम्हाणं छाआ महाजोइ विग्गहे मा होज्ज। णं खु महप्पाणो वि मुणिअणा दूरे पणमन्ति। तेहिं वि उवणीअं भाईरहीसलिलं ण काहे कघरसामी हत्थेण घेप्पइ।  
 \[भद्र ब्राह्मण! भगवति संन्यासिनि! युवाभ्यामस्मद्गृहपतिसकाशात् दूरे स्थातव्यम्। दीर्घमार्गागमनदूषितयोर्युवयोरकृतमज्जनयोरत्यासत्तिर्दूरपरिहरणीया। मन्त्रसिद्धिपरिपन्थिनी च युवयोश्छाया महायोगिविग्रहे मा भूयात्। एनं खलु महात्मानोऽषि मुनिजना दूरे प्रणमन्ति। तैरप्युपनीतं भागीरथीसलिलं न कदाऽपि गृहस्वामी हस्तेन गृह्णाति (स्वमिहस्तेन गृह्यते)\]  
 दर्पः- (सोपालम्भम्) अतिमहान् अद्यमपूर्वदम्पत्योर्युवयोर्धर्मनियमः। अपि च वयमाप्लुता गङ्गायमुनासंगमे पुण्यतमैश्च मन्त्रैः पुनः पुनः प्रोक्षिताः। आदित्यवत् तेजस्विनां स्वयंप्रकाशविग्रहाणामस्माकं छायापि किं त्वयोपलंभ्यते? लभ्यते तु परं निरयपातः। अहह सर्वलोकसंभावितं सर्वाधिकं मामतिथितम्, इमां च परमहंसपरिव्राजिकाम् अन्योन्यनन्तृनन्तव्यभावसंशयनिर्मोचनाय समधिगतौ अनादृत्य नूनमसौ ते पतिः आश्रमापस्मारो मौनव्याजेन स्वमौढ्यमेव प्रच्छादयति।  
 डम्भः- (सभ्रूक्षेपं हुङ्करोति।)  
 कुहना- (सरभसमुपसृत्य करतलेन मुखे पिधाय) महप्पहाव धम्मध्धअ! वाआणि अमं जोग्गेण कभ्मणा मोक्कूण जोग्गाणं अइगाणं जोग्गं पडिवअणँ दाअव्वं। \[महाप्रभाव धर्मध्वज! वाङ्नियमं योग्येन कर्मणा मुक्त्वा योग्ययोरतिथ्योर्योग्यं प्रतिवचनं दातव्यम्।\]  
 डम्भः- (प्राणसंयममभिनीय प्रणवमनुद्घोष्य स्वगतम्) अकामोपनतमिदमसंभाष्यसंभाषणम्। (प्रकाशम्) रे रे व्रात्यब्राह्मण! मूढजनमूर्धाभिषिक्त! स्वमौढ्यप्रच्छादकं मां प्रख्यापयसि। दिष्ट्या खलु मया तपःसंक्षयभीरुणा नैतावन्तं कालं शप्यसे। शप्ताः लु मया कति कति भस्मसात् समपद्यन्त। अविदितपूर्व! दुराचार! दूरं गच्छ! मा ते भून्मम दृष्टितेजसा भस्मीभावः।  
 दर्पः- (सक्रोधम्) रे रे मूढ! द्विजातिरिति जातिबहुमानेन मया पादेन शिरसि न ताड्यसे। अपि च,  
 365. तुण्डीरं मण्डलं मे कुलपतिरपि च स्कन्दभूपालवन्द्यः  
  क्षेत्रं सत्यव्रताख्यं क्षितितलतिलकं क्षुद्रकाञ्च्यग्रहारः।  
    प्रख्यातः शिष्यभूम्ना दिशिदिशि भवता कूपकूर्मोपमेन (पमोऽसि)  
  स्थाता वादाहवेषु स्थविर कथमहं न श्रुतो नापि दृष्टः॥ 36 ॥  
 (विहस्य) अहो महाडम्भिक! अविदितमदीयाचार! किमिति दुराचार इत्युपक्रोशसि? अथवा कः खलु मया विना मत्प्रभावाभिज्ञ? यस्य मे महायोगिनोऽपि अभिजनविद्यावृत्तेषु षोडषीमपि कलां नार्हन्ति, किमुत पृथग्जनाः। अत एव हि श्रोत्रियानपि त्रिवर्षपूर्वान् न नास्करोमि। किं न वेत्थ मामकं धर्मप्रवर्तनाभिसन्धिम्?  
 366. रथ्यावादविशङ्क्यमानजरठासंबन्धिसंभाषणात्  
  त्यक्ता हन्त पतिव्रता गुणनिधिः सत्रासभम्बा मया।  
    विद्यातश्च विवाहतश्च विदितादाचारतश्च क्षितौ  
  कूटस्थाभ्यधिकस्य मे किमधिकः को वा समः कथ्यते॥ 37 ॥  
 डम्भः- अरे ब्रह्मबन्धो, दुर्विनीत, दुराग्रह! यद्येवं त्वमास्थितसमाचारः, किं न परिव्राजिकां प्रणमसि? पितरमिव सर्वलोकाभ्यर्चितं विदितसकलवेदितव्यैर्महात्मभिरप्यविदितवैभवं विवर्षपूर्वश्रोत्रियं मां, धर्मपत्नीश्च मम पतिव्रतावृत्तिनियमेन प्रत्यक्षितपरावरतत्त्वैरपि पितामहादिभिः क्रियासमभिहारेण कृतनमस्कारां किं नाभिवादयसि?  
 दर्पः- हे धर्मध्वज! आत्मश्लाघापातकिन्! अद्य खलु पूज्यपूजाव्यतिक्रमेण कपूयां योनिं प्रतिपत्स्यसे; श्वयोनिं वा चणअडालयोनिं वा। अहमपि सर्वलोकसंचारी त्वदभ्यर्चकं क्वापि कमपि न पश्यामि। (सोच्चैर्हासम्) \[भो\] भो जडवञ्चक!  
 367. प्रजानां पतयो दृष्टाः पशूनां बृहतामपि।  
    न च त्वमधिकस्तेभ्यो न चास्मान् बहुमन्यसे॥ 38 ॥  
 नूनमधिकजनपरिवादेन सहसैव निरयं गमिष्यसि।  
 कुहना- भअवइ! एसो दुब्बम्हणो महेसिपरिवाएण विणासं पडिवज्जइ। \[भगवति! एष दुर्ब्राह्मणो महर्षिपरिवादेन विनाशं प्रतिपद्यते।\]  
 असूया- अयि धार्मिकपत्नि! दुर्बाह्यणीव किमिति नाम अभ्यागतमतिथिमधिक्षिपसि? किं तु अन्योन्यपरिवादिनावेतौ महानुभावौ क्षणमावाभ्यां क्षन्तव्यौ।  
 डम्भः- (सक्रोधम्) रे रे वाचाटवायस! सोरमेय इव वृथा पर्यटनशीलोऽसि। ,तथा हि,  
 368. जातिमात्रशरणा वहिष्कृताः केचिदादृतजघन्यवृत्त्यः।  
    रोषणाः विपरिधाविनो मुधा हेपयन्ति जनमुज्झितहियः॥ 39 ॥  
 दर्पः- (सहस्तास्फालनं विहस्य) यथावस्थितवादिने मह्यं मर्कट इव किमिति नाम कुप्यसि?  
 डम्भः- रे रे स्तम्भ इव वृथास्थूलस्त्वं विश्ववृत्तान्तं न जानासि?  
 369. मयि चरति कदाचित् सत्यलोकोपकण्ठे  
  सपदि सनकमुख्यैः साकमभ्युज्जिहानः।  
    सविनयनिभृताङ्गः सप्तशः क्षालितेन  
  स्वयमुदवहदर्ध्यं पाणिना पद्मयोनिः॥ 40 ॥  
अपि च, 370. कति कतीह पुरातनतापसाः कमलसंभववंशममुद्भवाः।  
  अतितरन्ति महान्यपि पातकान्यहह मामकपादजलाप्लुताः॥ 41 ॥  
 कुहना- सच्चं एदं, दिट्टं मए वि सहधम्मआरिणीए। \[सत्यमेतत्, दृष्टं मयाऽपि सहधर्मचारिण्या।\]  
 दर्पः- (स्वगतम्) नूनमयमार्यो डम्भः, इयमपि कुहना। न खल्वन्येशामीदृशं चारित्रम्, अतिवदनं वा संभवति। तदेतावेवास्मद्वन्धुभूतौ अभ्युपगमयामि। (प्रकाशम्)भगवति विश्ववेदिति। युक्तिसिद्धमिह किमपि भगवत्यै निवेदयामि।  
 371. परधनहरणप्रवीणभावा कुटिलमतिः कुहनैव सेयमार्या।  
    पशुवधपरिशेषनामयज्ञः स्वबशजनः स्वयमेव डम्भ एषः॥ 42 ॥  
 तत् कथमेतत्सकाशात् धर्मसंकटं मोक्ष्यावः।  
 डम्भः- (सान्तर्हासम्) युवामप्यहं युक्तितः स्थापयामि।  
 372. ध्रुवमत्र गुणोत्तरापवादी ध्वनीसाराः स्वयमागतोऽसि दर्पः।  
    परिकल्पिंतवीतरागवेषा तव भार्यैव भवेदसावसूया॥ 43 ॥  
 (नेपथ्ये)- गृहपतिरतियिश्च सत्यवादिनावेतौ गौडलाटधार्मिकौ।  
  \[सर्वे सप्रत्यभिज्ञं परस्परमवलोक्य संतोषमभिनयन्ति।\]  
 डम्भः- (सानन्दम्) सखे दर्प! अभिव्यञ्जिता वयमिदानीमशरीरिण्या भारत्या।  
 दर्पः- अवितथवादिनी खल्वेषा। तदार्येणापराधो मामकः क्षन्तव्यः।  
 डम्भः- मयाऽपि खल्वपराद्धम्।  
 (डम्भदर्पावन्योन्यमञ्जलं बध्नीतः, निबध्नीतश्च प्रियवचनम्। असूयाकुहने गाढं मिथः आश्लिष्यतः।)  
 डम्भदर्पौ- यथामनोरथमिह वयं यदृच्छया देव्या (दैव्या) समागताः। अभिगन्तव्यस्त्वनन्तरं समये महाराजः।  
  \[ततः प्रविशति महामोहो दुर्मतिश्च।\]  
 महामोहः- (विचिन्त्य) प्रिये! महासाहसिकस्य कुलध्नस्य विवेकस्य विध्वंसने कृतप्रतिज्ञेन मया समाधिसाकाङ्क्षपुरुष चित्त संक्षोभणाय प्रेषिताः सिंहवनगुप्तिन्यायेन परस्पराभिरक्षिताश्च कामक्रोधादयः कालोपपन्नकातर्यकलुषिताः सैकतसेतव इव भग्नव्यूहाः प्रतिनिवृत्य, कथमप्यस्मन्मुखमवलोकयितुमक्षमाः प्रतिदिशं प्रस्थाय, प्राय(योपवेश)मास्थिता इत्युकतपश्रुतमस्माभिः। तदिह भवत्या तत्प्रेयसीः रतिजिघांसादृष्णास्तत्सकाशं गमयित्वा मामकास्ते मन्त्रिणः समाश्वासयितव्याः।  
 दुर्मतिः- साधु, प्रिये साधु! यदस्मद्वल्लभोचितमनुष्ठितं भव या। प्रत्याश्वस्तास्ते समरसमये समाह्णातव्याः।  
 दुर्मतिः- एव्वं एव्व। \[एवमेव।\]  
 महामोहः -(विषादातिशयं नाटयन्) प्रिय! अद्य यावत् अप्रतिहतकीर्तिः अपत्रपेऽहमसदृशेन! दुरात्मना विवेकेन सह विवादः संवृत्त इति। यथा त्वं नारिषु निःसमाभ्यधिका, तथाऽहे पुरुषेषु। यतः,  
 373. सुरदनुजगणाः स्वमीर्घ्नि नित्यं निदधति शासनपत्रिकां मदीयाम्।  
    प्रतिफलितलिपिप्रकारदीव्यन्मणिमकुटांशुमषीरसानुलीप्ताम्॥ 44 ॥  
अपि च, 374. वर्गः स्वर्गसदां मया नियमितः क्षोणीभृतः किं पुनः  
  पद्माम्भोनिधिपर्वतेषु निहिंतास्तिस्त्रो मया मूर्तयः।  
   विश्वं कर्तुमकर्तुमन्यथयितुं मद्भ्रूरमोघक्रमा  
  सोऽहं कस्य वशे क एव(ष) न च मे, किं कस्य वा कथ्यते॥ 45 ॥  
 (स्वगतम्) किं तावत् अद्य केनापि हेतुना प्रदीप्यमाने विवेके प्रतिविधातव्यम्? अस्तु, नन्वहं महामोहः। (प्रकाशम्) प्रिये! यद्यपि सर्वत्र मया प्रवर्तिताः समयभेदाः कैश्चिदौपनिषदापशदैः अहस्करकिरणा इव घनैः, किंचिदन्तर्घापिताः, यद्यपि च कामादयश्चिकिर्षितवैकल्यजनितवैलक्ष्यवशा(क्ष्यदर्शना) दनालक्ष्याः गूढमासते, तथाऽपि भेदमभेदं च वस्तूनां पूर्वपक्षसिद्धान्तौ च सर्वत्र विपर्यस्य विश्वं व्यामोहयामि। अथवा पुनः अहमहङ्कारादिसंमतम् अचरमप्रमाणप्रधानम् अलौकिकार्थकल्पनादुर्व्यसनहीनम् अर्थकाममात्रपुरुषार्थदृद्यम् अवितथं सिद्धान्तं गम्भीरयुक्तिभिरुत्तम्भयन् वृथोत्साहमेव जडमतिं विवेकं विधित्सामि। अहह,  
 375. पृथिव्यापस्तेजः पवन इति तत्त्वानि; मिलितै-  
  रमीभिश्चैतन्यं भवति मदशक्त्यादिनयतः।  
    किमात्मा दृष्टोऽन्यः किमुत वपुषि ध्वंसिनि सुखम्?  
  तदेतद् वागीशः समतनुत लोकायतमतम्॥ 46 ॥  
 उपनिषदपि खलु बलवदभिमतसमयबलीयस्त्वममिसंधाय व्यवस्थापयति, \`असुराणां ह्येषोपनिषत्'इति। तदिह त्रय्यन्तवादिभिरुपनिषत्प्रामाण्यसमर्थनमपि अस्माकमरातिकरलिखितविजयपत्रायते। अपि च,  
 376. स्वमतविपरीतमन्यैः क्रोशति हृदये विधीयते स्वैरम्।  
    अमरगुरुशिक्षितार्थैरस्मत्सार्थैर्यथाहृदयम्॥ 47 ॥  
 दुर्मतिः- अय्यउत्त! पच्चक्ख मत्त प्पमाणो बहप्पइसिद्धन्तोबहुप्पमाण साहिअ परोख्ख विसआणं बहूणं इअर सिद्धन्ताणं पुरश्रो कहं ठाइ? \[आर्यपुत्र! प्रत्यक्षमात्रप्रमाणो बृहस्पतिसिद्धान्तो बहुप्रमाणसाधितपरोविषयाणां बहूनामितरसिद्धान्तानां पुरुतः कथं तिष्ठेत्?\]  
 महामोहः- प्रिये! नूनं स्वमतप्राबल्यबुभुत्सया परिपृच्छसि। तदेतदाकर्ण्यताम्,  
 377. परमनुगुणयन्तः पण्डितम्मन्यवर्गान्  
  अवितथमिव जल्पन्त्यागमः किंचिदेते।  
    विबुधगुरुमतेऽस्मिन् व्यक्तमुत्तभ्यमाने  
  मुषितनिखिलसारा मौनमुद्रां भजन्ते॥ 48 ॥  
 

 न ख०लु सहस्रमपि प्रतिसूर्याः कदाचिदपि सूर्यमभिभवन्ति।  
 दुर्मतिः- अय्यउत्त! पबलअमे इमस्सिं पुरन्दरपुरोहिअमए का मुत्ती (?) को वा भोओ? का वा देवआ?  
 \[आर्यपुत्र! प्रबलतमेऽस्मिन् पुरंदरपुरोहितमते का मुक्तिः, को वा भोगः, का वा देवता?\]  
 महामोहः- श्रूयतां तावदवहितया भवत्या।  
 378. शरीरप्रलयो मुक्तिर्भोगस्तु रतिंरुत्तमा।  
    देवतास्तत्प्रदायिन्यः स्त्रियस्तारुण्यभूषणः॥ 49 ॥  
 एवं च देवि! परमार्थदर्शिन्यास्तव प्रत्यक्षत एवैते परिप्रश्नाः प्रत्युक्ताःष। अपिचास्माकं वैरिविवेकविजयेऽपि एतासामेव प्रत्यक्षदेवतानां प्रसादः प्रधानकारणम्।  
 दुर्मतिः- होदु णाम पसादो इत्थिआणं सल्लावजोग्गाणं सचेअणाणं देवभाणं। तेण कहं विवेओ विजेउं तिरिज्जइ? \[भवतु नाम प्रसादः स्त्रीणां संलापयोग्यानां सचेतनानां देवतानाम्। तेन कथं विवेको विजेतुं तीर्यते?\]  
 महामोहः- इत्थं नाम्,  
 379. अपि तपसि रतानामप्यधीतागमानाम्  
  अपि यमनियमाद्यैरन्वहं शिक्षितानाम्।  
    शिथिलयति समाधिं शिल्पिहस्तानपेक्षं  
  वरतनुमयचित्रं वासनाभित्तिलग्नम्॥ 50 ॥  
 पठन्ति च औपनिषदाः परिहृतविषयानुरागतया परमपुरुषमुपसन्नस्यापि जक्षणादिकमक्षीणविहृतिशालिनीभिरुपभोगं चेति महदिदं सारस्यम्। न खलु वृश्चिकमिया पलायमानैराशीविषमुखे निपतितव्यम्। अपि च,  
 380. तमिस्रा-शीतांशु-स्तबक-बियदावर्तघटितैः  
  प्रक्लृप्तानां रम्भा-मणिमुकुर-तूणीर-नलिनैः।  
    स्मरन्तः के धैर्यं दधति युवतीनामभिमुखं(ख?) (भिजनं?)  
  स्मरस्कन्धावारप्रचलितपताकाप्रतिभुवाम्॥ 51 ॥  
 अहह! अनादिशुद्धतया संमतानां वैकुण्ठवैमानिकानां वैनतेयादीनामाजानसिद्धाः कतिकति विलासिन्यः श्रूयन्ते। श्रूयते किल सकलसंसारनिवर्तकः सर्वेश्वरो लक्ष्मीभूमिनीलानायकः। तदिह कामपुरुषार्थप्रतिक्षेपकैः कापेयवृत्तिभिः प्रतिभटनगरदिधक्षानिक्षिप्तेन पावकेन स्वनगरमपि दंदह्यते। यश्चासौ मोक्षप्रद इति मुमुक्षुभिरुद्घुष्यते, स च,  
 381. सत्त्वप्रवर्तकः सन् सह प्रिंयाभिः पुराणपुरुषोऽपि।  
    बहुमुखभुजंगसङ्गीं विहरति विविधासु राजधानीषु॥ 52 ॥  
 ततः चार्वाकपक्षप्रतिक्षेपः दिव्यदम्पतिसमर्थनं चेति शतप्रदानप्रतिक्षोपिणो महाप्राज्ञस्य विंशतिपञ्चकप्रदानवचनवत् अपहास्यम्।  
किं च, 382. मूढग्राह्यान् मोक्षधर्मप्रबन्धान् निर्मातृणां निष्प्रमादप्रयुक्तः।  
   भोगप्राप्त्यैः कल्पते भूरिभूम्नां ब्रह्मदीनां ब्रह्मचर्यप्रयासः॥ 53 ॥  
 (आकाशे कर्णं दत्त्वा) किं ब्रवीति कश्चित्?  
 383. दाम्पत्यं सहजं समस्तजगतां पित्रोस्तदिच्छावशात्  
  कामिन्यादिविभागक्लृप्तिरपि तर्त्कैकर्यसिद्ध्यै नृणाम्।  
    इत्थं शेषमशेषमद्य तु भवत्सारस्यसंवर्धकं  
  वैरस्यं विदधाति हन्त विदुषां वैरोचनं दर्शनम्॥ 54 ॥  
 (सक्रोधम्) कः कोऽत्र भोः! उत्सार्यतामसौदृष्टिगोचरात् दैष्टिकदिवाभीतः। (इत्यवज्ञां नाटयति।)  
 दुर्मतिः- अय्यउत्त! मह किल णिहिलाओ कामिणीओ दासीओ। ताहिं एव्व तुह विवेअ विअओ त्ति मम्पण्णबहुमाणम्हि। (विचिन्त्य) पच्चक्खसिद्धपरमाणन्द जुवइ सम्भोअ प्पहाणं तुह सिद्धन्तं मुअन्तो किं त्ति वेरगप्पहाणेसु तेसु तेसु मएसु पउराअरा जणा होन्ति?  
 \[आर्यपुत्र! मम किल निखिलाः कामिन्यो दास्यः। ताभिरेव तव विवेकविय इति संपन्नबहुमानोऽस्नि। प्रत्यक्षसिद्धपरमानन्दयुवति संभोगप्रधानं ततव सिद्धान्तं मुञ्चन्तः किमिति वैराग्यप्रधानेषु तेषु तेषु मतेषु प्रचुरादरा जना भवन्ति?\]  
 महामोहः- प्रिये! अविचारितप्रवृत्तोऽयमास्तिकवेतामन्धपरम्परान्यायः।  
 384. अमरगुरुप्रणीतमनपायमपोह्य मतं विविधकुतर्कजालकलहायितकौतुकिनः।  
    कपिलहिरण्यगर्भकणभोजनबुद्धजिनप्रभृति(मुख)समर्थितेषु समयेषु भजन्ति रतिम्॥ 55 ॥  
अपि च, 385. चरमितरदप्यशेषं चन्द्रकनयतः स्वभावतश्चित्रम्।  
   किं वा निरूपणीयं कण्टकतैक्ष्ण्यादिकारणं कविभिः॥ 56 ॥  
 इत्थं नाम दुस्त्यजः स्वभाववादः। कार्यकारणवादश्च (भावश्च) काकतालीयन्यायमनुसरति। एवमपि,  
 386, अतत् तदिति वा न तत् तदितिं वा वृथोद्यत्कथा-  
  कनत्कथककत्थनक्रमविकल्पितप्रक्रमा।  
    जगद्विपरिवर्तिनी जनपदेषु जोघुष्यते  
  कुतर्कशतर्कगनिकरकर्कशा पद्धतिः॥ 57 ॥  
 इत्थमुपप्लुतेऽपि जगति,  
 387. चिरसेवनतोषितेन धात्रा निपुणस्थानविदा निवेदितार्थः।  
    असुरोपनिषद्रहस्यमग्र्यं प्रथयामास विरोचनः प्रजानाम्॥ 58 ॥  
अत्र च, 388. करणविलयरूपा मुक्तिरित्युक्तमाद्यैः  
  वितथमिति मयाऽन्यत् वार्तिके विन्यवेशिं।  
   स्तनयुगलवृहत्त्वस्थापनीयस्वभूम्ना  
  बहुगुणविभवेन ब्रह्मणा भोगसाम्यम्॥ 59 ॥  
 दुर्मतिः- अय्यउत्त! एव्वं तुर्महेहिं रक्खिज्जन्तं जीअलोअं पीडेन्ति णिक्कारण विद्देसा परसिद्धन्त परिवाडी पक्ख पडिआ। \[आर्यपुत्र! एवं युष्माभिः रक्ष्यमाणं जीवलोकं पीडयन्ति निष्कारणविद्वेषाः परिसिद्धान्तपरिपाटीपक्षपतिताः।\]  
 महामोहः- भवतु ककिं नश्छिन्नम् ? न खलु पाटच्चराः प्रकृतिं मुञ्चन्ति। न चाप्रमत्तमतयः तैरुपहन्यन्ते।  
 389. पठन्तस्त्रय्यन्तान् परिहसनकाकुं विंदधतां  
  भजन्तस्ताटस्थ्यं परिवितुमिच्छन्तु महतः।  
    उदन्तः शान्तानामयमिति च जल्पन्त्वभिमतं  
  किमन्तर्दुर्दान्तैः कृपणकथकैरेभिरिंह नः॥ 60 ॥  
 (विचिन्त्य) प्रिये! अद्य तावदस्मत्सिद्धान्तपुनः प्रतिष्ठापनपटीयांसः पुरुषा गवेषणीयाः। कः कोऽत्र भोः!  
 डम्भादयः- (त्वरितमुपसृत्य) अमी वयमागताः। (इत्युपसीदन्ति।)  
 महामोहः- स्वागतं खकुलहितैषिभ्यो भवद्भ्यः।  
 डम्भदर्पौ- (सप्रश्रयम्) महाराज! त्वत्प्रसादात् कसर्वत्राप्रतिहतगतयः समागताः स्मः। किं कर्तव्यमनेन किंकरजनेन?  
 महामोहः- कामादीनामिदानीं का वार्ता?  
 डम्भः- (स्वगतम्) किं राज्ञे विज्ञापयामि? (प्रकाशम्) देव दुर्मतिबल्लभ! \`सत्यं राजसु शोभते'इति प्रियेतरदपि दृष्टं ब्रवीमि। वेद्मि कामस्य लोभस्य चाहमधुनातनीमवस्थाम्। तयोश्च,  
 390. अनन्तबिषयस्पृहाजलधिसंप्लुते मानसे  
  वसन्तसमये स्थिते मलयमारुते जीवति(वीजति?)।  
    सकृद्विहितसौप्तिकप्रतिनिवृत्तिवैलक्ष्यतः  
  प्रसुप्त इव हन्त न स्पृशति पञ्चबाणः शरान्॥ 61 ॥  
 अन्यस्मिन्नपि कैमुत्यसिद्धमावेदयामि-  
 391. पुरुषस्य विवेकविप्रलम्भात् स्वशरीरेऽपि विरज्यमानबुद्धेः।  
    कृपणप्रतिनन्दनीयवृत्तिः किमिवाऽऽलम्बनमाश्रयेत लोभः॥ 62 ॥  
 दर्पः- देव दुर्मतिपण्डित! अहं पुनः क्रोधस्य सांप्रतिकीमवस्थितिमद्राक्षम्। \`याथातथ्येन पण्डितम्'इति नीतिमनुसरन् यथानुभूतमेवावेदयामि। यथाऽसौ  
 392. द्विसप्तदलपत्रलद्रुहिणसृष्टिभङ्गक्रिया-  
  पुरस्कुतयुगक्षयभ्रुकुटिताण्डवाडम्वरः।  
    विरक्तिविषवल्लरीव्यतिकरेण रोषः स्वयं  
  सुषुप्त इव वर्तते सुभटकेलिसौवस्तिकः॥ 63 ॥  
 महामोहः- (सविषादं विहस्य) अहो विवेकस्य कुलघातिनो दुर्मन्त्रितमेतत्! यथाऽसौ सर्वत्र निरवकाशः स्यात्, तथाऽकस्माभिरवहितैर्विश्वमिदमधर्मेण व्यापनीयम्। स्वकुलसंरक्षणप्रवृत्तानामस्माकं तु अयमधर्म एव धर्मः। पठन्ति चैतिहासिकाः- \`स एव धर्मः सोऽधर्मस्तंतं प्रति नरं भवेत्'इति। एवमुपप्लुतावस्थानो विवेकः स्वयं चानतिप्रबलः सुखेन साधनीयः। अथ वा कोऽयं विवेकः। न खलु शाकुटस्य लवने शङ्कुलायाः कियानिव भारः। न चेषीकतूलमिन्धनयितुं वह्निना संरम्भते। (बिमृश्य) प्रिये कुलधर्मपालिनि! त्वदभिमतवृत्तेरुत्तमगुणस्य मे पश्य यावज्जीवं प्रारब्धकर्मापरित्यागम्।  
 393. कामस्ताभ्यतु कोपलोभसहितः काले समभ्येतु वा  
  रक्षस्संयति राघवस्थितिमहं व्यङ्क्ता विवेकाहवे।  
    कालस्त्वेष रथो भवत्विह कलिस्त्वं सारथिर्दुर्मतेः  
  डम्भः संप्रति जैत्रदुन्दुभिरसौ दर्पस्तथा कङ्कटः॥ 64 ॥  
 डम्भः- माहराज! स्वायत्तसिद्धेस्तव किमायत्तमस्मासु?  
 394. कस्तुभ्यं रणरङ्गखेलनकलामातिष्ठते तिष्ठते  
  कश्च प्रेप्सति कामतन्त्रनियतस्वैराय वैरायितम्।  
    येन क्षोदयितुं क्षमां प्रभवति क्षेप्तुं कुलक्ष्मामृतः  
  पातुं सप्त सरस्वतोऽपि भवता साकूतमालेकितः॥ 65 ॥  
 तथाऽपि वयं त्वदादिष्टाः त्वदधीनवृत्तयो यथासामर्थ्यं यतिष्यामहे। कपयोऽपि काकुत्स्थस्योपकुर्वन्ति। वल्लवाश्च वासुदेवस्य साह्ये संनह्यन्ति।  
 महामोहः- अभिमतमेव युष्माकमहमादिशामि-  
 395. दम्भ त्वमद्य नियतो निजधर्मगुप्त्यै पुण्यापगापरिसरान् पुनराश्रयेथाः।  
    गाढोपलक्षितविरक्तिमदेषु गर्व(दर्प) स्तन्वीत वासमनघेषु तपोधने(वने)षु॥ 66 ॥  
 दम्भदर्पौ- स्वीकृतोऽयं स्वामिसमादेशः। \[इति सभार्यौ निष्कान्तौ।\]  
 महामोहः- (स्वगतम्) किं नाम अरातिविहतौ आद्यं साधनम्। ननु प्रत्यवमृष्टम्  
 396. प्रज्वलति जाठाराग्नौ धिपनम् यथावच्चतुर्विथं हव्यम्।  
    प्राणाग्निहोत्रमेकं परिपालयितास्मि दुर्मतिसहायः॥ 67 ॥  
 ततश्च जात्याश्रयनिमित्तदुष्टैरिष्टैरेव द्रव्यैर्मृष्टाहारविहारे दृ(मृ)ष्टचेष्टे पुरुषे कथमिव विवेकस्य विजयाशंसा। (प्रकाशम्)  
 397. अलं मेरुस्तोमैरलमपि च कैलासनियुतैरलं द्वीपैरष्टादशभिरखिलैर्वाऽपि भुवनैः।  
    अखण्डैर्ब्रह्माण्डैरपि न खलु तृप्तिर्भवति मे विरुन्धानध्वंसं त्वभिनिविशे संप्रति मनः॥ 68 ॥  
 दुर्भतिः- अमच्चा अव्व पुणो अराइविद्धसणे पेसणेण अणुग्गहणिज्जा।  
 \[आमात्या एव पुनररातिविध्वंसने प्रेषणेन अनुग्रहणीयाः।\]  
 महामोहः- प्रिये! कृत्याकृत्यवेदिनी खल्वसि। अहमपि तथा मन्त्रयामि। तदाहूयतामन्तः पुरे कश्चिदन्तरङ्गपरिजनः।  
 दुर्मतिः- हला दुव्वासणे ! इदो होहि। \[सखि दुर्वसने!इतो भव।\]  
   \[ततः प्रविशति दुर्वासना।\]  
 दुर्वासना- एसाहं उवट्टिअम्हि। आणवेटु महाराओ राइणी (रण्णी)अ।  
 \[एषाऽहमुपस्थिताऽस्मि। आज्ञापयतु महाराजो राज्ञे च।\]  
 महामोहः- भद्रे! ब्रूहि भद्वचनादधिगतगणितविद्यान् करणाधिकारिणः। आदिशति भवतो महाराजाधिराजपरमेश्वरो दुर्मत्या सह महामोहः। कामक्रोधलोभमदमात्सर्यडम्भस्तम्भेभ्यः सप्तभ्यः सप्तमुक्तिक्षेत्रतया प्रसिद्धा राजधान्यः ससागाराश्च सप्त महाद्वीपा दत्ता महामोहेनेति लिख्ययाम्। अपि च,  
 398. स्वकीयाख्यामात्रच्छुरणपरिणह्यद्भयभ(ह)रान्  
  वहिष्कृत्येदानीं विजहदधिकारान् कतुभुजः।  
    यदृच्छावाक्येऽपि व्यवहरतु लोकोऽयमखिलो  
  नमस्खस्तिस्वाहागिर इह महामोहविषयाः॥ 69 ॥  
 दुर्वासना- जं आणवेइ भट्टा भट्टिणी अ। \[यदाज्ञपयति भर्ता भत्रीं च।\] \[इति निष्क्रान्ता।\]  
   (नेपथ्ये) विजयतां देवः।  
 399. भुक्तिक्षमं समयमेकरुचिं वितन्वन् पुंसां निजप्रतपनेन गतिप्रतीपः।  
    आशाविशेषमपरं प्रतिपत्स्यमानो मोहेश्वर त्वमिव भाति मयूखमाली॥ 70 ॥  
इह च, 400. उपहरति सूपकर्ता महतो मोहस्य दुर्मतिप्रेष्यः।  
   वलरिपुवरुणगृहाभ्यां स्वाद्यं धारान्तमुचितमाहारम्॥ 71 ॥  
 महामोहः- (कर्णं दत्त्वा) प्रिये! प्राणशब्दाभिलप्यानां सर्वशरीरव्यापिनीनां सर्वसिद्धान्तसंमतानां देवतानां समर्चनसमयमावेदयति वैतालिकः। तत् प्रविशावः शुद्धान्तम्।  
  \[इति निष्क्रान्ताः सर्वे।\]  
 इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेंकटनाथस्य वेदान्ताचार्यस्य कृतिषु संकल्पसूर्योदनाटके डम्भाद्युपालम्भो नाम पञ्चमोऽङ्कः।







\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

   ***षष्ठोऽङ्कः***






   शुद्धविष्कम्भः  
  \[ततः प्रविशति कञ्चुकी\]  
 कञ्चुकी- अहं हि देवस्य महामोहस्य दर्पसंभवः स्तम्भो नाम सदागमप्रतिरोधकः प्रतिहारी।  
मम च, 401. वलिभिरविरलाभिर्वर्ष्म सोपानकल्पं द्नुतपदमधिरूढा दुर्निवारा जरेयम्।  
   तदपि नियतिभूम्ना तादृशी वेत्रयष्टिः सह चरतिं मयाऽसौ शैशवे संगृहीता॥ 1 ॥  
किं च, 402. निश्शङ्कसंचरणविघअनविधायिनीभ्यां  
  निष्पीडितोऽस्मि जरसा च नृपाज्ञया च।  
   मध्योपलक्षितमनोरथभङ्गदीना  
  वाञ्छा न शाम्भति वयः सकलं प्रशान्तम्॥ 2 ॥  
 आस्तां तावत् अशेष देहसाधारणगतिर्जरा। "न हि जानपदं दुःखमेकः शोचितुमर्हति"इति नीतिविदः। नृपाज्ञा तु निष्टुरतरा।  
 403. तरतु विवित्सयाऽब्धिमधिरोहतु शैलतर्टी  
  धमतु च धातुवर्गमभिगच्छतु शस्त्रमुखम्।  
    तदिदमरुन्तुदं यदुत वह्ववधाय भिया  
  धनमदमेदुरक्षितिभृदङ्कणचंक्रमणम्॥ 3 ॥.  
 आः! कष्टम्।  
 404. प्रत्यङ्गकम्पपरिनर्तितकञ्चुकेऽस्मिन् षर्याप्तरूढपलिते परतन्त्रपिण्डे।  
    अक्षीणरागमजरामरजीविताशं मामेव हन्त हसतीव ममान्तरात्मा ॥ 4 ॥  
 (सनिश्वासं विचिन्त्य) निरधिकारतैव नूनं सुखस्याधिकारः। अथ वा किमनेन महामोहपरवशस्य मे मुधा निर्वेदेन। स्वतन्त्रस्य तीक्ष्णदण्डस्य स्वामिनः प्रेषणे स्थातव्यम्। अतिनिपुणपरिजनोचितं च नित्यमाचरितव्यम्। अद्य खलु देवो महामोहः चारवक्षुषा विपक्षवृत्तान्तं दिदृक्ष्माणः विपक्षभूमिषु कल्मषप्रवर्तन्तनाय सर्वधर्मनिर्मूलने कलौ प्रस्थापिते, प्रतिबलमेदनोपायकोविदं पाकशासनादिषु पशुपक्ष्यादिषु च अविशेषेण निःङ्कुशगतिं विघ्ननामानमपसर्पमपसप्ये, सन् असद्वाऽयं किं वदिष्यतीति संदेहडोलाधिरोहतरलिताशयः तत्प्रत्यागतिमावेदितुमावेदयितुं च मामादिक्षत्। स चायं विध्नः सत्वरपरिक्रान्तयमनियमादिस्थानपञ्चकः तत्र तत्र सन्निहितैः कुशलाचारैः सर्वतः प्रतिहृतगतिः संप्रति संयमारम्भसंभृतसंरम्भं देवं विवेकं स्यन्दने दवीयानेव दृष्ट्वा प्रत्यागतः स्वामिसंदर्शनसमयप्रतीक्षः समया शुद्धान्तमवतिष्ठते। यथादृष्टार्थवादी चासौ।  
 तथा वेदानीं तदुक्तमध्यक्षेण संवदति। यदुत,  
 405. मनोरथरथारूढो विवेकस्तर्कसारथिः।  
    दिदृक्षुः संयमस्थानं इतः समभिवर्तते॥ 5 ॥  
 तदहमपि यथादिष्टमाचरामि।   \[इति निष्क्रान्तः  
    इति शुद्धविष्कम्भः  
    \[ततः प्रविशति यथानिर्दिष्टो विवेकः\]  
 विवेकः- अये सूत! आहार्यहेतुमुखेनापि अन्ततस्सूनृतवादिना निष्प्रतिघवृत्तिना नियमभूयिष्ठेन परानुकूलं(ल्यं)त्यजा तदनिष्टप्रसञ्जकेन तद्विपर्ययपर्यवसायिना त्वयाऽसौ मे मनःपूर्वो रथः सुपथा संचरते।  
 तर्कः- देव! अहमपि खलु त्वदायत्तप्रसरः। अपि च,  
 406. स्वपक्षपरपक्षादीन् विविङ्क्ते यदि न त्वया।  
    कृत्याकृत्यविवेकान्धः किं करिष्यति पूरुषः॥ 6 ॥  
 विवेकः- वयं खलु सूत! इदानीं वशीकृतसर्वेन्द्रियस्य पुरुषस्य धारणादिसिद्धिसाधकं स्थानमन्वेषयन्तः सर्वलोकपरिक्रमक्रमेण मध्यमलोकावलोकनाय मेरुशिखरमधिरूढाः। (समन्ततोऽवलोक्य)     
 407. स्फुरदरपरिपाटीचारुशैले विशाले गुरुणि धरणिचक्रे चक्रवालाद्रिनेमौ।  
    दधति जलधयोऽमी सप्त संपूर्णवृत्ताः प्रचितविविधपट्टस्पष्टसङ्ख्यामभिख्याम्॥ 7 ॥  
 इदं हि त्रिगुणमरुकान्तारगतागतखेदनिर्वेदविधुराणां कामकामानां किमपि विश्रमस्थानम्।  
अयं च, 408. भुजगपतिनालविधृते भूपद्मे कर्णिकारूपाः।  
   विलसति केसरभूधरपरिवृततनुरत्र काञ्चरक्ष्माभृत्॥ 8 ॥  
 असविह समन्तनो निपदलिपटलविरुतमुखरपरिसरा प्रफुल्लवकुलप्रणालिकामुखगलितमधुरमधुधाराधोरणीपूर्यमाणमूलालवाला प्रत्यासीदति विबुधसिन्धुसविधवनतरुवाटिका।  
इह च; 409. निष्प्रत्यूहसमुन्नमन्मदसिराकण्डूलगण्डस्थली-  
  हेलाधूननधूतभृङ्गटलीमूर्छन्मृषाचामराः।  
   मन्दान्दोलितमन्दराचलतटीनिष्ठ्यूतधातुच्छटा  
  सिन्दूरद्युतिबन्धुरो विहरति स्तम्बेरमग्रामणीः॥ 9 ॥  
अपि च, 410. क्षरत्यारादैरावणकरठिशुण्डाचुलकिता  
  कथंचित् सन्तानद्रुमकिसलयापादितलया।  
   स्मरस्मेरोत्कण्ठाविहरदमरीलोलकवरी-  
  जरीजृम्भन्मालामधुलबहरा(री) वातलहरी॥ 10 ॥  
 तर्कः- (स्वगतम्) रत्नसानुरामणीयकलग्नचित्तं महाराजं प्रकान्तकार्ये संत्वरयामि। (प्रकाशम्) देव! किमसौ केसरायमाणकेसरशैलपरिवृतकाञ्चनशिखरिकर्णिकास्थितेन भवता सर्वतः समीक्षितः क्षितिपद्मः?  
 विवेकः- सत्पथ(प्र)वर्तिना भवता प्रदर्शितः समीक्षित एव सामस्त्येन। प्रस्तुतानुगुण्यायतु प्रतीकशो विवेक्तव्यः।  
 अथवा 411. द्विसप्तभुवनात्मकद्रुहिणगह्वरप्रेक्षणे  
   क्षितिस्तु परिशिष्यते तदिह सर्वधर्मास्पदे।  
   त्रिवर्गपुटभेदन-त्रिदशयोग्य(वर्षत्यजं)वर्षं त्यजन्  
   प्रवर्तय रथोत्तमं सपदि भारतैकोन्मुखम्॥ 11 ॥  
 तर्कः- यदाज्ञापयति देवः।. \[इति वेगतो रथं प्रवर्तयति।\]  
 विवेकः- अये! तिष्ठ तिष्ठ। यावत् अयमनङ्गविजयिनो भवानीपतेरावासः कलधौतगिरिरालोक्यते।  
   \[तर्कः रथवेगं स्थापयति\]  
 विवेकः- (परितो दत्तदृष्टिः परामृश्य)  
 412. विजितमनोभवेन विभृनाऽधिगतोऽपि सदा निरुपधि संयमस्य न पदं कलधौतगिरिः।  
    गजमुखगण्डशैलघनदानकलिन्दसुतालहरिझलाबहलकज्जलकश्म(म्ब)लितः॥ 12 ॥  
 तर्कः- (अग्रतो रथं प्रवर्त्य) पश्य देव! गन्धर्वयूथसेवितं गन्धमादनम्।  
 विवेकः- (सकुतुकं दृष्ट्वा)  
 413. एतं गिरिवरं सूत मन्ये विश्वमनोहरम्।  
    आगामिस्वर्गसृष्टीनामादिकन्दमिव स्थितम्॥ 13 ॥  
 अयमपि \[खलु\]सिद्धैरासेव्यो(व्यमानो) न साधकानामावासः। अपि च,  
 414. सहचरभव्यशबरीकबरीविकसन्मदनमहेषुजालमधुसौरभसारभृतः।  
    इह मरुतो वहन्ति मददन्तुरदन्तिघटाकरटकरटाहवाहिधनशीकरशीभरिताः॥ 14 ॥  
 तर्कः- इतस्तर्हि दिव्ये तपोवने दीयतां दृष्टिर्देवेन।  
 विवेकः- (दूरतः पश्यन्)  
 415. स्वकल्पितरघूद्वहप्रथनकेलिगाधाशतप्रयुक्तिपथशिक्षणप्रवणसिद्धवृन्दान्वितः।  
    क इत्थमुपसर्पति स्थिरकठोरवीरव्रणः कपिः कदलिकावनं कनकशैलशृङ्गाकृतिः॥ 15 ॥  
 तर्कः- अवधारयतु देवः।  
 416. परिणतफलग्रासश्रद्धाजिघृक्षितभास्करः पवनगरुजस्पर्धादानप्रवीणजवोल्वणः।  
    दशमुखपुरीदाहोत्सिक्तस्ववालधिवैभवो स्घुपतिरणारम्भक्रीडारथोऽयमुपस्थितः॥ 16 ॥  
 विवेकः- (सादरचमत्कारमवलोकयन्) अयमिह श्रोतृजनकर्णामृतायमानं वर्णनातिभूर्मिवैभवं किमपि गायति-  
 417. भगवति भरद्वाजे भुक्तिस्तथा शवरीगृहे  
  प्रभुरनुसृतो विश्वामित्रः प्लवङ्गपतिस्तथा।  
    भृगुपतितपो लूनं दृष्टिः स्वगस्य च दक्षिणा  
  जयति ललितोत्तुङ्गा वृत्तिर्दशास्यरिपोरिति॥ 17 ॥  
 (विमृश्य) विजितानङ्ग(ताक्ष)तया विज्ञातस्याप्यमुष्य अनवरतजोघुष्यमाणदुन्दुभिवीणावेणुमृदङ्गेः अङ्गीकृतलास्यताण्डवैः अनुपमगान्धारग्रामगीतरसिकैर्गन्धर्व\[दं\]पतिभिरावृतस्य सत्त्वोत्तरेऽपि तपोवने संयमसिद्धिं न श्रद्दघे। पश्यामि च परितः सरसगीतास्वादसमाकृष्टावस्थितमपूर्वं सजीवं चित्रम्। इह च,  
 418. परिणमति जनानां संविदानन्दरूपा  
  निखिलमपि विहाय स्निह्यतीवान्तरङ्गम् (त्तरागम्)।  
     स्वरपरिणतिचित्रां मूर्च्छानां भूषयद्भिः  
  श्रुतिसुरभिततन्त्रीरञ्जितैः(झंकृतैः)स्वैरगीतैः॥ 18 ॥  
 अशक्यश्च संनिधौ परित्यागः संयमारम्भविरोधिनां विषयाणाम्।  
 419. अहत्वा विक्रीणन्निह मदनहस्ते त्रिभुवनं वरस्त्रीमञ्जीरध्वनिरपि, किमालोकितमुखैः।  
    यदृच्छासम्पन्नो यमिनमनघं मुक्तमपि वा विकर्तुं पर्याप्तो विजितकलहंसीकलरवः॥ 19 ॥  
 420. कठिननियमोऽपि पुरुषः सहसा नवनीतकुम्भवद्भवति।  
    वरयुवतिवह्निकुण्डे सन्निहिते सपदि लीयमानमतिः॥ 20 ॥  
 तर्कः- अस्त्वेवम्। कथाऽपि सर्वधातुरत्नचित्रितं सर्वौषधिसंभवस्थानं सर्वोवींधरसमधिकमहिमवन्तं हिमवन्तमवलोकयतु देवः।  
 421. एष मैनाकजनको धरणीधेनुतर्णकः।  
    त्रिदशाचलजामाता त्र्यम्बकश्वशोरो गिरिः॥ 21 ॥  
 विवेकः- (सर्वतो दृष्टिं प्रसार्य) इयं हि भगवती भागीरथी। अत्र च,  
 422. वाहिन्यः कति सन्ति वन्यमहिषश्रेणीविषाणाहति-  
  क्षुभ्यद्दुर्दमकर्दमाङ्कपयसस्तत्संमितिं क्षाभ्यति।  
    वारिक्रीडितवल्गिताङ्गवलभिच्छुद्धान्तसीमन्तिनी-  
  वक्षोजक्षरदङ्गरागसुभगोत्सङ्गा न गङ्गापगा॥ 22 ॥  
 423. अयमिह विषयस्तपोधनानां न भवति संयमिनां निवासयोग्यः।  
    हरिचरणनदीनिपातघोषैः मुखरितकाननगह्वरो हिमाद्रिः॥ 23 ॥  
 (ससंभ्रमाद्भुतम्) अये! कथमिहाचिन्तितोपस्थितं घ्राणस्पर्शनोन्मादनम्। इह हि,  
 424. उद्यानायातविद्याधरमिथुनरतिश्रान्त्यपक्रान्तिहेतुः  
  तिभ्यद्गात्रस्तुषारैः त्रिदशयुवतिनिश्वासविश्वासभूमिः।  
    नीहारत्विट्कलङ्कप्रतिवदनपदन्यस्तकस्तूरिकोद्य-  
  न्नेपालीगण्डपालीपरिमलललितः स्पन्दते मन्दवातः (गन्धवाहः)॥ 24 ॥  
 अतस्त्वरितमार्यावर्ताय प्रवर्त्यतां रथः। अत्र च,  
 425. नवयौवनदुर्मदान्धनारीदुरितोपप्लवदूषिताऽपि जातिः।  
    अनपायपतिव्रताप्रवाहैः अधुनाऽपि प्रलयं न याति सत्सु॥ 25 ॥  
 तर्कः- प्रविष्टमिदं विविधतीर्थतपोवननिरन्तरं विन्ध्यहिमवतोरन्तरम्। अत्र च तीर्थयात्राचरितार्थ सार्थवाहसार्थः चिरतरोपोषितस्य चक्षुषः परां पारणआं पूरयन् अनवधिकधर्मलाभसन्तोषेण गन्धसिन्धुरस्कन्धमधिरूढ इव इतस्ततः प्रसर्पति। (सर्वतोऽवलोक्य सविषादम्) हन्त! निरङ्कुशकलिबलसङ्कुचितनिगमवर्त्मनि चास्मिन् देशे प्राच्योदीच्यपाश्चात्यपाषण्डिगणकरम्बते भग्नचरणत्रये च भगवति धर्मे प्रायशः परिक्षणीयं(क्ष्यमाणं) न किंचित् स्थानमवशिष्यते। तथाऽपि मुरभिदवतारमुषिकलुषोऽयं संदृश्यतां साकेतजनपदः।  
 426. अयोध्या दिव्येयं वहति सरयूरत्र विरजा  
  विभोरेते यूपा विधिनियमनिर्मु(र्यु)क्तपशवः।  
    अकुण्ठस्वातन्त्र्यः स्वपदमधिरोहन् अवसरे  
  सहानैषीदत्र स्थिरचरमशेषं रघुपतिः॥ 26 ॥  
 विवेकः- (सर्वतो दृष्टिं प्रसार्य)  
 427. उपवनशुकबृन्दैरुगृणद्भिस्त्रिवेदीं प्रतिकलमनुमेयप्राच्यधर्मानुबन्धम्।  
    चिरगतजनघोषं तीरमेतत् सरय्वाः रघुकुलनृपतीनां शोभते रत्नयूपैः॥ 27 ॥  
  (सहर्षपुलकोद्गममनुस्भृत्य)  
 428. विषयिभिरसौ वक्त्रैर्घोरं मनो रजनीचरं  
  प्रशमयति यो युज्जानानां प्रबोधशरोत्करैः।  
    जनकसुतया देव्या जुष्टो दिशत्यभयं मतां  
  दशरथसुतो देवः श्रीमान् दयामृतवारिधिः (वर्षुकः)॥ 28 ॥  
 429. नमस्तस्मै कस्मैचन भवतु निष्किंञ्चनजनस्वयंरक्षासमधिकसमिन्धानयशसे।  
   
सुराधीशस्वैरक्षणकुपितशापायुधवधूदृषत्तादुर्जातप्रशमनपदाम्भोजरजसे॥ 29 ॥  
 (विचिन्त्य) अये सूत! अयमप्यद्य पाषण्डिमण्डलप्रचारखणअडितकार्तयुगधर्मो निवृत्तिधर्मनिष्ठैः अनिष्ठुरबुद्धिभिः परित्यक्तो देशः।  
 तर्कः- देव! प्रतिपद्यतामियं तर्हि प्रादुर्भावभूमिरपरा।  
 विवेकः- (मधुरां पश्यन्) अत्र खल्ववतीर्णमवनिभ(भा)रमपजिहीर्षता सपर्यङ्केन वासुदेवेन।  
(सहर्षम्) 430. नाथायैव मनःपदं भवतु नश्चित्रैश्चरित्रक्रमैः  
  भूयोभिर्भुबनान्यमूनि कुहनागोपाय गोपायते।  
    कालिन्दीरसिकाय कालियफणिस्फारस्फटावाटिका-  
  रङ्गोत्सङ्गविशङ्कचङ्क्रमधुरापर्यायचर्या यते॥ 30 ॥  
 (सर्वतोऽवलोक्य सहर्षम्) निरङ्कुशाः खल्वत्र भगवतः परिहसनवृत्तयः-  
स खलु, 4341. हर्तुं कुंभे विनिहितकरः स्वादु हैयङ्गवीनं  
  दृष्ट्वा दामग्रहणचटुलां मातरं जातरोषाम्।  
    पायादीषत्प्रचलितपदो नापगच्छन्न तिष्ठन्  
  मिथ्यागोपः सपदि नयने मीलयन् विश्वगोप्ता॥ 31 ॥  
अपि च, 432. वासो हृत्वा दिनकरसुतासंनिधौ वल्लवीनां  
  लीलास्मेरो जयति ललितामास्थितः कुन्दशाखाम्।  
   सव्रीडाभिस्तदनु वसने ताभिरभ्यर्थ्यमाने  
  कामी कश्चित् करकमलयोरञ्जलिं याचमानः॥ 32 ॥  
 हन्त सूत! मुरभिदुपभुक्तमुग्धगोपिकावृत्तान्तमुद्घोटयति \[संप्रति\]मधुरा।  
 433. इमामधर्मेण विभाव्य विप्लुतामुदन्वता द्वारवतीमिवाधुना।  
    न भावये संयमसंपदास्पदं न कालतः कस्य गुणव्यतिक्रमः॥ 33 ॥  
 तर्कः- (रथं प्राङ्मुखयित्वा) देव! परमपुरुषप्रादुर्भावपवित्रीकृतक्षेत्रद्वयविप्लवे क्षेत्रान्तरेषु का प्रत्याशा? तथाऽपि स्वाभाविकसुदर्शनचिह्नभूषितशिलाकलापसूचितभगवडभिमानाविशेषः प्रागुत्तरः प्रेक्ष्योऽयं (प्रेक्ष्यतां) देशः।  
 434. पुनरुपजनिभीतैः पुण्डरीकदिभिस्तैः चिरपरिचितपूर्वं श्रीहरिक्षेत्रमेतत्।  
   सकृदपि विमलेऽस्मिन् मज्जतश्चक्रतीर्थे भवजलनिधिगर्तात् क्षिप्रमुन्मज्जनं स्यात्॥ 34 ॥  
 विवेकः- (दूरतः पश्यन्) पुण्यतमोऽप्यसौ भूभागोः नेदानीं मम चेतसे रोचते। यतः,  
 435. अयमुपहतः सालग्रामोपलान्तरवस्थितद्रविमकणिकालुब्धैर्देशो मलिम्लुचलुब्धकैः।  
    बहुगुणपरब्रह्मप्रेक्षासुधाप्ति(ब्धि)मनोरथैः मुहुरुपनतप्रत्यासेधैर्मुमुक्षुभिरुज्झितः॥ 35 ॥  
 तर्कः- इदं तर्हि भागीरथीतरङ्गधौतपर्यन्तभागभावितनियमैः परमर्षिभिरुपशोभितं (सेवितं) भवत्कटाक्षपात्रं भवतु वारा-नसीनामकनदीद्वयपरिगतोपकण्ठं वसुमतीललामभूतं वाराणसीक्षेत्रम्।  
 विवेकः- (सबहुमानमवलोक्य)  
 436. लब्ध्वा तु (ऽपि)मूर्तिमधरीकृतपूर्वरूपां  
  रत्या समेत्य च रथाङ्गभृतः प्रसादात्।  
    धर्मोपरोधमिह नेच्छति पुष्पधन्वा  
  त्रैयम्बकात् प्रचकि(लि)तो नयनात् तृतीयात्॥ 36 ॥  
अपि च, 437. इह पुरुषमजानतां पुराणां नियतिवशेन निमीलतां दयालुः।  
   उपदिशति पतिः स्वयं पशूनामुपनिषदामपि दूरगं रहस्यम्॥ 37 ॥  
 अद्यत्वे पुनः अतिचिरसमुपचितदुरितावलीमलीमसैः अनाघ्रातभागवतधर्मैः अैदिकयवनतुरुष्काद्यभिन्नजातीयदेशाधिपतिसन्निधानलुप्तशौचाचारैः पुरुषैः अविशेषितत्रिचतुरसाधुसमेतामेतां वाराणसीं समाधिसौधाधिरोहसोपानभूतधारणाध्यन\[समाधीनां\]सिद्धिस्थानमिति न मन्यते चेतः। तथा हि,  
 438. सा काशीति न चाकशीति भुवि साऽयोध्येति नाध्यास्यते  
  साऽवन्तीति न कल्मषादवति सा काञ्चीति नोदञ्चति।  
    धत्ते सा मधुरेति नोत्तम(नाग्निम)धुरां नान्याऽपि मान्या पुरी  
  या वैकुण्ठकथासुधारसभुजां रोचेत नो चेतसे॥ 38 ॥  
 (विचिन्त्य) अहो दुर्विलसितं महामोहस्य।  
 439. विटविदूषकवैशिकै र्विषमितेव विभाति वसुंधरा।  
    क्व नु निवेशमुपेत्य परं पदं विमृशता भवितव्यमिह क्षणम्॥ 39 ॥  
 तर्कः- देव, भवन्तमन्तरेण को नाम सदसत्परीक्षार्हः? आस्ताम् अयम् आजानशुद्धोऽप्यन्तिमयुगसंक्षोभगलितसौभाग्योमध्यमदेशः। दक्षिणापथस्तु निरूक्षणीयः। तत्र हि मरुद्वृधादिमहानदीसेवितेषु श्रीरङ्गदिषु तेषुतेषु नारायणपरायणा महान्तः सांप्रतमपि संभवन्तीति पौराणिकाः पठन्ति।  
 विवेकः- सूत, प्रमाणानुगुणवृत्तिः खल्वसि। किं तु अवधारितधर्मविप्लंवमनार्यजनभूयिष्ठम् अचिरादेव विन्ध्याचलंपरिसरमतिलङ्घयेम। पश्य,  
 440. मिषतो विलोभयन्ती मृगतृष्णाभिस्तरङ्गिताभिरसौ।  
    मरुभूमिरूज्झितरसा दुर्जनपरिषदिव दूरपरिहार्या॥ 40 ॥  
 अयं चात्र हुतवहज्वालामध्यमध्यासीन इव दृश्यते पथिकः। आः कष्टम्।  
 441. अतिमथनगृहीतान् अन्धकूपस्य पान्थः  
  कतिचन जलबिन्दून् कुण्डिकापीतशेषान्।  
    करचरणकपोलेष्वर्पयन् गाढतापः  
  कथमपि मरुभूमं क्रामति क्लान्तदेहः॥ 41 ॥  
 अपि च अत्र कतिचित् अभिगतकुसीदवृत्तयः कृच्छ्रलब्धधनमुदितकृपणतरमानसाः कीकटाः पुरुषाः।  
 442. न धर्ममनुवर्तन्ते न कामं नापुनर्भवम्।  
    अर्थमेकमुपाश्रित्य दुःखमेवोपभुञ्जते॥ 42 ॥  
 एष चैषामाधिपत्यमारूढो नवधनमूढः-  
 443. प्रलपति घूर्णति स्खलति मुह्यति हुङ्करुते  
  न च पदवीमवैति न च धाम न च त्रपते।  
   विकृतिशतप्रसूतिविषमाशयदोषभुवा  
  धनमदिरामदेन धमतौव धरावलयम्॥ 43 ॥  
अपि च, 444. अभिजनवयोविद्यवृत्तैरकिल्विषकर्बुरैः  
  अतिशयभृतो दृ(तस्तृ)प्यन् मत्वा तृणाय महीयसः।  
   नवधनमदक्षीबः क्षुद्रो नटप्रकृतिः क्रमात्  
  नरकिगणनालेख्यारूढं(ढिं) न किं प्रतिपत्स्यते॥ 44 ॥  
 445. विदधातु धाम तमसा कृतेन किम् यदि वा न वेति न विधिर्न वा वयम्।  
      प्रथमोपकारि चरमं यतस्ततः प्रतियोगिनो भवति तस्य(हन्त) सार्थता॥ 45 ॥  
 तर्कः- (रथवेगमभिनीय),  
 446. अतिक्रान्तो विन्ध्यः शबरगणभूयिष्ठगहनः  
  पुरस्तात्किष्किन्धावनमथ च पश्चादपसृतम्।  
    असह्यप्रारम्भा परिपतति सह्याद्रिशिखरात्  
  असौ कावेर्याख्या सरित् अमरसिन्धोरधिगुणा॥ 46 ॥  
 विवेकः- (परितोऽवलोक्य सविषादम्)  
 447. इमां मधुरपानीयां दक्षिणापथाजह्नवीम्।  
    चोरैः परिवृतां मन्ये विद्यां कुमतिविप्लुताम्॥ 47 ॥  
 इह हि परित्यक्तपरिग्रहा अपि परिसरभाजः पाटच्चरगणजनितरणरणकचटुलचेतसः प्रवातकदलीन्यायेन वर्तन्ते। अपि च, अमी कलियुगधर्मसंचया इव कतिचन पुरुषा वसुमतीसुतनुहारायमाणान् अग्रहारान् उपघ्नन्ति। तथा हि,  
 448. मुक्ताहारनिषेविता अपि न तद्वृत्त्यै दिशन्त्यन्तरं  
  बन्धे गाढविमर्दनेऽपि न जहत्यन्योन्यसंपीडनम्।  
    उष्णो शीतलतामुपेत्य शिशिरे प्राप्ते भजन्त्युष्णतां  
  कामान्तः पुरुचेटिकुचतटीकाठिन्यवन्तः खलाः॥ 48 ॥  
 तर्कः- देव! अयं पुनरमुष्याः परिसरे पुरुहूतपुरोहिताभ्यधिकबुद्धिभिः पुराणपुरुषचरणारविन्दमधुकरायमाणमानसैः मनीषिभिरधिष्ठितो यदुकुलसार्वमस्य भगवतः परिग्रहात् प्रख्यातसमाख्यः यादवाचलो नाम पर्वतोत्तमः। इह च,  
 449. कपर्दिमतकर्दमं कपिलकल्पनावागुरां दुरत्ययमतीत्य तत् द्रुहिणतन्त्रयन्त्रोदरम्।  
    कुदृष्टिकुहनामुखे निपततः परब्रह्मणः करग्रहविचक्षणो जयति लक्ष्मणोऽयं मुनिः॥ 49 ॥  
 अपि च बादरायणादिभिरभ्यर्चिते दक्षिणबदरिकाश्रमे नारयणगिरौ  
 450. लक्ष्मीकौस्तुभलक्षणेन वपुषा वाचं विनैव स्वयं  
  श्वेतद्वीपनिवासिनामिव दिशन् सन्तोषमन्तर्मुखम्।  
    विद्यावीचिसहस्रसंभ्रममिलद्दूग्धार्णवाडम्बरे  
  स्थानं संयमिसार्वभौमविजयस्थाने विधत्ते विभुः (हरिः)॥ 50 ॥  
अमुं च, 451. कटीक्षलहरूनहः(मुहुः)कबलितामृतस्तोमया  
  विलोचनयुगश्रिया विवृतसर्वदानव्रतम्।  
   शुकादिभिरुपासितं शुभचरित्रभाजो जनाः  
  समस्तभयवारणं शरणयन्ति नारायणम्॥ 51 ॥  
 विवेकः- (सकौतुकमवलोक्य सविमर्शम्) सूत! सह्यपर्वतप्रत्यासत्तेरसह्मपवनसंक्षोभसंत्रासितस्य दुर्बलबुद्धेः कथमत्रावकाशः।  
 452. यद्वा तावदयं भवेदधिगुणो वासो यदुक्ष्माधरः  
  कर्णालङ्कृतिविभ्रमं भजति यः कर्णाटदेशश्रियः।  
    अन्यान्यप्यरविन्दलोचनपदानुध्यानमेधाविनां  
  स्थानान्यालय कौतुकं मम पुनः सर्वत्र निर्वर्तते॥ 52 ॥  
 तत् अन्यतो रथं प्रवर्तय।  
 तर्कः- (तथा कृत्वा) देव! दृश्यतामसौ दंभोलिदारुणपरशुदारितदुष्टराजन्यरुधिरझरभरितबहुमहाह्रदतर्पितपितृगणस्य पात्रसात्कृतभूमण्डलस्य भगवतो भार्गवस्य दिव्यप्रायो निवासदेशः। अत्र हि,  
 453. नाहं नापि च मत्सुतो न च सुराः सर्वे न चामी सदा  
  ध्यानारोपितचेतसो मुनिगणा जानन्ति विष्णोः पदम्।  
    इत्थं नाभिसरोजशायिपृथुकव्याहारमाकर्णयन्  
  शेते पन्नगसार्वभौमशयने श्रीपद्मनाभः श्रिया॥ 53 ॥  
 विवेकः-(दृष्ट्वा सहर्षमञ्जलिं बध्नम्)   
 454. क्रोधाग्निं जमदग्निपीडनभवं संतर्पयिष्यन् क्रमात्  
  अक्षत्रामपि(मिह) संततक्ष य इमां त्रिस्सप्तकृत्वः क्षितिम्।  
    दत्त्वा कर्मणि दक्षिणां क्वचन तामस्कन्द्य सिन्धुं वसन्  
  अब्रह्मण्यमपाकरोतु भगवान् आब्रह्मकीटं मुनिः॥ 54 ॥  
 (विचिन्त्य) अयं खलु मलयाचलवासिनां महर्षीणां निवृत्तिधर्ममुपदिश्य यथाधिकारं परिमितमतीनामिह प्रवृत्तिधर्मं प्रवर्तयन् आस्ते। अपि च,  
 455. बुभुक्षाभिक्षाकब्रवपठितमिथ्यागुणगणाः मुमुक्षून् अक्षुद्रानिह मुहुरुपघ्नन्ति परुषैः।  
   
कदध्वोपानीतद्रविणकणदुर्मानमदिरगुणक्षैब्यक्षुभ्यन्मतिकलहकाकोलकलुषैः॥ 55 ॥  
 तर्कः- मलय एव तर्हि वोलोक्यतां देवेन।  
 456. विन्ध्यस्तम्भप्रकटमहिमा विष्वगाचान्तसिन्धुः कुंभीसूनुर्दनुजकबलग्रासदीप्तोदराग्निः।  
    नाकाधीशन्नहुषभुजगीकारदुर्वारशक्तिः ब्रह्मापत्यं मुनिरिह वसन् भ्राजते मुक्तकल्पः॥ 56 ॥  
 विवेकः- (उक्तमुपलालयन्)- स कथमस्माभिः सुप्रेक्षः?  
 457. निरवधिमहिमा निरुद्धविन्ध्यो निगममहार्णवनित्यकर्णधारः।  
    सुचरितमिव नः स्वयं स काले कतकनिभांशुरुदेति चेत्-समीक्ष्यः॥ 57 ॥  
 तर्कः- देव! तस्येदमाश्रमपदम्।  
 458. तापोन्मुक्तं दिवसमखिलं शर्वरी नातिशीता  
  शाखारूढाः स्वयमिह शुकास्तत्त्वविद्यां पठन्ति।  
    सिंहैस्सार्धं विहरति गणः सैन्धुरः शान्तवैरः  
  तन्नः पुण्यैरिव परिणतं स्थानमेतत् समाधेः॥ 58 ॥  
 अमी च कुम्भसंभवानुगामिनामन्येषामपि महर्षीणामाश्रमाः।  
 459. इह प्रशान्तेषु रनिजाश्रमेषु(तपोवनेषु) प्राधीतवेदान् प्रतिपन्नदीक्षान्।  
    अन्वासते वह्निमतो यथार्हं छायाः सजीवा इव धर्मदाराः॥ 59 ॥  
 विवेकः- (सर्वतो निर्वर्ण्य)हन्त!  
 460. एलालिङ्गितचन्दना वनभुवो मुक्ताप्रसूतिर्नदी  
  तांबूलीपरिणद्धपूगपटली कच्छोपकण्ठस्थली।  
    काले दक्षिणमारुता विदधते युवतिभिः स्वर्लोकशृङ्गारिणः॥ 60 ॥  
 अतो मनुष्यभोग्यमिदं भौमं त्रिविष्टपम्। अत्र चैवं मनोहरतरे मन्मथकथापराङ्मुखा महर्षयश्चरन्तीत्याश्चर्यमेतत्। वयं पुनरन्यदास्पदमन्वेषयेम।  
 तर्कः- देव! आलंक्ष्यतामयमदूरादेव नलंसेतुसंदर्शनोत्सुकमुनिजनगतागतविभवताण्डवितवैभवः पाण्ड्यदेशः। अत्र च,  
 461. सारः सारस्वतानां शठरिपुफणितिः शान्तिशुद्धान्तसीमा  
  मायामायामिनीभिः स्वगुणविततिभिर्बन्धयन्तीं धयन्तीं।  
    पारं पारंपरीतो भवजलधिभवन्मज्जनानां जनानां  
  प्रत्यक् प्रत्यक्षयेन्नः प्रतिनियतरमासन्निधानं निधानम्॥ 61 ॥  
 विवेकः- (सहर्षभक्तिपुलकोद्गमम्)  
 462. निरञ्जनमयं जनः किमपि नेत्रमुन्निद्रयन्  
  नमस्यति शठद्विषे नरकवैरिजीवातवे।  
    अगस्त्थगिरिनिम्नगासुभगवीचिकासोदर-  
  स्वलक्षणसरस्वतीसुरभिकेसरश्लाधिने॥ 62 ॥  
 तर्कः- अन्यदपि किंचिदिहावलोकनीयं महाराजेन-  
 463. अग्रे पश्य वृषाचलं क्षितिभृतामग्र्यं यदग्रे हरेः  
  मञ्जीरोदकमाबिभर्ति महतीं मन्दाकिनीसंपदम्।  
    नृत्यच्चन्दनगन्धवाहनियतव्यालोलचूडाटवी-  
  शाखाताडितचन्द्रमश्च्युतसुधाधाराभिसंवर्धितम्॥ 63 ॥  
 विवेकः- अहह! अत्रसर्वतःप्रसर्पिणी स्वल्वियं वृषगिरिपतेरनुकम्पाः । (साज्जलिबन्धम्)  
 464. त्वया दृ(जु)ष्टस्तुष्टिं भजति परमेष्ठी निजपदे  
  वहन् मूर्तीरष्टौ विहरति कमृडानीपरिबृढः।  
    बिभर्ति स्वाराज्यं वृषशिखरिशृङ्गारि(र)करुणे  
  शुनासीरो देवासुरसमरनासीरसुभटः॥ 64 ॥  
 (दक्षिणतोऽवलोक्य)  
 465. नलहस्तनिवेशितैरुदग्रै(रदभ्रै)र्हिभवन्मन्दरमेरुविन्ध्यशृङ्गैः।  
    हरिचक्रपदक्रमैरसीदन् उदधेरूर्मिगणं रुणद्धि सेतुः॥ 65 ॥  
 (विमृश्य) नलसेतुनिबन्धन\[निबिड\]यन्त्रितधरणिधरशिखरनिकरास्फालनमुखरतरदक्षिणोदन्वदूर्भिघोषजर्झरितजानपद\[जन\]कर्णरन्ध्रे नास्मिन्नपि देशे समाधिसंभवं संभावयामि। तदितः प्रागुत्तरं तु रथः प्रवर्त्यताम्।  
 तर्कः-(तथा कृत्वा) देव! इयं पुनः अविरलनालिकेरपङ्क्तिपरिवृतक्रमुकबनकुहलिकापरिमलानुरज्जितपान्थजनहृदया चोलभूमिः।  
 विवेकः- (सर्वतोऽवलोक्य सोद्वेगम्)  
 466. इतस्त्वरितमन्यतः प्रहिणु सारथे! मद्रथं  
  यदत्र कवयश्चरन्त्यपटुचित्तपाटच्चराः।  
    द्रुतप्रचरणक्वणद्द्रुहिणसुन्दरीनूपुर-  
  स्वन(ध्वनि)प्रचयसूचनासुभगसूक्तिविष्फूर्तयः॥ 66 ॥  
 इह खलु संयमसिद्धिमिच्छतः पुरुषस्य सिद्धमपि विनङ्क्ष्यति। तथा च वृद्धिमिच्छतो(ष्टवतो)मूलत्यापि नाशवदपहास्यता।  
 तर्कः-(अग्रतो निर्दिश्य) देव! कथमिह निखिलनिगमहृदयान्तरङ्गम् अभङ्गुरप्रसरया भगवदनुकम्पया तरङ्गित\[विविध\]वैभवं रङ्गमपि नावलोकयसि।  
 विवेकः- (विलोक्य) सूत! अनवरतविकसितकल्हारपरिमलानुबन्धादुल्लोकमहिमशालिनीभिः चोलभूपवनलहरीभिः चुलकितसर्वेन्द्रियप्रवृत्तिना परमापातदृष्टिविश्रा(भ्रा)न्तेन न खलु मया द्रा(प्रा)गेव सम्यगवधारितम्। (सान्तस्तोषम्)  
 467. निरातङ्का रङ्गाध्युषितललितोदारपुलिनां  
  चिरक्लिष्टा दृष्टिश्चुलकयति मे चोलतटिनीम्।  
    यदृच्छानिद्राणत्रियुगशयनीयद्विरसन-  
  प्रतिच्छायान्तर्वत्पृथुमधुरवीचीपरिगताम्॥ 67 ॥  
 (साञ्जलिबन्धम्)  
 468. घनकरुणारसौधभरितां परितापहरां  
  नयनमहश्छटां मयि तरङ्गय रङ्गपते।  
    दुरुतहुताशनस्फुरितदुर्दमदुःखमषी-  
  मलिनितविश्वधदुरपह्नववर्णसुधाम्॥ 68 ॥  
अपि च, 469. दास्यं लास्यवताऽनुमत्य मनसा रङ्गेश्वर त्वत्पदे  
  नित्यं किंकरवाण्यहं न तु पुनः कुर्यां कदर्याश्रयाम्।  
   मीलच्चक्षुषि वेल्लितभ्रुणि मुहुर्दत्तावमानाक्षरे  
  भीमे कस्यचिदाढ्यकस्थ वदने भिक्षाविलक्षां दृशम्॥ 69 ॥  
 (विचिन्त्य) अये सूत! अस्तु तावदिदमाद्यं स्थानम्। किमन्यदप्यावेदयिष्यति?  
 तर्कः- (उत्तरतो निर्दिश्य) देव! इदं पुनः इहाखण्डभुवनशिखण्डकायमानं तुण्डीराभिधानं मण्डलम्। अत्र च,  
 470. किमपि विबुधमुख्यैः सेवितं क्षेत्रमेतद् भवभयशमनार्हं भाति सत्यव्रताख्यम्।  
    निजसुदहयमेधे यत्र दिव्यैन पुंसा क्षितिकलुषमशेषं क्षेप्तुमाविर्बभूवे॥ 70 ॥  
 अयं खल्वेतहेशवासिनामन्ववायसिद्धो निर्णयः।  
 471. आत्मैक्यं देवतैक्यं त्रिकसमधिगता(कता)तुल्यतैक्यं त्रयाणाम्  
  अन्यत्रैश्वर्यमित्याद्यनिपुणफणितीराद्रियन्ते न सन्तः।  
    त्रय्यन्तैरेककण्ठैस्तदनुगुणमनुब्यासमुख्योक्तिभिश्च  
  श्रीमान्नारायणो नः पतिरखिलतनुर्मुक्तिदो मुक्तभोग्यः॥ 71 ॥ इति।  
 इह च मुनिपरिषदनुगृहीतो मुक्तप्रायः कश्चिदाधित्सितवह्निमनुजानाति।  
 472. इह बहुविधिसिद्धैः शोधकैरिन्दिरेशं  
  प्रणिपतनमुखैश्च प्राच्यभक्तिः प्रसाद्य।  
    प्रभु(बहु)तर परिपूतः कर्मयोग्यः प्रजानाम्  
  अनुपधिसुहृदग्नीन् आदधीथा(धानो)यजोथाः॥ 72 ॥  
 विवेकः- (सहर्षबहुमानमञ्जलिं बद्ध्वा)  
 473. द्विरदशिखरिसीम्ना सद्मवान् पद्मयोनेः  
  तुरगसवनवेद्यां श्यामलो हव्यवाहः।  
    कलशलधिकन्यावल्लगीकल्पशाखी  
  कलयतु(ति) कुशलं नः कोऽपि कारुण्यराशिः॥ 73 ॥  
(मुहूर्तमनुचिन्त्य) 474. संसारावर्तवेगप्रशमनशुभदृग्दे(कृद्दे)शिकप्रेक्षितोऽहं  
   संत्यक्तोऽन्यैरनुचितचरितेष्वद्य शान्ताभिसन्धिः।  
   निःशङ्कस्तत्त्वदृष्ट्या निरवधिकदयं प्रार्थ्य(प्य) संरक्षकं  
   त्वां न्यस्य त्वत्पादपद्मे वरद! निजभरं निर्भरो निर्मयोऽस्मि॥ 74 ॥  
 तर्कः- इतश्च दीयतां दृष्टिर्देवेन। अयं खल्यधिगतपरावरतत्त्वयाथार्थ्यैः महात्मभिः अध्यक्षितमिव परमपदम्, अनेकदेशदर्शनप्रयासपरिश्रान्तयोरावयोर्विश्रान्तिभूमिरिव, भगवता स्वयमेव निर्मितः दूरादवलोक्यमानविकटतरहाटककूटविराजमानदशदिशावकाशः कलिबलप्रसारितसकलसङ्कटप्रशमनो वेङ्कटाद्रिरालक्ष्यते।  
 475. पारेशृङ्गमिहादिपूरुषपदप्रस्यन्दिपाथस्विनी-  
  पाथः पातपरंपराद्भुतमहारण्ये शरण्ये सताम्।  
    पारावर्यविवेकपक्त्रिमधियः सत्त्वाश्च तत्त्वं परं  
  पश्यन्तः प्रचरन्ति हन्त सुखिनः सर्वेऽपि निर्वैरतः॥ 75 ॥  
 इह खलु कश्चिदनादिपापवासनाजलधिकुक्षिंभरिमादिपूरुषकृपां भगवतीमनवरतमभिष्टौति।  
 476. मृदुहृदये दये मृदितकामहिते महिते  
  धृतविबुधे बुधेषु वित(निहि)तात्मधुरे मधुरे।  
    वृषगिरिसार्वभौमदयिते मयि ते महतीं  
  भवुकनिधे निधेहि भवमूलहरां(रीं) लहरीम्॥ 76 ॥  
 अन्यदप्येतदनवरतमावर्तयति-  
 477. निषादानां नेता कपिकुलपतिः काऽपि शबरी  
  कुचेलः कुब्जा सा व्रजयुवतयो माल्यकृदिंति।  
    अमीषां निम्नत्वं वृषगिरिपतेरुन्नतिमपि  
  प्रभूतैः स्रोतोभिः प्रसबमनुकम्पे समयसि(शमयसि)॥ 77 ॥  
 विवेकः- (सबहुमानमवलोक्य साष्टाङ्गं प्रणमति)  
 (विश्वोपकारमिति नाम सदा दुहानामद्यापि देवि भवतीमवधीरयन्तम्।  
  नाथे निवेशय वृषाद्रिपतौ दये त्वं न्यस्तस्वरक्षणभरं त्वयि मां त्वयैव॥)  
 सूतः- (सर्वतो निर्दिश्य)  
 478. श्रीरङ्गं वृषभाचलः करिगिरिर्दृष्टानि देव त्वया  
  दीव्यन्ति द्रमिडेष्वमी च कतिचित् देशाः प्रजेशार्चिताः।  
    प्रत्यग्रोदितघोरपश्चिमयुगप्रक्षोभविक्षोभके-  
  ष्वेतेषु क्वचिदस्तु संयमविधिस्वास्थ्यं त्रिविर्गत्यजः॥ 78 ॥  
 विवेकः- सूत! सांप्रतमेव त्वया सांप्रतं प्रदर्श्यते। स्मर्यते च मुनिभिः- "निगृहीतेन्द्रियग्रामो यत्र यत्र वसेन्नरः। तत्र तत्र कुरुक्षेत्रं नैमिशं पुष्कराणि च॥"इति। अपि च,  
 479. परिक्रान्ता पृथ्वी प्रणिधिपदमन्विष्य बहुधा  
  कलिक्षोभग्रस्ते जगति न गतिः क्वापि सुलभा।  
    अथापि द्रष्टव्यं पुनरिह किमप्यादिमयुग-  
  क्रियायोग्यं किंचित् कथमपि मया स्थानमनघम्॥ 79 ॥  
 संभवन्ति च सर्वत्र श्रेयसामन्तरायाः। शमयितव्याश्च ते सर्वनिर्वोढारमेकमेव शारणम्पगच्छद्भिः। अपि च स्वयमेनाऽऽह भगवान्- "मामेव ये प्रपद्यन्ते मायामेतां तरन्ति ते"इति। अथ वा,  
 480. बहिर्भूतैरेतैर्विविधबिनिपातस्थपुटितैः यदृच्छासंवादप्रचितगुणविख्यातिभिरलम्।  
    प्रतिक्षिप्तावद्यं प्रवरगुणभूयिशष्ठमधुना नियच्छाम्यन्तःस्थं किमपि यमिनः संयमपदम्॥ 80 ॥  
 किञ्च-  
 481. पुरुषस्य पुराणस्य पुंसश्च शरणार्थिनः।  
    अपृथक्सिद्धयोरेकमदूष्यं स्थानमान्तरम्॥ 81 ॥  
 इदमपि सारथे! मन्वीथाः।  
 482. शुद्धाचारतपोवनैकनियतः प्रज्ञानशैला(श्रयः)श्रियः  
  पद्माकान्तपदस्पुहासुरनदीनित्याभिषेकोज्ज्वलः।  
    अध्यात्मश्रुतिचिन्तनेन तपसा निर्धूतदोषः पुमान्  
  कस्मै कुत्र गमिष्यति स्थितमिदं(स्थितिमिमां) कस्मै च निर्देक्ष्यति॥ 82 ॥  
अपि च,  
 483. गङ्गा-सेतु-करस्वती-रविसुता-गोदावरी-नर्मदा-   
  तुङ्गा-शोण-सरुद्वृधापर्भृतिभिस्तीर्थैरलं प्रार्थितैः।  
    नित्यासन्नमशेषपापशमनं निःश्रेयसप्रापकं  
  ग्रीष्मे शीतमिव हृदं बहुगुणं ब्रह्म प्रविष्टो मुनिः॥ 83 ॥  
 तत् वयं शुभाश्रयनिर्धारणेन धारणादिकक्ष्यासु विशदतमां वृत्तिं पुरुषस्य विभावयामः।  
  \[इति ससूतो निष्कान्तः।\]  
 इति श्रीकवितार्किकसिंहस्य सर्वनन्त्रस्वतन्त्रस्य श्रीमद्वेदान्ताचार्यस्य कृतिषु संकल्पसूर्योदयनाटके स्थानविशेषसंग्रहो नाम षष्ठोऽङ्कः।  






\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

   ***सप्तिमोऽङ्कः***






   शुद्धविष्कम्भः  
    \[ततः प्रविशति संस्कारः\]  
 संस्कारः- अहं खलु अनुभवामुष्यायणः संस्कार(रापर)नामा देवस्य विवेकस्य शिक्षितसकलविद्यः (द्याकलापः) शिल्पी देवशिल्पिनं विश्वकर्माणम्‌ असुरशिल्पिनं मयं च विजित्या विश्रमाभिलाषी चिरमस्वाप्समअ। तावच्चेदमन्तरमासाद्य महामोहप्रयुक्तभ्यां मधुकैटभाभ्यामिव महाबलांभ्यां मध्यमचरमगुणाभ्याम्, सत्त्वमित्रमसाविति जिघांसितः। नूनमप्रबुद्धतैव पुरुषेषु प्रतिपक्षजनस्य हस्तावलंम्बः। ततश्चाहं प्र\[ति\]बोधितः सहसैव परमपुरुषदयाचोदितया देव्या सुमत्या सहदृष्टिसदृशदृष्टिसंज्ञाभ्यां दासीभ्याम्। तदिहि निरवकाशतया ततस्ततः पलायिते प्रतिपक्षे, केनापि हेतुना विश्वचित्रं दिदृक्षमाणस्य महाराजविवेकस्य सेनापतिना व्यवसायेन स्वमिसंमतमादिष्टोऽस्मि। यथादिष्टं च तत् आहितदृष्टिरन्वतिष्ठम्। अवसरानुकूलंवृत्तीनां खल्वधिकारिणामाधिपत्यं प्रतितिष्ठति। ततश्च,  
 484. विदुषश्चिन्तनां शक्त्या चित्रभित्तिं वितन्वता।  
    शुद्धाशुद्धविभागार्हं विश्वं विलिखितं मया॥ 1 ॥  
 (सर्वतोऽवलोक्य) अहह! सहस्रष्वपि शिल्पकर्मसु किंचिदेव कदाचिदतिशेते। इह च,  
 485. श्लक्ष्णं स्थानं सान्द्रलग्नो विलेषः सूक्ष्मा रेखाः सुस्थितः सूत्रपातः।  
    स्निग्धो वर्णस्तत्तदर्हो विशेषः शङ्के पक्वं शिल्पविद्याफलं नः॥ 2 ॥  
 अपि च, आजानसिद्धशक्तीनां पुरुषाणामभ्युच्चयो हि शिक्षाप्रकर्षः। वदन्ति हि- "प्रतिनियतैव हि वस्तुशक्तिः"इति। यद्वा भवतु नामैतत् साधारणं सर्वशिल्पिनाम्। मम पुनरालेखनीयानां भगवदवताराणां प्रसादात् अद्ययावददृष्टचरमीदृशं हस्तकौशलमुपलंभ्यते। किं प्रतिपत्स्यते देवः। निरङ्कुशाः खलु राजानः परिजनकृत्येषु; यथाक्रमं प्रसीदेयुः उपेक्षेरन् वा। अथवा न खल्वयमसमीक्ष्यकारी नयपथनियतवृत्तिरस्मात्स्वामी। तदहं देवस्य विवेकस्य देव्याः सुमतेश्च सबहुमानप्रसादेन धन्यो भविष्यामि। अत्र च,  
 486. विश्वप्रीणनविश्वकर्मरचनाचातुर्यकातर्यदैः  
  शिल्पैः कल्पयतीव मण्डनमसौ चेतस्स्थितैर्मण्डपः।  
    रत्नस्तम्भभुवोऽपिं रश्मय इमे सोपानगोपानसी-  
  मध्यं यत्र गवाक्षयन्ति विहिंतप्रत्यग्रमित्रक्रमाः॥ 3 ॥  
  (नेपथ्ये) कः कोत्र भोः॥  
 संस्कारः- (श्रुत्वा सहर्षम्) किमासीदति शिल्पशालां व्यवसायदत्तहस्तः सुमतिसहायो विवेकः? तदहं यथोचितपरिजनकृत्ये वर्तिष्ये।  \[इति निष्क्रान्तः।\]  
   शुद्धविष्कम्भः।  
   ----------  
 व्यवसायः- इति इतो देवः। इयं सा सर्वाश्चर्यसमुच्चयालोकनकुतूहलाहूतपुरुहूतपुरपुरन्ध्रीपरिष्कृतखलूरिकोपान्तभागा बहिरन्तश्च लम्बितामन्दमकरन्दपरिमलमन्दारदामचित्रिता चित्रशाला। यत्र च परस्परप्रतिफलनात् अलिखिताऽपि भित्तिः लिखितेवावभासते।  
   \[सर्वे प्रवेशं नाटयन्ति।\]  
 व्यवसायः- (चित्रशालां दर्शयन्) आलोकयतु देवो देवी च। इहि हि,  
 487. परिचयमहिमानं प्राप्यं संजातभूमा दिविषदनुविधेयो दिव्यसंस्कारशिल्पी।  
    व्यलिखदनघरूपं विश्वमेतत् यथाावत् चिरगतमपि दृश्यं चिन्तदनाचित्रभित्तौः॥ 4 ॥  
अपि च, 488. प्रमाणप्रत्ययादत्र कल्पितान्यविकल्पतः।  
   अपि कभूतानि भावीति भवन्तीव विभान्ति(भवन्ति)नः॥ 5 ॥  
 राजा- (विश्वतो दृष्टिं प्रसारयन्) देवि! दृश्यतामिदमपूर्वमद्भुतम्, यस्य पुनः स्वेत विना रकनोपमानान्तरमुपलभामहे। अस्ति किं चित्। यथा हि,  
 489. परिमितमपरिमितानामास्पदमेतत् प्रपञ्चचित्राणाम्।  
    दहरगगनाभिधानं दिव्यं पुरुषं निदर्शयति॥ 6 ॥  
 (विमृश्य) अथवा, जठरविवरविन्यस्तसमस्तवस्तुजातस्य कल्पान्तबालकस्य कल्पयति कल्पनाम्। अपि च,  
 490. नैतद् बाह्यैस्तूलिकावर्णकाद्यैः क्लृप्तं चित्रं किंतु सन्तोषलिप्ताम्।  
    नानाकारां भावनामेव शिल्पी शिल्पव्याजान्नूनमत्रोज्जगार॥ 7 ॥  
 सुमतिः- णाह! अचिंतणिज्जमाहप्पस्स(त्पाए) ईसरस्स विअ तुह सत्तीए इअरदुघ्घटं सव्वं संघटइत्ति तकिं अच्चरिअं,  
 \[नाथ! अचिन्तनीमाहाभ्यस्य ईश्वरस्येव तव शक्तेः(क्तया)इतरदुर्घटं सर्वं संघटत इतिं किमाश्चर्यम्।\]  
 राजा-अत्र विश्वतश्चित्रे विश्वच्चत्रे,  
 491. अशुद्धसृष्टिविषयं भागं भवभृदाश्रयम्।  
    अधिकप्रतिकोटिस्थं दृष्टिस्तव दिदृक्षते॥ 8 ॥  
अत्र च,  492. प्रवर्तयितुमिच्छतः प्रगुणवृत्तिमन्तर्दृशं  
  गुणत्रयविचित्रिता यवनिकेयमाच्छादिका  
     तदत्र भवदुर्ज्वर(र्जर)ज्वलनजन्मभूमौ त्वया  
  दिदृक्षणमितः परं दृढविलक्षया त्यज्यताम्॥ 9 ॥  
 व्यवसायः- देवि! सम्यगिदमादिष्टं देवेन। तथा हि,  
 493. विविधविषयद्वीपारोहावरोहविसंस्थु(स्फु)ल-  
  स्थितिभिरमुकैरन्योन्यस्मादुपस्थितसाध्वसैः।  
    कमठमकरग्राहप्रायैरबुद्धिभिराश्रितः  
  त्रिगुणजलधिर्न द्रष्टव्यः समीहितसंयमै(साधकैः)॥ 10 ॥  
 सुमतिः- अय्यउत्त! ठिरणिबद्धाहिं वासणाहिं आकिट्टा वि मह दिट्ठी दाणिं तुह णिओएण पच्चणिज्जइ। \[आर्यपुत्र! स्थिरनिबद्धाभिर्वासनाभिराकृष्टाऽपि मम दृष्टिरिदानीं तव नियोगेन प्रत्यानीयते।\]  
 व्यवसायः- इतस्तर्हि शुद्धसृष्टिमये भगवतो विभूतिभागे देवेन देव्या च दत्तदृष्टिभ्यां भवितव्यम्। अत्र च,  
 494. परव्यूहव्यूहान्तरपदविभक्तेषु बहुषु  
  त्रिधाम्नो रूपेषु स्थितिमनधिगम्यापि मनसः।  
    अवैजात्यं बृन्दारकनरतिरश्चामभिनय-  
  त्यमुष्मिन् दृष्टिस्ते भवतु विभवव्यक्तिनिवहे॥ 11 ॥  
 राजा- देवि! उचितमेवोत्प्रेक्षितं सेनापतिना। परिचितसजातीये ह्ययत्नलभ्यो भावबन्धः।  
 व्यवसायः- देव! अवताररहस्य\[तत्त्व\] वेदिनाम(प्य)पुनर्जननेन परप्राप्तिरपि गीयते खयमनधोपदेशेन परमपुरुषेण। अपि च \[अत्र\]  
 495. ईक्षणध्यानसंस्पर्शप्रमुखैः पोषयन् प्रजाः।  
    मत्स्यकूर्मविहङ्गादिविग्रहः प्रेक्ष्यते प्रभुः॥ 12 ॥  
अत्र च, 496. अनासीदद्दोषो जहदवधिषाङ्गुण्यजलधिः  
  विहारस्वाच्छन्द्यात् विभुरिह दधानो विभवताम्।  
   तिरश्चामप्येतैः कमठकिटिपाठीनपतग-  
  प्रकारैराकारैः परिबृढतमत्वं द्रढ्यति॥ 13 ॥  
 राजा- अपारकारुण्यसंभवो ह्ययम् अशेषजनसंरक्षणाभिलाषिणः परमपुरुषस्यावतारगणः ।  
तथा हि, 497. प्रणतदुरितप्राणाकृष्टिंप्रयोगपटीयसः  
  प्रथितविविधप्रादुर्भावात् प्रभोरनुभावतः।  
    जगति बलवन्मोहद्रोहाद्यमित्रशतावृते  
  जनिपथमहापान्थाः सर्वे जना जितकाशिनः॥ 14 ॥  
अपि च, 498. त्रातुं जगन्ति कृपया कल्पेकल्पे भवन्ति दिव्यानि।  
   चरितानि चक्रपाणेः प्रवाहवृत्तया परस्परप्राञ्चि॥ 15 ॥  
 व्यवसायः- (क्स्मियावेशमभिनयन्)  
 499. मयस्त्वष्टाऽन्यो वा विपुलमहिमा विश्वसृग(ड)पि  
  स्वशक्त्येदं चित्रं किमपि न विधातुं कुतमुखः।  
    अखण्डब्रह्माण्डप्रथमतमशिल्पी स भगवान्  
  स्वयं पद्माजानिर्व्यलिखदिह शिल्पं स्वविषयम्॥ 16 ॥  
 अत्र च जलधिमधिकरणीकृत्य दर्शितास्त्रयोऽवताराः। तत्र तावत् आदिममवलोक्यतुदेवो देवी च। इदं हि,  
 500. निर्मग्नश्रुतिजालमार्गणदशादत्तक्षणैर्वीक्षणैः  
  अन्तस्तन्वदिवारविन्दगहनान्यौदन्वतीनामपाम्।   
    निष्प्रत्यूहतरङ्गरिङ्गणमिथः प्रत्यूढपाथश्छटा-  
  डोलारोहसदोहलं भगवतो मात्स्यं वपुर्दृश्यते॥ 17 ॥  
 राजा- देवि! पश्य पश्य! त्वदक्षिसारूप्यमभिव्यनक्ति(प्येणाभिव्यक्तं) भगवतो रूपमअ।  
 सुमतिः- (दृष्ट्वा स्वगतम्) माणुसस्स जोइणो माणुससरिच्छे चितसंगो संपाअणिज्जो। (प्रकाशम्) अय्यउत्त! एदेन विअ तुए साअरणिमग्गा विअ वेदा मोहन्धआरणिमग्गा जणाउद्धरिऊण रख्खिज्जन्ति। किं णाम परमपुरुसस्स एआरिसाइ रूवन्तराइ वि होन्ति।  
 \[मानुषस्य योगिनः मानुषसदृक्षे चित्तसङ्गः संपादनीयः। आर्यपुत्र! एतेनेव त्वया सागरनिमग्ना वेदा इव मोहान्धकारनिमग्नाः जनाः उद्धृत्य रक्ष्यन्ते। किं नाम परमपुरुषस्यैतादृशानि रूपान्तराण्यपि भवन्ति।\]  
 व्यवसायः- भवन्त्येव। तेष्वेतदेकमवलोक्यताम्।  
 501. आखब्डलीयमजरामरमाधिराज्यं त्रैयम्बकं सुभगशेखरमुत्तमाङ्गम्।  
    औदन्वतं प्रियतरं स्वगृहं यतोऽभूत् स्वाधार एष कमठो विधृताद्रिमन्थः॥ 18 ॥  
 इयं चात्र तद्विषया शिल्पिनैव लिखिता श्लोकाक्षरावली।  
 502. अव्यासुर्भुवनत्रयीमनिभृतं कण्डूयचनैरद्रिणा  
  निद्राणस्य परस्य कूर्मवपुषो निश्वासवातोर्मयः।  
    यद्विक्षेपणसंस्कृतोदधिपयः प्रेङ्खोलपर्यङ्किका-  
  नित्यारोहणनिर्वृतो विहरते देवः सहैव श्रिया॥ 19 ॥  
 राजा- स्वकारणभूतमेनम् अ\[तथा\] प्रत्यभिजज्ञिवांसं प्रजापतिं प्रति"पूर्वमेवाहमिहासम्" इति वादी सोऽयं पुरुषः।  
 सुमतिः- अय्यउत्त! लच्छि स्सयंवरण जोग्ग तारिस सोउमल्ल णिहिणो कहं एआरिसं कठिणत्तणं असी।  
 \[आर्यपुत्र! लक्ष्मीस्वयंवरणयोग्यतादृशसौकुमार्यनिधेः कथमेतादृशं कठिनत्वमासीत्।\]  
 राजा- किं किं न कारयति कार्यगौरवम्।  
 व्यवसायः- देव! अत्यद्भुतेयं भगवतः कूर्मरूपस्य अमृतमथनारम्भभाविनी अवस्था यथा,  
 503. क्वचित् वाहाधीशः क्वचिदमरदन्तावलपतिः  
  क्वचित् प्रालेयांशुः क्वचिदमृतविच्छर्दितमिति।  
    अतिक्षोभे सिन्धोरयमनघनिद्रो धृ(द्धृ)तगिरिः  
  विषादं देवानां विघटयति वैकुण्ठकमठः॥ 20 ॥  
 सुमतिः- अय्यउत्त! तुमम्भि विअ इमम्मि वि अमिअलाह (हे) भारो पडिट्टिओ।  
 आर्यपुत्र! त्वयीव अस्मिन्नष्यमृतलाभ(भे)भारः प्रतिष्ठितः।  
 राजा- प्रिये! मम खल्वीदृशभारवहने त्वमप्यर्धभागिनी।  
 व्यवसायः- इतश्च दीयतां दृष्टिर्देवेन।  
 504. आरादाकर एष कौस्तुभमणेर्वारी मरुद्दन्तिनः  
  क्रीडाशेखरशिल्पकृत् पुरभिदो गञ्जागृहं पाशिनः।  
    प्राचीनाङ्कुरपालिका सुरतरोरालक्ष्यतामद्भुतः  
  स्वैराहारमहानसः (सं) सुमनसां शुद्धान्तशय्या हरेः॥ 21 ॥  
 राजा- (सकौतुकमवलोक्य) देवि! दृश्यतां स एव त्रिगुणपरिणतिरूपोऽपि परमपुरुषपरिग्रहात् परिशुद्धतरः पारावारः। अपि च सुरभि-सुरद्रुम-चिन्तामणि-प्रभृतिपात्रसात्करणजनितहर्षप्रकर्ष\[ः\]ताण्डवोद्यत इवायमकृपारस्तरङ्गमण्डलेन।  
 सुमतिः- एव्वं एव्वं इमं पेक्खंताणं वि हिअअं। \[एवमेवेमं प्रेक्षमाणानामपि (पश्यतामपि)हृदयम्।\]  
 व्यवसायः- निशाम्यन्तामिह-  
 505. इतरेतरसन्निकर्षवन्तः क्रमनिम्नोन्नतयो महोर्मिभेदाः।  
    मुरमर्दनस्य भुजमध्यपीठिकामधिरुह्य रक्षति जगन्ति वीक्षणैः॥ 23 ॥  
 राजा- (विलोक्य सानन्दम्)  
 507. कल्याणानामविकलनिझिः काऽपि कारुण्यसीमा  
   नित्यामोदा निगमवचसां मौलिमन्दारमाला।  
    संपत् दिव्या मधुविजयिनः सन्निधत्तां सदा मे  
  सैषा देवी सकलभुवनप्रार्थनाकामधेनुः॥ 24 ॥  
(अञ्जलिं बद्ध्वा) 508. सेवे देवि त्रिदशमहिलामौलिमालार्चितं ते  
   सिद्धिक्षेत्रं शमितविपदां संपदां पादपद्मम्।  
   यस्मिन् ईषन्नमितशिरसो यापयित्वा शरीरं  
   वर्तिष्यन्ते वितमसि पदे वासुदेवस्य धन्याः॥ 25 ॥  
  (सुमतिं विलोक्य) देवि! इयं सा निखिललोकजननी जलधिराजदुहिता जनार्दनवल्लभा देवी। दुस्सहापराधभीतानामपि यत्पुरस्कारिणामसौ भगवान् अभिगम्यतमो भवति। अत्र च,  
 509. सैवाऽऽकृतिस्तव त एव गुणानुभावाः स्यादेव सागरसुता लिखिता त्वमेव(वम्)?।  
    शिंञ्जानमञ्जुमणिनूपुरमेखलस्ते सञ्जार एष चतुरो यदि नान्दरायः॥ 26 ॥  
 सुमतिः- अय्यउत्त! एदेण विअढ्ढ वअणेण एव्व सिरि वल्लह सरिच्छं पआसेसि।  
 \[आर्यपुत्र! एतेन विदग्धवचनेन आत्मानमेव श्रीबल्लभसदृक्षं प्रकाशयसि।\]   
 व्यवसायः- देवि! पठन्ति खल्विमं भवद्भ्यां प्रतिपादितमर्थं पौराणिकाः- "देवतिर्यझ्मनुष्येषु पुंनामा भगवान् हरिः। स्त्रीनाम्नी लक्ष्मीर्मैत्रेय नानयोर्विद्यते परम्॥"इति।  
 राजा- सेनापते! उभयोर्विभूतिभूतमुभयविधं जगदित्युक्तं भवति।  
 व्यवसायः- एवमेतत्(एवमेव)।  
 राजा 510. साधारण्ये सत्यपि स्वेच्छयैव द्वेधा विश्वं यद्विभूतिर्व्यभाजि।  
   चूडाभागे दीप्यमानौ श्रुतीनां दिव्यावेतौ दंपती मे दयेताम्॥ 27 ॥  
 आस्तां तावदेतत्। अपरमप्यैश्वरं रूपमभिपश्येम्।  
 व्यवसायः- देव! प्रदर्शितमिदं लक्ष्मीधरं रूपम्। भूधरमपि रूपं प्रदर्शयामि-  
 511. प्रवर्धमानात् प्रलयाम्बुराशेराविर्भवन् आदिवराह एषः।  
    दंष्ट्रानुषक्तां धरणीं दधानो जम्बालरेखामिव केलिलग्नाम्॥ 28 ॥  
 राजा- अहो महत्तरमद्भुततरं च महीधरमिदं रूपम्। (अञ्जलं बद्ध्वा सहर्षभक्तिरोमाञ्च\[गद्गद\]म्)  
 512. क्वापि कल्पान्तवेशन्ते खुरदघ्ने समुद्धृताम्।  
    वहते मेदिनीमुस्तां महते पोत्रिणे नमः॥ 29 ॥  
अपि च, 513. नम इदमजहत्सपर्याय पर्यायनिर्यासित-  
  भ्रमदमितपयोधिवेलाविलोलाय कोलाकृते।  
   पृथुविकटविटङ्कनिष्कम्प वष्कम्भविश्वंभरा-  
  भरभरणधुरीणधोणपरीणाहकोणाय ते॥ 30 ॥  
अयं खलु, 514. गोपायेदनिशं (नघं)जगन्ति कुहनापोत्री पवित्रीकृत-  
  ब्रह्माण्डः प्रलयोर्मिघोषगुरुभिर्घोणारवैर्घुर्घुरैः।  
    यद्दंष्ट्राङ्कुरकोटिगाढघटनानिष्कम्पनित्यस्थितिः  
  ब्रह्मस्तम्बमसौदसौ भगवती मुस्तेव विश्वम्भरा॥ 31 ॥  
 (भूदेवीमवलोक्य, सप्रणामम्)  
 515. पूर्व वराहवपुषा पुरुषोत्तमेन प्रीतेन भोगिसदने समुदीक्षितायाः।  
    पादाहताः प्रलयवारिधयस्तवाऽऽसन् उद्वाहमङ्गलविधेरुचिता मृदङ्गाः॥ 32 ॥  
अपि च, 516. संभावयन् मधुरिपुः प्रणयानुरोधात् वक्षस्स्थलेन वरुणालयराजकन्याम्।  
   विश्वम्भरे बहुमुखप्रतिपन्नभोगः शेषात्मना तु भवतीं शिरसा दधाति॥ 33 ॥  
 सुमतिः- जह एसो महावराहो पलअण्णव णिमग्गं भूमिं उद्धरइ, तह अय्यउत्तो वि स ंसारसाअर णिमग्गं पुरिसं उद्धरिज्जा। अण्णं वि भणामि। दिढअर दाढग दारिअ हिरण्णक्ख वक्खअड कठिन कवाड संपुटोट्टिअ घण सोणिअ णई पवाह घणघणाअंत घोणन्तरस्स जण्णवराहस्स विअ अय्यउत्तस्स जण्णणे उणं दट्रठुं उक्कणअठिअम्हि।  
 \[यथैष महावराहः प्रलयार्णवनिमग्नां भूमिमुद्धरति, तथाऽऽर्यपुत्रोऽपि संसारसागरनिमग्नं पुरुषमुद्धरेत्। अन्यदपि भणामि। दृढतरदष्ट्राग्रदारितहिरण्याक्षस्तटकठिनकवाटसंपुटोत्थितघनशोणितनदीप्रवाहघणघणायमानघोणान्तरस्य यज्ञवराहस्येव आर्यपुत्रस्य जन्यनैपुणं द्रष्टुमुत्कण्ठिताऽस्मि।\]  
 व्यवसायः- देवि! सेत्स्यति खलु मङ्गल्यनिघेः भवत्याः मान्यं समीहितम्।  
 राजा- सेनापते! अपरमपि एतादृशमभिपश्येमाद्भुतं रूपम्।  
 व्यवसायः- अस्तु तर्ह्ययमसौ प्रह्वादपरिरक्षता दिव्यनरसिंहो देवो दिदृक्षितव्यः। तेन च असौ जिघांसितो हिरण्याक्षानुजन्मा हिरण्यो नाम दानवेन्द्रः।  
 517. कल्पान्तपावकनिभैस्तपसां प्रपञ्चैरुष्णालरस्य समुपेत्य किल प्रसन्नः।  
    दत्ते वरेऽभिलषिते प्रतिपन्नभीतिः सौवस्तिकत्वमगमत् स्वयमेव वेधाः॥ 34 ॥  
अपि च, 518. दूरे हन्त गिरां दुरासदयशो(शा)दुर्वारगर्वानल-  
  ज्वालालुण्ठितजम्भकण्टकबलारण्यो हिरण्योऽसुरः।  
   यस्याऽऽस्थानिकपादपीठबिलुठत्कोटीरकोटीरवैः  
  स्वच्छन्दप्रसरं स्तुवन्ति चरितं सेवासु देवासुराः॥ 35 ॥  
 अनेन च परमपुरुषप्रशंसी कुमारः प्रह्लादः सोपालम्भमधिक्षिप्तः, क्व नु ते पुरुषोत्तम इति पृष्टः, सर्वत्रेति प्रत्यवादीत्।  
 राजा-ततस्ततः।  
 व्यवसायः- 519. किमत्र हरिरित्यथ प्रकटितोपहामक्रमं  
   हिरण्यकरघट्टितात् सपदि जृम्भितः स्तम्भतः।  
    पुरः स्फुरति संभ्रमस्फुटसटाच्छटाछोटन-  
   त्रुटद्घनघनध्वनिद्विगुणबृंहितः सिंहराट्॥ 36 ॥  
अयं च,  520. विदारयति दारुणैर्बलभिदस्त्रभङ्गोद्भटां  
  सटाविधुतिसंभ्रमभ्रमितसप्तलोक(की)स्थतिः।  
    कुलाचलशिलातलद्रढिमडम्बरस्तम्भनीं  
  प्रभुर्द्विषदुरःस्थलीं नखरशृङ्गदम्भोलिभिः॥ 37 ॥  
 राजा- (सविस्मयम्) अहो महान् अयमद्भुतनरसिंहः।  
 \[स्थाणुसंततिकूटस्थां पितामहपितामहीम्।  
  नमामि काञ्चन स्थूणां नरसिंहेन पुत्रिणीम्॥\]  
 521. दम्भोलिक्षेणिदीव्यत्खरनखरमुखक्षुण्णदैतेयवक्षो-  
  निष्ठ्यतासृक्स्रवन्तीभरितदशदिशादर्शितापूर्वसन्ध्यः।  
    स्वामिध्वंसप्रकुप्यत्सुररिपुपृतनास्तोमरूपं स एष  
  ब्रह्मस्तम्बैकचन्द्रो बहुभिरिह करैरन्धकारं निरुन्धे॥ 38 ॥  
 तदहमिह महामोहनिरसनाय दुरितभङ्गमाशासे।  
 522. विकखरनखस्वरुक्षतहिरण्यवक्षः स्थलीनिरर्गलविनिर्गलद्रुधिरसिन्धुसन्ध्यायिताः।  
    हरन्तु मदघं रमासहचरस्य लीलाहरेरहम्प्रथमिकामिथः प्रकटिताहवा बाहवः॥ 39 ॥  
 व्यवसायः- देव! इयं पुनः अस्मदभिमतमर्थमभिमुखयन्ती स्वयमेव भगवता भावनामात्रनिर्मितेव सुभगविन्यासशालिनी निखिलभयनिर्मूलनी श्लोकाक्षरपरम्परा। यथा,  
 523. प्रह्लादह्लादनानि प्रणतसुरगणप्राणनप्रीणनानि  
  प्रत्यूढस्थेमभीमप्रलयघनघटाघोषणाडम्बराणि।  
    क्षुभ्यत्सप्ताम्बुधीनि रक्षुरपरुषनखक्रीडितक्षुण्णशत्रोः  
  अस्मद्भीतिव्यपोहं विदधतु नृहरेरट्टहासाद्भुतानि॥ 40 ॥  
 राजा- (सहर्षमवलोकयति)  
 व्यवसायः- देव! इयं च काचित्। यथा,  
 524. प्रत्यादिष्टपुरातनप्रहरणग्रामः क्षणं पाणिजैः  
  अव्यात् त्रीणि जगन्त्यकुण्ठमहिमा कवैकुण्ठकण्ठीरवः।  
   यत्प्रादुर्भवनात् अवन्ध्यजठरा यादृच्छिकात् वेधसां  
  या काचित् सहसा महासुरगृहे(ह)स्थूणा पितामह्यभूत्॥ 41 ॥  
 सुमतिः- अय्यउत्त! एसो हिरण्णो महामोहासुरो पुरिससीहेण तुए पसमणिज्जो।  
 \[आर्यपुत्र! एष हिरण्य इव महामोहासुरः पुरुषसिंहेन त्वया प्रशमनीयः।\]  
 व्यवसायः- देव! कालोपपन्नमिह कर्तव्यं स्मारयति देवी। तदिह नातीवेदानीमत्र निहितदृष्टिभ्यां भवितव्यम्। तथाऽपि संक्षेपेण तु किंचित् दर्शयामि। अयमिहासुरापहृतत्रैलोक्यप्रत्यानयनेन देवगणसंतोषणाय प्रवृत्तो दिव्यवामनः। अमी च-------(इत्यर्धोक्ते)  
 राजा- तिष्ठ तिष्ठ सेनापते! यावदेतस्मादपि दिव्यवामनात् किमपि मङ्गलमाशासे। (सहर्षम्)  
 525. व्रीडाविद्धवदान्यदानवयशोनासीरधाटीभटः  
  त्रैयक्षं मकुटं पुनन् अवतु नस्त्रैविक्रमो विक्रमः।  
    यत्प्रस्तावसमुच्छ्रितध्वजपटीवृत्तान्तसिद्धान्तिभिः   
  स्रोतोभिः सुरसिन्धुरष्टसु दिशासौधेषु दोधूयते॥ 42 ॥  
 सुमतिः- देव! अस्स विअ तुम्ह वि पडिहअपडिपक्खस्स भाईरईव्व जसप्पवाहो पडिदिसं संवट्टइ।  
 \[देव! अस्येव तवापि प्रतिहतप्रतिपक्षस्य भागीरथीव यशः प्रवाहः प्रतिदिशं संवर्धत्ते।\]  
 व्यवसायः- अमी च भृगुरघुयदुवंशसंभवाः प्रबलतरदुष्टनिरसनेन परित्रातलोकत्रयाः त्रयो रामाः। एष पुनरेतेषु बहुमुखपुण्यजनबाधनोऽपि परित्रातपुण्यजनो मध्यमो रामः।  
 अनेन किल कोसलसुतकुमारभावकञ्चुकितकारणाकारेण, कौमारकेलिगोपायितकौशिकाध्वरेण, रणाध्वरधुर्यभव्यदिव्यास्त्र\[बृन्द\]शालिना, प्रणतजनविमतविमथनदुर्ललितदोर्ललितेन,मैथिलनगरसुलोचनालोचनचकोरचन्द्रेण, दिनकरकुलकमलदिवाकरेण, खण्डपरशुकोदण्डप्रकाण्डखण्डनशौण्डभुजदण्डेन, भृगुपतिसुगतिविहतिकरनतपरुडिषुपरिधेण, पितृवचनपरिपालनप्रतिज्ञावज्ञातयौवराज्येन, दण्डकतपोवनजङ्गमपारिजातेन, खरतरखरतरु\[षण्ड\]खण्डनचण्डपवनेन, द्विसप्तरक्षस्सहस्रनलवनविलोलनमहाकलभेन, महितमहामृथदर्शनमुदितमैथिलीदृढपरिरम्भणविरोपितविकटवीरव्रणेन मारीचमायामृगचर्मपरिक्रर्मितनिर्भरदर्भास्तरणेन, गृध्रराजदेहदिधक्षालक्षितभक्तजनदाक्षइण्येन, अबन्ध्यमहिममुनिजनभजनमुषितकलुषशबरीमोक्षसाक्षिभूतेन, प्रभञ्जनतनयभावुकभाषितरञ्जितहृदयेन,तरणिसुतशरणागतिपरतन्त्रितस्वातन्त्र्येण, विपुलभुजमूलनिबिडनिपीडितरावणरणरणकजनक-चतुरुदधिविहरणचतुर-कपिपतिहृदयविशालशिलातलदारणदारुणशिलीमुखेन, विमतसहोदररक्षः परिग्रहसंरम्भविजभ्भितसर्वेश्वरभावेन, सकृत्प्रपन्नजनसंरक्षण(नैक)दीक्षितेन, कपिकुलकरतलतुलितगिरिनिकरसाधितसेतुपथसीमासीमन्तितसमुद्रेण, लङ्कावरोधवेपथुलास्यलीलोपदेशदेशिकेन, विशङ्कटविशिखविताडनविघटितमकुटविह्वलविश्रवस्तनयविश्रमसमयविश्राणनविख्यातविक्रमेण, कुम्भकर्णकुलगिरिदलनदम्भोलिना, मघवजिदभिहननकृदनुजसाक्षिकराक्षसद्वन्द्वयुद्धेन, निखिलजगदनवरतभयजनकदशलपनलपनदशकलवनजनितकदनरजनिचरयुवतिजनविलपनवचनविख्यापितपारम्येण, विभीषणवशंवदीकृतलङ्कैश्वर्येण, पुष्पकरभसगोष्पदीकृतगगनमहार्णवेन, प्रतिज्ञार्णवतरणकृतक्षणबरतमनोरथसिंहासनाधिरूढेन, दिव्यभौमायोध्याधिदैवतेन, जानकीसहधर्मचारिणा, सर्वधर्ममाराधनीयेन, सनातनधर्मेण, साकेतजनपदजनिधनिक-जङ्गमतदितर-जन्तुजातदिव्यगतिदानदर्शितनित्यनिस्सीमवभवेन, भगवता, भक्तजनभद्रा\[भि\]रामेण, श्रीरामभद्रेण विश्वमेतत् सनाथीकृतम्।  
 राजा- (सहर्षविष्फारिताक्षमवलोकयन्)  
 526. पारावारपयोविशोषणकलापारीणकालानल  
  ज्वालाजालविहारहारिविशिखव्यापारघोरक्रमः।  
    सर्वावस्थ सकृत्प्रपन्नजनतासंरक्षणैकव्रती  
  धर्मो विग्रहवान् अधर्मविरतिं धन्वी स तन्वीत नः॥ 43 ॥  
 सुमतिः- देव! णलसेतुकत्तुणा इमिगेव्व धम्मसेतुसंठावएण तुए वि धम्मिअजणो कि(क)अद्धीकरिज्जइ।  
 \[देव! नलसेतुकर्वाऽनेनिव धर्मसेतुसंस्थापकेन त्वराऽपि धार्मिकजनः कृतार्थीक्रियते।\]  
 व्यवसायः- देव! अयं पुनः आप्रादुर्भाबमनुगतपररूपः समस्तनिगमान्तसारभूतगीतोपनिषदाचार्यौ भगवान् वासुदेवः।  
 527. कंसध्वंसैकवीरो दनुजभटहतक्षोणिदुर्जातबन्धुः  
  गोपीनां प्राणमित्रं गुरुसुतपुनरुज्जीवनोदारकीर्तिः।  
    नाथो बृष्ण्यन्धकादेर्नरकपुरवधूपत्रभङ्गापहारी  
  पाञ्चालीवल्लभानां प्रथनमुखसुहृत् पञ्चमाम्नायसारः॥ 44 ॥  
 अमुना किल पूतना शकट यमलार्जुन-अरिष्ट प्रलम्ब धेनुक कालिय केशि कुवलयापीडचाणूर मुष्टिकादिदुष्टजनमर्दनेन गोपालकुलसंवर्धनाय समुद्धृतो गोवर्धनः।  
 528. निकटेषु निशामयामि नित्यं निगमान्तैरधुनाऽपि मृग्यमाणम्।  
    यमलार्जुनदृष्टबालकेलिं यमुनासाक्षिकयौवनं(तं) युवानम्॥ 45 ॥  
 529. जयति ललितवृत्तिं शिक्षितो वल्लवीनां शिथिलवलयशिञ्जाशीतलैर्हस्ततालैः।  
    अखिलभुवनरक्षागोपवेषस्य विष्णोः अधरमणिसुधायामंशवान् वंशनालः॥ 46 ॥  
 530. फक्लत्कौरवपट्टण(त्तन)प्रभृतयः प्रास्तप्रलम्बादयः  
  तालाङ्कस्य तथाविधा बिहृतयस्तन्वन्तु भद्राणि नः।  
    क्षीरं शर्करयेव याभिरप्रथग्भूताः प्रभूतैर्गुणैः  
  आकौमारकमस्वदन्त जगते कृष्णस्य ताः केलयः॥ 47 ॥  
 सुमतिः- अय्यउत्त! अवणिभारुद्धरणप्पवुत्तं जउधुरंधरं विअ तुमं वि संसिइ भअ भर णीसेस धंसण सण्णद्धं अइरा एव्व कि(क)अकज्जं पेक्खिस्सम(पेक्कहम्हि)।  
 \[आर्यपुत्र! अवनिभारोद्धरणप्रवृत्तं यदुधुरन्धरमिव त्वामपि संसृतिभयभरनिश्शेषध्वंसनसन्नद्धमचिरादेव कृतकार्यं प्रेक्षिष्ये।\]  
 व्यवसायः- सत्यमेतत्। आलक्ष्यतामयं पुनः अखिलदोषनिर्मूलनः कल्की।  
 राजा- (विलोक्य)  
 531. भाविन्या दशया भवन्निह भवध्वंसाय नः कल्पतां  
  कल्की विष्णुयशस्सुतः कलिकथाकालुष्यकूलङ्कषः।  
    निःशेषक्षतकण्टके क्षितितले धाराजलौधैर्ध्रवं  
  धर्मं कार्तयुगं प्ररोहयति यन्निस्त्रिशधाराधरः॥ 48 ॥  
 व्यवसायः- देव! इत्थं किल भगवतः कतिचिदवतारभेदाः दर्शिताः। कति कति भवन्ति भूता भाविनश्च भगवतः स्वच्छन्दावताराः। अमीषां चातिश्यवर्णने निगमान्तवन्दिनोऽपि निवृत्तव्यापाराः। अपि च,  
 532. इच्छामीन विहारकच्छप महापोत्रिन् यदृच्छाहरे  
  रक्षावामन रोषराम करुणाकाकुत्स्थ हेलाहलिन्।  
    क्रीडावल्लब कल्कवाहनदशाकल्किन्(ल्पिन्)इति प्रत्यहं  
  जल्पन्तः पुरुषः पुनन्ति भुवनं पुण्यौघपण्यापणाः॥ 49 ॥  
 तेषु चैतेषु भगवदवतारेषु निराशिषः पुरुषस्य यथाभिमतमेकमालम्बनं निर्धारणीयं महाराजेन।  
 राजा- सेनापते! साधीयः संचिन्तितम्। तदहं संप्रति,  
 533. विशुद्धे विश्वरूपस्य यत्र क्वचन विग्रहे।  
    समधिजननीं पुंसः साधयिष्यामि भावनाम्॥ 50 ॥  
 न चात्रास्माकमतिभारः, यतः  
 534. पदकमलनतानां भासमानः प्रमाणैः प्रणिहितरुचिभेदः प्राच्यसंस्कारशक्त्या।  
    प्रभुरयमनुकम्पानिघ्रनिर्विघ्नलीलः परिकलयति रूपं भावनालम्बनार्हम्॥ 51 ॥  
 तदिह कृतं शिल्पदर्शनेन। दीयतां शिल्पाधिकारिणः संस्कारस्य अस्मत्प्रसादोचितं पारितोषिकम्।  
 व्यवसायः- यदाज्ञापयति देवः।  
 राजा- सेनापते! बलवदभियुक्ता वयं संत्वरेमहि समनन्तरकरणीयाय।  
  \[इति निष्क्रान्ताः सर्वे।\]  
 इति श्रीकवितार्किकसिंहस्य सर्वतन्त्रखतन्त्रस्य श्रीमद्वेदान्ताचार्यस्य कृतिषु  
 संकल्पसूर्योदयनाटके शुभाश्रयनिर्धारणं नाम सप्तमोऽङ्कः

   
    




\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

   ***अष्टमोऽङ्कः***






   मिश्रविष्कम्भः  
  \[ततः प्रविशति अभिनिवेशः\]  
 अभिनिवेशः- (स्वसामर्थ्यं बहुमत्य)  
 535. हृष्यन्ति व्यसनेषु सप्तसु मुधाऽऽरब्धेषु मत्प्रेक्षि(रि)ताः  
  प्रारब्धं न परित्यजन्ति च मुहुः प्रत्यूहवात्याहताः।  
     नानादुःखभयानकेऽपि न जहत्यर्थे पुमर्थे रितं  
  मोहस्याभिनिवेश एकदृगहं कोशाधिकारे स्थितः॥ 1 ॥  
 अपि च, लोभोऽपि महामोहसर्वस्वभूतो माभेव दर्शितसौभ्रात्रं सहायीकृत्य सर्वत्र विजयते। यतः,  
 536. अवसादप्रसङ्गेषु स्वयमुत्तम्भनोद्यतः।  
    अहमार्यस्य लोभस्य भ्राता चरमसंभवः॥ 2 ॥  
 (विचिन्त्य) अहो महत् सांपरायिकमुपस्थितमास्माकस्यान्ववायस्य- यदिह विवेकेन प्रथमम्(1) अध्यात्मविद्यामशिक्षि (क्ष्यत)पुरुषः, 2 यच्चासौ मतान्तरदौर्बल्यप्रकाशनेन परब्रह्मप्रकाशके शास्त्र प्रशमितश्रद्धावैकल्यः 3 यदपि च सपरिकरे मोक्षोपाये संमुखीकृतः 4-5 विमुखीकृताश्च कामक्रोधादयः, 6. विमृष्टं च किमपि संयमस्थानम्, 7. अवधारितं च धारणायाश्शुभमालम्बनम्, आरिप्सितश्च शमदमवैराग्यादिपरिकर्मितः सालम्बनो महायोगः। (दीर्घं निश्वस्य सविषादम्)  
 537. विजिग्ये यैरिदं स्त्रीभिः स्त्रीभिरेव जिगीषिताः।  
    त एव सुभटाः ख्याताः स्त्रीभिरेव जीगीषिताः॥ 3 ॥  
 (नेपथ्ये)अलिअं एव्व भणइ भावो जं इत्थिआहिं एव्व जिईसिआ महामोहसैनिअधुरंधरा इति।  \[अलीकमेव भणति भावः, यत् स्त्रीभिरेव जिगीषिता महामोहसैनिकधुरन्धराः इति।\]   
 अभिनिवेशः- (कर्णं दत्त्वा, सरोषहासम्) काऽसौ रण्डा, या उण अग्गि(उअरग्गि)सक्खिअं तुए गहीद (गहिअ) पाणिं परपुरुसदंसणविमुहिं मे रंडेत्ति भणसि।  
 \[एतेनापि तवालीकभाषितं प्रतिष्ठापितम्। यत् पुनः अग्नि(उदराग्नि)साक्षिकं त्वया गृहीतपाणिं परपुरुषदर्शनविमुखीं मां रण्डेति भणसि।\]  
 अभिनेवेशः- किमसावस्मद्गेहिनी दुर्वासना। शान्तं पापम्, शान्तं पापम्‌। अद्य पुनरियम् उपसृत्य क्षान्तपरिवादिनं मां संभावयतु।  
  \[ततः प्रविशति दुर्वासना\]  
 दुर्वासना- अय्यउत्त! इयम्हि। अहं दुम्मइ चलण सेवा रस परवस हिअआ, अण्णाअ लोअवुत्तंदा पुच्छम्मि। के पुरुसा काहिं इत्थिआहिं जिईसिआ। \[आर्यपुत्र! इयमस्मि। अहं दुर्मतिचरणसेवारसपरवशहृदया अज्ञातलोकवृत्तान्ता पृच्छामि, के पुरुषाः काभिः स्त्रीभिर्जिगीषिताः।\]  
 अभिनिवेशः- प्रिये! कामो जुगुप्सया, कोपस्तिंतिक्षया, लोभस्तुष्ट्या, अहङ्कार आत्मविद्यया। एवमन्येऽपि।  
 दुर्वासना- किं उच्चाहमेत्तेण कज्जं संघटइ। हदासा खु एदा सलहोओविअ अप्पविणासणे सअं पउत्ता।  
 \[किमुत्साहमात्रेण कार्यं सङ्घटते। हताशाः खल्वेताः शलभ्य इवाऽऽत्मविनाशने स्वयं प्रवृत्ताः।\]  
 अभिनिवेशः- अहमप्येवमध्यवस्यामि। अथापि यदृच्छादेवी किमाचरेदिति दुरवधरम्। शलभीनिपाते प्रदीपोऽपि कदाचित् विनाशमधिगच्छति।  
 दुर्वासना- (सविषादम्) जइ एव्वं, महामोहपेरंताणं अम्हपहूणं विणासो होज्ज।  
 \[यद्येवं महामोहपर्यन्तानामस्मत्प्रभूणां विनाशो भवेत्।\]  
 अभिनिवेशः- (सभ्रूक्षेपं विचिन्त्य) प्रिये! मया तु जीवितव्यमेव सर्वदा। अत्र चोपायमेवमुत्पश्यामि। भोगसंचयरूपात् महामोहकोशगृहात् निर्गत्य मुमुक्षापुरस्कारेण विवेकमाश्रितः समाध्यभिनिवेश इति सविशेष\[ण\]गृहीतनामकः चिरं जीविष्यामि।  
 दुर्वासना- णाह! अहं उण तुम्ह पिआ कहं होम्मि।  
  \[नाथ! अहं पुनस्तव प्रिया कथं भवामि।\]  
 अभिनिवेशः- प्रिये! किं भूरुरसि? त्वमपि दुरन्वयं परित्यज्य मामेव परिचरन्ती सुसङ्गता चिरं जीविष्यसि।  
 दुर्वासना- महंतो पसाओ अय्यउत्तस्स। जं चिरसेविअस्स रण्णो महामोहस्स विणासेवि सअं जीविऊण जीविअसमं मं च(वि)रक्खिदुं अहिणिविससि।  
 \[महान् प्रसाद आर्युपुत्रस्य, यत् चिरसेवितस्य राज्ञो महामोहस्य विनाशेऽपि स्वयं जीवित्वा जीवितसमां मां च(अपि) रक्षितुमभिनिविशसे।\]  
 अभिनिवेशः- न केवलं जीवितसमा त्वम् जीवितेश्वरो खल्बसि!  
 दुर्वासना- धण्णिआ खु एसा संवृतम्हि, जं एव्वं संभावेसि।  
 \[धन्या खल्वेषा संवृत्तोऽस्मि, यदेवं संभावयसि।\]  
 अभिनिवेशः- (सर्वतोऽवलोक्य विचिन्त्य साशङ्कम्) पश्यामि दारुणान् दिव्यान्तरिक्षभौमान् उत्पातान्।  
 538. गृध्रास्तोरणशूलशृङ्गमभितोऽगृह्णन्नभोमण्डलीं  
  वात्यामणअडलखण्डितध्वजपटीशून्यानि सैन्यानि नः।  
    शूलप्रासकृपाणमुद्गरधनुः कूरैर्मुहुः किंकरैः  
  दृश्यन्ते परिवारिता इव दिशः संवर्तसंवर्तकैः॥ 4 ॥  
आः कष्टं! 539. निवृत्तिधर्मः पर्येति नाम्ना लोकेषु नारदाः।  
    अयं च तुम्बुरुस्तौ च प्रणिधी मोहवैरिणः॥ 5 ॥  
 तयोरपि प्रविष्टश्चायं त्रिभुवनविदूषको नारदः श्वेतवायस इव राजधानीम्। कलहकुतीहलं च तस्य स्वयलक्षणम्। विप्रलम्भकवंशवदश्च वीराभिमानी देवो महामोहः। न जाने भवितव्यतावैभवेन किं भविष्य\[ती\]ति? अथ वा यदेव भविष्यति तदेव तथा। आत्मच्छायेव खलु नियतिरलङ्घनीया। अहह! महामोहविजयलक्ष्मि! नूनमिदानीं संशयमापन्नाऽसि।  
(निपथ्ये) 360. छत्रैरुत्तभ्यतां द्यौर्दश झटिति दिशश्चामरैराव्रियन्तां  
   संवर्तोदन्वदूर्मिध्वनिमुखरमुखस्ताड्यतां वाद्यवर्गः।  
     काल्यन्तां लोकपालाः क्षणरुचिपटलीविभ्रमैर्हेमवेत्रैः  
   क्रुद्धः सन्नह्यतेऽसौ घटयितुमचिरादाहवं मोहवीरः॥ 6 ॥  
 अभिनिवेशः- (कर्णं दत्त्वा) किं देवो महामोहः स्वयमेव समराय सन्नह्यति?  
 (सभयविषादम्) प्रिये! महदत्याहितम्।  
 361. अमुष्मिन् दिवसे श्वो वा नूनं नियतिवैभवात्  
    अमोहमविवेकं वा जगदेतद्भविष्यति॥ 7 ॥  
 तदसावस्माकमवधानस्य प्रधानसमयः धानावसरः अद्य खलु विविधभोगभाण्डागारलुण्टावातां संसारकण्टकानां विवेकसैन्यतनोसीरवीराणाम् अतिधीराणां शमदमादीनां प्रचारमुपरोद्धुं पदवीषु प्रतिपदम् अयश्शङ्कवः प्रतिष्ठापनीयाः। अन्यदपि चैवं समयोचितं सर्वमनुष्ठातव्यम्।  
  \[इति सभयसंभ्रवं सभार्यो निष्क्रान्तः\]  
   मिश्रविष्कम्भः  
  \[ततः प्रविशति महामोहो दुर्मतिर्नारदश्च।\]  
 महामोहः- भगवन्! धन्याः ङ्कलु वयमिदानीं संवृत्ताः। यद् भगवतः पितामहस्य प्रियसुतेन चतुर्दशभुवनवैचित्र्यदर्शिना सकलंलोकपालमौलिमालोपलालितपदापङ्कजेन भगवता संभावितेयं मायाभिधाना मदीया राजधानी।  
 नारदः- राजन्! अनितरसाधारणं भावत्कमाश्चर्यम(नुभावम)नुभवितारो वयमेव धन्याः।  
 महामोहः- देवि! दीयतामस्मै देवर्षये पाद्यमर्ध्यं मधुपर्कश्च।  
 दुर्मतिः- (सविनयमुपसृत्य) भअवं! इदं पज्जं, इदं अग्घं, इमो महुपक्को।  
 \[भगवन्! इदं पाद्यम्, इदमर्ध्यम्, अयं मधुपर्कः\]  
 नारदः- (हस्तेन वारयन्) संपन्नो ममासौ सत्कारः। अद्य खल्वौपवस्तं मया व्रतमङ्ग कृतम्। यावदिह तुलसोवनवासिनीं द्वादशीं संभावयामि, तावन्न किंचित् कुतश्चित् प्रतिगृह्णामि।  
 महामोहः- भगवन्! अत्यद्भुतमनोहरोऽयं भवत्स्वभावः। तथा हि,  
 542. लास्यान्विता च ललिता च गतिस्त्वदीया मञ्जुस्वना बहुगुणा च विभाति बीणा।   
    देहश्च दर्शयति चान्द्रमसीमभिख्यां प्राप्तोऽसि नस्त्वमिह भोगसमृद्धिहेतुः॥ 8 ॥  
 नारदः- (स्वगतम्)मृढस्वभावोऽसौ विश्वमपि विपरीतं कल्पयति। हन्त विजितमस्मन्मनोरथेन। (प्रकाशम्) महाराज! त्वमेव खल्वत्यद्भुतः। यदुत पुष्करपलाशवन्निर्लेपस्वभावं पुरुषमनन्तान् भोगान् अनुभावयसि। अपि च,  
 543. प्रत्यूढोत्सेकनम्रप्रतिभटमकुटीपादपीठीसनाथं  
  दुर्दान्तद्वेषिदन्तावलरदनपदं भाति भद्रासनं ते।  
    त्वत्सन्नाहप्रसङ्गप्रथमदुहितरं भीतिमेवाश्र(द्रि)यन्ते  
  लोकालोकोपरोधप्रतिहतगतयो लोकपालावरोधाः॥ 9 ॥  
 (नेपथ्ये) भोः भोः प्रतिहारिन्! अयमहमागतो देवस्य \[महामोहद्रुहो\] विवेकस्य दृष्टप्रत्ययो नाम दूतः। आवेद्यतां महाराजाय।  
 \[प्रविश्य\] प्रतिहारी- देव! प्रतिरुद्धप्रवेशस्तिष्ठति बाह्यद्वारे विवेकदूतः।  
 महामोहः- प्रवेश्यताम्।  
 प्रतिहारी- यदादिशति देवः। (इति निष्कान्तः ततः प्रविशति दूतः)  
 दूतः- (मोहसमीपे नारदमवलोक्य स्वगतम्) अयमसौ चण्डालसदनवापिकायां चन्द्र इव प्रतिबिम्बितः समीक्ष्यते देवर्षिर्विप्रलम्भकचक्रवतीं। अस्तु असावपि साहायकमाचरिष्यति।  
 नारदः- (दूरतो दूतं निर्दिशन्) महाराज!  
 544. चलघुरु(दुरु) घुरुमालाश्लेषवाचालजङ्घः शर इव निरपायश्चारुचण्डातकश्रीः।  
    अयमिह रुचिराभिः स्रग्भिरुन्नद्धमौलिः त्वरितमुपसमेति स्वेदभिन्नः सुगन्धिः॥ 10 ॥  
 तदयं कोऽसाविति विचारणीयः उपचरणीयश्च।  
 महामोहः- आस्तामुपचारः विचारणीयस्तावत्।  
 दूतः- (उपसृत्य) इदं महाराजविवेकस्य शासनम्। (इति भूर्जपत्रं दर्शयति)  
 महामोहः- (अपवार्यं) किं महामोहोऽपि केनचित् शासनीयः?  
 नारदः- महाराज! किं परीक्षया परिजनोपचाराणाम्।  
 महामोहः- भद्र! असंस्तुतयुष्मद्द्वीपलिपयो वयम्। तत् स्वयमेव वाचय।  
 दूतः- (उद्घाट्य वाचयति) "स्वस्ति श्रीश्वेतद्वीपविहारमण्डपिकामतास्थुषा विबुमहितवृत्तिना महाराजविवेकेन महामोहाय संदिश्यते"। प्रसिद्धं खल्विदम्-"नीचाः कलहमिच्छन्ति सन्धिमिच्छन्ति साधवः"इति।  
 महामोहः- किमतिः? स्वनैच्यमेवैतेन सूचयति।  
 दुर्मतिः- भह! तदो तदो! \[भद्र ततस्ततः\]  
 दूतः- (वाचयति) ततश्च  
 545. दीयन्तामिह दक्षिणापथभुवो यावत् कलेरत्ययः  
  तत्र स्थावरतिर्यगंशमखिलं भुङ्क्ष्व त्वमप्यक्षतः।  
    इत्थं नाम ककुलक्षयोपशमनोपाये त्वया तस्थुषा  
  सन्धिः सत्यगिरामतुच्छमनसामच्छात्मनामस्तु नः॥ 11 ॥  
 महामोहः- (स्वहस्तास्फालनं विहस्य) तदिदं सहस्रकिरणस्य तेजोवरदानम्, वैश्रवणस्य वा किमप्यश्वैर्यप्रदानम्, यत् आजानसिद्धनिरवधिकवैभवस्य मे विक्लबेन विवेकेन विभूति\[वि\] भागभोगलेशाभ्यनुज्ञानम्।  
 नारदः- (सान्तर्हासं स्वगतम्) हन्त, समापतिता मम चक्षुषोः पारणा। सर्वदा चाहं विवेकमहामोहयोः सन्धिं प्रतिरोत्स्यामि। (प्रकाशम्। मूर्धानमान्दोलयित्वा विषादमभिनयन्)   
अहह, 546. भ्रूभङ्गेषु पृथग्विधेषु बलिनो यस्यायतन्ते जग-  
  न्त्या(त्या)संसारमलङ्घ्यशासनगतेराजन्म धीरात्मनः।  
   ब्रह्मस्तम्बभटस्य मुक्तजनकद्रोहस्य मोहस्य ते  
  तस्याऽऽसीदितरेण सन्धिवचनं किं कस्थ वा कथ्यते॥ 12 ॥  
 दुर्मतिः- अय्यउत्त! एव्वं मे राअकज्जं पडिभाइ। संधिव्यवदेसेण अम्ह सआसं आसा इज्जउ विवेओ। ता सो जीवगहं गहिऊण दिढपीडणिज्जो होज्ज।  
 \[आर्यपुत्र! एं मे राजकार्यं प्रतिभाति। सन्धिव्यपदेशेनास्मत्सकाशमासाद्यतां विवेकः। तत् स जीवग्राहं गृहीत्वा दृढपीडनीयो भवेत्।\]  
 महामोहः- (सौच्चैर्हासम्) मुग्धे! स्वप्नोऽप्येवंविधं कातर्य(र)वचनं मा वोचः। नन्वहं महामोहः। किमिदानीमन्यमिव(मेव) मामभिमन्यसे! अथवा, न हि कदाचिदपि परिस्फुरन्ति प्रमदाजनानां राजकार्यगतयः। प्रिये! शृणु चैतत् महामोहस्य वीरव्रतम्।  
 547. क्रकचैः कृत्तदेहोऽपि दीपितोऽपि दवाग्निना।  
    न सूच्यग्रं प्रदास्यामि न सन्धास्यामि केनचित्॥ 13 ॥  
अथ वा, 548. नाहमस्मि महामोहः न च विश्वं जितं मया।  
    विभूतिरमिता यस्य विभक्तव्य-पदास्पदम्॥ 14 ॥  
 नारदः- (स्वगतम्) कलहकौतुकिनामस्माकं तपांसि परिणमन्ति। ननु स्वात्मावधिरियं महामोहस्य शवमुष्टिवत् गृहीतग्राहिता।  
 (प्रकाशम्) देवि! दुर्मते! परमकृत्यमध्यवसितं प्रियतमेन ते। अथ तु निर्धारणीयः सन्देशवाक्यशेषः।  
 महामोहः- (अनादरतिशयं नाट्यन्) किं निश्छिन्नम्। श्रुणुमस्तावत्। दूत! ततस्ततः,  
 दूतः- (वाचयति) ततश्च यदि नस्सन्धिः, यथास्थानं पुनरवस्थास्यामहे(वहे?)। यदि विग्रहः,  
तदा तु- 549. निष्कामक्रोधलोभं निपतितकुहनाडम्भदर्पाभिमानं  
  निर्धूतेर्ष्याभ्यसूयामदविहृति जहन्मत्सरस्तम्भजाड्यम्।  
   अद्य श्वो वा विदध्यात् अपि चरमयुगे विश्वमक्षुद्रसत्त्वं  
  वेलातीतप्रसर्पन्मधुमथनदयादत्तसेको विवेकः॥ 15 ॥  
 महामोहः- (सरोषसंरम्भं दन्तान् कटकटापयन्) भगवन्! आः कष्टम्, अश्रुतपूर्वमिदं श्रुतम्। वाचिकशेषस्तु भवतु वा मा वा। कः कोऽत्र भोः। हन्यतामयं वार्ताहरः।  
 नारदः- राजन्! दूतः किल।  
 महामोहः- तर्हि व्यङ्गीकृत्य अपसार्यताम् (निष्कास्यताम्)  
 दूतः- स्वयमहमपसर्पामि। (इति तिरस्करि (र?)णीमास्थाय स्वगतम्) विदितवृत्तान्तशेषः प्रतिगमिष्यामि।  
 नारदः- (अनाहित(अनाहत)दृष्टिरवलोक्यन् इङ्गितेन दूतमभिनन्दति।)  
 महामोहः- (सक्रोधनिर्वेदं समधिकताम्राक्षः पादेन पादपीठीमाहत्य, दन्तेनाधरमापीडयन्)  
 550. धिग् ब्रह्मण्डकगह्वरकुटीकर्पूरपूरं यशः  
  धिक् प्रह्वत्रिदशेन्द्रफालफलकस्पष्टोपमृष्टं पदम्।  
    धिग् दोर्विक्रममद्भुतं मम पुनर्धिग्वादमेवास्तु धिक्  
  सोढा वैरिकथामपि स्वयमहं नीचाय मह्यं नमः॥ 16 ॥  
 (विचिन्त्य सनिःश्वासम्) प्रिये! विपक्षप्रतार्यमाणं पितरमनुचिन्त्य भृशं दूते।  
 551. गतजलसेतुबन्ध-गजयूथपशौचकथा-गगनतलानुले-गणिकापरिणीतिनिभैः।  
    व्यथितमतिर्विवेकहतकस्य विचारशतैः कुलपतिरद्य नः कथमसौ भविता पुरुषः॥ 17 ॥  
 नारदः- महाराज! किमत्र चिन्त्यते! न कुतश्चिदप्ययमन्यथा भविष्ति।  
 महामोहः- (सक्रोधकम्पम्)भगवन्! \[अति\] पापीयान् खल्वसौ अशेष\[जन\]भोगनिर्मूलनोद्यतो विवेकहतकः।  
 (आकाशे लक्ष्यं बद्ध्वा)आः पाप! दुराचार! विश्वविद्वेषदूषित! मूढ! विवेकापशद!  
 552. मोघारम्भक्षपितमनसा मोहवीरस्त्रिलोकी-  
  वेलाभेद(भंग)स्वरसरसिको विभ्रमप्राणमित्रम्।  
    ब्रह्मस्तम्बप्तसृतनिगमस्तोमशाखाविभङ्ग-  
  क्रीडाचण्डः कृपण! भवता किं न दृष्टः श्रुतो वा॥ 17 ॥  
 नारदः- महाराज! न श्रुतं, न दृष्टं वा केन भवदपदानम्? आसंसारं प्रसिद्धवैभवः खल्वसि।  
 महामोहः- (सक्रोधं) भगवन् इदमपि भवन्तमनुस्मारयामि-  
 553. पुरा किल निराकृतस्वपरभेदनिर्धारणे रणे विहरता मया रदनयन्त्रितश्चन्द्रमाः।  
    अपर्वणि सुपर्वणामधिपतेस्समक्षं क्षणात् अरुन्तुदविधुन्तुदग्रहण(सन) वेदनामन्वभूत्॥ 18 ॥  
 नारदः- (सान्तर्हासं स्वगतम्) किमसौ उन्मत्तदशां प्राप्तः। यदयं जरद्गवादिवाक्यवत् अपार्थं किमपि जल्पति। उपस्थितमहाविपत्तिरपि दुर्मतिमेव पुरस्कृत्य शृङ्गार्रते निमज्जति।  
 (प्रकाशम्) महाराज! सोऽयमिदानीं पश्चिमे पारावारे सान्ध्यं नियममिव चिकीर्षुः अम्बरतलादवलम्बते मयूखमाली। तदहं साधयामि कालोचितकर्मणे। \[इति निष्कान्तः\]  
 महामोहः- प्रिये! संप्रति संसारसन्ततिनिदानभूतसम्भोगारम्भसमयसूचिका प्रजापतिपरिभुक्तपूर्वा प्रवर्तते पितृप्रसूरियमपरा सन्ध्या। इह च, (हि)  
 554. क्षीयन्ते सवितुः क्षणं क्षितिधरैरुत्तंसिता दीप्तयः  
  श्रूयते यजतां तृतीयसवनब्रह्मप्रणादोर्मयः।  
    लीयन्ते पतगाः कुलायतरुषु प्रत्युद्व्रजत्पोतकाः  
  स्त्यायन्ते च तमश्छटास्तत इतः श्रीकण्ठकण्ठत्विषः॥ 20 ॥  
अपि च, 555, कादम्बन्ति जलाशयेषु वितताः कालाम्बुदन्त्यम्बरे  
  मातङ्गन्ति महीघरेषु मधुपस्तोमन्ति मल्लीषु च।  
    स्पृष्ट्वा निश्चितु पाणिना कुवलयापीडन्ति ते कुन्तले  
  धभ्मिल्लन्ति दिशामुखेषु सुमुखि स्त्यानास्तमः पङ्क्तयः॥ 21 ॥  
 दुर्मतिः- अय्यउत्त! पबलतमेहिं विवेकप्पमुहेहिं पक्कन्तजुत्थस्स तुह संभोअसमअवणणं किं अणएण पउत्तं, अहव अइधीरत्तणेण। \[आर्यपुत्र! प्रबलतमैर्विवेकप्रमुखैः प्रकान्तयुद्धस्य तव संभोगसमयवर्णनं किमनयेन प्रवृत्तिम् अथ वा अतिधीरत्वेन।\]  
 महामोहः- अयि महावीर(मोह)पत्नि! किं विमेति भवती कृपणात् विवेकहतकात्? किं न वेत्थ?  
 556. वश्यं तिष्ठति षड्विधं मम बलं मायाविनः सैनिकाः  
  मोहः सोऽहमभङ्गरो मुनिमनः कप्रक्षोभदक्षोदयः।  
    आस्तामन्यदनङ्गतन्त्रनिपुणैरङ्गीकृतः सांप्रतं  
  सेतुर्घोरविवेकसिन्धुतरणे शृङ्गारदेवार्जनम्॥ 22 ॥  
 557. अथवा किमिहान्येन दैवतेनार्चितेन मे।  
    त्वामेव शरणं यामि कामतन्त्राधिदेवताम्॥ 23 ॥  
 तदेतां रात्रिं वासगृहे त्वया सह निर्वेष्टव्यमखिलं निर्विश्य, प्रभाते संयतिष्ये शत्रुविजयाय।  
   \[इति सभार्यो निष्क्रान्तः\]  
 \[ततः प्रविशति नभोयानेन तन्त्रीविनोइ-तरल-करपल्लवो नारदस्तुम्बुरुश्च।\]  
 नारदः- सथे! सुप्रभातं त्रैलोक्यस्य, यत् महामोहविजिगीषया सत्यसन्धो विवेकः सपदि संयतिष्यते। अहह! सूच्यते संप्रति विवेकाभ्युदयः। यतः,  
 558. इदं पुरः स्वयमुदयक्षमाभृति प्रबोधनं प्रबलतमोविमोचनम्।  
    विवेचितस्थिरचरभेदमद्भुतं त्रयीमयं किमपि महो विजम्भते॥ 24 ॥  
 तुम्बुरुः- भगवन्! वयमिव नूनं महासमरसंदर्शनकुतूहली त्वरितमुत्तिष्ठते मयूखमाली।  
तथा हि, 559. प्राचीनाचलतुङ्गशृङ्गनिकटप्रक्रीडदैरावण-  
  क्षोभोदीरितधातुधूलिपटलीपर्याय वुर्योदयाः।  
   व्योमारण्यतमालवीथिमलिनामुन्मूलयन्तस्तमीम्  
  उन्मीलन्त्यरविन्दगर्भसुहृदो मानोरमी भानचः॥ 25 ॥  
 नारदः- सखे! व्यक्तमिव विवेकवैभवं सृच्यते। तथा हि,  
 560. दिवि च भुवि च विष्वग्दृष्टिरोधे निसृष्टं मुकुलितनिखिलाशामण्डलं मोहवृत्त्या।  
    मलिनमिह(मति)महीयो मङ्क्ष्वमोघैः करौघैः कबलयति तमिस्राकश्मलं रश्मिमाली॥ 26 ॥  
 तदिह रामरावणरणावलोकनरसः चिरान्निवृत्तोऽपि नियतिवृत्त्या पुनरिदानीमस्माकं प्रादुर्भविष्यति, यदिह महामोहडम्भदर्पादयः विवेकव्यवसायादिभिः योत्स्यन्ते। अद्य च अतिगाढवैरमूलस्य आहवानोकहस्य फलं हस्तापचेयं भविष्यति विवेकस्य। तथा हि,  
 561. द्वेधा कल्पितदेवदानवचमूनासीरमासीदतोः  
  आरब्धे तु विंवेकमोहनृपयोरायोधनैकोत्सवे।  
    वैलक्षण्यनरूपणप्रहरणो बिभ्रत् प्रमाकङ्कटः  
  जेताऽसौ जगदन्धकारमितरं देवो विवेकेश्वरः॥ 27 ॥  
ततश्च 562. विद्याभेदैरुपचयवतां वेदकल्पद्रुमाणां  
  व्यक्तोल्लासद्विजपरिबृढ(वरगण)व्याप्तशाखाशतानाम्।  
    श्रेयोमार्गप्रतिभय(ट)जितः श्रीविवेकस्य मौलौ  
  भूयोभूयः सपदि भविता भूयसी पुष्पवृष्टिः॥ 28 ॥  
 तुम्बरुः- भगवन्! अव्यवस्थिता हि युद्धसिद्धिः। तत् कथमेवं संप्रधार्यते?  
 नारदः- 563. (सहर्ष)सखे कथ्यते न मया मिथ्या किं वा संद्रक्ष्यसे स्वयम्।  
       दर्पणं किमपेक्षन्ते कङ्कणस्य निरीक्षणे॥ 29 ॥  
 (नेपथ्ये महान् कलकलः उभौ सचमत्कार \[कौतुक\]माकर्णयतः)  
 नारदः- (सहर्षम्)सखे! आगतोऽयमनेकधा कर्णाखादः, यदुत,.  
 564. पणव-मड्डुक-मद्दल-जर्झरी-मुरव-डिण्डिम-दुन्दुभिसंभवः।  
    त्रिदिवगोपुरसन्धिविभेदनः प्रसभमुत्पतति ध्वनिरद्भुतः॥ 30 ॥  
 नारदः- (सहर्षकौतुकम्) अहो! समरारम्भस्य संदर्शनीयता! अत्र हि,  
 565. नीरध्रं व्योमरन्ध्रं भवति कुलगिरिस्तोमतुङ्गैः शताङ्गैः  
    जाघट्यन्ते मदान्धा दिशिदिशि करिणः कल्पजीमूतकल्पाः।  
    घोराणां घोटकानां खुरपुटरटितैत्रुट्यतीव त्रिलोकी  
  प्रत्युड्डीयन्त एते प्रतिह(ग)तिषु मिथः पत्तयो दत्तवेगाः(यस्त्यक्तदेहाः)॥ 31 ॥  
 अपि च, महानयं प्रवृत्तश्शास्त्रसंपातः। एकीभूते इव च मिथः प्रतिरोधाद्विवेकमोहवाहिन्यौ। निर्वर्त्यते च अयमाकालिको निशीथः (थसमयः)। यतः,  
 566. सूचिभेद्यतिमिरोपलम्भने मेदिनीरजसि मेघमेदुरे।  
    श्रूयते कलकलैर्म(लंम)हीयसी वाहिनी रणखलापवाहिनी॥ 32॥  
किं च, 567. क्षतजमधु रणस्थैर्दत्तमुत्तम्भिताग्रध्वजपटपुनरुक्तस्वर्धुनीकैरनीकैः।  
   पलभुज इह जाग्रन्नन्दथूनां वधूनां पृथु-करटि-करोटी-कर्परैरर्पयन्ति॥ 33॥  
 नारदः- सखे! न तृप्यत्यद्य मे किमिदमिति कुतूहलोल्लसितं चक्षुः। इह हि-  
 568. पत्तीन् उद्यद्विपत्तीन् त्रुटितपृथुशिरःकन्धरान् सिन्धुरेन्द्रान्  
  वाहान् आकीर्णदेहान् व्यतिहननमिथः खण्डिताङ्गान्‌ शताङ्गान्।  
    शस्त्राशस्त्रिप्रसङ्गप्रभव-चटचटाराव घोरप्रचाराः  
  कुर्वन्त्युद्दामगर्वाः कृतिन इह रणे विक्रमैरक्रमेण॥ 34 ॥  
अपि च, 569. एतस्य संभृतविवेकविमोहभूम्नाः सेनायुगस्य समराङ्गणसंभ्रमेण।  
    प्रायेण संप्रति विकल्पितया स्ववृत्त्या डोलाधिरोहणरसं लभते जयश्रीः॥ 35 ॥  
 तुम्बरुः- (सबोमत्यम्) अयमिह कश्चित् कव्यादडिम्भः डिम्भमाकर्षन् इत्थं भाशते॥  
 570. शोहइ शुमइ शहाए ईलिअ(एलिष)लोहाइ मालण शमत्थे।  
    एशे अ शुलह शोलह लुहिल शुहाशाल शीअले क सखे॥ 36 ॥ इति,  
 \[शोभते सुमतिसहाय ईदृशलोभादिमारणसमर्थः।  
 एष च (षेऽ)सुलभसौरुधिरसुधासारशीतले सङ्खसे॥\]  
 इयं च काचन पिशाची संतोषादेवमाह-  
 571. पणममि विवेअदेवं पकुविद पडिपक्ख पडिमहणप्पहणम्।  
    सोणिअ णव महु पवहे सुज्जं व समग्ग लग्ग पडिमाणम्॥ इति 37 ॥  
 \[प्रणमामि विवेकदेवं प्रकुपितप्रतिपक्षप्रतिमथनप्रधनम्।  
  शोणितनवमधुप्रवाहे सूर्यमिव समग्रलग्नप्रतिमानम्॥\]  
 नारदः- (दूरतो निर्दिशन) सखे! द्वन्द्वयुद्धमिह नूनमुपक्रम्यते। अत्र हि,  
 572. अभिलाषरथारूढः सुभटो लोभलुब्धकः।  
    एकस्त्वरितमाधावत्येकलव्य इवापरः॥ 38 ॥  
 तुम्बुरुः- अहह!  
 573. दुरध्वविहृतिक्षमो दुरपनोद(रुपरोघ)दुर्वासना-  
  सहस्रपृतनौघवान् अभिनिवेशसत्सारथिः।  
    विरुद्धमतिंशस्त्रीकाविषमदत्तमूर्छादशा-  
  लुठत्परतिभटः परिभ्रमति लोभवीरो युधि॥ 39 ॥  
 नारदः- (सान्तर्हासम्)  
 574. द्रविणपरिणामरूपं जगदिदमविभज्य दत्तमप्येषः।  
    बध्नन् कुसीदकुहनां बहुगुणयितुमीहते भूयः॥ 40 ॥  
 तुम्बुरुः- भगवन्! दृष्टमिदानीमप्यस्य दुश्शकदुरन्तविषय\[विवेक?\] विजिगीपोद्योगेन!  
 नारदः- सखे! आश्चर्यमाश्चर्यम्। अदोषागमसमयेऽप्यमृतकिरणसंदोहेन संप्लुतमिवत्रिभुवनमखिलमवलोक्यते। नूनं कयाचिदवदातप्रकाशया देवतया प्रादुर्भूतया भवितव्यम्।  
(सूक्ष्मं निर्वर्ण्य)आलक्षितोऽयमाश्चर्यसंभव।) यथा,  
 575. सैषा पञ्चमुखी तुष्टिः शेषसृष्टिरिवापरा।  
    अतर्कितमुपस्थाय ग्रसते लोभमूषकम्॥ 41 ॥  
 तुम्बुरुः- (सहर्षम्) भगवन्! संप्रति लोभविध्वंसन (सनेन)लुप्तलोकायतमिव लोकमवलोकयामि। अद्य हि,  
 576. प्रशस्तिं विन्दन्ति प्रशमसुखदिव्यामृतरप्रसलीनोदन्यानां परिषदि न संपत्तिसरितः।  
    अमित्रोपक्षेपक्षणविगलदात्मीयपृतनादृढामर्दत्रस्य द्द्रमिडभटजङ्घाजवभृतः॥ 42 ॥  
अपि च, 577. प्रशमितलोभमिदानीं प्रौढविवेकप्रयुक्तया तुष्ट्या।  
    धनम् अनघनीतिसिद्धं जातं सर्वत्र दत्तभुक्तफलम्॥ 43 ॥  
 नारदः- नन्वसावपरीक्षितलोकवृत्तान्तानामविवेकिनामेव लुप्तसर्वगुणो लोभः।  
 578. ब्रह्मायुतायुतविभूतिरपि ह्यपूर्णः कल्पायुतायुतशतायुरपि व्यतीयात्।  
    नागायुतायुतसहस्रबलोऽपि बाध्यः किं तद् भवेत् किंचन लोभयोग्यम्॥ 44 ॥  
 अद्य तु लोभविध्वंसात् अवधीरितलाभान्तरा परिहृतप्रत्यूहा बुद्धिः परमपुरुषपदकमलपरिचरणमेव परं धनमभिनिविशते।  
अपि च, 579. नलनहुषमुखानां नाकलोकेश्वराणाम्  
  अपि नलिनभवानामस्मदग्राह्यभृम्नाम्।  
    अगणितमुपनन्त्रीमापदं प्रेक्ष्य बिभ्यत्  
  क्वचिदिह न विधत्ते कौतुकं जातु कश्चित्॥ 45 ॥  
किं च, 580. अपैति पुरुषायुषं निमिषनिर्विशेषं नृणां  
  तृणाग्रजलबिन्दुवत् प्रतिकलं गलन्ति श्रियः।  
    तथापि नृपमन्दिरप्रघणसीम्नि संक्षीयते  
  महान् अहह देहिनां द्रविणमोहदाहज्वरः॥ 46 ॥  
 तत् वयं च(?)नैराश्यमेव परमं सुखमुपतिष्ठामः। ततश्च,  
 581. उत्तालद्विपकर्णतालतरलप्रस्थानदुःस्थासिका-  
  नित्यातङ्कतरङ्गितं विजहतस्त्रैविष्टपानां पदम्।  
    प्रत्यूढापदनन्तसंपदुदयं पद्मापतेस्तत्पदं  
  प्रत्यादिष्टपुनर्भवं परिहृतावद्यं प्रपद्येमहि॥ 47 ॥  
 तुम्बुरु-- (ससंभ्रममवलोक्य) भगवन्! अयमिह पुनः कश्चिदसह्मवेगो महावीरः प्रशिथिलसङ्घटितपलायमानां लोभवाहिनीं मुखरितहृरिता घोषेण मुहुर्मुहुः प्रत्याश्वासयन् मुग्धा-मध्वा-प्रगल्भाभिः वरूथिनोभीरुपगतो विवेकाभिमुख उपसर्पति। कतमः, कीदृशो वा सोऽयमिति न विजनामि।  
 नारदः- सखे! 582. महितमधुप्रदिष्टमधुदिग्धविचित्रशरः  
   परभृतवन्दिमान् भ्रमरसंहतिगीतगुणः।  
      मलयमरुत्सखो मकरलक्षणकेतुरसौ  
   धृतधनुरभ्युपैति मदनः प्रमदापृतनः॥ 48 ॥  
 पश्य पश्य सखे! प्रसूनबाणस्य पारिपार्श्वकसमृद्धिम्।  
 583. काचित् क्रीडति पद्मिनीह पुरुतः काप्यन्यतश्चित्रिणी  
  शङ्खिन्यप्यपरत्र काचिदितरा हस्तिन्यसावन्यतः।  
    तस्यैतस्य समृद्धिमेति सरसप्रेक्षानिरूढोदयं  
  चित्रं मन्त्रिचतुष्टयं त्रिभुवनावस्कन्दिनो धन्विनः॥ 49 ॥  
 तुम्बुरुः- भगवन्! अत्यासन्नववृत्तिरयमसौ विवेकरथस्य। अपि च,  
 584. ऋतुस्नाता नृत्तग्लपिततनुरध्वश्रमवती मदक्षीबा क्रुद्धप्रसदनवती भिन्नघटिता।  
    इदंपूर्वेत्येवंविधयुवतिवर्गेण सहितो युयुत्सत्युन्मत्तः स्मर इह विवेकेन महता॥ 50 ॥  
 नारदः- (सहासम्) किमस्यानेन दुर्भेदयुवतियूथव्यूहकल्पनेन।  
 585. स्वायत्तसिद्धिविभवस्य समग्रशक्तेः  
  स्वच्छन्दचेष्टितभृतः स्वयमेव योद्धः।  
    किं मुग्धया किमिह मध्यमयाऽऽत्मयोनेः  
  किं प्रौढया च जरठापि हि जैत्रमस्त्रम्॥ 51 ॥  
(नेपथ्ये) 586. विवेकपरिषत्पुरस्कृतविरक्तिवाराङ्गना-  
   कचग्रहविचक्षणप्रथितगर्वदोर्विक्रमः।  
     रतिप्रियतमः स्वयं रणविहारमारिप्सते  
   विमुक्तिपुरवर्तनीविपरिवर्ति(र्त)नीति(तौ)स्थितिः (तः)॥ 52 ॥  
 उभौ- (कर्णं दत्त्वा)विकत्थनमिदं युयुत्सतो विषमास्त्रस्य। (पुनर्नेपथ्ये)  
 587. स्वभर्तव्यं भार्यादुहितृपितृपुत्रप्रभृतिकं विसृज्य प्रव्रज्यामुपनिहितवत्यै भवभृताम् (तः)।  
    अमुष्यै किं कुर्मो निरवधिकनैर्घृण्यवपुषे नियत्यै भूयिष्ठं भवतु भगवत्यै नम इदम्॥ 53 ॥  
 नारदः- सखे! विडम्बयति चासौ विषयरसवैमुख्यकारिणीं नियतिम्।  
 तिम्बुरुः- भगवन्! पश्य पश्य! मुषितव्यवसाय इवासौ संप्रति समीक्ष्यते मुखवैमुख्येन।  
 588. मधुसमयावरोधवदनासवदोहलिनां वकुलमहीरुहामलघुभिः सुमनोभिरिमाः।  
    मदनधनुःप्रकाण्डगुणनिस्त्रुटनावसरप्रतिनिधिशिञ्जिनीं प्रजनयन्त्यभितः प्रमादाः॥ 54 ॥  
 नारदः- सखे! प्रहसनविनोदमात्रप्रस्तावकमिदमखिलं प्रायशः प्रभूतव्यवसायसंपदो विवेकस्य। अपि च, महतो विवकान् बिम्भदप्ययमपरावतीं मन्मथः प्रवर्तते। तथा हि,-  
 589. जगत् क्षिपति चापले ललितचापलेखा(युधो)धरो  
  युनक्त्‌यपथि वाहयन् युगलदेहयन्त्रद्वयम्।  
    द्विगर्भ(त्रिवर्ग)(द्विवर्ग)वडिशामिषग्रसनवेधतो बाधते  
  स एव दृढसाहसः सकलजन्तुचिन्ताभटः॥ 55 ॥  
 अद्य च निरन्तरपरिणमदविद्यया कयावन शिल्पविद्यया दुर्निरूपघटनया विवेकयूथविघटनमसौ विधातुमभिलषति।  
ततश्च, 590. रथवारणवाजिभिः प्रहृष्यन् महिलारत्रसमूहनेन सिद्धैः।  
    मकरध्वज एष पुष्पधन्वा रणमभ्येति रतिप्रियापदानः॥ 56 ॥  
 तुम्बरुः- भगवन्! असहायशूरोऽयं विभ्रममात्रबलाभिरबलाभिरेव संहतान् महाबलान् विवेकव्यवसायशमदमादीन् विजेतुमभिलषति।  
अपि च, 591. अङ्कुरत्स्मितमकेवलेक्षणं भङ्गुरभ्रु वदनं नतभ्रुवाम्।  
    अञ्चिताधरमवञ्चितादराः पञ्चबाणसुभटः प्रती(समी)क्षते॥ 57 ॥  
 नारदः- सखे! तथैव खल्वेतमपि विजेतु विश्वजित् विवेको विरक्तिनाम्नीं (नामानं)स्त्रियमेव प्रत्यस्त्रतया प्रयुङ्क्ते।  
 (निपथ्ये)592. भोगेषु यौवतानां योगेषु लभेत सारमर्थानाम्।  
     कन्देषु कन्दलीनां स्तम्भेषु च क इव राजम्भाणाम्॥ 58 ॥  
  \[उभौ सादरमाकर्णयतः पुनर्नेपथ्ये\]  
 593. अदभ्रजघनस्तनप्रभृतिमांसविस्फूर्जित-  
  प्रसक्तविकटव्रणप्रतिपदज्ञया प्रज्ञया।  
    स्त्रियस्त्रिगुणवीचिमद्गरलवीचिकाश्चिन्तयन्  
  असभ्यपरिपाटिकां पठति गाढमूढो जनः॥ 59 ॥  
 नारदः- सखे! श्रूयते किलायमायोधनाभिमुखहृदयाया विरक्तेरालापः।  
 तुम्बुरुः- (सभयसंभ्रमम्)भगवन्! अतिपतति चासौ विरक्तिमपहस्तयितुकामः कामः।  
 (क्षणमिव निर्वर्ण्य) अहह,

 594. स्वमित्रमुपधात्रयप्रथितशुद्धि लोभात्मकं झटित्यलघुतुष्टिकुक्ष्यनलदग्धमित्याकुलः।  
    विरक्तिरणदेवताविपुलदृष्टिवैश्वानरं प्रविश्य मकरध्वजः पुनरनङ्गतामागतः॥ 60 ॥  
 अपि च शृङ्गारोऽप्ययमनङ्गसमरनासीरवीरः (योधी) सर्वतो भङ्गमनुभवन् अभङ्गुरमहिमशालिना विरक्तिवैभवेन विलयमधिगच्छति। इह च,  
 595. निःसंबोधमशेषतो वितनुते देवासुरान्तःपुरं  
  कर्णेषु प्रचिनोति कामपि सुधां कामागमद्रोहिणाम्।  
    क्षिंप्रक्षोभितचक्रवालशिखरिप्राकाररिङ्खारट-  
  च्छृङ्गाघातनिरोधपिण्डितपटुः शृङ्गारभङ्गारवः॥ 61 ॥  
 नारदः- हन्त जुगुप्सनीयाः संप्रति योषितः संवृत्ताः।  
 तुम्बरुः- उचितमेवैतत्।  
 596. महेन्द्रप्रतिनन्द्यानां वपुरप्सरसामपि।  
    त्वगसृङ्भांसमेदोस्थिम़ज्जाशुक्लमयं न किम्॥ 62 ॥  
किं च, 597. बर्ष्मेदं सप्तधातु न्निविधमलमयं योनियुग्मप्रसूतं  
  चातुर्विध्योपपन्नस्थिरचरविविधाहारसारात्मकं च।  
    इत्थंत्वेऽनन्तदोषाकर इति मुनिभिर्घोषिता योषिदाख्या  
  मीमांस्या मांसरेतोरुधिरकफवसानिर्मिता चर्मभस्त्रा॥ 63 ॥  
ततश्च, 598. गर्हणीयबहुदोषगिर्हिते योषितां वपुषि तोषितात्मनः।  
    नारकेऽप्यमितदुःखकारके रौरवे भवतु गौरवेण धीः॥ 64 ॥  
 भगवन्! य एतावन्तं कालमत्यन्तबहुमतिपदम्, स एवेदानीमत्यन्तजुगुप्सनीयः संवृत्तः सर्वलोकमौलिधार्यसायकः सयूथो मन्मथः। (सनिर्वेदमिव निश्वस्य)  
 599. परिचरति तवासौ पार्श्ववर्ती वसन्तिः किमपि मधुकरीभिर्गीयते नाम जैत्रम्।  
    तदपि मदन! दैन्यं प्रापितस्त्वं नियत्या क इव कथय दैवं पौरुषेणोपरुन्ध्यात्॥ 65 ॥  
 भगवन्! अभङ्गुरा खलु देवी नियतिः।  
 600. संभोगैकान्त्यवादी रनिरयभयकथाभङ्गसङ्गी निकामं  
     शस्त्रच्छिन्नार्धदेहद्वयघटनभवद्दिव्यदांपत्यशिल्पः।  
    प्रख्यातातिक्रमोऽसौ परपुरुशवशैर्गोपकन्यासहस्रैः  
   एकस्त्रैलोक्यवीरः स्मर इह मृदितः क्वावतिष्ठेत कोषः? ॥ 66 ॥  
 नारदः- सखे! मा नाम सहसा कोपमेवमवमंस्थाः। अयं किल पुरस्तात्, लोभस्य कामस्य च विनिपातमसहमानः समुत्पत्य विश्वलोकप्रथितकीर्तिं विवेकमास्कन्दितुमीहते। तथा हि,  
 601. क्षुदिन्धनवसुन्धराधरधुरन्धरः किं मृषा तृषारभसचूषणक्षपितपञ्चषाम्भोनिधिः।  
    हठत्रुटितहाटकाचलतटीबृहत्कुण्डलः प्रसर्पति रणाङ्कणं प्रथित एष कोपासुरः॥ 67 ॥  
 तुम्बुरुः- (सभयसंभ्रमम)अतिघोरचिष्टितः खल्वसावशेषविध्वंसनतर्षवान् अमर्षः। तथा हि,  
 602. अपि वैरवरूथिनीमशेषाम् अपि शैलान् अपि सागरान् अपि क्ष्माम्।  
    ग्रासितुं प्रभवत्ययं प्रदीप्तः प्रथितः कोपतनूनपात् अनूनः॥ 68 ॥  
 नारदः- सखे! पश्य पश्य।  
 603. जिघांसाजानिनाऽनेन स्थिरत्रसमिदं जगत्।   
    वध्यघातकभावेन विभज्य विनियुज्यते॥ 69 ॥ अपि च,   
 604. करचरणनखरदन्तप्रभृतिकमपि जगति सहजमितरदपि।  
    प्रतिघसुभटस्य विश्वं प्रहरणमथवा विहर्तुमुपकरणम्॥ 70 ॥  
 अत्र पुनः असह्योत्थानममर्षमुपशमयितुमप्रधॄष्योदयां क्षान्तिं पुरस्कृत्य निस्तरङ्गजलधिरिव निरूढधैस्तिष्ठति विवेकः। इह च,  
 605. रुन्धानः सिन्धुघोषप्रथनमनिभृतं क्रन्दयन् क्ष्माधरेद्रान्  
  भिन्दानः स्कन्धभेदान् सुरपथरथिनां शुष्मणस्सारथीनाम्।  
    शुद्धालोकेन सद्यः क्षयमुपगमितः क्षान्तिमन्दस्मितेन  
  क्षुभ्यद्वैधात्रसौधध्वनिगुणतरवः कोऽपि कोपाट्टहासः ॥ 71 ॥  
अमी च, 606. कुलशिखरिगरिष्ठाः क्षोणिधृत्यर्हकुम्भाः।  
  कुलिशकठिनदन्ताः क्ष्वेलसङ्घातघोराः।  
    कतिचन रणरङ्गे कन्तु(न्दु)कीकृत्य मुक्ताः  
  न जहति भयमस्मादन्तिमं दन्तिमल्लाः॥ 72 ॥  
 तुम्बुरुः- भगवन्!  
 607. अपि विश्वमिदं दिधक्षतोऽस्य त्रिपुरारातिमुखेषु लब्धभॄम्नः।  
    मदहस्तिघटावमर्दलीलां मशकामर्शनमात्रमित्यवैमि॥ 73 ॥  
 भगवन्! अयमसाविदानीममर्षस्य संप्रति संवर्तिधाराधरगर्जितगम्भीरभैरवप्रसृतिः त्रिभुवनमपि बधिरयति कुलगिरिकुहरभरितप्रतिनिवृत्त(त्तः) संहताकृतिः सिंहनादः। तदाकर्णनसमयसमुत्थितया निष्प्रतिक्षेपया क्षमया निरुध्वमानः स्तब्धवृत्तिरयां संदृश्यते कोपः। तथा हि,  
 608. अयमिह क्षमया दलितः क्षणात् प्रतिमुखे(खो?)ऽपि पराङ्मुखवद्भवन्।  
    न खलु याति न तिष्ठति च हृया भवति सप्रतिघः प्रतिघः परः(रम्)॥ 74  
 (क्षणं निर्वर्ण्य)हन्त भगवन् पश्य पश्य!  
 609. अपरावर्त्यपि कोपः पश्चादाकुष्टपद इवाऽऽभाति।  
    क्वचिदतिसङ्कटविषये सुभटानां संमतोऽयमपसर्पः॥ 75 ॥  
 नारदः- (सान्तर्हासम्)  
 तुम्बुरुः- (सहर्षसंभ्रमम्)  
 610. यस्य त्रासनतर्जनप्रभृतयः क्रूरोद्धता वृत्तयः  
  यस्योन्मेषनिमेषयोस्त्रिभुवनं निद्राति जागर्ति च।  
    आबध्यैनमवैधहिंसनमहासंरम्भसंभावित-  
  क्रीडोड्डामरबाहुदण्डलडहं क्रोधं निहन्ति क्षमा॥ 76 ॥  
अपि च, 611. गुरुवधमुखकूरक्रीडाकठोरपराक्रमः  
  प्रथितमहितध्वंसो दक्षाध्वरप्रभृतिष्वसौ।  
    स्वयमिह सुखारातिः स्वर्गापवर्गविघातकः  
   क्षणरुचिपदं क्षान्त्या गच्छत्यमर्षहुताशनः॥ 77 ॥  
 नारद-- सर्वगुणातिशायिनी खल्वियं क्षान्तिः। यन्न किंचिदपि स्वावष्टब्धं केनाप्यवद्येन योजयति। तथा हि,  
 612. विबुधमहिते भेरावैरावणः करटी मुहुः  
  कषतु करटं कण्डूलं स्वं क्षरन् मदकर्दमम्।  
    भजतु च तटक्रीडां पीडाभिसन्धिरसौ दृढं  
  न तु मलिनता नापि क्षोभः (दः)क्षमाभृति संभृतः॥ 78 ॥  
 तुम्बुरुः- भगवन् दुर्जयोऽसौ कोपः। कथं नाम विजि(निर्जि)त इति विस्मयाविष्टं मामकं चेतः।  
 नारदः- न वयमिह विस्मयामहे। यतः  
 613. न शापो नाभिचरणं न वह्निर्न विषं तथा।  
    नास्त्राणि न च शस्त्राणि यथा तीक्ष्णतमा क्षमा॥ 79 ॥  
ततश्च 614. अहार्येण कदाऽप्यन्यैरसंहार्येण केनचित् (कैरपि)।  
    तितिक्षाकवचेनैव सर्वं जयति संवृतः॥ 80 ॥  
तथा हि 615. प्रतिघोऽयसमह्यविस्फुलिङ्गैः(ङ्गः)प्रलयोदीर्णहुताशनप्रकाशः।  
    अमृतोदधिसंप्लुतिप्रथिम्ना क्षमया क्षिप्रमभूदसावलक्ष्‌यः॥ 81 ॥  
 (विचिन्त्य) कथमिह विवेकभूभृटः सांग्रामिकविहारशेषः संपत्स्यते। अथ वा,  
 616. मदनक्रोधलोभानां निपाते मोहभूपतिः।  
    योधयिष्यति यं कंचित् स्वयं वा योद्धुमर्हति॥ 82 ॥  
 तुम्बुरुः- भगवन्‌! अलङ्घनीयस्वभावः खल्वभिनिवेशः। येन प्रत्यक्षितबलपराक्रमेऽपि विवेके प्रतिहतमनोरथस्यापि महामोहस्य पुनर्विजिगीषा विजृम्भते। श्रुतं किल महाभारते- "हतेभौष्मे"इत्यादि। (अन्यतो निर्वर्ण्य)  
 617. कामादिनिधने दृष्टे कैमुत्यमपरामृशन्‌।  
    क इवासीदति क्षुद्रः कश्चिदेष रणाङ्कणम्॥ 83 ॥  
 नारदः सखे! प्रख्यातानामा खल्वसावगणितपरहृदय(ः)शल्य(ल्यरूपः)शल्य इव सन्नह्यति।  
 तथा हि,  
 618. अवधीरयिता महत्तराणामवलेपोऽयमयन्त्रितस्वभावः।  
    परकीर्तिवधूनिराचिकीर्षासुबगम्भावुकबाहुरुज्जिहीते॥ 84 ॥ट  
 सर्वधा तावन्मोघोद्योग एव भविष्यत्ययमपि मोहसचिवः। तथा हि,  
 619. दर्पस्येह दृढप्रतिष्ठितमदोदग्रैर्विवेकाग्रतो  
  डिम्भक्षोबक- डम्बरस्थपुटितारम्भैरलं सम्भ्रमैः।  
    मृग्यं केसरिणो विधित्सितरणे रङ्कौ परं कौतुकं  
  क्रीडाखण्डितचण्डवारणघटातन्त्रस्वतन्त्रश्रियः॥ 85 ॥  
 तुम्बुरुः-(साश्चर्यम्) भगवन्‌! किमयमिदानीं मेघनाद इव तिरस्करणीं विद्यामास्थितः? यदसाविदानीमेवास्माभिरदृष्टः, क्षणान्तरे म दृश्यते।  
 नारदः- (सहर्ष विहस्य) तस्यैव मेघतादस्य लक्ष्मणेनेव परप्रयुक्ता खल्वियमस्य तिरस्करिणी।  
 620. अभिजनधनविद्यावृत्तदाक्ष्यादिरूपैः उपधिभिरयमेकोऽनेकधा जृम्भमाणः।  
    पृथुमहिमविवेकप्रेक्षणादुत्पतन्त्या प्रसभमधिकदृष्ट्या प्रापितो वीरशय्याम्॥ 86 ॥  
 तुम्बुरुः (ससंभ्रमाद्भुतम्)  
 621. का चैषा कलियुगताटकेव भूमा धिक्कष्टं कृतकलहेयमभ्यसूया।  
    आसीदत्यभिपतति स्वयं विवेकं तामेतां द्यति मुदिता समग्रभूमा॥ 87 ॥  
 नारदः- (सहर्षम्) दर्पनिधनमसहमानेयमसूयाराक्षसी, देहिनीव भैमरथी, रणमुखमागत्य दैवयोगेन दीर्घनिद्रामासादिता।  
 तुम्बुरुः- अहो दुर्निरोधा खलु भगवती भवितव्यता।  
 622. आत्यन्तिकीमभिजनादिभिरप्रधृष्यां तृष्णादिभिः प्रियतमाभिरिहोपगूढाः।  
    दर्पादयः क्षितितले दधति प्रसुप्तिं वीराः स्वयं विधिवशादुपशान्तवैराः॥ 88 ॥  
 नारदः- सखे! न खल्विदमद्भुतम्, यत् निरवधिकपौरुषाणामप्यनतिक्रमणीया नियतिरिति। एतस्यैव खल्वियमुदाहृतिः-  
 623. इतरेतराभ्यधिकभीमविक्रमाः पुनरुच्यमानमधुकैटभादयः।  
    प्रविशन्त्युदग्रविगल(लग)न्मदग्रहाः त इमे विपत्तिमिह मोहमन्त्रिणः॥ 89 ॥  
 (अन्यतोऽवलोक्य) अहो महदिदमापतितमिदानीमप्रतिद्वन्द्वं द्वन्द्वयुद्धम्। इह हि,  
 624. अतिबलेन विवेकमहीभृता निरवशेषितमन्त्रिगणः क्षणात्।  
    अहह मोहमहीपतिराहवे सपदि राघवशत्रुरिवोत्थितः॥ 90 ॥  
 अत्र च अयमहितबलर्मूलनसमुन्मीलितसमरसंरम्भः स्वयमिह समायाति सुरगणसंस्तूयमानवैभवः सुमतिवल्लभः।  
अयं हि, 625. मर्यादातीतवादद्विरदमृगपतिर्वक्रतर्काद्रिवज्रः  
  प्रत्यग्वैमुख्यतूलप्रलयदिनमरुत् भ्रान्तिवीरुद्दवाग्निः।  
   कामक्रोधाहितार्क्ष्यः कलिकलुषकथाकालरात्रिप्रभातं  
  मोहावश्यायभानुर्विहरति समितौ(ति) व्यक्तवेगो विवेकः॥ 91 ॥  
 तुम्बुरुः- (सहर्षाद्भुतम्) भगवन्‌! इदं पुनरिह महामोहस्य मौलिताडनम्। अत्र हि,  
 626. निरुद्धरिपुडम्बरो निगमघोषनिष्पादितप्रतिश्रुतिरनुद्रुतप्रलयसिन्धुधीरध्वनिः।  
    त्रिवर्गपुटभेदनप्रथमकम्पकर्णेजपो विवेकसुभटाग्रतो विजयदुन्दुभिस्ताड्यते॥ 92 ॥  
 नारदः- सखे! नूनमिदानीमत्यासन्नो विवेकस्य मनोरथलाभः। अत्र हि,  
 627. गुराशा-दुर्मान-च्छलन-मद-मात्सर्य-कुहना-  
     परीवाद-द्रोहप्रभृतिपरिवारस्तुतगतिः।  
    मनीषासारथ्यप्रमुदितविवेकप्रतिमुखं  
  महामोहः क्रूरः(क्रद्धः)स्वयमयमुपायाति समरम्॥ 93 ॥  
अपि च, 628. प्रत्यासन्नं प्रतिभठमिह प्रत्युदेता विधत्ते  
  गाढामर्षस्फरणकुटिलान्‌ कार्मुके दृष्टिपातान्‌।  
    दूरोद्धूतस्वपरनियतिं(तिः) दुर्मतिं प्रेक्षमाणो  
  रागाभिख्यं दुरितजलधिं गाहते मोहवीरः॥ 94 ॥  
 तुम्बुरुः- (सभयसंभ्रमाद्भुतम्) भगवन्‌! अतिघोरवृत्तिरसौ रथयूथवीधिकापथेन रणाङ्गणमवतीर्णः।  
 629. उद्भटकबन्धताण्डबमुन्मदभारुण्डतुण्डहृ(धृ)तमुण्डम्‌।  
    रणभूमिण्डलमसौ मण्डलमिह चरति मोहदण्डेशः॥ 95 ॥  
अपि च, 630. पातालक्षिप्तसिन्धुः प्रशकलितकुलक्ष्माभृदुत्कीलभूमिः।  
     निर्धूतादित्यचन्द्रद्युतिगण-निबिडध्वान्तनीरन्ध्रदिक्कः॥  
    वेधस्सौधप्रभेदी विघटितपवनस्कन्धपर्यस्ततारः  
  प्रारब्धोऽसौ विवेकप्रतिरथिनि महान्‌ आहवे मोहवेगः॥ 96 ॥  
 नारदः- (सहर्षसंभ्रमम्) सखे! दिष्ट्या वर्धसे। पश्य पश्य।  
 631. अप्रत्यूढचरः सुरासुरगणैरक्षोभितो राक्षसैः  
  अद्य प्रत्यवरुद्धर्वैरिसमरोत्सेके विवेकेश्वरे।  
    स्वस्स्थप्रत्ययितव्यदोषमलिनस्वर्वासदुर्वासना-  
  मूलच्छेदविलीयमानमहिमा मोहस्य मोघः स्यदः॥ 97 ॥  
अहह, 632. विवेकाशनिवेगेन महामोहविषद्गुमः।  
    प(पा)तितः क्ष्मातले दिष्ट्या द्वितीय इव कैटभः॥ 98 ॥  
 तुम्बुरुः- हन्ति!  
 633. जागर्त्यद्‌भूतमुद्‌भटं यदधुना वीरव्रतैकव्रती  
  विष्वग्वृत्तिविवेकदेवविशिखस्कन्धैरबस्कन्दितः।  
    मोहः प्रायितमूर्छनो मुनिगणप्रद्विष्टदैत्यप्रियो  
  धिक्कष्टश्रुतिघट्टितश्रुतिरसौ बुद्धा पुनर्युधयते॥ 99 ॥  
 नारदः- (सहर्षसंभ्रममुत्तरीयाजिनमुद्‌धून्वन्‌) अहह निपातितः पुनरसौ निष्प्रतिघवृत्तिना महामोहः सुमतिबल्लमेन।  
 634. जितं कार्ययुगैर्घर्मैर्जितं शमदमादिभिः।  
    महता यत् विवेकेन महामोहः पराहतः॥ 100 ॥  
 भवतु सब्रह्मता, भवतु सब्रह्मता। (सर्वतः परिक्रमाति)   
  
 तुम्बुरुः- (सहर्षम्‌)  
 635. निखिलसुभटश्लाघारेखाबिलङ्घनजाङ्घिको  
  निरवधिबलो मोहः क्रीडन्‌ अनुत्तरणे रणे।  
    विविधनिगमग्रामस्थेयात् विवेकमहीभृतो  
  विपदमधुना वीरादस्मादिदम्प्रथमां गतः॥ 101 ॥  
अपि च, 636. दिनकर इव दीव्यन्‌ दृष्टशक्तिस्तथाऽसौ  
  मुनिपरिषदभूष्टे मोहभङ्गे विवेकः।  
    समतनुत यथैकः साधुपीडोद्यतानां  
  रजनिचरपतीनां राघवो दीर्घनिद्राम्‌॥ 102 ॥  
 (नेपथ्ये) हा महाराअ, हा दुम्मइ जीविएसर, हा णिहिल मोहण, कहिं गओसि?  
 637. बंदिग्गाहं गहिआहिं णूणं संभरिअगुरुवेराहिं।  
    बंदिग्गाहं गहिदो मम णाहो ताहिं तिअसमहिलाहिं॥ 103 ॥  
 \[हा महाराज! हा दुर्मतिजीवितेश्वर! हा निखिलजनमोहन्! कुत्र गतोऽसो?\]  
 बन्दिग्राहं गृहीताभिर्नूनं संभृतगुरुवैराभिः।  
 बन्दिग्राहं गृहीतो मम नाथस्ताभिस्त्रिदशमहिलाभिः॥  
 नारदः- सखे! हन्त हन्त! प्रतिबुद्धा दुर्मतिस्सोरस्ताडं स्वयं विलपति।  
 (पुनर्नेपथ्ये) 638. बाहिअजणेहिं सत्थं दिहमग्गं तुए पक्कंतेण।  
      दीणदसासंततो दइअजणो णाह किंति संचत्तो॥ 104 ॥  
 \[बाह्मजनैस्सार्ध दीर्घमार्गं त्वया प्रक्रान्तेन।  
  दीनदशासंतप्तो दयितजनो नाथ किमिति संत्यक्तः।\]  
 नारदः- सखे! अश्रुतपूर्वमिदमद्‌भुतमाकर्णितम्।  
 तुम्बुरुः- भगवन्‌! अयं खलु सुरासुरसमरनाटकसूत्रधारस्य भगवतः सूत्ररचनापरिपाकः।  
 639. हतजीविजीवितेशां विषादमूर्च्छादिलुप्तनिश्वासाम्।  
    तृष्णादयः सकुल्या दुर्मतिमभितो निपत्य विलपन्ति॥ 105 ॥  
 दुष्परिहरः (निष्प्रतिघातः) खल्वसौ दारुणो नियतिपरिणामः। यतः,  
 640. आकर्ण्य चामरभृताममराङ्गानानां मञ्जूनि तानि मणिकङ्कणशिञ्जितानि।  
    शृण्वन्नसौ विलपितानि निजप्रियाणां मोहः प्रयात्यपुनरुन्मिषिताय निद्राम्‌॥ 106 ॥  
 तुम्बुरुः- भगवन्‌! महाप्राणोऽसावद्यापि निद्राति, मूर्छति, निमिषति वेति संशयडोलामधिरूढोऽस्मि।  
 नारदः-भवतु! दृष्टं तावदेतावत्। शिष्टमपि यथागमं द्रक्ष्यावः (मः)। अयं पुनरत्र मधुकैटभादिमहासुरनुरसनप्रकाशितप्रभावो महापुरुष इव विजितमहामोहो विबुधपतिभिरभिष्टूयते सुमतिपतिः।  
 तुम्बुरुः-भगवन्‌! इदमस्य विक्रमप्रीणितवियच्चरगणप्रयुक्तं वीराभिषेकमङ्गलम्। यदेतत्,  
 641. अमुष्य दृढविक्रमद्रुतनिपीतमोहाम्बुधेर्विंवेकनृपतेरसौ विनयसंनते मूर्धनि।  
    परप्रणिधिपक्त्रिमस्थिरसुखापवादोद्गतिप्रतिप्रसवसौरभा पतति पुष्पवृष्टिर्दिवः॥ 107 ॥  
 नारदः- सखे! संप्रति चिरप्रार्थितमहासमरसंदर्शनेन सन्तोषितं चक्षुः। तदिह  
भवता परिविवाहयिषितहर्षकप्रकर्षेण विश्वेषु भुवनेषु विवेकविजयो विश्रावयितव्यः। अहं तु प्रशमितप्रतिपक्षं स्ववशीकृतहृषीकगणं सुमतिसहायं महाराजं समयोपनतसार्बभौमपदाभिषेकं सौस्रातिकवृत्त्वा संभाव्य समाधिसप्ततन्तु साहायकेन संतोषयितुमात्मानमिच्छामि।  
  \[इति निष्कान्तौ\]  
 इति श्रीकवितार्किकसिंहस्य सर्वतन्त्रस्वतन्त्रस्य श्रीमद्वेदान्ताचार्यस्य कृतिषु संकल्पसूर्योदनाटके मोहादिपराजयो नाम अष्टमोऽङ्कः।

अपि च,  






\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

   ***नवमोऽङ्कः***






   चूलिक(नेपथ्ये)  
 642. मोहाकूपारकुक्षिंम्भरिरयमनघो मुक्तिवीरुत्प्ररोहः  
  प्रज्ञासौधैकदीपः प्रतिसमयकथातूलवातूलवेगः।  
    दुःखद्वारोपरोधस्थिरतरपरिघो दूरतः प्रत्युपैति  
  क्रूरक्रोधाशुशुक्षण्युपशमनसुधासारसेको विवेकः॥ 1 ॥  
  इति चूलिका। \[ततः प्रविशति राजा व्यवसायश्च।\]  
 राजा- (सहर्षबहुमानम्) सेनापते! अद्य खलु प्रयात्वत्पुरस्कारेण निर्जितः सर्वदोषप्रसूतिः मधुकैटभादिभिर्महासुरैः, महद्‌भिरपि देवैः दुर्जयो महामोहः।  
 व्यवसायः- देव! वयं हि भवतो वाहनादिवत्‌ उपकरणमात्रम्‌, प्राधान्यं तु सर्वत्र भवत एव। अनुस्मरतश्च ते तादृशं समरविहा\[कौतुक\]म्, अद्यापि विस्मयाविद्धं मे मानसम्। तदा खलु  
 643. न भ्रूरभज्यत न च भ्रुकुटी निबद्धा नैवारुणं प्रकृततो नयनाञ्जं ते।  
    कुत्राभवन्निति न वेद्‌मि भवत्प्रतीपाः चण्डद्युतावुदयतीव तमः प्रबन्धाः॥ 2 ॥  
किं च, 644. त्रुगुणात्मिकया तिरस्करण्या स्थगयामास शुभं य एष मोहः।  
    स बभूव तदा त्वदाभिमुख्ये दिवसारोपितदीपनिष्प्रकाशः॥ 3 ॥  
अद्य तु, 645. लम्बालकैरविरलक्षरदश्रुपूरैः म्लानैरपत्रतिलकैर्वदनारविन्दैः।  
     शंसन्ति शौर्यबिभवं भुजशालिनस्ते मोहावरोधसुदृशो मुषिताङ्गरागाः॥ 4 ॥  
 विवेकः- (सान्तस्तोषम्) स्वयं प्रवृत्तस्वतन्त्रकृत्ये किं परतन्त्रान्‌ अस्मान्‌ प्रशंससि? तथा हि,  
 646. वायुर्दोधूयते यत्‌ यदयमुडुगणो बंभ्रमीति द्रुतं खे  
  तेजो जाज्वल्यते यत्‌ यदपि न जलधिर्माधवीं दोदवीति।  
    भूर्यद्वा बोभवीति स्थिरचरधृतये तच्च तादृक्य सर्वं  
  स्वायत्ताशेषसत्तास्थितियतनपरब्रह्मलीर्मिचक्रम्॥ 5 ॥  
किं च, 647. यथाधिकरणं प्रभुर्यजनदानहोमार्चना-  
  भरन्यसनभावनाप्रभृतिभिः समाराधितः।  
   फलं दिशति देहिनामिति हि संप्रदायस्थितिः  
  श्रतिस्मृतिगुरूक्तिभिर्नयतीभिराभाति नः॥ 6 ॥  
ततश्च, 648. प्रभुणैव सर्वजगदुद्‌भवस्थितिप्रलयप्रवाहपरिरब्धकेलिना।  
   अहमस्त्रमन्त्रपरिमृष्टिदर्भवत्‌ गमितः स्ववध्वनिधने(दमने) निमित्तताम्॥ 7 ॥  
 व्यवसायः- सखे! विक्रमादपि गरीयांस्तवासौ विनयगरिमा। (साद्‌भुतरोमाञ्चम्) देव!  
 649. दर्पो(दत्तो)दग्रनियुद्धतावकभुजानिर्घातपातोदित  
  स्फारासृक्परिवाहगद्‌गदरवो मोहः पतन् अग्रतः।  
    अद्यापि स्मृतिमभ्युपैति मथनक्षोभक्षरद्‌गैरिक-  
  स्रोतस्संप्लुतमन्दरक्षितिधरक्षेपक्षणाक्षेपकः॥ 8 ॥  
 इह(दे)पुनरिदानीं विश्वविख्यातवीरायितस्य ते विभूतिसमुचितं किमपि मङ्गलमाचरणौयम्।  
 अद्य तु,  
 650. युक्तायुक्तवितर्कदक्षमतिभिर्युष्मद्‌भटैरुद्‌भटै-  
  र्निर्धूताखिलशल्यकण्टकततिर्नैः श्रेयसी पद्धतिः।  
    मोहध्वंसधुरन्धरस्य तव तु त्रय्यन्तपीठे मह-  
  त्यासीदत्यभिषेकमङ्गलविधेरभ्यर्हितोऽयं क्षणः॥ 9 ॥  
 राजा- सेनापते! मैवं वादीः। अनिष्पन्नसमाधौ पुरुषे कथमहमभिषेक्तव्यः। तथा हि(अद्यहि)  
 651. करणहरिंणश्रेणीदूरापकर्षणदारुणां  
  कलुषतपनस्फायन्मायानिदाघविजृम्भिताम्।  
    विषमविषयास्वादोत्कण्ठामयीं मृगतृष्णिकां  
  मुनिरतिपतन्‌ मुक्तिद्वारं गवेषयते मुहुः॥ 10 ॥  
 \[अतः\] प्रक्रान्तमात्रा खल्विदानीं परब्रह्मोपलब्धिः। परिनिष्पत्तिस्तु दुर्लभेति परिपश्यामि।  
तथा हि, 652. कथमद्य निरालम्बं कर्मशृङ्गलितः पुमान्‌।  
    आरोहतु दुरारोहं समाधिगगनस्थलम्॥ 11 ॥  
 (विचिन्त्य) अस्त्वेवं तावत्‌ः-  
 653. सत्त्वोदग्रसमग्ननन्दथुभुवः सालम्बनध्यानतः  
  शुद्धे चेतसि यद्यपि प्रभुरिहादृश्यो दरीदृश्यते।  
    प्रत्यग्वस्तुविशेष्यवर्ष्मणि पुनस्तस्मिन् दृढप्रेक्षिते  
  नाथ सोऽहम्‌ अहं स इत्यपि गिरो नाध्यासमध्यासताम्॥ 12 ॥  
 व्यवसायः- देव! अद्यारि कथमध्यासः। पुरुषः खल्विदानीं स्वशरीरे स्वात्मबुद्धिं विहाय स्वात्मनि परशरीरत्वबुद्धिमनुरुन्धे।  
 राजा- हन्त! सिद्धप्रायमपि सर्वं सान्तश्शल्यमिवाद्य संदृश्यते। तथा हि,  
 654. तत्त्वज्ञाने विशुद्धे शमयति दुरितारम्भमात्मावधाने  
  व्यक्ताकृष्टेतराक्षे विरमति च मनोवानरे चापसात्‌ स्वात्‌।  
    भस्मच्छन्नाग्निकल्पः परपरिभवनाद्यागमे दीप्यमानः  
  श्लक्ष्णः संस्कारसारः शिथि(तर)लयति शनैरुज्जिंहानं समाधिम्‌॥ 13 ॥  
अपि च, 655. क्रमपक्त्त्रिमकर्मजागरूकस्थिरसंस्कारनिरुध्यमानचित्तः।  
    स्मरति प्रणिधातुमेकतानो बहिरर्थान्‌ विवशः पितामहोऽपि॥ 14 ॥  
 तथाऽपि स्वतन्त्रानुग्रहदत्तहस्तेन मया कदाचिदपि न स्खलितव्यम्‌। संभावितस्खलितं च सिषाधयिषित\[व्य\]म्‌  
 656. बहुरपि लघुः प्रत्यक्चिन्ता बहिर्विषयाटवी-  
  विहृतिचटुलं चेतो रोद्धुं कथं प्रभविष्यति।  
    अनिभृतटक्रीडोत्कण्ठाविजृम्भितसंभ्रमे  
  कलभचरणे लूतातन्तुः कथं निगलायते॥ 15 ॥  
 व्यवसायः- महाराज! किमिह पुनः प्रत्यूदृशङ्कया।  
 657. स्वयमिह विपदो वा स्वप्नवत् संपदो वा नियतिविपरिवृत्तौ नेमिवृत्त्या भवन्त्याम्।  
    शतमपि विशयानां शस्त्रवच्छातयन्ती नयनिगमसमीची न व्यतिस्ते मतिस्ते॥ 16 ॥  
 राजा- सेनापते! सिद्धमपि सर्वं साध्यशेषावमर्शनात्‌ (र्शेन) असत्कल्पमिवाऽऽभाति।  
अद्य हि, 658. अपि निर्मुक्तजीवानां कामदीनां बलीयसाम्‌।  
     अविद्या कर्मसंज्ञा तु मृतसंजीविनी स्थिता॥ 17 ॥  
 व्यवसायः- महाराज! त्वत्प्रसादादेवाऽपि न स्थास्यति।  
 राजा- (सानुशयम्)  
 659. अहितनिवहवन्या हन्त संतन्यमाना  
  कथमियमपचेतुं कल्पकोट्याऽपि शक्या।  
व्यवसायः- इत्थमेव-दहति निरवशेषं देवसंभूतिरेनां  
  युगपदिह समिद्धो योगकल्पान्तवह्निः॥ 18 ॥  
 न च तदुत्पत्तिरपि कथं भवित्रीति शङ्कनीयम्। यत ईदृगवस्थः पुरुषः-  
 660. सत्कारकालकूटं तरुणीकुणपं सभाभुजङ्गीं च।  
    परिहरति राजधानीकुम्भीपाकं च गुप्तमाहात्म्यः॥ 19 ॥  
अपि च, 661. मुकुन्दे निक्षिप्य स्वभरमनघो मुक्तवदसौ  
  स्वतन्त्राज्ञासिद्धां स्वयमविदितस्वामिहृदयः।  
    परित्यागे सद्यः स्वपरबिविधानर्थजननात्‌  
  अलङ्क्यामामोक्षादनुसरति शास्त्रीयसरणिम्॥ 20 ॥  
ततश्च,  662. अनघमतिरनुज्झन्‌ आश्रमादिव्यवस्थां  
  हरिचरणसपर्यास्वादतुष्टो मनीषी।  
    अवतरति विरक्त्या गाढमालिङ्गितोऽसौ  
  मुषितनिखिलखेदे मुक्तिघण्टापथेऽस्मिन्‌॥ 21 ॥  
 इदमपि यथावत्प्रतिसन्धातव्यम्।  
 663. संसाराख्यज्वलनभसितीभूतसंजीबनार्हा  
  धर्मोत्पत्तिप्रथितविभवा धार्यमाणा गिरीशैः।  
    गम्भीरत्वादकलुषगतिर्गम्यतीर्थोपपन्ना  
  गङ्गेवान्या पुरुषजलधिं गाहते विष्णुभक्तिः॥ 22 ॥  
 अपि च, शान्तमेव रसमेकं शरणयतो मनीषिणः पुनरपि संप्रति रसान्तराण्यपि पुष्णातीव विष्णुभक्तिः।  
तथा हि, 664. जुगुप्सां देहादौ विषयरसमोगेषु हसनं  
  प्रकोपं निद्रादौ परपरुषवादादिषु भयम्।  
    शुचं योगालाभे फलपरिणतौ विस्सयमपि  
  प्रयच्छत्युत्साहं दुरितविरतौ ब्रह्मणि रतिम्॥ 23 ॥  
 न चात्र महाराजेन संस्कारशेषतः (शेषितस्य)समाधिप्रत्यूहः शङ्कनीयः। यतः,  
 665. पृथुकतरुणप्रायावस्थाव्यवस्थितसंचया  
  बहुलनिगमप्रत्यादिष्टा बहिर्मुखवासना।  
    पटुतरदृडप्रत्याहारक्रियापरिपक्त्रिमा  
  ज्वलति महति ज्योतिष्यन्तर्लयं प्रतिपत्स्यते॥ 24 ॥  
अद्य च, 666. प्रत्यक्तत्त्वसतत्त्ववेदनसुखप्रत्यूहसिद्धिप्रदैः  
  क्षुद्रैः केवलकालयापनपररैन्यैरनाकृष्टधीः।  
    मुक्तिद्वारकवाटिकाविघटनध्वानप्रतिश्रुन्निभैः  
  अध्यक्षीकृतसत्पर्थैर्मुनिरसौ मन्त्रैर्धृतिं विन्दति॥ 25 ॥  
 राजा- सेनापते! संप्रधारयताऽपि त्वदुक्तं त्वराधिक्यात्प्रचलितेनेव मया नानुभूयते। यावदिह पुरुषस्य निश्श्रेयसोपायमविकलं न निष्पादयामि, यावद्वा प्रियाप्रियेषु सुकृतदुष्कृते न संक्रमयामि, न तावन्निद्रामाद्रिये। अद्य तु,  
 667. कामातङ्कमतीत्य कोपदहनं निर्वाप्य वित्तस्पृहा-  
  वेतालीं व्यवधूय बान्धवकथागर्तं समुत्तीर्य च।  
    सङ्गोत्तंसितवासनासहचरः संसारकाराकुटी-  
  निष्क्रान्तिक्रमपादुकां तनुमनुद्विग्नो मुनिः क्षाम्यति॥ 26 ॥  
 व्यवसायः- महाराज! मैवमाशङ्केथाः  
 668. स्वापोद्बोधव्यतिकरनिभे भोगमोक्षान्तराले  
  कालं कंचिज्जगति विधिनां केनचित्‌ स्थाप्यमानाः।  
    तत्त्वोपायप्रभृतिविषये स्वामिदत्तां स्वनिष्ठां  
  शेषां कृत्वा शिरसि कृतिनः शेषमायुर्नयन्ति॥ 27 ॥  
ततश्च, 669. सिद्धप्रायसमीहितस्य वितथोदर्को वितर्कः पुनः  
  स्थूलाभ्यूहविसंस्थुलस्थितिमतामत्के चमत्कारिणः।  
    दूरीकृत्य बलात्‌ त्वया रिपुचमूदुर्वार(र्वीर)दर्वीकरान्‌  
  किंचिन्न्यूनमनोरथेन कृतिना किं नाम संचिन्त्यते॥ 28 ॥  
 राजा- (विचिन्त्य) अस्तु तावदेवम्-  
 670. विमुक्तिपथदेशिकैर्वितथवृत्तिवैदेशिकैर्विमृष्टशुकशौनकप्रभृतिभाषितैरुज्झितम् (?)।  
    भिषज्यति भवं प्रभौ पितरि शेषिणि श्रीपतावपथ्यविनिबर्तकं किमपि भद्रमभ्यर्थये॥ 29 ॥  
अद्य च, 671. जननविलयवृत्त्या जाङ्घिकस्यास्व जन्तोः  
  समयमवमृशन्‌ यस्तिष्ठति श्रीसहायः।  
    प्रभुरयमनुकम्पानिध्ननिर्विघ्नलीलः  
  प्रजनयतु समाधिं स्वात्मनैव स्वल(क्ष्य)क्षम्‌॥ 30 ॥  
 तत् वयमत्यासन्नेन महोदयेन पुरुषमभिनन्दयितुं प्रतिष्ठेमहि। (नूपुररवमाकर्ण्य) का पुनरिहेदानीं चरणकमलकलहंसायमानमणिनूपुररवेणामृतमिव शृण्वतां कर्णेष्वभिवर्षति?  
 (नेपथ्ये) भट्टिणि! दिट्टिआ वढ्ढसि। मोहं जेऊण पडिणिवुत्तो महाराओ। ता इदोइदो भट्टिणी। \[भर्त्रि! दिष्ट्या वर्धसे। मोहं जित्वा प्रतिनिवृत्तो महाराजः। तत्‌ इतइतो भत्रीं। \]  
 राजा- (कर्णं दत्त्वा) सेनापते! तदिदं प्रणिधानसिद्ध्या पुरुषमभिनन्दयितुं प्रतिष्टमानानां नः प्रथमोपस्थितं मङ्गलम्। यदसावभिमुखमायाति मङ्गलदेवतेव महागुणा देवी।  
   \[ततः प्रविशति सुमतिः चेटी च।\]  
 चेटी-भट्टिणि! एसो महाराओ सेणावइण सह इदो भट्टिणीए आअमणं पडिवालअंतो चिठ्ठइ। ता तुरिअं एव्व उवसप्पदु भट्टिणी। \[भर्त्रि! एष महाराजःस सेनापतिना सह इतो भर्त्र्या आगमनं प्रतिपालयन्‌ तिष्ठति। तस्मात्‌ त्वरितमुपसर्पतु भर्त्री।\]  
 सुमतिः- (उपसृत्य) जेदु महारजाओ।  
 672. गअणंभि अच्चराणं जएण तुंहाण जणिअतोसाणम्‌।  
    वीणा मे पिंअमहुरं पहरिसगीअं सुणावेइ॥ 31 ॥  
 \[जयतु महाराजः।  
 गगनेऽप्यरसां जयेन युष्माकं जनिततोषाणाम्। वीणा मे प्रियमधुरं प्रहर्षगीतं रकश्रावयति॥\]  
 राजा- देवि! जितं मया, यस्य भवत्या जयशब्दः प्रयुज्यते।  
 व्यवसायः- देवि! किमत्राश्चर्यम्, यत्‌ त्वत्प्रियेण जितं जेष्यते चेति। कस्तावदतः परं निस्तार इति तु निर्धारणीयम्‌।  
 सुमतिः- सेणावइ! कज्जेससणिव्वहणम्मि णिव्वूढसमरकज्जो महाराओ एव्व पमाणम्‌।  
 \[सेनापते! कार्यशेषनिर्वहणे निर्व्यूढसमरकार्यो महाराज एव प्रमाणम्‌।\]  
 राजा- देवि! मैवं मय्येव भारमारोयिथाः। अस्ति खलु सर्वधुरीणः \[कश्चित्‌\]  
 सर्वजगदन्तर्यामी पुरुषः। तथा हि,  
 673. आधेयत्वप्रभृतिनियमैरादिकर्तुः शरीरं  
  सत्तास्थेमप्रयनफलेष्वेतदायत्तमेतत्‌।  
    विश्वं पश्यन्निति भगवति व्यापकादर्शदृष्टे  
  गम्भीराणामकृतकगिरां गाहते चित्तवृत्तिम्‌॥ 32 ॥  
 व्यवसायः- एतदेव तत्वम्। तथाऽपि तन्निबन्धनं किंचिदहमध्यवस्यामि। कर्मनिगलयन्त्रितस्य हि पुरुषस्य कालक्षेपरहितकल्याणनिर्वहणाय कश्चित्‌ समाधिकदरिद्रः समाधिराधातव्यः। तदुपसंपत्तये चासौ समयनियतसाधिष्ठसूक्ष्पसन्मन्त्ररहस्यवेदिना पुनरपि दिव्येन केनचित्‌ देशिकेन दत्तदृष्टिर्भावयितव्यः।  
 राजा- एतदेव ममापि हृदये वर्तते। संपत्तिस्तु परस्मिन्नेव समायतते।  
 सुमति-- (अग्रतोऽवलोक्य) अय्यउत्त! \[अअ\] अअंडचन्दोदयो विअ अइ विसओ कोविपआसो अग्गदोदीसिइ। \[आर्यपुत्र! \[अयम्\] अखण्डचन्द्रोदय इवातिविशदः कोऽपि प्रकाशोऽग्रतो दृश्यते।\]  
 राजा- सेनापते! किमिदमैन्द्रजालिकमिव किमप्पतर्कितोपस्थितम्‌ अनिर्धारितकारणम् अमृतपारावारपूरयर्यायप्रसरम्‌ आप्लावितदशदिशावकाशम्‌ अवदातमनोहरम्‌ अदृष्टपूर्वं धाम।  
 व्यवसायः- नूनं नारदेन भगवता समागतेन भवितव्यम्‌। न ह्यन्यस्य कस्यचिदाम्रेडितश्वेतद्वीपदेवता(आस्थितश्वेता) द्वैतमेतादृशं तेजः।  
 (नेपथ्ये)  
 674. अधराहितचारुवंशनालाः मकुटलम्बिमयूरपिञ्छमालाः ।  
    हरिनीलशिलाविभङ्गनीलाः प्रतीभाः सन्तु ममान्तिमप्रयाणे॥ 33 ॥  
 राजा- अहो नु खलु भगवतो महामुनेः प्रपञ्चितपरमपुरुषभावनाविशेषा विपञ्ची (ञ्चीका)निनादकर्बुरा विभ्रमगीतिः।  
 सुमतिः- अय्यउत्त! एदेण खु आअदेण इसिण तुम्ह जाव संवादो होज्ज, अहं दाव सहिअणसहिदा संलपन्ती तुम्ह समीहिदे तुरम्मि। \[आर्युत्र! एतेन खल्वागतेन ऋषिणा तव यावत्संवादो भवेत्‌ अहं तावत्‌ सखीजनसहितां संलपन्ती तव समीहिते त्वरे।\]  
  (ततः प्रविशति नारदः।)  
 नारदः- अहो नु खलु महाराजोऽयमनादिसंसारसागरिनिमग्नं पुरुषम्‌ आध्यात्मिकविज्ञानषोतमारोप्य बहुविधबाह्यकुदृष्टिजलजन्तुभिरनुपप्लुतेन सुपथा समाधिपारसंनिकर्षमानीय साध्यशेषे संत्वरमाणस्तिष्ठति। अद्य किलं,  
 675. सुमतिबहुमतेन स्वात्मना सत्त्वधाम्ना बहिरबहिरुदीर्णे वारिते वैरिवर्गे।  
    जनयति पुरुषस्य ज्यायसीं चित्तवृत्तिं समविषमविभेदी सार्वभौमो विवेकः॥ 34 ॥  
ततश्च, 676. तितिक्षुर्द्वन्द्वानि द्रुतमतिरयत्नोपनतभक्‌  
  परित्याज्यत्यागी भ्रमर इव सारग्रहरुचिः।  
    कृतज्ञः प्राप्तव्ये नियतधृतिरेकान्तरसिको  
  मुमुक्षुः संधत्ते मुनिरनिभृतं ब्रह्मणि मनः॥ 35 ॥  
 राज- (त्वरितमुपसृत्य) भगवन्‌! अद्य खलु धन्या वयमनुगृहीताः स्मः।  
 677. अयमहमभिवादये भवन्तं सकलसुरासुरबृन्दवन्दनीयम्‌।  
    विधिवशपरिभूतमोहपक्षो विनयपरिष्कृतसंनतिर्विवेकः॥ 36 ॥  
 नारदः- आयुष्मन्‌! अप्रतिहतमनोरथः पुरुषमपवर्गे स्थापयेथाः। अवधूतमहामोहेन भवता नूनमन्तरितोऽयमन्तिमयुगारम्भः। किं तु  
 678. वीरक्षीः अतिवेलविक्रमभवद्देश्शृङ्गनिश्शृङ्घल-  
  क्रीडादत्तकृतार्थता-परवती न त्वत्‌ परं प्रेक्षते।  
    अद्यत्वे पुनरद्‌भुतप्रणयिनी दृष्टिस्त्वया पात्यताम्‌  
  अन्तर्द्रष्टुमनन्यदृष्टमनघं त्यक्तावधिं शेवधिम्‌॥ 37 ॥  
 राजा- भगवन्‌! किमस्ति कश्चिच्छत्रुशेषः, यत्रास्माभिः सावधानैर्यतितव्यम्‌?  
 नारदः- न कश्चिदस्ति। तथाऽपि नीति(विनीति)प्रधानेन भवता नित्यं विमृश्यते। अद्य तु,  
 679. समग्रबलयोगेन समरे पातितास्त्वया।  
    कामक्रोधादयो वीराः स्वर्गस्त्रीभिः स्वयंवृताः॥ 38 ॥  
किंच, 680. तत्त्वबोधजनके (सचिवे) तवाऽऽहवे मोहवीरविजयेन मोहिताः।  
    अप्रविष्टसमराः प्रदुद्रुवुर्हर्षशोकभयचापलादयः॥ 39 ॥  
 तथाऽपि किंचिदिह चिन्तनीयम्‌। इह हि,  
 681. त्रैगुण्याम्भोधिवेलावनतृणविषयग्रासदुर्वासनोद्यद्‌-  
  भोगैदम्पर्यपर्याकुलितम्‌ अनुयुगोत्कण्ठितोदग्रवृत्तिम्‌।  
    भूयो भूयः स्वचक्रे भ्रमयति नृपशुं गाढबन्धोपरुद्धं  
  कालोऽसौ कर्ममालघटितभवघटीयन्त्रतन्त्रस्वतन्त्रः॥ 40 ॥  
 राजा- अत एव खल्वहमनेहश्चकभ्रमणात्‌ अह्नाय बहिर्भावयितुमभिवाञ्छामि। तथा हि,  
 682. कालावर्तान्‌ प्रकृतिविकृतीः कामभोगेषु दोषान्‌  
  ज्वालागर्तप्रतिमदुरितोदर्कदुःखानुभूतिम्‌।  
    याथातथ्यं स्वपरनियतं यच्च दिव्यं पदं तत्‌   
  काराकल्पं वपुरपि विदन्‌ कस्तितिक्षेत बन्धम्‌॥ 41 ॥  
 अत्र तु भगवता निस्समाभ्यधिकनिवृत्तिधर्मात्मना निपुणमस्मन्मनीषिते साहायकम् आचरणीयम्‌। निजदुरितनिदाघनिष्टप्तजन्तुसंजीविनी खलु भव्यवृत्तीनां भवादृशां वागमृतवृष्टिः।  
 683. लुप्तदृष्टिभिरलब्धदेशिकैर्लोकवेदपदवी दुरत्यया।  
   तत्‌ प्रसीद भगवन्‌ मदीक्षितं पुण्डरीकमिव पाहि मन्त्रतः॥ 42 ॥  
 व्यवसायः- स्वधर्म एव भगवता श्रुतिशिरसि गीतः सूचितोऽसौ देवेन।  
 नारदः- अस्मदभिमतमेव समादिष्टं महाराजेन। यतिष्ये चाहं यथासारम्‌ (यथावसरम्)  
 684. अधिकमिह मुमुक्षोरागमग्राह्यवर्गात्‌  
  स्वयमिह गुरुभक्त्या दर्शितं स्वानुभूतौ।  
    प्रथयति मयि सौम्य त्वन्निदेशेन मन्ये  
  सपदि भवति चित्ते (लग्ने) गाढलग्नः समाधिः॥ 43 ॥  
 तदिह यत्‌ अभ्यर्थिता वयं भवद्भ्यां किमपि करणीयम्‌, तत्‌ साधयितुमितः साधयामः।  
  (इति प्रहर्षनृत्तगत्या निष्कान्तः।)  
 राजा- सेनापते! संप्रति सिद्धप्रायं समाधिमुत्पश्यामि।  
अस्ति तावत्‌। 685. षडङ्गमथवाऽष्टाङ्गं तसमाधिमधिरोक्ष्यतः।  
     अवलम्बनमक्षुद्रा दयैका दानबद्रुहः॥ 44 ॥  
 तथैव गाढावलम्बितोऽसौ पुरुष इदानीमालक्ष्यते। तथा हि,  
 686. विषयमदिरामुग्धैस्त्यक्तः स एष पृथग्जनैः  
  क्वचन समये, यत्रैकाग्र्यं क्वचिच्च तदास्पदे।  
    निभृतकरणग्रामस्तृप्यन्निरुद्धमरुद्गणः  
  परमिह परे धाम्नि प्रत्यङ्मुखः प्रतितिष्ठति॥ 45 ॥  
अपि च, 687. पुलकमुकुलोत्तुङ्गैरङ्गैरुदश्रुभिरीक्षणैः  
  अयमनुभवत्यन्तर्दृष्टिः समाधिरसं पुमान्‌।  
    ध्रुवमिह महानन्दब्रह्मोपलम्भनलक्षणे  
  महतिं विभवे निष्प्रत्यूहा मनोरथपद्धतिः॥ 46 ॥  
 व्यवसायः- देव! अहमप्येवम(तद)वगच्छामि।  
 688. तृणक्षोदं क्षेप्तं प्रलयपवनो न प्रभवति  
  क्षमस्तं निर्दग्धुं यदनभिमतौ कालदहनः।  
    तदर्वाचः सर्वान्‌ अजहदवधिद्वन्द्विनियमान्‌  
  विदन्‌ नासौ तृप्यत्यथ च न विषादे निपतति॥ 47 ॥  
अपि च, 689. तुलायन्त्रोदन्तक्रमघटितनिम्नोन्नतिभृतौ  
  गुणौ मूढक्रूरौ युगपदधरीकृत्य मुदितः।  
    मुनिर्मुक्तिद्वारं मुरमथनधीसन्ततिसुधा-  
  निधिप्रादुर्भावं भजति पुरुषः सत्त्वमनघम्‌॥ 48 ॥  
 तदहं निष्पन्नकल्पमेवास्य समाधिमभिमन्ये। अस्य च,  
 690. स्वफलेन तुलारूढः समाधिर्मुक्तिसाधकः।  
    न्यूनाधिकसमत्वेषु विकल्पायैव कल्पते॥ 49 ॥  
 राजा- सेनापते! अपावृतार्धमहमिह मुक्तिद्वारमभिमन्ये। अद्य पुनः अत्यासन्नमनोरथैरस्माभिरवहितै (तमतिभि)रेतदास्थेयम्‌।  
 691. अविकलबहुमत्या सेवितोऽहं सुमत्या  
  नियतिमनतिलङ्घ्यां निर्ममः सान्त्वयामि।  
    त्वरयितुमिह देवीं त्वन्मते विष्णुभक्तिं  
  गणयितुमपि सिद्धिं गच्छ सेनापते! त्वम्‌॥ 50 ॥  
 व्यवसायः- यदादिशति देवः! \[इत निष्कान्तः।\]  
 राजा- (पुरस्तादवलोक्य) सुमतिनिकेतनमेतत्‌ स्वयमासीदति (स्वयंप्रभमासीदामि)। (सहर्षबहुमानम्)  
 691. बलदर्शनमण्डपं श्रुतीनां बहुभिर्भावितवैभवं प्रमाणैः।  
    अवधूतरजस्तमस्कमेतत्‌ सुमतेस्तत्त्वमयं विभाति सौधम्‌॥ 51 ॥  
 (विलोक्य) काऽसाविह विशुद्धसुधासन्दोहसौम्यस्वभावा श्वेतद्वीपदेवतेव संदृश्यते। (किंचिदुपसृत्य) प्रत्यभिजानाम्येनाम्‌। परिणतिविशेषापदसौ अन्येव भाति।  
 692. इयमखिलपुमर्थप्रार्थनाकल्पवल्ली  
  सितमतिभिरनन्यैः सेविता सिद्धबृन्दैः।  
    द्युतिभिरविरलाभिर्द्योतयन्ती दिगन्तान्‌  
  विशति सुमतिसौधं विष्णुभक्तिर्विशुद्धम्‌॥ 52 ॥  
 तदहमप्यत्र प्रविश्य यावत्‌ पुरुषं कृतकृत्यं कृतार्थं च निर्घारयामि, तावत् अवहितः सहधर्मचारिण्या देव्या सुमत्या सह नैश्श्रेयसीं नियतिमास्थाय निवत्स्यामि। \[इति सविमर्शं निष्कान्तः।\]  
 इति श्रीकवितार्किंकसिंहस्य सर्वतन्त्रस्वतन्त्रस्य  
श्रीमद्वेङ्कटनाथस्य वेदान्ताचार्यस्य कृतिषु संकल्पसूर्योदयनाटके समाधिसंभवो नाम नवमोऽङ्कः।  
    






\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*







.

   ***दशमोऽङ्कः***






  \[ततः प्रविशति विष्णुभक्तिः।\]  
 विष्णुभक्तिः- (आलम्बनविशेषाधीनमात्मनो वैभवं निर्वर्ण्य)  
 693. अहं वैकुण्ठदास्यैकलास्यलीलाविनोदिनी।  
    विश्वकिल्विषसंहारविभ्रमारभटीनटी॥ 1 ॥  
किं च, 694. अम्बा तमे पुरुषस्य बुद्धिरनघा तातः स धर्मोत्तरः  
  संतुष्टिः सहजा क्षमा प्रियसखी सद्वृत्तिराज्ञाकरी।  
   विद्यैव स्वयमस्सि विश्ववृजिनप्रध्वंसनं क्रीडितं  
  साऽहं प्राणिभि विष्णुभक्तिरचला संतिष्ठते संसृतिः॥ 2 ॥  
 अपि च प्रत्यक्षितपरावरतत्त्वैर्महर्षिभिर्भगवतैव च गीतं परमार्थभूतमन्यमप्यर्थमनुकथयामि।  
 695. निरुध्य तरसा मरुत्करणमण्डलीं कुण्डलीं  
  विचिन्त्य विगणय्य वा धमनि-धातु-मर्मादिकम्‌।  
    किमत्र निगमत्रयस्थितिमताऽपि लालभ्यते  
  मयि स्थितिरवस्थिता यदि किमुच्यते मुच्यते॥ 3 ॥  
 यश्चासौ निवृत्तिधर्मकाष्ठारूपो नैश्श्रेयसौ योग उच्यते, सोऽपि मदनुवे(रो)धादेव महतीं सिद्धिमापादयति। अद्य च,  
 696. मुमुक्षुत्वे सिद्धे मुषितमतिमोहस्य मुरभित्‌-  
  समाधिः संरोहन्‌ उपहरति सर्वाघविरतिम्‌।  
    परस्तादास्थेयं यदिह विदुषाऽनिष्टजनुषा  
  फलार्थं तत्‌ किं वा फलमिति वितर्कः श्रमफलः॥ 4 ॥  
 (विचिन्त्य) कीदृशी पुनरिदानीं किं कर्तव्यता? इयं तावत्‌  
 697. अघपरिणमितैरमित्रसेदैः करणकलेबरपुत्रदारिकाद्यैः।  
    ग्रहिल इह मयैव मोचनीयो मुरभिदनुग्रहलीलया मुमुक्षुः॥ 5 ॥  
 अत्र चैतदभिनिष्पन्नम्‌-  
 698. भवरोगैकभिषजा विवेकेन विपश्चिता।  
    शमं दोषगणो नीतः शारीर इव मानसः॥ 6 ॥  
 अयं च क्षेतज्ञ इदानीमपुनर्भवयोग्यामवस्थामारूढः। तथा हि,  
 699. कामादिकेष्वगतेषु कथावशेषं संप्रत्यसौ शमदमादिगुणोपपन्नः।  
    मैत्रीदयादिपरिकर्मविभूषितेन श्रद्धाधनेन मनसा लभते समाधिम्‌॥ 7 ॥  
 अपि चास्य परश्शतप्रत्यूहशालिन्यपि पश्चिमयुगे परमपुरुषचरणयुगलपातिव्रतीप्रभावेन प्रथमयुग इव परम्परितवृद्धरिव संदृश्यते समाधिसिद्धिः। तथा हि,  
 700. कलया विहितोदयः कयाचित्‌ प्रतिपच्चन्द्र इवैष विश्ववन्द्यः।  
    उपयाति दिनेदिने समृद्धिं पुरुषो विष्णुपदाश्रितः सितात्मा॥ 8 ॥  
 701. स्वतस्सिद्धस्वच्छस्थिरमधुरचिन्तासुरसरित्प्रवाहोपश्लिष्टात्‌ प्रणिधिमुखभागादवतरन्‌।  
    चिदानन्दोदन्वत्यनघगुणरत्नौघभरिते निमज्जत्यन्यस्मिन्नयमपुनरुन्मज्जनमिह॥ 9 ॥  
 संप्रत्येतस्य संभृतसमाधेरुत्तरपूर्वाघाश्लेषविनाशकरणाय विवेकव्यवसायादिभिरुपचिक्रंसे(कीर्षे)।  
 (नेपथ्ये)702. लुलितभुवनपद्‌मां लुम्पतो वासतेयीमुदयशिखरिमध्यादुज्जिहानस्य भानोः।  
    अपतमसि पदेऽस्मिन्‌ वैष्णे दृश्यमारादिह भवति पताकास्थानकं धाम पूर्वम्‌॥ 10 ॥  
 विष्णुभक्तिः- (कर्णं दत्त्वा) सुप्रभातं प्रथ्यापयत्यसौ समुतिपतेर्विवेकस्य वैतालिकः। अपि च निमित्तान्यपि नैःश्रेयसीं सिद्धिं सूचयन्ति।  
 703. त्रिभुवनमिदं शान्तक्षोभं समाधिरनाकुलः  
  प्रसृमरसुधाधाराकारा प्रसीदति शेमुषी।  
    स्फुरति च मुहुर्दृष्टिः सव्या तदप्युपरि स्फुटं  
  तदिह महतीं सिद्धिं मन्ये झटित्युपतस्थुषीम्‌॥ 11  
 तदयमवसरः समीहितसमर्थनस्य। ततश्च,  
 704. वैकुण्ठकृपया देव्या मदभीष्टे व्यवस्थितम्‌।  
    प्राध्वं संकल्पमार्ता(र्त)ण्डं प्रवर्तयिंतुमुत्सहे॥ 12 ॥  
 न च प्रभूतसंरम्भयाऽपि मया भगवत्कृपामनालम्ब्य प्रारिप्सितपरिसमाप्तिः सुप्रापा।  
तथा हि, 705. शरणागतरक्षणैकदीक्षः समये तत्परिपन्थिनो निरुन्धन्‌।  
   प्रभुरायतते परः कृपायां सचिवास्तस्य च सर्व एव देवाः॥ 13 ॥  
 अतस्तामेव तावदुपतिष्ठे। अद्य च प्रत्यक्षितेव मे भाति पद्‌मापतेरनुकम्पा। (साञ्जलिबन्धम्‌)  
 706. त्वयि बहुमतिहीनः श्रीनिवासानुकम्पे  
  जगति गतिमिहान्यां देवि संमन्यते यः।  
    स खलु विबुधसिन्धौ सन्निकर्षे वहन्त्यां  
  शमयति मृगतृष्णावीचिकाभिः पिपासाम्‌॥ 14 ॥  
अपि च,   
 707. त्वद्दृष्ट्या सकृदीक्षिता दिविषदः स्वं स्वं पदं भुञ्जते  
  भोगानत्र च भूभुजामभिमतान्‌ पुष्णासि तृष्णाधिकम्‌।  
    किंचोदञ्चदनुग्रहा कृपणतामालक्ष्य वैलक्ष्यतो  
  नैराश्यप्रमुखानि सौति भवती निर्वाणपर्वाण्यपि॥ 15 ॥  
 \[अद्य पुनः मातेव स्तनन्धयानामस्माकमभिरक्षणे पक्षपातिनी भवती।\]  
 708. फलवितरणदक्षं पक्षपातानभिज्ञं प्रगुणमनुविधेयं प्राप्य पद्‌मासहायम्‌।  
    महति गुणसमाजे रमानपूर्वं दये त्वं प्रतिवदसि यथार्हं पाप्मनां मामकानाम्‌॥ 16 ॥  
 (पुरस्तादवलोक्य सहर्षम्) अयमसाविह विवेकमहाराजागारपूर्वभागे दनुजमथनदयानियुक्तो नृत्तोद्यत इवावतिष्ठते निखिलनिगमनैगमिकविद्यैकराशिर्विहङ्गराजः। प्रसीदति चासौ मे पन्नगरिपुः। ततश्च  
 709. आनेतुमात्मरभसेन समीहमानो रक्षोन्मुखं नतगृहेषु(जनेषु) रमासहायम्‌।  
    प्रायः प्रभोस्तदपृथक्स्थितिवृत्तिशक्तिं संकल्पमप्युपहरिंष्यति तद्रथोऽसौ॥ 17 ॥  
 तदेनमभिष्टौमि-   
 710. नमः पन्नगनद्धाय वैकुण्ठवशवर्तिने।  
    श्रुतिसिंन्धुसुधो(रसो)त्पादमन्दराय गरुत्मते॥ 18 ॥ अपि च,  
 711. क्षुण्णक्षोणीधराणि क्षुभिचतुरकूपारतिस्यद्‌गरुन्ति  
   त्रुट्यत्तारासराणि स्थपुटितविबुधस्थानकानि क्षिपेयुः।  
    पातालब्रह्मसौधावधिविहितमुधावर्तनान्यस्मदार्तिं  
  ब्रह्मण्डस्यान्तराले बृहति खगपतेरर्भकक्रीडितानि॥ 19 ॥  
 दण्डकेन चैनमण्डजनाथमनुनाथेय-  
 712. (20) गरुडमखिलवेदनीडाधिरुढं द्विषत्पीडनोत्कण्ठिताकुण्ठैकुण्ठपीठीकृतस्कन्धमीडे स्वनीडागतिप्रीतरुद्रासुकीर्तिस्तनाभोगगाढोपगूढस्फुरत्कण्टकव्रातवेधव्यथावेपमानद्विजिह्नाधिपाकल्पविष्फायमाणस्फटावाटिकारत्नरोचिश्छटाराजि-नीराजितं कान्तिकल्लोलिनी-राजितम्‌।  
 जय गरुड सुपर्णा दर्वींकराहार देवाधिपाहारहारिन्‌ दिवौकस्पतिक्षिप्तदम्भोलिधाराकिणा कल्प कल्पान्तवातुलकल्पोदयानल्पवीरायितोद्यच्चमत्कार दैत्यारिजैत्रध्वजारोहनिर्धारितोत्कर्षः! संकर्षणात्मन्‌ गरुत्मन्‌ मरुत्पञ्चकाधीशसत्यादिमूर्ते! न कश्चित्‌ समस्ते। नमस्ते। पुनस्ते नमः।  
 नम इदमजहत्सपर्याय पर्यायनिर्यातपक्षानिलास्फालनोद्वेलपाथोधिवीचीपेटाहतागाधपातालभाङ्कारसंक्रुद्धनागेन्द्रपीडासृणीभावभास्वन्नखश्रेणये चण्डतुण्डाय नृत्यद्‌भुजङ्गभ्रुवे विजिणे दंष्ट्रया तुभ्यमध्यात्मविद्या विधेया विधेया भवद्दास्यमापादयेथा देयथाश्च मे।   
 मनुरनुगतपक्षिवक्रस्फुरत्तारकश्चित्र भानुप्रियाशेखरस्तावकस्त्रायता\[मायता\]न्नस्त्रिवर्गापवर्गप्रसूतिः परव्योमधामन्‌ वलद्वेषिदर्पज्वलद्वालखिल्यप्रतिज्ञावतीर्ण स्थिरां तत्त्वबुद्धिं परां भक्तिधेनुं जगन्मूलकन्दे मुकुन्दे महानन्ददोग्ध्रीं दधीथा मुधाकामहीनामहीनामहीनान्तक॥  
 इदं च श्रुतमनुचिन्तयामि।  
 713. व्यक्तौ सन्नाहसंकल्पौ विश्वगोप्तुरिमौ हरेः।  
    प्रथितावागमग्रामे पक्षीश्वरसुदर्शनौ॥ 21 ॥  
 (सर्वतोऽवलोक्य) अहो नु खलु विष्वक्प्रकाशा दिशो विदिशश्च। तदासीदतीव देवस्य दयावल्लभस्य (दयासखस्य) संकल्पः। \[ततः प्रविशति संकल्यः।\]  
 संकल्पः- (आत्मानं निर्वर्ण्य)  
 714. यस्मिन्‌ विस्मयनीयभूमनि मनागुन्मीलिते नैकधा   
  सिध्यन्त्यस्य सितासितस्य जगतः स्वर्गापवर्गादयः।  
    ऐशः सोऽहमवासरात्ययभवन्मायामहायामिनी-  
  सत्ताशेषसुषुप्तबोधनपटुः संकल्पसूर्योदयः॥ 22 ॥  
 आदिष्टः सोऽहमनघपरविद्याप्रसादितया प्रदित्सितपारितोषिकया सकलगुणसेव्यया देव्या भगवदनुकम्पया। यथा मदधीनवृत्तिना मोहादिविजयिना विवेकेन जनिभूमा विनिप्पन्नसमाधिः पुरुषः त्वयैव मोचनीय इति। अहं तु सर्वदा निखिलजगदम्बायास्तदनुकम्पायाः प्रियमाचरामि। न च मया तदनुरोधपरित्राणे तद्विरोधनिरसने (साधुपरित्राणे तद्विरुद्धनिरसने) च दुष्करं किंचित्‌। अहं हि  
 715. अचरन्मधुकैटभान्‌ पयोधीन्‌ अहिरण्याक्षचहिरण्यविप्लुतां द्याम्‌।  
    अदशाननकुम्भकर्णघोषां पुनरुर्वीमपि विक्रमैरकार्षम्‌॥ 23 ॥  
 आस्तामेतत्‌। अद्य तु,  
 716. अनिदंप्रथमां निद्राम्‌ अपावर्त्य क्षणादहम्‌।  
    अगनिदंपश्चिमां पुंसो जनयिष्यामि जागराम्‌॥ 24 ॥  
 तदर्थमपि तावदिदमिदानीमाददीय। यदुत,  
 717. मयि विनिहितभारं मध्यसे वृत्तिंभेदे स्थिरमनसमुपायापायरथ्यानिवृत्तम्‌।  
    मुरमथनसमीक्षशेखरेण स्वभूम्ना मुषितनिखिलदोषं मोचयिष्यामि जीवम्‌॥ 25 ॥  
 (परिक्रम्य) क्व पुनरिदानीं मत्समर्थनीय \[साध्य\] साकाङ्क्षा महाभागा निस्विलपापनिराकरिष्णुः विष्णुभक्तिः, यत्प्रीणनार्थोऽयमस्माकमारम्भः।(पुरस्तादवलोक्य) इयं सा (या),  
 718. नियतपुलकिताङ्गी निर्भरानन्दबाष्पा गलितनिंखिलसङ्गा गद्गदस्तोत्रगीतिः।  
    अभृतलहरिवर्णा हर्षनृत्तोपपन्ना विगतनरकभूतिर्विष्णुभक्तिर्विभाति॥ 26 ॥  
अपि च, 719. नियताक्षहयं सैषा स्फुरत्प्रशमपत्तिकम्‌।  
    मनोरथमधिष्ठाय विष्णुभक्तिरिह स्थिता॥ 27 ॥  
 विष्णुभक्तिः- (सहर्षसाध्वसम्‌) देव! इयमहमस्मि। (इति गद्गदस्वरा दूरतः साष्टाङ्गं प्रणमति।)  
 संकल्पः- (सत्वरादरोदात्त (सत्वरधीरोदार)गतिरुपसृत्य सहस्तालम्बमुत्थापयति।)  
 विष्णुभक्तिः- देव! नन्तव्योऽसि मया त्वं नाथसंकल्पः। (इति पुनः पुनः प्रणमति।)   
 संकल्पः- भद्रे! अलमेतावता। महायोगेशअवरि! महाप्रभावा खल्वसि। तदिह नामयति भवती मामप्यनेन नमसा।  
 विष्णुभक्तिः- देव! धन्येयं खल्विदानीमहमस्मि। याऽऽहमिह निरङ्कुशैश्वर्यशालिना भवतैवं संभाव्ये।  
 संकल्पः- भद्रे! परावरनिखिलतत्त्वान्तरात्मना भगवताऽपि संभावनीयां त्वामहं संभावयामीति किमत्र चित्रमवगच्छसि? यदीदृशी भवती,  
 720. शमधननिधिः संविद्वल्लीसमग्रफलोदयः  
  श्रुत(ति) परिणतिः शुद्धिस्थेमा सुखप्रतिभूरसि।  
    भवभयतमः प्रातस्सन्ध्या परावरदीपिका  
  भगवति हरौ भक्तिर्दिव्या परिष्कृतिरात्मनः॥ 28 ॥  
अपि च, 721. जनन्या सर्वलोकानां विष्णुवल्लभया तया।  
    कृपया कल्पितस्सोऽहं त्वद्भ्रूविभ्रमकिंकरः॥ 29 ॥  
 तदादिशतु भवती मामभिमतसाधनाय।  
 विष्णुभक्तिः- अहो देव! पारतन्त्र्यपरिग्रहोऽपि स्वातन्त्र्यकाष्ठैव भवतः। तदहमिदानीं भवतैत भावनीयं प्रहर्षपरवशा प्रत्यभिज्ञापयामि। अद्यहि,  
 722. प्रकृतः क्रियया धिया च योगः परमैकान्त्यपरिष्कृतस्य पुंसः।  
    निधिदर्शनवन्निरूढहर्षं प्रणिधत्ते विशदं परप्रकाशम्‌॥ 30 ॥  
 अयं तावदिदानीमान्तरस्य योगस्य परिपाकः। बाह्यस्य चैतादृशीं दशामनुभवति पुरुषः।  
यथाऽसौ  723. सिद्धे महति पाण्डित्ये सनिर्वेदश्चतुर्विधे।  
    प्रणवद्विचतुष्काद्यैः प्रशान्तैरेव मोदते॥ 31 ॥  
 संकल्पः- अहो! वैभवमकम्पनीयभगवदनुकम्पासंभृतमहिम्नो विवेकस्य-पदयमिह कर्मिशृङ्खलैर्निगलितः कलेबरकारागृहे निरुद्धगतिरन्तर्लुठन्नपि निर्मोचितमोहमहाग्रहो निवृत्तिधर्मकाष्ठां प्रापितः। अथवा भवत्या एवायं प्रभावः।  
 विष्णुभक्तिः- देव! विश्ववेदिना भवता विवेके मयि च किमिति वैभवमारोप्यते? पश्यतु भवानेतत्,  
 724. स्वमायाशैलूषीविहरणपरिभ्रान्ततनुभृत्परित्राणोद्योगप्रवणकरुणावेशविवशः।  
   प्रतिक्षेप्तुं तापान्‌ प्रभुरयमपर्यन्तमहिमा हिमानीमानीय स्वपदनतिमेनः प्रणुदति॥ 32 ॥  
ततश्च, 725. उपायः स्वप्राप्तेरुपनिषदधीतः स भगवान्‌  
  प्रसत्त्यै तस्योक्ते प्रपदननिदिध्यासनगती।  
    तदारोहः पुंसः सुकुतपरिपाकेन महता  
  निदानं तत्रापि स्वयमखिलनिर्माणनिपुणः॥ 33 ॥  
अपि च, 726. ग्रस्ते पित्तेन चित्ते गलकुहरमुखे संनिरुद्धे कफेन  
  व्याप्ते वातेन गात्रे विलपति लपने कान्दिशीके हृषीके।  
    जङ्घाले जीवितांशे जिगमिषति वले जन्तुमुद्भ्रान्तबन्धुं  
  कस्त्रातुं चक्रहस्तादपर इह दयादत्तदृष्टिः क्षमेत॥ 34 ॥  
 संवेद्मि च भगवद्दृष्टस्य स्रवविद्भिरपि दुरुहां सांपरयिकीं संपदम्‌। यथा,  
 727. कालोपयातकमलापतिदृष्टिपातात् दूरापनीतदुरितादिपरिप्लवोऽसौ।  
    सुप्तोऽपि जागरमुपैत्यपुनर्निमेषं स्वान्तेन निष्प्रतिघमुक्तिमनोरथेन॥ 35 ॥  
 अत्यद्भुतप्रेक्षणीयमिदं त्वदनुग्रहसुधासारचातकव्रतिनः पुरुषस्येदानीमवस्थानम्। अयं हि,  
 728. कलत्रसुतसोदरप्रमृतिकल्पनाबर्बरैः अशक्यविनिवर्तनैः अहितशृङ्खलैर्यन्त्रितः।  
   निसर्गसुहृदि प्रभौ निहितगुप्तिभारः पुमान्‌ उपस्थितमुपस्थितं हितमशेषमुद्वीक्षते॥ 36 ॥  
 अतः परं तु भवन्निविष्ट(र्दिष्ट)मेव भव्यमवधारयामि।  
 संकल्पः- यदिह भवत्या प्रख्याप्यते, प्रत्यक्षयामि तावदेतदखिलम्।  
 729. दुरितजलधिद्वीपप्राये सुखे विगतस्पृहा पुरुषविषये यत्‌ त्वं ब्रूषे पुरस्कृतगौरवम्‌।  
    हिततमतया दुर्लङ्घेऽस्मिन्‌ क्रिया परमुत्तरं तदपि किमपि प्रत्युक्तं नः प्रतीक्षणमर्हति॥ 37 ॥  
 यदि असावनादिभवरसभोगवासना\[पाश\]परवशः पुरुषः सत्यलोकप्रभृतिषु संसारप्ररुकान्तारपथिकपानीयशालासु विश्रममभिकाङ्क्षेत्‌, तदा कथमहमेनमस्थाने सपदि मोक्षयेयम्‌।  
 विष्णुभक्तिः- (कर्णौ पिधाय करकमले धून्वाना) मा मैवमाशङ्कनीयं मदेकसाक्षिकमनोरथे माहत्मनि पुरुषे भूतभाविसमस्तवस्तुसाक्षात्कारिणा भवता। इदं च विज्ञापयामि-  
 730. अपि पद्‌मयोनिरवशो भजते मधुकैटभादिजनिता विपदः।  
    इति दृष्टदोषनिवहः पुरुषो न वहेत नाकनरकेशु रतिम्‌॥ 38 ॥  
अपि च, 731. अमृतस्यन्दिनं कंचित्‌(कश्चित्‌)कृष्णमेघं द्विजः स्मरन्‌।  
    उदन्यया न वेशन्तमुदन्वन्तं च वीक्षते॥ 39 ॥  
 तदसौ झटिति निस्त्रुटितनिगलयुगलस्त्वया विधातव्यः। अहं त्विदानीमभिनिर्वर्तिताभिगमनादिनियतिः अहिंसादिमयीम्‌ अष्टपुष्पीमुपादाय त्वत्प्रभावनष्ट श्लिष्टपूर्वोत्तरपुण्यपापराशिम्‌ अनन्ययाजिनम्‌ अनन्यध्यायिनं च पुरुषम्‌ आसन्नमुक्तिलाभव्यवसायजनितनिरवधिकप्रमोदमनुमोदितुं त्वदेकान्तिना विवेकेन सह त्वरितमागप्रिष्यामि।  
 संकल्पः- (परितोऽवलोक्य) अयमसौ अनवयधिकस्वमाहात्म्यगोपनप्रदर्शितबालभावः प्रशान्तमधुरगम्भीराकृतिः परब्रह्मसमाधिप्रारम्भभावितम्‌ अमन्दमानन्दमनुभवन्‌ पुलकितनिखिलगात्रविडम्बितकदम्बगोल-कमलनालः पुण्यतमदर्शनः पुरुषः। अहो महदिदमाश्चर्यम्‌-  
 732. शृङ्गारवीरकरुणाद्‌भुतहास्यभीतिबीभत्सरौद्रविषयान्‌ अतिवर्तमानः।  
    तत्त्वावलोकनविभावसमेधितात्मा शान्तो रसः स्फुरति मूर्त इवैष धन्यः॥ 40 ॥  
अपि च, 733. अङ्गान्यस्य मुहुर्मुहुः पुलकितान्यन्तर्मुखं मानसं  
  चिन्ता च द्रुतशर्कराप्रतिनिधिः शीताश्रुणी लोचने।  
    मायासारथिगीतयोपनिषदा दृष्टक्रमं द्रागसौ  
  मन्ये याति मनोरथेन पुरुषो वैकुण्ठघण्टापथम्‌॥ 41 ॥  
 तमेतं सर्वधर्मक्षेत्रगिरिनगरतीर्थाश्रमारण्यसारसमाहारमिवैकत्र संभृतम्‌ अस्मदागमनप्रतीक्षम्‌ अकालक्षेपेणोपसर्पामि। अथवा अन्तर्हितः क्षणमस्याभिप्रायमवधारयामि।  
 \[ततः प्रविशति श्रद्धादत्तहस्त प्रशान्तमधुरवेषः पुरुषः।\]    
 पुरुषः- (स्वावस्थां परामृश्य सनिर्वेदम्‌) हन्त! निरन्तरदुरन्तदुरितकान्तारजाङ्घिकस्य मम दुःसहदुःखजालजटिला जन्मसन्ततिरनन्ताऽतिकान्ता। अतः परमपि पूर्वावस्थानिर्विशेषपुनर्भवपरम्पराहेतुभिः अपरिमितैः कर्म संचयैरावृतोऽहम्‌ अवसरप्रतीक्षया भगबदनुकम्पया कथंचित्‌ निवृत्तिधर्मे निवेशितः प्रबलतमविवेकवैभवप्रतिक्षिप्तमोहपक्षोऽपि परप्राप्तिविरहादवसीदामि।  
 (दीर्घं निश्वस्य)  
 734. चिरपरिचितदेहाद्यर्थचिन्तानुवृत्त्या नियतिमनुसरन्त्या नित्यडोलायितात्मा।  
    अयमहमिह मन्दद्योतरवद्योतकल्पः कतिकति दिवसानि क्षीणशक्तिः क्षिपेयम्‌॥ 42 ॥  
अपि च, 735. न मुक्तो न च बद्धोऽहं यथा पश्चात्‌ यथा पुरा।  
    कृपणः किं करिष्यामि न करिष्यामि वा स्वयम्‌॥ 43 ॥  
 अस्ति वा कश्चित्‌ अनिदंप्रथमनिरवधिककारुण्यराशिः अभङ्गुरस्वातन्त्र्यः पथ्यप्रवृत्तौ अपथ्यपरिहारे च प्रभुरेकः प्रमाणम्‌। तदाहितमतिः तदेकाधीनप्रवृत्तिश्चाहं प्रतिबुद्धोऽस्मि। (विचिन्त्य मुहूर्तमिव स्थित्वा)  
 736. अमतिविहितैरहस्स्तोमैर्झचित्यहमुज्झितः शमितविपथैः सत्त्वोदग्रैः शमादिभिराश्रितः।  
    परमपुरुषध्यानस्तोत्रप्रणाममुखैर्मुखैः परिहृतमुधाकालक्षेपः फलोदयमाद्रिये॥ 44 ॥  
 श्रुद्धा- भट्ट! अण्णाअपरमत्था इद्धिआवि किं वि विण्णवेमि। पहरिस जोग्गोवि समए किं उणो अप्पा अवमाणिज्जइ। णं अच्चासण्णा खु तुम्हाणं मोक्खसिद्धी। \[भर्तः! अज्ञातपरमार्थास्त्री अपि किमपि विज्ञापयामि। प्रहर्षयोग्येऽपि समये किं पुनरात्माऽवमन्यते। नन्वत्यासन्ना खलु युष्माकं मोक्षसिद्धिः।\]  
 पुरुषः- भद्रे! भविष्यत्यपि परमपुरुषार्थे दृष्टिं प्रतिरुणद्धि मे दुर्वाराऽसौ दोषानुवृत्तिः।  
तथा हि 737. सकृदपि विनातानां सर्वदे सर्वेदेहिन्युपनिषदभिधेये भागधेये विधेये।  
    विरमति न कदाचिन्मोहतो हा हतोऽहं विषमविषयचिन्तामेदुरा मे दुराशा॥ 45 ॥  
 श्रद्धा- भट्ट! बालिसबुद्धि अहं किं वो पडिभणामि। तह वि तरलसहावाए मए भणिज्जइ। चिरगअं वि उत्तनातं दाणिं वि चिताहिं आअङ्डिऊण भट्टिणा अप्पा विलपज्जइ। \[भर्तः! बालिशबुद्धिरहं किं वः प्रतिभणामि। तथाऽपि तरलस्वभावया मया भण्यते। चिरगतमपि वृत्तान्तमिदानीमपि चिन्ताभिराकृष्य भर्त्रा आत्मा विलप्यते।\]  
 पुरुषः- अयि सूनृतवादिनि श्रद्धे! कीदृशः पुनरनागतः प्रारब्धकर्मफलप्रवाहः भविष्यतीति नित्यं वोमेति मे चेतः। अथ वा किमनया निरर्थकचिन्तया? अच्छिद्रपरभजनयोगिना तु मया नित्यमवहितेन वर्तितव्यम्‌। तत्र च,  
 738. मृत्युरद्येति विदुषा यत्‌ कर्तव्यं हितैषिणा।  
    तदेव नित्यं कर्तव्यमनिर्धारितमृत्युना॥ 46 ॥  
 श्रद्धा- एव्वं पडिऊलचिंता भट्टिणा ण कादव्वा। अज्ज वा परं वा मोक्खो होहित्ति विस्सद्धहिअएण होदव्वं। \[एवमपि प्रतिकूलचिन्ता भर्त्रा न कर्तव्या। अद्य वा परं वा मोक्षो भविष्यतीति विस्रब्धहृदयेन भवितव्यम्‌।\]  
 पुरुषः- भद्रे! साधु भवत्या संस्मारितोऽस्मि, यत्‌ तदाम्नातम्‌ "इति यस्य स्यादद्धा न विचिकित्साऽस्ति"इति। तत् भवती मद्विमोक्षणैकतानमनसो विष्णुभक्त्याः सकाशं गत्वा ममेदृशीमवस्थामावेदय।  
 श्रद्धा- जं भट्टा आणवेइ। \[यद्‌भर्ता आज्ञापयति।\]  
 पुरुषः- (विचिन्त्य साभिलाषमिव स्थित्वा) नाद्यापि तावत्,  
 739. पितृपथघटीयन्त्रारोहावरोहपरिभ्रमै-  
  र्निरयपदवीयातायातक्रमैश्च निरन्तरैः।  
    अधिगतपरिश्रान्तीन्‌ आज्ञाधरैरतिवाह्य नः  
  सुखयति निजच्छायादायी स्वयं हरिचन्दनः॥ 47 ॥  
 संकल्पः- (सहर्षम्) अवधारितस्वभावोऽयमस्मत्स्वामिसंतोऽनन्यभक्तिः (क्तः)।  
 740. मिथ्यादृष्टिमुखैर्विवेकमुषितैरस्पृष्टधी कश्मलैः  
  उत्तीर्णः (र्य) प्रतिबुद्धदोषचिदचिद्भोगस्पृहाकर्दमात्‌।  
    निध्यानस्थिरदर्पणप्रतिफलन्नैश्श्रेयसश्रीरसौ  
  अद्य प्रत्यवपत्तुमिच्छति भवाकूपारपारस्थलीम्‌॥ 48 ॥  
अपि च, 741. प्रगुणवृत्तिरपथ्यपराङ्मुखः कृषणचित्तहरैर्व्यसनग्रहैः।  
    अयमपत्रपते निरुपप्लवः परगतैरपि दृष्टरावरः॥ 49 ॥  
 अहह! कति कति जगति सन्ति कर्मिणो योगिनस्तपखिनश्च। न तेषु कस्यचिदेतादृशः स्वभावः।  
 742. कम्पन्ते यमकिंकरः स्वयमसौ कालश्च सर्वंकषः  
  शङ्कन्ते किल निर्जरा निजपदावष्टम्भनं पाक्षिकम्‌।  
    रक्षोदानवयक्षगुह्यकमुखा धावन्त्यतो दूरतः  
  पद्‌मावल्लभपादपद्‌मयुगलप्रत्यर्पितस्वात्मनः॥ 50 ॥  
अपि च, 743. यत्राप्यसौ सुकृतिभिर्विदितानुभावैरभ्यर्चितो जनपदे निवसत्यनन्यः।  
    सिद्धाश्रमप्रतिनिधाविह सर्व एते निर्व्याधयश्च विचरन्ति निराधयश्च॥ 51 ॥  
 अहो नु खल्वमुष्य परमपुरुषप्रीतितोऽपि तद्‌भक्तप्रीतिरतिषशेते। इत्थं किलास्य नियतमालापः।  
 744. नाथे नस्तृणमन्यदन्यदपि वा तन्नाभिनालीकिनी-  
  नालीकस्पृहणीयसौरभमुचा वाचा न याचामहे।  
    शुद्धानां तु लभेमहि स्थिरधियां शुद्धान्तसिद्धान्तिनां  
  मुक्तैश्वर्यदिनप्रभातसमयासत्तिं प्रसत्तिं मुहुः॥ 52 ॥ इति।  
 तदेनम्‌ अतिगाढसमाधिसंश्लेषादमृतजलधिनिहितमकरन्दबिन्दुवत्‌ अविभक्तमिव भगवता (ति) अवस्थितम् (भगवति युक्तमिव स्थितम्) अनन्ययोगिनमनन्यं अनुमन्यमानः स्वयमपि धन्यो भवितुमिच्छामि। (सहर्षबहुमानमुपसृत्य) महात्मन्‌! आश्चर्यचर्योऽसि, धन्योऽसि, परमपुरुषवास्यप्रियोऽसि (प्रियस्त्वम्‌)।  
 पुरुषः- (सहर्षसंभ्रमसाध्वसमुत्थाय तत्प्रभावपरवशः प्रणिपत्य प्राञ्जलिस्तिष्ठन्‌) भगवन्‌!  
 745. अनवधिकवैभवं त्वामवधारयितुं न पारयति चेतः।  
    आद्यः स एव भगवान्‌ अथ वा तस्य त्वमन्तरङ्गतमः॥ 53 ॥  
 संकल्पः- महाभाग! अहं किल परमपुरुषसंकल्पः। परमैकान्तिपरिषदग्रगण्यम्‌ अनन्तसुकृतदुष्कृतनिगलयुगलविगलनपूर्विकया परमपदपर्यङ्कपरिष्कारपरब्रह्मसेवापर्यन्तया भक्तिपरिपाकसंपदा सङ्घटयितुं तदेकवल्लभया कृपणजनविषयकृतपक्षपातया कृपया नियुक्तश्चिरप्रार्थितदर्शनं भवन्तमुपगच्छामि। तदिह निकटवर्तिन्यां निःश्रेयससम्पदि निर्विशङ्केन भवता भवितव्यम्‌। अद्य च,  
 746. कच्चित्‌ क्षिप्तरजस्तमस्कमधुना सत्त्वं समुज्जृम्भते  
  कच्चिन्मोचितविप्लवश्च करणग्रामो वशे तिष्ठति।  
    कच्चित् संघटते समाधिरनघः कच्चित्‌ प्रसन्नं मनः  
  किं वा कैटभकण्टकस्य कृपया जुष्टस्य ते दुर्घटम्‌॥ 54 ॥  
 पुरुषः- (सहर्षगद्गदम्‌) अहो नु खलु धन्योऽयमनन्यशरणो जनः। यदेनमनिदंप्रथमसम्पदा भगवदनुकम्पया प्रचोदितस्तत्रभवान्‌ प्रसीदन्‌ प्रेक्षते। कश्च त्वदीक्षितः सीहितसिद्धौ संदिग्धे। निर्धारितश्च निगमान्तनिरूढबुद्धिभिस्त्वदनुभावः।  
 747. यस्याज्ञा विबुधेश(न्द्र)मौलिवलभू-वास्तव्य-पारावती  
  यद्‌भृविभ्रमकिंकरी विधिशिव-स्वस्थानसुस्थासिका।  
    ब्रह्मस्तम्बधुरन्धरेण मुरभित्संकल्पभूम्ना त्वया  
  कस्मिन्‌ किं नु न जाघटीति न च किं कस्मिन्न जाघट्यते॥ 55 ॥  
 संकल्पः- (स्वगतम्‌) प्रष्टव्यः पुनरसौ विशेषतः सांयमिकीं सिद्धिम्‌। (प्रकाशम्‌) भद्र! कीदृशी भवत इदानीं कृपणजनदवीयसी कृतमुखसंमुखी समाधिसंपत्तिः।  
 पुरुषः- देव! प्रस्पष्टमनुभूयमानाऽप्यसौ विशेषतो निर्देष्टुं न शक्यते। तथाऽपि किंचिदावेदयामि।  
 748. निरूढनिगमत्रये निखिललोकचिन्तामणौ  
  प्रप्तत्तिमधिजग्मषि प्रणिदधानभावास्पदे।  
    रतिं भजति भावना लयमिवोपयाति द्रुतं  
  रमावसुमतीसहाचरितधर्मणि ब्रह्मणि॥ 56 ॥  
 संकल्पः- (सहर्षम्‌) महात्मन्‌! अनन्यलभ्या तवेयमवस्था विस्मयावेशविह्वलं विदधाति मामकं मानसम्‌। इयं हि  
 749. निवृत्तिरसवासनानिरवशेषितोपप्लवा परप्रणिधिपद्धतौ धृतिमुपेयुषी शेमुषी।  
    द्रुतप्रवरशर्कराभरितदुग्धधाराकृतिप्रतिक्षणविकल्पनाकलहलङ्घनी वर्तते॥ 57 ॥  
अपि च, 750. कवित्वमदकश्मलं कथकदर्पतिग्मज्वरं विकत्थनमिलद्वहुप्रलपनाभिमानग्रहम्‌।  
    परप्रतिपदर्पणप्रथनयातनां च स्वयं निवर्त्य निरवग्रहां निभृतवृत्तिमातिष्ठसि॥ 58 ॥  
 पुरुषः- देव! भवत्प्रसादसंभवेयं पराङ्मुखखभावस्य मे प्रत्यङ्मुखी बुद्धिवृत्तिः। अचिन्त्यप्रभावश्च भवान्‌ आगमेषु जोघुष्यते।  
 751. क्रियाशक्तिं केचित्‌ दनुजमथनीं हेतिमपरे मनस्तत्त्वं चान्ये मधुविजयिनस्त्वामभिदधुऋ।  
    तमेवेके तत्तत्पदविषयजुष्टं तदिह नः सदोत्तुङ्गः प्रादुर्भवसि भवसिन्धुप्रमथनः॥ 59 ॥  
 संकल्पः- भद्र! अप्रत्यूहस्त्वयि भगवत इदानीमनघः प्रसादः अहमपि तदनुप्लवः। ततश्च,  
 752. निरपायमुख्यरागं निजपक्षनिविष्टनित्यहरितत्त्वम्‌।  
    गुणपञ्जरस्थितं त्वां शुकमिव मोक्ष्यामि दिव्यगतियोग्यम्‌॥ 60 ॥  
 श्रृणु खेदानीम्‌ आगमिनीम्‌ अनन्यलभ्याम्‌ अपवर्गसिद्धिम्‌।  
 753. निर्णिक्तत्रिगुणाञ्जनत्य सगुण(परम) ब्रह्मोपसम्पत्तितः  
    प्रादुर्भूतगुणाकृष्टकस्य च परं(परम) साधर्भ्ययुषः।  
    पारावर्यविभागलक्षणपरित्यागप्रसङ्गोज्झिता  
  र्शेषादेरिव शेषवृत्तिरपि ते सत्तावधिः सेत्स्यति॥ 61 ॥  
अपि च, 754. सुहृदस्तवाऽऽददीरन्‌ सुकृतफलं यत्‌ त्वया परित्यक्तम्‌।  
    दुष्कृतफलं द्विषन्तः प्रारब्धान्ते परं पदं विशतः॥ 62 ॥  
 पुरुषः- देव! भवत्प्रसादलभ्यां भाविनीमवस्थां प्रतिबुध्य निरूढहर्षा मुक्तकलिर्नृत्यतीव मे बुद्धिः। अपुनर्भवस्तु भविष्यति न वेति संदिहानो (हानमानसो) भृशं दूये। \[तदिह\] कथं कल्पितोऽहमिति,  
 755. वितमसि पदे लक्ष्मीकान्तं विचित्रविभूतिकं  
  सचिवगमितः संपद्याविर्भवत्सहजाकृतिः।  
    स्फुटतदपृथक्सिद्धिः सिंद्ध्यद्गुणाष्टकतत्फलो  
  भजति परमं साम्यं भोगे निवृत्तिकथोज्झितम्‌॥ 63 ॥  
 ततश्च यद्यहमभिज्ञातुमर्हामि, तदा ज्ञापयितुमभिवाञ्छामि।  
 संकल्पः- भद्र! कथं (किं) नु भवते प्रदित्सितखाराज्याय सिद्धं न संवेद्यते।  
 756. अवताररहस्यतत्त्ववेदी विबुधग्रामटिकासु वीतरागः।  
    अपुनर्भवनेन निर्व्यपायं प्रतिगन्तासि परं पदं त्रिधाम्नः॥ 64 ॥  
 श्रद्धत्स्व चैनमपि सत्यवाचो मे सशपथं व्याहारम्‌।  
 757. स्वसेवासार्वभौमत्वं भवते परमात्मना।  
    विवेकस्य च वीरस्य यौवराज्यं प्रदित्सितम्‌॥ 65 ॥  
अपि च,  758. मुक्तस्त्वं सकृदेव सांप्रतमितः प्रागुत्तरैः कर्मभिः  
  प्रत्यक्षाल्परसं परित्यज न वा प्रारब्धभोगं प्रियम्‌।  
    अस्माभिः पुनः आदिपूरुषदयादेवीकृतप्रेष(क्ष)णै।  
   त्वद्वृत्तान्तसतत्त्वविज्ञपनतः सिद्धोत्सवा सेव्यते॥ 66 ॥  
 तत् आमन्त्रयामि भवन्तम्‌। (इति द्वित्रिपदमतिकम्य) विद्यासन्तत्यविच्छेदाय जगति विख्यापयामि किंचित्‌।  
 759. भगवति नियतात्मा भागधेये श्रुतीनां पुरुष इह महात्मा वर्तते भूतधात्र्याम्‌।  
   तदयमवधानैः सर्वमन्तेवसद्धिः पृथुमतिभिरभीष्टं पृच्छयतां विश्वदर्शी॥ 67 ॥  
  \[इति पुरुषं परिवृत्य पश्यन्निष्कान्तः\]  
 पुरुषः- (सहर्षम्‌) प्रत्यक्षितप्रभावा मयीदानीं विश्रुतपूर्वा विश्वकर्तुरघटितघटनाशक्तिः। यदहमनन्तापराधसंततोऽप्यपवर्गहेतुना प्रसादेन परिगृहीतोऽस्मि। किं च,  
 760. यदिह पुरा पुराणपुरुषेण वहिष्करणात्‌ प्रमितविरुद्धवृत्ति विषमं प्रचचार बहिः।  
    यदिदमहो तमेकमनुभूय रसातिशयात्‌ स्वपिति मनो मदीयमवलिम्पति मुह्यति वा॥ 68 ॥  
 अपरमपि विचित्रमेतदनुभवामि।  
 761. अन्येषामजहत्त्रिवर्गमनसामायुःक्षयत्रासदैः  
  अप्रत्यूहगतिक्रमैरवितथव्यापारधन्यस्य मे।  
    भ्रश्यद्भिर्दिवसैः प्रवृद्धवृजिनाकूपारपारीभवन्‌  
  प्रत्यासीदति मुक्तिवासर इति प्रीतिः प्रतिष्ठाप्यते॥ 69 ॥  
 इदमपि च महत्तरं प्रीतिकारणम्‌। यदेतत्,  
 762. दहरकुहरे देवस्तिष्ठन्‌ निषद्विरदीर्घिकानिपतितनिजापत्यादित्सावतीर्णपितृक्रमात्‌।  
    धमनिमिह नस्तस्मिन्‌ काले स एव शताधिकामकृतकपुरप्रस्थानार्थं प्रवेशयति प्रभुः॥ 70 ॥  
 अधिगतं च महदिदानीमस्माभिरै(कमै)श्वर्यम्‌। तथा हि-  
 763. प्रत्यूहान्‌ अवधीत्‌ विवेकसुभटो युद्धेषु बद्धेषुधिः  
  तद्‌भॄम्नैव हता धियस्तरलता संभूय सा भूयसा।  
    प्रत्यक्षागमयुक्तिभिः प्रणिहितत्रित्वेषु तत्त्वेष्वमी  
  लक्ष्यालक्ष्यगुणेषु लब्धधिषणोत्सेधाः समेधामहे॥ 71 ॥  
 अपि च, निरन्तरमन्तरात्मानुभवरसमीश्वराज्ञानुवर्तनप्रीतिं च यावज्जीवमनुपालयतो मे नित्यसंनिहितैव नैश्श्रेयसी सिद्धिः। तदेतदखिलं यन्मुखेन मया समधिगतम्‌, तमसहायवीरं विवेकं विचित्रमहिमशालिनीं विष्णुभक्तिं च अमोघवाच्छितः संद्रष्टुमिच्छामि। अत्र चैतौ तुलसीवननिवासिनीं द्वादशीमुपसेवमानौ नूनसुपस्थास्येते। यावदिमावुपसर्पामि,  
  \[ततः प्रविशति विवेकः सुमतिर्विष्णुभक्तिश्च।\]  
 विष्णुभक्तिः- महाराज! दिष्ट्या त्वया जिताः शत्रवः पुरुषश्चाशेषविकृतिप्रसूत्या प्रकृत्या अनिदंप्रथमबंभ्रम्यमाणगर्भजन्मजरामरणादिचक्रयन्त्रमारोप्य क्रीडन्त्या निपीङ्यमानो निवृत्तिधर्मप्रभृतिनिःश्रेणिकाक्रमेण निःश्रेयसप्रासादसमारोहणस्य नियोजितः। अहो नु खलु भवन्तम्‌ अनवधिकवैभवमवधारयामि।  
 764. महासत्त्वोदारस्थिरमधुरगम्भीरहृदयः  
  कृपोत्साहोत्तुङ्गः कृतविदभिगम्यः प्रणयिनाम्‌।  
    श्रुतप्रज्ञामेधास्मृतिजलधिरक्षुद्रचरितः  
  त्वमेकः सर्वासामनघफ(भ)णितीनामभिमतः॥ 72 ॥  
अपि च,  
 765. धीरोदात्तानुकूलोत्तमगुणमहिमा नायकेष्वग्रणीस्त्वं  
  स्वाधीन(ना)त्वत्सनाथा सुमतिरभिमता धर्मपत्नी तवासौ।  
    स्वायत्ता चाद्य सिद्धिः समजनि भवतः (ता) स्वामिनिःश्रेयसार्था  
  रामस्त्वं च त्रिलोक्यां रणविहृतिमुखैरप्रधृष्यानुभावौ॥ 73 ॥  
 राजा- महाप्रभावे! सर्वमिदं त्वत्प्रसादप्रसूतमेव। "भक्त्या त्वनन्यया"इति भगवतैव च गीयते। (विचिन्त्य) अद्यापि न प्रकृत्या पुरुषः परित्यक्तः नापि चासौ-  
 766. ज्वलनदिवसज्योत्स्नापक्षोत्तरायणवत्सरान्‌  
  पवनतपनप्रालेयांशून्‌ क्रमादचिरद्युतिम्‌।  
    जलधरपतिं देवाधीशं प्रजापतिमागत-  
  स्तरति विरजां दूरे वाचस्ततः परमद्‌भुतम्‌॥ 74 ॥  
अयं हि,  
 767. मलिनिमदशामान्वानैर्मलीमसवस्तुभि-  
  र्मणिरिव महान्‌ अन्तर्ज्योतिर्निरुद्धनिजप्रभः।  
    शुभतररुचिप्रत्यासेधस्वकर्मफलच्छलात्‌  
  जडपरिषदि न्यस्तो दैव्या न दीव्यति मायया॥ 75 ॥  
 सुमतिः- अय्यउत्त! अविच्छिण्ण प्पवुत्त केवलपरसंतवण केलिसालिणीए माआए किं फलं लद्धं लहिज्जइ वा? \[आर्युपुत्र! अविच्छिन्नप्रवृत्तकेवलपरसंतपः केलिशालिन्या मायया किं फलं लब्धम्,लभ्यते वा?\]  
 768. विषतरुफलपाकदर्शनीयैर्विषयरसैः पुरुषं निरुद्धदृष्टिम्‌।  
    अलभत किमसौ फलं विचेता विषमगुणा गुणिनं विलोभ्य माया॥ 76 ॥  
 विष्णुभक्तिः- नासौ महाराजस्य निर्वेदावसरः। अद्य हि परसंकल्पकल्पान्तपावकेन प्रारब्धकर्मलेशपरिशेषः उपशोषितः पुरुषस्य दुरितार्णवः। प्रकृतिरपि निर्मोककल्पा शेषपरिशुद्धस्वभावं पुरुषमायुषः पारे तमसः पारे\[च\] निर्मोक्ष्यति।  
 राज- (सहर्षम्) भगवति \[सिद्धप्रापस्समीहितः।\] तर्हि सफलप्रयासोऽस्मि।  
 सुमतिः- अय्यउत्त! किं एदं मअवईए भासणं अम्हाणं उवच्छन्दणं अहवा अणलीअं ति डोल अंतमाणसम्हि। \[आर्यपुत्र! किमेतत्‌ भगवत्या भाषणमस्माकमुपच्छन्दनम्‌, अथवा अनलीकमिति डोलायमानमानसाऽस्मि।\]   
 राजा- प्रिये! मैवं मन्वीथाः। सत्यवादिनी खल्वेषा सनकसनन्दनादिभिर्महनीया महातपस्विनी। श्रद्धत्स्व चैतत्‌,  
 769. निर्जरीभिरपि नित्यदुर्लमे जातु काचिदिह जातकौतुक।  
    लप्स्यसे ललितकाङ्क्षिणी स्वयं मत्प्रिया त्वमनधं मनोरथम्‌॥ 77 ॥  
 सुमतिः- महतो खु एसो पसाओ सहधम्मआरिणीविसए महाराअस्स।  
 \[महान्‌ खल्वेष प्रसादः सहवर्मचारिणीविषये महाराजस्य।\]  
 राजा- (परिक्रम्य) इदमहमिदानीं मदेकार्थेभ्यश्चिरपरिश्रान्तेभ्यः प्रहर्षकारणं प्रख्यापयामि।  
 770. विद्याभिः स्वविपक्षभङ्गपटुषु स्थानेष्ववस्थीयतां  
  सिद्धार्थैनुमन्यतां शमदमस्वाध्यायतोषादिभिः।  
    मत्सूतस्य मनोरथस्य रथिना रदृष्टाध्वनां संप्रित  
  प्रत्यावृत्तिकथोज्झितेन परमं ब्रह्म प्रतिष्ठाप्यते॥ 78 ॥  
अपि च, 771. प्राचीमेकपदीं त्यक्त्वा प्रतीचीमास्थितः प्रभुः।  
    उदीचीमेव गन्ताऽसौ न त्ववाचीं कथंचन॥ 79 ॥  
 (आकाशे डिण्डिमध्वनिः। सर्वं समाकर्ण्य अद्भुतकौतुकं नाटयन्ति।)  
 विष्णुभक्तिः- श्रूयतामिदं महराजेन,  
 772. निवृत्तमतिकश्मलो निभृतबुद्ध्यबुद्धीन्द्रियः परप्रणिधिवैबवत्रुटितकर्मबन्धः कृती।  
    विमुक्तिपदमद्‌भुतं द्रुतमुपैति विद्वानिति त्रिवर्गरसघस्मरस्त्रिदश़डिण्डिमस्ताड्यते॥ 80 ॥  
 पुरुषः- (सहर्षम्‌) अस्मन्महोदयसन्तुष्टोऽयं वत्सो विवेकः सुमतिविष्णुभक्तिभ्यां सह इत एवाभिवर्तते। तदहमेतान्‌ प्रत्युद्गच्छामि।  
 राजा- (पुरस्तान्निर्दिश्य) प्रिये! एष कुलपतिरस्माकं अतर्कितोपनत(पस्थित)परसंकल्पनिवृत्तपूर्वापरपुण्यपापराशिः अस्मद्दिदृक्षया समायाति। तदयमस्माभिः समाहितैरभिगम्योपसर्तव्यः।  
  (सर्वे सप्रश्रयं त्वरितमुपसृत्य प्रयतबुद्ध्यः प्रणिपतन्ति।)  
 पुरुषः- सर्वे दीर्घायुषो भूयास्त। भद्रे विष्णुभक्ते! अनन्यसाधारणावगतप्रभावनिर्धूतनिखिलपरपक्षेण जितकाशिना वत्सेन विवेकेन दिष्ट्या समागतोऽस्मि। (विवेकमुपगू(गु)ह्य सस्नेहबहुमानम्‌) वत्स विवेक महावीर! अनादि निजक्रर्मसन्ततिप्रवृत्तया निद्रया निर्भरप्रसुप्तोऽहं त्वयैव खलु अस्मत्प्रतिकूलसकुल्यघातिना प्रतिबुद्धदशां प्रापितः। अनया च परित्यक्तफलान्तरताय विष्णुभक्त्या पुनः अस्मद्धितैकनिरतया दुःसहानन्तदुःखसन्तत्यनुवृत्तिनिदानभूतदुरितराशिरुपसंहृतः।  
 राजा- (स्वगतं) हन्त! कुलक्षयहेतुरयमिति कुलपतिरक्षकं मां कुटिलमतयः केचिदपवदितुमिच्छन्ति।  
 773. गतद्रविणदोहदं गलितमाननागौरवं यशस्य नभिसन्धिकं यमिनमप्यनुद्‌गृह्नति।  
    तिरस्करणकौतुकग्रहगृहीतचित्ते जने गुणग्रहणलालसो न खलु कश्चिदालक्ष्यते॥ 81 ॥  
 \[अलम्‌\] अलमनेन। (प्रकाशं) तात... इत्यर्धोक्ते सवैलक्ष्यमवनतमुखस्तिष्ठति। विष्णुभक्तिः- भगवन्‌! महाराजस्य विवेकस्य विवक्षितं विज्ञापयामि।  
 774. कुल्यत्वेन परिग्रहेऽपि कुटिलप्रस्थानभागिष्वसौ  
  कूटस्थप्रतिकूलवृत्तिषु कृपादाक्षिण्यलेशोज्झितः।  
    कामादेः स्वयमौर्ध्वदैहिकविधिं कृत्वा यथार्हं कृती  
  द्रष्टुं त्वां त्रुटितस्वकर्मनिगलं प्राप्तो विवेकः प्रभुः॥ 82 ॥  
 पुरुषः- (सहर्षबहुमानम्‌) भद्रे, परमयोगिबहुमतप्रभावे! विष्णुभक्ते! परित्‌यक्तस्वप्रयोजनम्‌ असंभवत्प्रत्युपकारम्‌ एवमुपकृतवद्भ्यो भवद्‌भ्यः परितोषानुगुणं कमपि वरं प्रयच्छामि।  
 775. विवेकोऽयं तत्त्वेष्ववितथविशेषग्रहतनुः  
  भवोदन्वद्दोषप्रतिगमनिकात्मा च सुमतिः।  
    परप्रेमाकारा त्वमिति समवेतास्त्रय इमे  
  तमःपारे त्यक्तत्रिगुणमपि च त्यक्ष्यथ न माम्‌॥ 83 ॥  
 (विवेको विष्णुभक्तिश्च साञ्जलिबन्धम्‌) अनन्यलभ्यः प्रसादोऽयम्‌ अस्मास्वत्रभवतः।  
 सुमतिः- (सहर्षम्‌) महंतो हि एसो वरो महणिज्जो, जं अय्यउत्तस्स सहधम्मआरिणी होम्मि। \[महान्‌ हि एष वरः महनीयः, यदार्यपुत्रस्य सहधर्मचारिणी भवामि।\]  
 विष्णुभक्तिः- भगवन्‌! अद्य खलु आसन्नसिद्धिरेव स भवानिति देशिकप्रसादलब्धदिव्य\[श्रुति\]चक्षुषो मे हृदयमेव कथयति। तथा च, सिद्धपूर्वैः सुनिमित्तैरपि सूच्यते। इह हि,  
 776. दिव्यस्संप्रति दुन्दुभिर्दिशि दिशि ध्वानैर्मुहुः श्रूयते  
  देवानामपि हावुहावुलहरी विक्षोभयत्य(न्त्य)म्बरम्‌।  
    आरब्धप्रतिसंस्कृतैः(तिः) कृतमुखैरर्चिर्मुखैः श्रीपते-  
  राज्ञाधारिभिरातिवाहिकगणैरादिश्यते पद्धतिः॥ 84 ॥  
 पुरुषः- (सहर्षोल्लासं) अतस्तर्हि कृतकृत्यान्‌ भवतः कृतार्थोऽहमामन्त्रयामि(न्त्रये)।  
 777. अलं कालप्रहाणेन प्रतीक्षे पश्चिमं दिनम्‌।  
    अस्मदेकहितैषिभ्यः स्वतिवः साधयाम्यहम्‌॥ 85 ॥  
अपि च, 778. ग्रहस्वप्ननिमित्तादिमोघमोघचिन्तापराङ्भुखः।  
    प्राप्तं प्राप्तमुपासीनः प्रवेक्ष्यामि परं पदम्‌॥ 86 ॥  
 अहह! रस-रुधिर-पिशित-मेदः-कीकस- मज्जा-शुक्लमयकलेबरकारागृहान्निष्कान्तः शबरकुटीरकोटरात्‌ सार्वभौमपितृसदनसौधाधिरोहणाय संत्वरमाण इव राजकुमारः, तत्तद्देशाधिकारिभिः आतिवाहिकगणैः अनितरसुलमेन देवयानेन त्रिगुणमरुकान्तारमतिधाहितः, तमः पारभूतं परमपदमधिरोक्ष्यामि। यत्र च,  
 779. सव्यं पादं प्रसार्य श्रितदुरितहरं दक्षिणं कुञ्चयित्वा  
  जानुन्याधाय सव्येतरभुजमितरं (तरमितरभुजं) नागभोगे निधाय।  
    पश्चाद्धाहुद्वयेन प्रतिभटशमने धारयन्‌ शङ्खचक्रे  
  देवीभूषादिजुष्टो जनयति जगतां शर्म वैकुण्ठनाथः॥ 87 ॥  
  (परिक्रम्य, सविनयमञ्जलिं बद्धा।)  
 780. दिवि भुवि च निविष्टान्‌ देशिकान्‌ दिव्यभूम्नः  
  प्रणतिनियतवृत्तिः प्रार्थये कंचिदर्थम्‌।  
    श्रद्धातव्यशरण्यदम्पतिद्यादिव्यापगाव्यापकाः  
  स्पर्धाविप्लवविप्रलम्भपदवीवैदेशिका देशिकाः॥ 88 ॥  
अपि च, 781. एते मह्यमपोढमन्मथशरोन्माथाय नाथादयः  
  त्रय्यन्तप्रतिनन्दनीयविविधोदन्ताः स्वदन्तामिह।  
    श्रद्धातव्यशरण्यदम्पतिदूयादिव्यापगाव्यापकाः  
  स्पर्धाविप्लवविप्रलम्भपदवीवैदेशिका देशिकाः॥ 89 ॥  
 \[इति विवेकसुमतिविष्णुभक्तिभिः सप्रसादबहुमानं समीक्ष्यमाणः सिषाधयिषित्तोत्तरकृत्यो निष्क्रान्तः।\]  
 सुमतिः- अय्यउत्त! अह किं पडिवालिअ मोख्खदिअसस्स अम्ह कुलबइणो अहिलसिअलाहो विलंबिज्जइ।  
 \[आर्यपुत्र! अथ किं प्रतिपालितमोक्षदिवसस्य अस्मत्कुलपतेरभिलषितलाभो विलम्बेत।\]  
 राजा- देवि! अस्माभिः अनया च महाप्रभावया विष्णुभक्त्या नित्यप्रत्यूढनिखिलान्तरायस्य तातस्य किं नाम संप्रति काङ्क्षितविलम्बकारणम्। पश्य पश्य।  
 782.नन्वहं सुमतिजानिरेकधीः त्वं विवेकसहधर्मचारिणी।  
   आवयोर्मतनन्यमावयोरर्थ्यमेतदचिरेण सेत्स्यति॥ 90 ॥  
 सुमतिः- अय्यउत्त! दार्णिं कुत्थ गओ एसो किअकज्जी महापुरुसो।  
 \[आर्यपुत्र! इदानीं कुत्र गत एष कृतकृत्यो महापुरुषः।\]  
 राजा- प्रिये! वक्तव्यमेतत्। भूतभाविसमस्तवस्तुवेदिन्या भगवत्या विष्णुभक्तया।  
 विष्णुभक्तिः- (निमीलितदृष्टिः प्रणिधानमभिनीय) नूनमनिकेतो यत्रसायंगृहत्वमास्थितो यथालब्धवृत्तिर्योगी। अथ वा,  
 783. श्रीरङ्गं वृषभाचलं करिगिरिं श्रीमत्‌ यदुक्ष्माधरं  
  साकेतं मधुरामुपैष्यति हरिक्षेत्रं बदयर्याश्रमम्‌।  
    अन्तस्संभृतसप्ततन्त्ववभृथात्‌ आ देहपातोदयात्‌  
  यद्वा संप्रति यत्र कुत्रचिदसौ यत्रैकतानं मनः॥ 91 ॥  
अपि च,  784. स्वयंव्यक्तक्षेत्रे विपिनविषये वा विधिवशात्‌  
  प्रशस्ते दृष्टे वा क्वचन समये(विषये) त्वक्तवपुषः।  
    मुकुन्दस्त्रय्यन्तप्रथितमहिमा सोऽयमनघान्‌  
  प्रपन्नान्‌ उद्भृत्य स्वपदमनपायं गमयति॥ 92 ॥  
 अद्य चासौ निखिलजगदेकदहिना नित्यनिरवद्येन देवेन निजनगरपर्यन्तमनधमपुनरावृत्तिमध्वानं निनीषितः। तेन,  
 784. देवर्षिभूकतपितृमर्त्यऋणातिलङ्घी दत्ताभयस्य कृपया दृडभक्तिशाली।  
    पत्युः समस्तजगतां परमं पदं तत्‌ प्राप्स्यत्यसौ गुरुजनैः प्रथमाधिरूढम्॥ 93 ॥  
 इदमपि किंचिदचिन्त्यमहिमशालिनि अमुष्मिन्‌ महात्मनि अद्भुतमवलोकयामि। अद्य हि,   
 785. कृतमिह दुरितं प्रमादवृत्त्या किमपि मुकुन्दकृपानिमग्नमेनम्‌।  
    पवनतनयवालवह्निनीत्या न दहति धक्ष्यति योजितं परेषु॥ 94 ॥  
 राजा- (सहर्षबहुमानम्) भगवति विष्णुभक्ते! विश्वसाक्षात्कारविचक्षणायास्ते किमेतावत्परिमितातिशयदर्शनमाश्चर्यम्‌। (विचिन्त्य स्वगतम्‌) महाप्रभावैषा मम वन्दनीया। (प्रकाशम्‌)  
 786. विधिवशनियतेन विष्णुभक्ते! प्रणिपतनेन वयाक्रमाधिकोऽपि।  
    उचितमुपचरामि विश्वमान्यां हरिपदपद्मरतिं परामहं त्वाम्‌॥ 95 ॥  
 (सुमतिं विलोक्य) प्रिये! त्वमप्येनामस्मतप्रयुक्तप्रतिष्ठामप्यादिपूरुषमूर्तिमिव प्रणन्तुमर्हसि।  
 विष्णुभक्तिः- (सप्रश्रयम्) महाराज! अनादिसंसारसागरनिमग्नमस्मत्कुलपतिं पुरुषमुद्धतवते पूर्वजाय भवते प्रतिप्रणाममभिरोचयामि।  
 विवेकः- महायोगेश्वरि!  
 787. किं विज्ञानैः किं तपोदानयक्षैः किं वाऽन्यैश्च त्वत्परित्यागदीनैः।  
    ज्ञातुं द्रष्टुं तत्त्वतश्च प्रवेष्टुं शक्यं ब्रह्मानन्यभाजा त्वयैव॥ 96 ॥  
 विष्णुभक्तिः- (विचिन्त्य) भवत्वेतदेवम्, अन्यथा वा। प्रत्येमि तावत्‌ मत्समक्षमेव मनीषितं साधयतः स्वयमकर्तृत्वाभिमानाभिप्रायम्‌। सर्वथा निस्तरति तावत्‌ अयमसौ निष्प्रत्यूहभगवदनुकम्पावलंबितः पुरुषः सर्वदोषाकरं संसारसागरम, प्रविशति च परमं पदम्‌। किं ते भूयः प्रियमुपहरामि।  
 राजा- भगवति महानुभावे!  
 788. किं तत्प्रियं परमतः प्रतिपादनीयं पद्‌मासहायपदपद्‌मजुषा भवत्या।  
    पश्यामि यत्‌ पुरुषमेवमपास्तपङ्‌कं राकाशशङ्‌कमिव राहुमुखाद्विमुक्तम्॥ 97 ॥  
अपि च, 789. अपुरनरुदयो मायामोहः स्थलीमधिशायितः  
  स्फुरति मुरभिद्‌भक्तिर्भव्या भवत्यनुपप्लवा।  
    सरणिमपुनः प्रत्यावृत्तिं भजत्यनघः पुमान्‌  
  किमिह बहुभिः क्रीडत्यग्रे समीहितमद्य नः॥ 98 ॥  
 किमन्यदहमिह भवत्यास्सकाशादाशासे। तथापीदमस्तु- भरतवाक्यम्‌-।  
 790. अङ्गीकुर्वन्त्वकलुषधियो नित्यमध्यात्मविद्याम्‌  
  आद्यो धर्मः स्पृशतु वसुधामाशिषः पारवर्ती।  
    देवः श्रीमान्‌ निरवधिदयासिन्धुरस्मिन्‌ प्रबन्धे  
  वक्ता श्रोता वचनविषयः प्रीयतां वासुदेवःष॥ 99 ॥  
  \[इति निष्क्रान्ताः सर्वे\]   
  इति श्रीकवितार्किकसिंहस्य सर्वतन्त्रस्वतन्त्रस्य  
  श्रीमद्वेङ्‌कटनाथस्य श्रीवेदान्ताचार्यस्य कृतिषु  
  संकल्पसूर्योदयनाटके दशमोऽङ्कः।













 791. स्तोतुं निन्दितुमस्मदुक्तमथवा सोढुं (श्रोतुं) समूढं जगत्  
  किं नश्छिन्नमनन्तचिन्तनरसे सुस्थे सुखं तस्थुषाम्‌।  
    शिष्याः शिक्षितबुद्धयः श्रुतिपथे येषां वयं ये च नः  
  तत्सन्तोषसमर्पणक्षममिदं साडम्बरैः किं परैः॥ 100 ॥  
    इति संकल्पसूर्योदयनाटक ग्रन्थः  
  श्रीकवितार्किकसिंह-श्रीमद्वेदान्तदेशिकविरचितः  
      श्रीरस्तु  
  कवितार्किकसिंहाय कल्याणगुणशालिने।  
  श्रीमते वेंकटेशाय वेदान्तगुरवे नमः॥  
 इत्येवमद्‌भुतजगन्महमीयसर्ववेदान्तसारसुथदर्शकदृश्यकृत्या।  
 वैराग्यवर्त्मनि सतां नयनप्रवृत्तात्‌ वेदान्तदेशिकवरान्न परः परोऽस्ति॥  
 श्रुत्वा वेदान्तवेद्यं निखिलमथ परप्रक्रियादोषदृष्ट्या  
  मत्वा कामादि हित्वा शुभगुणचरितो डम्भदर्पादिदूरः।  
 श्रीमद्विष्णुं प्रपन्नस्तदनुभवपरस्तस्य भक्तेषु सक्तः  
  तत्संकल्पप्रतीक्षस्तरति तम इति व्यक्तमत्रोपदिष्टम्‌॥  
 संकल्पसूर्योदयसेविनां स्यात्‌ सर्वस्य साक्षात्करणं यथावत्‌।  
 प्रादर्शि दिङ्‌भात्रमिहाभिलक्ष्य व्याख्यास्तथाऽर्थांश्च परान्‌ विचिन्त्य॥  
 हयमुखचरणप्रवणः श्रीदेशिकदृश्यकाव्यमिदमित्थम्‌।  
 श्रीरङ्गलक्ष्मणमुनेः शिष्यः श्रीवीरराघवो व्याख्यत्‌॥  
  इति अभिनवदेशिकवात्स्य-सच्चक्रवर्ति-  
 वीरराघवाचार्यकुतिषु सर्वसाक्षात्काराख्यां संकल्पसूर्योदयव्याख्या॥  
   श्रीगुरुभ्यो नमः॥  
    शुभमस्तु॥  






\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*

\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*

</div>

</div>

</div>

</div>

\]
