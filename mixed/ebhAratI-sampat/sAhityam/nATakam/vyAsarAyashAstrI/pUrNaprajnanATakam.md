+++
TITLE = "पूर्णप्रज्ञनाटकम्"
AUTHOR = "व्यासरायशास्त्री"
"PUBLISH YEAR" = "2006"
DOMAIN = "साहित्यम्"
SUB-DOMAIN = "नाटकम्"
LANGUAGE = "संस्कृतम्"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-2867"
url = "https://www.ebharatisampat.in/readbook3.php?bookid=NDc4MzIwNzIyMTIyNTcy&pageno=MjI0MjQyNjk5NTk="
title = "पूर्णप्रज्ञनाटकम्"

+++
[[पूर्णप्रज्ञनाटकम्	Source: [EB](https://www.ebharatisampat.in/readbook3.php?bookid=NDc4MzIwNzIyMTIyNTcy&pageno=MjI0MjQyNjk5NTk=)]]

\[

<div id="page-content" class="page-content" style="line-height: 20px">

<div class="row" style="display: block;">

<div class="col-lg-12" style="height:800px;">

<div id="style2" class="content app scrollbar" finder-content="" finder-scroll-offset="175" finder-wrapper="">

<div id="content" class="content" style="line-height: 40px;">



            श्रीः  
         %पूर्णप्रज्ञनाटकम्।%  
          ---------  
          प्रस्तावना  
          (प्रविशति सूत्रधारः)  
 

 \<1.1.1\>यः पारे तमसः स्थितोऽपि शिशुवत् सङ्क्रीडते भूतले  
     यः सर्वोत्तम इत्यनन्यविषयं धत्ते विशुद्धं यशः।  
     यस्याहुः पदमव्ययं श्रुतिशिरः सिद्धान्तगम्यं जनैः  
     सोऽयं मङ्गलमातनोतु भवतां व्यासाभिधानो हरिः ॥1॥  
 \</1.1.1\>         
     अलं विस्तरेण। पारिपार्श्वकमाहूय कर्तव्यमालोचयामि। (नेपथ्याभिमुखमवलोक्य)पारिपार्श्वक,इतस्तावत्।  
पारिपार्श्वकः ----(प्रविश्य)भाव,अयमस्मि, किं क्रियताम्?  
  सूत्रधारः-----किं न जानासि रजतपीठपुरेऽस्मिन् सम्प्रति महता विभवेन पर्यायोत्सवः प्रवर्तते इति?अवसरेऽस्मिन् सर्वे मठाधीशाः,नानादिग्देशेभ्यः समागता विद्वांसो महाजनाश्च द्वैतसाम्राज्यप्रतिष्ठापकस्य श्रीमन्मध्वाचार्यस्य चरितं नाटकरूपेण अभिनीयमानं दिदृक्षन्ते।

पारिपार्श्वकः-----कुतस्तावानादरो मध्वाचार्यस्य चरिते?  
  सूत्रधारः----मध्वाचार्यो नाम न साधारणो मानुषः। किन्तु----  
 \<1.1.2\>(1)पूर्वं येन हरीश्वराः शरहताः सञ्जीविता वीरुधा  
      पश्चाद्येन च चूर्णिताः स्वगदया मायाविनः शत्रवः।  
      FN:(1)पूर्वं येनेत्यादि-श्लोकेऽस्मिन्नादिमे पादत्रये क्रमेण वायोरवतारत्रयं प्रतिपाद्यते। हरीश्वराः-कपीश्वराः।हरिः ईश्वरः येषामिति व्युत्पत्त्या तेषां वैष्णवत्वं ध्वन्यते।  
     सोऽयं वायुरुपागतः क्षितितलं मध्वाख्यया विश्रुतः  
     तत्वज्ञानमखण्डदीपमकरोदुद्योतितं विद्यया ॥2॥  
 \</1.1.2\>         
     तस्य चरितं नाटकरूपेणाभिनयन्तो वयमद्य यशस्विनो भविष्यामः। अपि जानासि तादृशं किमपि नाटकम्?

पारिपार्श्वकः----जानामि-तत्रभवता व्यासराजविद्यासागरेण विरचितं शब्दार्थघटनाभासुरं नव्यं नाटकम्।  
  सूत्रधारः-----(स्मृतिमभिनीय)आ एवं किल तत्। साधु स्मारितोऽस्मि। तदेव नाटकमद्य सामाजिकानामुपहारतां नयामः। तदेहि सत्वरं पात्राणि सज्जीकुर्वः।  
पारिपार्श्वकः-----यथाज्ञापयत्यार्यः।  
           (इति निष्क्रान्तौ)  
          %इति प्रस्तावना%  
------------------------------------------------------------------  
          %पाजकक्षेत्रगामिमार्गपरिसरः%  
          (द्वौ च्छात्रौ-वैकुण्ठः पुण्डरीकश्च)

वैकुण्ठः----(प्रविश्य)

 \<1.1.3\>शास्त्राणां पारदृश्वानः शिष्याणां बोधने क्षमाः।  
     छेत्तारः संशयानां च गुरवो दुर्लभाः कलौ ॥3॥  
 \</1.1.3\>         
     अस्ति कुञ्जाद्रेः परिसरवर्तिनि पावने पाजकक्षेत्रे सकलशास्त्रपारङ्गतो महोपदेशकः। तस्य गुरोः कुले नानाग्रामेभ्यः समागताः शिष्याः पठन्ति। अहमपि स्वग्राम एव परिसमापितकाव्यपाठः सम्प्रति शास्त्राध्ययनाय कृष्णापुरादागतोऽस्मि। (अवलोक्य) य्.मेन दक्षिणतः पाजकक्षेत्रगामी मार्गः क्रोशमात्रपरिमितः। दूराध्वगमनेन श्रान्तोऽस्मि। तदत्र तरुच्छायायां मुहूर्तं विश्राम्यामि (इत्युपविश्याध्वखेदं नाटयन् विलोक्य)अये,अस्मद्ग्रामीणः पुण्डरीकः पाजकक्षेत्रेऽधीयानः पुस्तकपूलकमुद्वहन्(2) इत एवागच्छति। किमध्यापकेन निष्कासितः स्यात्।  
FN:(2)पूलकः-समूहः।  
         (ततः प्रविशति यथोक्तरूपः पुण्डरीकः।)

वैकुण्ठः----सखे पुण्डरीक, किमर्थमागतोऽसि त्वम्?  
पुण्डरीकश्च----त्वं कुत्र प्रस्थितः?  
वैकुण्ठः----अहं गुरुकुलं परित्यज्यास्मद्ग्रामं प्रस्थितोऽस्मि।  
पुण्डरीकश्च---- त्वं खलु महोपदेशकात् विद्याग्रहणाय नियुक्तोऽसि तव पित्रा?  
वैकुण्ठः----सत्यम्। परन्त्वत्र अध्ययनस्य महान् प्रत्यूहो वर्तते।  
पुण्डरीकश्च----किमुपाध्यायः चपेटिकां ददाति?  
वैकुण्ठः----किमिदं पृच्छसि?अल्पज्ञाः खलूपाध्यायाः कुप्यन्ति भर्त्सयन्ति चपेटिकां च ददति। असौ महोपदेशकः शास्त्रपारगामी गुरुः।कश्चपेटिकाया अवसरः?  
पुण्डरीकश्च----कस्तर्हि अध्ययनस्य प्रत्यूहः?  
वैकुण्ठः----अस्ति कश्चिदमेयप्रभावो मेधावी प्रत्युत्पन्नमतिश्च वासुदेवो नाम बालकः तस्मिन् गुरुकुले पठति। स किल सुगृहीतनाम्नो नारायणाख्यस्य मध्यगेहभट्टस्यात्मजः। स सर्वदा क्रीडति,अस्मानपि क्रीडार्थमाकर्षति। परन्तु स आशुग्राही। कुल्यागङ्गाप्रवाहयोरिव महदन्तरमस्माकं तस्य च मतिप्रसरयोः। मुनयोऽपि यदनेकैरहोभिः पठन्ति तदसावेकेनाह्ना पठन् जनानां विस्मयं जनयति। वस्तुतस्तु अधीतानामनधीतानां च भागानां नास्ति भेदस्तस्य। किं बहुना-----  
 \<1.1.4\>गुरोः(3)समीपे स्थितिमात्रभाजः प्राग्जन्मसंस्कारविशुद्धबुद्धेः।  
     FN:(3)श्लोकेऽस्मिन्नाचार्यस्य चन्द्रसादृश्यं ध्वन्यते।  
     दिने दिने वृद्धिमुपाश्रयन्ति कलानिधेस्तस्य कलाः समग्राः ॥4॥  
 \</1.1.4\>         
किञ्च-  
 \<1.1.5\>(4)गुरोरधीयतस्तस्य विद्या लीलैव केवलम्।  
     FN:(4)अधीयन्-इङ् धार्योः शत्रकृच्छ्रिणीति शतृप्रत्ययः।  
      अस्माकं मन्दबुद्धीनां पठनं तत्र दुष्करम् ॥5॥  
 \</1.1.5\>         
      असौ महोपदेशकस्यापि विस्मयं जनयति। अतोऽहं ग्रामं गन्तुं प्रस्थितः। इतः परं गुरुकुलान्तरमन्वेषणीयम्।

पुण्डरीकश्च----तर्हि ममापि तत्र गमनं निष्फलमेवेति तर्कयामि।  
वैकुण्ठः---- कः सन्देहः?वरमुपाध्यायस्य गृहमित एव नमस्कृत्य तवाप्यन्यतो गमनम्।  
पुण्डरीकश्च----सखे,मुहूर्तमत्रैव तिष्ठ। अहं तं बालकमवलोक्य होरार्धेन प्रत्यागमिष्यामि। सहैवास्मद्ग्रामं गमिष्यावः।  
 वैकुण्ठः---- एवमस्तु। चक्षुषः फलं सम्पादय। अवश्यमवलोकनीयः स बालकः। यतः--  
 \<1.1.6\>विरलः सम्भवो लोके तादृशानां सुमेधसाम्।  
     येषां दर्शनमात्रेण हृदयं नः प्रसीदति ॥6॥  
 \</1.1.6\>         
    स इदानीं पारमहंस्यप्रवेशे कृतमतिः प्रत्यहं मातापितरावनुनयन्नास्ते।  
पुण्डरीकश्च----असंशयं कोऽप्यसौ महापुरुषः। भवतु। एष गच्छामि।  
          (इति निष्क्रान्तौ)  
          %पाजकक्षेत्रम्%  
(वेदवती चलांचलेन मुखमावृत्य विलपन्ती प्रविशति,तां सान्त्वयन् मध्यगेहभट्टश्च)  
वेदवती----(ऊर्ध्वमवलोक्य)हा भगवन्,गृहीतसन्न्यासे तनये कथमहं जीवितं धारयिष्यामि! कस्मादहमीदृशीं दशां गमिता करुणासागरेण त्वया?  
मध्यगेहभट्टः----प्रिये,मा नाम शोकायाऽऽत्मानमर्पय। तनयस्य पारमहंस्यप्रवेशेन आवां नित्यसुखं प्राप्स्यावः।  
वेदवती----हन्त! सुतसुखमेव मे दुर्लभं जातम्। कुतस्तरां नित्यसुखम्?  
मध्यगेहभट्टः----भामिनि,श्रृणु---  
 \<1.1.7\>ईशसङ्कल्प एवात्र दृश्यते बलवत्तरः।  
     अस्माकमस्वतन्त्राणां किं नु स्यादश्रुधारया ॥7॥  
 \</1.1.7\>         
वेदवती----आर्य, जानात्येव भवान् यथा-प्रथमं भगवता दत्तौ द्वावात्मजौ तेनैवापहृतौ। ततः पश्चात् दुष्करैः पयोव्रतोपवासादिभिः अयं तृतीयः समासादितः। यः खलु--  
 \<1.1.8\>स्मितेन शीलेन सविभ्रमेण गिरां प्रवाहेण च शुद्धिभाजा।  
     आनन्दनो मे हृदयस्य सूनुरेकोऽयमास्ते, न खलु द्वितीयः ॥8॥  
 \</1.1.8\>  
     तस्य तुर्याश्रमप्रवेशः कथं सह्यतां मया?अनेन तनयेनाहं भाग्यवतीत्यचिन्तयम्। इदानीं दुर्भगाऽस्मि संवृत्ता।  
मध्यगेहभट्टः----अयं तव पुत्र इति ते वृथाऽभिमानः। अतिमानुषैस्तस्य कृत्यैः अमानुषोऽयमिति निश्चप्रचम्। अन्यथा-एकहायनस्य तस्य वृषभपुच्छान्तावलम्बनेन प्रातर्वनं गतस्य सायमक्षतशरीरस्य प्रत्यागमनं कथमुपपद्यताम्?किञ्च-विस्तृतफणस्य फणिनो हननं,वृषभार्थं पक्वस्य प्रस्थद्वयपरिमितस्य कुलित्थस्य भक्षणं,वृषविक्रयिणः ऋणस्य तिन्त्रिणीबीजदानेन निर्यातनं,विवाहगृहादलक्षितं निर्गतस्य देवालयान् प्रति परिभ्रमणं-इत्येते चान्ये च वृत्तविशेषाः परिचिन्त्यमानाः तस्य अस्मत्पुत्रत्वभ्रान्तिं शिथिलयन्ति। तस्य जननसमये सुरदुन्दुभिनादो जनैराकर्णितः । अनन्तेश्वरदेवालये ध्वजस्तम्भाग्रमारुह्य कृताङ्गहारेण केनापि पङ्गुना कस्यचन महापुरुषस्य जननं पूर्वमेव सूचितम्। अयमेवासौ महापुरुष इति सम्भाव्यते। एतदादिभिः कारणैः असौ कश्चिल्लीलावतार इति मे वितर्कः। तन्निगृह्यतां शोकावेगः। आधीयतां च सर्वेश्वरे मनः।  
वेदवती----सर्वमिदं जानामि। अथाप्यसौ मे सुतः। कथं छिद्यतां मया मायापाशः?प्रव्रजिते सुते नूनं मम प्राणाः मां परित्यज्य गमिष्यन्ति।(विसंज्ञेव स्थिता।)  
मध्यगेहभट्टः----अयमसावागच्छति सन्न्यासग्रहणायोद्यतः।  
        (ततः प्रविशति वासुदेवः।)  
वासुदेवः----

 \<1.1.9\>नमो घटायास्तु नमः पटाय नमोऽस्तु कुड्याय नमः कुथाय।  
     नमः सधूमाय महानसाय नमस्तरुभ्यो नम ओषधीभ्यः ॥9॥  
 \</1.1.9\>    
मध्यगेहभट्टः----(उपसृत्य)जात,किमेवं जडानि वस्तूनि नमसि?  
वासुदेवः----तात, न जडानि वस्तूनि। किन्तु----  
 \<1.1.10\>परावराख्यं मम वस्तु तत्र जडेषु जागर्तिं जनैरलक्ष्यम्।  
      परां गतिं स्थावरजङ्गमानां तदेव मूर्ध्ना प्रणतोऽस्मि तात ॥10॥  
 \</1.1.10\>         
मध्यगेहभट्टः----जात, एहि। सुपुत्रोऽसि। पित्रोर्भाग्येन त्वादृशः पुत्रो जायते। पुत्रेण त्वया पुन्नाम्नो नरकात् त्रातौ स्वः। परन्तु तव पारमहंस्यप्रवेशवृत्तान्तो नौ नितरां दुनोति।  
वासुदेवः----तात, लोकोऽयमन्धतमसेन कवलीकृतो वर्तते। तस्य दूरीकरणं मम कर्तव्येषु प्रथमम्। तदवश्यमङ्गीकार्यं मया पारमहंस्यम्।  
मध्यगेहभट्टः----किं नु खलु भासां राशिः सूर्यः संन्यासमास्थाय लोकस्य तमो नाशयति?  
वासुदेवः----मर्त्येषु लब्धजनुषा मया संन्यासं स्वीकृत्यैव तत् कर्तुं शक्यम्।  
मध्यगेहभट्टः----मम हृदये व्याप्तमन्धंतमस्त्वया प्रथमं निरस्यताम्।  
वासुदेवः----तात,भवादृशा बहुश्रुताश्चेदेवं मोहेनाभिभूयन्ते तर्हि। न जाने, श्रुतस्य किं फलम्।  
मध्यगेहभट्टः----वत्स, मातुर्दुःखानुषङ्गो मामेवं मुखरयति।  
वासुदेवः----मातरमहं सान्त्वयामि। भवता दीयतामनुज्ञा।  
मध्यगेहभट्टः----मात्रनुज्ञानुवर्तिनीं जानीहि ममानुज्ञाम्।  
वासुदेवः----(पितरं प्रांजलिः प्रणम्य)तात,कृतज्ञोऽस्मि।  
मध्यगेहभट्टः----याहि। मातरं समाश्वासय।  
वासुदेवः----(मातरमुपसृत्य जानुभ्यां स्थित्वा)अम्ब,प्राञ्जलिरर्थये---ज्ञानकार्यं चिकीर्षुरहं सर्वथा न निरोद्धव्यः।  
वेदवती-----(विलपन्ती सुतस्यांगानि परामृशन्ती)वत्स,  
 \<1.1.11\>मासान् दश त्वामुदरे निवेश्य ततोऽङ्कमारोप्य च लालितोऽसि।  
     त्वं स्नानपानैः परिपोषितोऽसि जहासि मामेकपदे कथं नु ॥11॥  
 \</1.1.11\>         
 \<1.1.12\>त्वमेक एवासि ममाद्य पुत्रः मन्नेत्रयोः पद्म इवासि फुल्लः।  
     नान्या गतिर्मे बत दुर्भगायाः कथंन्वहं ते विरहं सहिष्ये ॥12॥  
 \</1.1.12\>         
वासुदेवः----अम्ब,अधिगता मया पितुरनुज्ञा। त्वमपि मामनुज्ञातुमर्हसि।  
वेदवती-----कठिनाः खलु पितरः। मातरस्तु कथं सहेरन्नीदृशं दुःखम्?  
वासुदेवः----अम्ब,यदि मामनुजानासि तर्हि तदा तदा मां द्रक्ष्यसि। अन्यथा तु इदमेवान्तिमं मे दर्शनम्।  
वेदवती-----हा वत्स, मैवं साहसं कार्षीः।  
 \<1.1.13\>लोकान्तरं मातरि निर्गतायां करिष्यसे वत्स यदिच्छसि त्वम्।  
     कर्णे कुरु त्वं दयया वचो मे मा नाम मां प्रक्षिप शोकवह्नौ ॥13॥  
 \</1.1.13\>         
वासुदेवः----नहि नहि यदहरेव विरजेत् तदहरेव प्रव्रजेत् इति श्रुतिश्चोदयति।  
वेदवती-----वत्स, कः खल्वावयोः परेतयोर्निवापाञ्जलिं करिष्यति। त्वमेव चिन्तय।  
मध्यगेहभट्टः-----वत्स, विरम त्वं तव सङ्कल्पात्। नाहमितोऽधिकं बहुज्ञस्य ते पुरस्तात् वक्तुं शक्तः। (इति वासुदेवस्य पादयोः प्रणिपतति। वेदवत्यपि तारं क्रोशन्ती तथा करोति।)  
वासुदेवः----अम्ब,तात,पितृभ्यां पुत्रस्य प्रणामो न शास्त्रानुशिष्टः। युवयोरयं प्रणामो दिष्ट्या दैवेन दापिता मे अभ्यनुज्ञा। तन्मुञ्चतं माम्।  
वेदवती----नाहं मुञ्चामि।(इति दृढं पादौ गृह्णाति।)  
वासुदेवः----(स्वगतम्)  
 \<1.1.14\>अहो बताहं त्रिदिवादिहागतः संसारबन्धे पतितोऽस्मि दुःश्लथे।  
     विच्छिद्य मातुश्च पितुश्च बन्धनं न्यस्तस्य मे स्यात्किल दुर्विनीतता ॥14॥  
 \</1.1.14\>         
      दुर्विनीतस्य मे सन्न्यासग्रहणेनापि किं फलम्?महति सङ्कटे पतितोऽस्मि। किं प्रतिपद्यतां मया?  
           (आकाशे)  
         भो भो वासुदेव!  
वासुदेवः----अये, आकाशवाणी श्रूयते। (इति कर्णं ददाति)  
          (आकाशवाणी)  
 \<1.1.15\>अनुसर मातापितरौ यौ देवौ प्रणिगदन्ति निगमौघाः।  
     काले पारमहंस्यं भविता ते भावितान्तरङ्गस्य ॥15॥  
 \</1.1.15\>         
वासुदेवः---भवतु। गृहीतार्थोऽस्मि आकाशवाण्याः। तदेवं तावदभिधास्ये। (प्रकाशम्)अम्ब,तात,जानामि युवयोः दुःखकारणम्। यावद्युवयोरन्यः पुत्रो न जायते तावन्नाहं पारमहंस्यं ग्रहीष्यामि।  
वेदवती----(मूर्ध्न्यपाघ्राय)साधु वत्स,एवं भवतु।  
         (सर्वे निष्क्रान्ताः।)  
          %इन्द्रसभा%  
         (इन्द्रः सिंहासनोपविष्टः।)  
इन्द्रः----हन्त त्रैलोक्याधिपत्यं नाम क्लेशावहम्। विशेषतश्च मर्त्यलोकमधिकृत्य चिन्ताकुलं मे चेतः। यतो हि तस्माल्लोकादिमं लोकमागच्छतां जनानां सङ्ख्या सम्प्रत्यतिविरला दृश्यते। तत्र हि विज्ञानभानुमानस्तं गतः। सर्वतः प्रसृतं करालं तमः। कथञ्चिदुद्धरणीयः स लोकः । कृतं च तदर्थमस्माभिः संविधानम्। तत्रत्यवार्ताधिगमाय प्रेषितः सुरर्षिश्चिरयति। तत्र हेतुं न पश्यामि।  
द्वास्थः----(प्रविश्य)देवराज,भगवान् नारदः भवन्तं दिदृक्षुः द्वारदेशमध्यास्ते। श्रुत्वा देवराजः प्रमाणम्।  
इन्द्रः----सत्वरं प्रवेशय भगवन्तम्।  
द्वास्थः----यथाज्ञापयति देवराजः।(इति निष्क्रान्तः।)  
       (नारदः प्रविशति।)  
नारदः----  
 \<1.1.16\>वेदान्ताध्ययनं पुराणपठनं देवे च भक्तिः परा  
     स्वर्गद्वारमपावृणोति नरकद्वाराञ्च सन्त्रायते।  
     ज्ञात्वाप्येवमहो विनष्टमतयो विस्मृत्य सर्वेश्वरं  
     क्लिष्यन्ते मनुजाः सुखैकनिरताः संसारकारागृहे ॥16॥  
 \</1.1.16\>         
    (अवलोक्य)अये देवराजो मां प्रतिपालयति। तद्यावत् उपसर्पामि। (इत्युपसर्पति।)  
  इन्द्रः----(उत्थाय प्रत्युद्गम्य)सुरर्षे,नमस्ते।  
  नारदः----निरातङ्कं भवतु देवराज्यम्।  
  इन्द्रः----का वार्ता मर्त्यलोके?विस्तरेण कथय।  
  नारदः----(अध्वश्रमं नाटयन्)इतः प्रस्थितोऽहम्----  
 \<1.1.17\>क्वचन ललितगामी मन्दविन्यस्तपादः क्वचन लघुगतिश्च व्योममार्गेण गच्छन्।  
     जलधर इव पश्यन् भारतक्षोणिभागान् हिमगिरिशिखराग्रादाकुमारि प्रयातः ॥17॥  
 \</1.1.17\>         
       तत्रत्या जनाः बाधिताः श्रेयश्च प्रेयश्च विवेक्तुं न प्रभवन्ति।  
  तथा हि---  
 \<1.1.18\>वित्तोपार्जनसक्ताः केचित् भूक्षेत्रादौ निरताः केचित्।  
     दारगवादिषु लोलाः केचित् हरिचरणाब्जे न कोऽपि सक्ताः ॥18॥  
 \</1.1.18\>         
 \<1.1.19\>केचिदुञ्चपदलाभविमुग्धाः केचिन्नरपतिसेवादग्धाः।  
     केचित् परधनहरणोद्युक्ताः हरिचरणाब्जे न कोऽपि सक्तः ॥19॥  
 \</1.1.19\>         
 \<1.1.20\>केचित्प्रहरणसरणौ दक्षाः केचिद्विहरणविलोलचित्ताः।  
     परपिण्डाहितमतयः केचित् हरिचरणाब्जे न कोऽपि सक्तः ॥20॥  
 \</1.1.20\>         
 \<1.1.21\>दुष्टाचारैर्भ्रष्टाः केचित् केचिन्मिथ्याचारविमूढाः।  
     केचिड्डम्बरनिषक्तचित्ताः हरिचरणाब्जे न कोऽपि सक्तः ॥21॥  
 \</1.1.21\>         
 \<1.1.22\>केचिद्रागद्वेषाविष्टाः केचित्कामक्रोधविनष्टाः।  
     केचित्कलहोद्दीपनलोलाः हरिचरणाब्जे न कोऽपि सक्तः ॥22॥  
 \</1.1.22\>         
किं बहुना देवराज,  
 \<1.1.23\>भक्तिर्विरक्तिमुपगत्य (5)मुमूर्षुरास्ते दुष्टाभिविद्धचरणा बत गौरिवाद्य।  
    FN:(5)मुमूर्षुः---आशंकितमरणा। आशंकायां सन् वाच्यः इति सन् प्रत्ययः।  
     लोको भविष्यति सुरैरनवेक्षितश्चेत् पाताललोक इव सन्तमसे निलीनः ॥23॥  
 \</1.1.23\>         
  इन्द्रः----ननु मध्यमलोके ज्ञानोपस्कृतस्य भक्तिमार्गस्य प्रचारणाय तत्रभवान् वायुदेवः प्रेषितो भगवता।  
  नारदः----तेनैवेदानीं किञ्चिदिवाश्वसिति मर्त्यलोकः।  
  इन्द्रः----स खलु चिरात् प्रेषितः। तस्य वृत्तान्तो न ज्ञातः।  
  नारदः----देवराज, श्रूयताम्---अस्ति दक्षिणापथे कर्णाटकेषु पाजकं नाम पावनं क्षेत्रम्। तत्र लब्धावतारोऽसौ पितृभ्यां वासुदेव इति कृतनामधेयः चकास्ति।  
  इन्द्रः----वासुदेवशब्दः तस्य असुदेवत्वं गर्भीकरोति। भवतु। ततस्ततः----  
  नारदः----ततः शैशवेऽसौ शिष्यच्छद्मना गुरुकुलमधिवसन् शास्त्राण्यध्यगीष्ट। स च सन्न्यासग्रहणोत्सुकोऽपि शोकाकुलयोः पित्रोः प्रसादनार्थं पुत्रान्तरजननं यावत् न तुर्यमाश्रमं भेजे।  
  इन्द्रः----साधु कृतम्। अनुरोद्धव्यौ खलु मातापितरौ। अपि तयोरपत्यान्तरं जज्ञे।  
  नारदः----अचिरेणान्यः पुत्रोऽजायत।  
  इन्द्रः----अपि वासुदेवः सम्प्रति सम्पन्नमनोरथः?  
  नारदः----पुत्रान्तरजननानुपदमेव पितृभ्यामभ्यनुज्ञातः रूप्यपुरेऽनन्तेश्वरदेवालयमधितिष्ठतः अच्युतप्रेक्षनाम्नो यतिवर्यात् पारिव्राज्यमङ्गीचकार। गुरुणा च तस्य "पूर्णबोधः"इत्यन्वर्थं नाम कृतम्। ततोऽसौ तस्यैव गुरोरन्ते वसन्-----  
 \<1.1.24\>लीलामानुषविग्रहः श्रुतिशिरस्तत्वानि श्रृण्वन्नसौ  
     वाचोयुक्तिभिरन्यभाष्यदलनं कुर्वन् सुपर्वाग्रणीः।  
     आचार्यस्य बबन्ध कण्ठममितः प्रश्नप्रसूनस्रजा  
     रुद्धात्मप्रसरश्च देशिकवरो जज्ञे भृशं विस्मितः ॥24॥  
 \</1.1.24\>         
अपि च----  
 \<1.1.25\>गुरोरवाप्ता निगमान्तविद्या तस्मिन् सदा (6)विष्णुपदैकसक्ते।  
     FN:(6)विष्णुपदम्-हरेः पदं, आकाशश्च।  
     (7)प्राप्यामृतत्वं (8)विबुधान् धिनोति (9)पूष्णः प्रभा चन्द्रमसीव हृद्ये ॥25॥  
     FN:(7)अमृतत्वम्-मोक्षहेतुत्वं, पीयूषत्वं च।  
       (8)विबूधान्---विदुषः, देवांश्च।  
       (9)पूष्णः प्रभेत्यादि----सूर्यस्य प्रभा चन्द्रमनुप्रविष्टा अमृतीभवतीति प्रसिद्धम्।  
 \</1.1.25\>         
  इन्द्रः----आलोचने सर्वविषयस्य तस्य विद्याग्रहणं नाम केवलं विडम्बनैव। अस्तु। ततः किम्?  
  नारदः----इदानीं मध्वाचार्यः अच्युतप्रेक्षार्येण वेदान्तसाम्राज्यसिंहासनेऽभिषिच्यते। एहि तत्र गत्वा नभस्तलगतौ आवां तं महोत्सवमवलोकयावः।  
  इन्द्रः----एवं कुर्वः। कौतुकेनाकृष्यते मे चेतः। यतः---  
 \<1.1.26\>उत्सवो वायुदेवस्य रूपान्तरमुपेयुषः।  
     मम चक्षुः सहस्रस्य फलं सम्पादयिष्यति ॥26॥  
 \</1.1.26\>         
--------------------------------------------------------------------------  
           (सिंहासनं निहितम्। मध्वाचार्यः प्रविशति।)  
  (अच्युतप्रेक्षाचार्यस्तं वेदान्तविज्ञानेत्यादिमन्त्रोच्चारणपूर्वकं वेदान्तसिंहासनमारोपयति। तूर्याणि वादित्राणि च वाद्यन्ते। आकाशात् पुष्पवृष्टिः दुन्दुभिध्वनिश्च।)

 अच्युतप्रेक्षाचार्यः-----  
 \<1.1.27\>पूर्णबोध महाप्राज्ञ जगद्गुरुपदं श्रितः  
     अन्धे तमसि निर्मग्नं जगदुद्धर शुद्धधीः ॥27॥  
 \</1.1.27\>         
 \<1.1.28\>विष्णुः सर्वोत्तमो देवस्त्वं च जीवोत्तमोऽसि नः  
     युवाभ्यां मर्त्यलोकोऽयं त्रायतां महतो भयात्। ॥28॥  
 \</1.1.28\>         
           (इति प्रांजलिस्तिष्ठति।)  
मध्वाचार्यः-----उपविशन्तु गुरवः। उपविशन्तु सर्वे।  
         (सर्वे उपविशन्ति।)  
मध्वाचार्यः-----(प्रांजलिर्भगवन्तं नमस्कृत्य)  
 \<1.1.29\>(10)रोहणो गुणरत्नानां दोषाणां च मरुस्थली।  
     FN:(10)रोहणः---तन्नामकः पर्वतः स च रत्नानामुत्पत्तिस्थानमिति प्रसिद्धिः।  
     मोक्षदाता मुमुक्षूणां हरिर्विजयतेतराम् ॥29॥  
 \</1.1.29\>         
      ॐ स्वस्ति। सर्वोत्तमो भगवान् विष्णुरेव। परितो दृश्यमानं जगदिदं सत्यमेव। नीचोच्चभावं गता अनन्ता जीवराशयो भिन्नाः। ते च विष्णोरनुचराः। मुक्तिर्नाम स्वस्वयोग्यतानुसारिमोक्षसुखानुभवः। निरतिशया भक्तिः भगवत्पदप्राप्तेः साधनम्। तत्वार्थनिर्णये प्रत्यक्षानुमानागमाः प्रमाणानि। गुणपूर्णो हरिरेव ब्रह्मशब्दवाच्यः सर्वस्यागमजातस्य ब्रह्मतन्त्रस्य च प्रतिपाद्यो विषयः । स एव मुमुक्षूणां मुक्तानां च परमा गतिः। मुक्तिं ददातीति व्युत्पत्त्या मुकुन्दशब्दोऽप्यमुमेवार्थं बोधयति। श्रवणं मननं निदिध्यासनं अपरोक्षज्ञानं भक्तिः भगवत्प्रसाद इति मुक्तेः सोपानानि। निष्कामकर्मापि मुक्तेरन्यो मार्गः । मुक्तौ तावत् जीवस्य सर्वेऽप्यभीष्टा अर्थाः स्वयमुपनमन्ति। जन्मजरामरणवर्जितं निश्रेयसं प्राप्तो जीवस्ततो न पुनरावर्तते तत्रैव नित्यसुखमनुभवति। श्रूयते च --- स यदि पितृलोककामो भवति सङ्कल्पादेवास्य मातरः समुत्तिष्ठन्ते। स यदि मातृलोककामो भवति सङ्कल्पादेवास्य मातरः समुत्तिष्ठन्ते। स यदि स्त्रीलोककामो भवति सङ्कल्पादेवास्य स्त्रियः समुत्तिष्ठन्ति इति। मोक्ष एव मानुष्यकेण सम्पादनीयः परमपुरुषार्थः।  
      केचित्पुनः तत्वमस्यादिवाक्यैर्विमोहिताः जीवात्मपरमात्मनोरैक्यं जगतः असत्यत्वं चातिष्ठन्ते। ब्रह्मणः निर्गुणत्वं च वदन्ति। "एकमेवाद्वितीयं ब्रह्म","नेहनानास्ति किञ्चन"इत्यादिश्रुत्या ब्रह्मेतरस्य सर्वस्य मिथ्यात्वं प्रतिपादयन्ति। सर्वमेतत् प्रमाणविरुद्धं न चारुतामवगाहते। यतः----  
 \<1.1.30\>श्रुतीनां तात्पर्यं यदि भवति मिथ्यात्वकथने  
     तदा तन्मिथ्यात्वं प्रसजतितरां वेदवचसाम्।  
     जडोऽप्येवं दध्यान्न खलु परशुं स्वस्य शिरसि  
     स्वयं स्वस्य ध्वंसं कलयतु कथं वेदपुरुषः ॥30॥  
 \</1.1.30\>         
   किञ्च ते ब्रह्म मायाबाधितं जगत् सृजतीति आमनन्ति। किन्तु नित्यशुद्धबुद्धस्वभावस्य ब्रह्मणः कथं मायया बाध इति प्रश्नो दुरुत्तरः। प्रत्यक्षदृष्टं जगत् कथमसत्यं स्यात्। इत्यादयोऽनुपपत्तयः सहस्रशः सम्भवन्ति तन्मते। अतस्तत्सर्वं निरस्य वेदप्रतिपाद्यं तत्ववादं जगति प्रचारयितुमस्माकमयमारम्भः। लोकाः सर्वे सुखिनो भवन्तु।  
  अच्युतप्रेक्षाचार्यः----रमणीयं व्याख्यानं भवतः।  
 \<1.1.31\>वेदशास्त्रादिकं सर्वं दुर्व्याख्याविषमूर्च्छितम्।  
     सद्व्याख्यानामृतैः सिक्त्वा पुनरुज्जीव्यतां त्वया ॥31॥  
 \</1.1.31\>         
 मध्वाचार्यः---वयमद्यैव आसेतुहिमाचलं यात्रामारभामहे।  
       (इति मध्वो नासाग्रन्यस्तनयनः सर्वेश्वरं ध्यायति।)  
       (बुद्धिसागरो वादिसिंहश्च प्रविश्य मध्वाचार्यं दूरादवलोक्य)  
बुद्धिसागरः----  
 \<1.1.32\>अहो पुरुषरूपेण दिव्यं ज्योतिः प्रकाशते।  
     अस्याग्रेऽहं निष्कलोऽस्मि चन्द्रो दिनमणेरिव ॥32॥  
 \</1.1.32\>         
वादिसिंहः-----  
 \<1.1.33\>स्वव्यूहमध्ये प्राप्ता मे जयसिंह इति प्रथा।  
     इदानीमस्य सविधे हन्त यास्यति हास्यताम् ॥33॥  
 \</1.1.33\>         
 अथापि यथा निश्चितं करिष्यावः।  
बुद्धिसागरः----साधूक्तं भवता। "न निश्चितार्थात् विरमन्ति धीराः। तद्यावदुपसर्पावः। (इत्युपसर्प्य प्रणमतः।)  
मध्वाचार्यः-----(ध्यानादुत्थाय)उपविशताम्। कौ भवन्तौ?  
बुद्धिसागरः-------अहं बुद्धिसागरनामास्मि, अयं मे सहचरो वादिसिंहः। भवानस्माकमद्वैतं खण्डयतीति ज्ञात्वा भवता सह वादार्थमागतौ।  
मध्वाचार्यः-----युष्मत्सिद्धान्तविरुद्धमभिहितम्। यतो हि---युष्माकमद्वैतमपि मिथ्या। यूयमपि मिथ्या। खण्डनमपि मिथ्या। वादोऽपि मिथ्या। युवयोरागमनमपि मिथ्या। मिथ्यावादिभ्यां युवाभ्यां सह को वादः? यूयं खलु ब्रह्मेतरत्सर्वं मिथ्येति वदथ।  
वादिसिंहः-----यद्येव जगन्मिथ्या तथापि तस्य व्यावहारिकसत्यत्वमभ्युपगम्यतेऽस्माभिः।  
मध्वाचार्यः-----व्यावहारिकत्वमपि मिथ्या। सत्यत्वमपि मिथ्या। अभ्युपगमोऽपि मिथ्या।  
बुद्धिसागरः----श्व एव भवतु वादः।  
मध्वाचार्यः----श्वः युवयोरागमनमपि मिथ्या। उत्तरं प्रतिभाति चेदद्यैवोच्यताम्।  
वादिसिंहः------अद्यावयोः प्रस्थानसमयो न शोभन आसीत्।  
       (इति बुद्धिसागरवादिसिंहौ उत्थाय परिक्रम्य च----)  
बुद्धिसागरः----अद्यैवावाभ्यां निशायां पलायितव्यम्। अन्यथा स्वव्यूहे समुपार्जितं धवलं यशः कलङ्कितं भविष्यति।  
वादिसिंहः----निशापर्यन्तं न स्थातव्यम्। इदानीमेव निभृतं गच्छावः।  
          (इति मुखं वस्त्रेणाच्छाद्य गच्छतः।)  
मध्वाचार्यः---(उत्थाय)ये मां यात्रायामनुजिगमिषन्ति तैः प्रस्थीयतां शीघ्रम्।  
            (प्रस्थानतूर्यं वाद्यते।)  
          (मध्यगेहभट्टः वेदवती च प्रविशतः।)

मध्यगेहभट्ट-----अद्य वन्द्यवन्दकभावो विपर्यस्तः । त्वं मम वन्द्यः संवृत्तोऽसि। (इति साष्टांगं प्रणमति।)  
मध्वाचार्यः-----सर्वेषां वन्द्यो भगवान् नारायणः।  
मध्यगेहभट्ट-----त्वं यात्रार्थं प्रस्थित इति श्रुत्वा समागतौ स्वः।  
मध्वाचार्यः-----वादितमेव प्रस्थानवाद्यम्।  
मध्यगेहभट्ट-----कदा प्रत्यागमिष्यसि?  
मध्वाचार्यः-----देव एव जानाति।  
वेदवती----(सास्रम्)जात, कस्ते पथि अशनायापिपासे शमयिष्यति?  
मध्वाचार्यः-----मातः, श्रूयताम्---  
 \<1.1.35\>अशनायापिपासे यस्तीर्त्वा पारमुपागतः।  
     किं तस्य खाद्यं किं पेयं गोविन्दस्तस्य रक्षकः ॥35॥  
 \</1.1.35\>  
वेदवती----भद्र, अचिरजातमर्भकं गृहमागत्य दर्शनेनानुगृह्य गन्तुमर्हसि।  
मध्वाचार्यः-----तथा करोमि। गम्यतां पुरः। आगत एवाहमनुपदम्।  
         (वेदवतीमध्यगेहौ निष्क्रान्तौ।)  
         (सत्यतीर्थादयोऽनुयायिनः प्रविशन्ति।)  
         (सतूर्यनादं सर्वे निष्क्रान्ताः           
       ------------------------------------------------------   
           (चक्री शूली च द्वैताद्वैतविद्यार्थिनौ प्रविशतः।)

चक्री----हन्त केरलदेशोऽयं नदनदीशतैः सङ्कुलः। तानि सर्वाणि तीर्त्वा कथञ्चिदनन्तशयनं प्राप्ताः स्मः। मध्ये मार्गं तत्र तत्र समापतिताः प्रतिवादिनः सर्वे श्रीमदाचार्यस्य वाक्प्रवाहे कृतस्नानाः पूतात्मानः प्रतिनिवृत्ताः। अत्र चानन्तपद्मनाभदेवालये यदृच्छया सङ्गतेन शङ्कराचार्येण सह श्रीमदाचार्यस्य महाजनसभायां राज्ञः समक्षं बहुषु दिवसेषु प्रवृत्तः प्रचण्डो वादः कथञ्चिदद्य परिसमाप्तिं गतः। परं विरस आसीदुपसंहारः। श्रीमदाचार्येणोपहृतानि युक्तिवचनानि खण्डयितुमक्षमः शङ्कराचार्यस्तदीयदण्डखण्डनं प्रतिज्ञाय क्वापि गतः।  
शूली---अरे चक्रिन्,किं भणसि? अस्माकमाचार्यः शुष्कवादं परित्यज्य रामेश्वरतीर्थं गतः।  
चक्री----वादे खलु पराजिताः केनापि च्छद्मना कुत्रापि गच्छन्ति।  
शूली---किमस्माकमाचार्यं पराजितं मन्यसे?  
चक्री----यो वादे पराजीयते स जयिनमात्मानं मन्यते परेषामग्रे तथैव विकत्थते च।  
शूली---मृषा वदसि। नास्माकमाचार्यः पराजितः।  
चक्री----यदि न पराजितस्तर्हि मध्वाचार्येण कृतानां प्रश्नानां कस्मान्मौनमेवोत्तरं दत्तवान्?  
शूली---दुरुत्तरा युष्माकमाचार्यस्य प्रश्नाः। नित्यशुद्धस्य ब्रह्मणः कथमविद्यया बाध इत्यपृच्छत्। किं तत्र वक्तव्यम्-"दुर्घटत्वमविद्याया भूषणं न तु दूषणम्"इत्येवोत्तरं जानीहि।  
चक्री----यत् परेषां दूषणं तत् युष्माकं भूषणमिति मन्ये।  
शूली---तथैव मन्यस्व। का नो हानिः?  
चक्री----न केवलमविद्याया एव किन्तु समग्रस्य अद्वैतस्यैव दुर्घटत्वं पश्यामः।  
शूली---स्यान्नाम। वादसरणौ खञ्जीभवत्यद्वैतवादः। न तावता सत्यस्य हानिः।  
चक्री----न खलु वादसरणौ खञ्जो भवति सत्योऽर्थः।  
शूली---अविमृश्योक्तं त्वया। वादकोविदाः खलु ऐन्द्रजालिका इव तथ्यमप्यतथ्यीकुर्वन्ति। रात्रिमपि दिवाकुर्वन्ति। किं न श्रुतं त्वया-"घटं भिन्द्यात्पटं च्छिन्द्यात्कुर्याद्वा गर्दभस्वरम्। पटाटोपो महान् कार्यः सभासु विजिगीषता।"इति? तस्माद्वादगोष्ठी न सत्यार्थाधिगमे प्रमाणम्।  
चक्री----किं तर्हि तत्र प्रमाणम्?  
शूली---श्रवणं मननं च । श्रवणमननाभ्यां निश्चितं भगवतः स्वरूपं निदिध्यासितव्यम्।  
चक्री----त्वन्मते खलु ब्रह्म निर्घर्मकम्। तस्य स्वरूपमेव नास्ति। कथं तस्य निदिध्यासनम्?  
शूली---अरे, त्वं शाखाचंक्रमणं कुर्वन् कपिलमर्कटोऽसि। मृगतृष्णिकां जलाशयं मन्यसे।  
चक्री----त्वं जलाशयं मृगतृष्णिकां मन्वानः केवलं भ्रान्तोऽसि वृथा जल्पसि, मूर्ख।  
शूली---अरे, नाहं जल्पामि। किन्तु कर्णनासिकं ते खण्‍डशः कल्पयामि। (इति तस्य नासिकां गृहीत्वा पृष्ठभागे मुष्टिप्रहारान् पातयति। चक्री च ताडयति। उभौ क्रोशतः।)  
             (समदृष्टिः प्रविशति।)  
समदृष्टिः---अरे रे माणवकौ, किमिदं मुष्टीमुष्टि प्रवर्त्यते?  
शूली----धूर्तोऽयमद्वैतमनुपपन्नमित्याह।  
चक्री----मूर्खोऽयं द्वैतं दूषयति।  
समदृष्टिः---भवतु। अपि ज्ञायते वेदान्ताध्ययनस्य फलम्?  
उभौ----वादगोष्ठीविजयः।  
समदृष्टिः---न युक्तमुक्तम्। उक्तं हि----  
 \<1.1.36\>वेदान्तशास्त्रं परखण्डनाय (11)शस्त्रीकृतं वादसदस्सु सद्भिः।  
     FN:(11)शास्त्रं शस्त्रं जातमिति यावत्।  
     आत्मीयतत्वप्रकटीक्रियायां (12)खर्वीकृताकारमवेक्ष्यतेऽद्य ॥36॥  
 \</1.1.36\>         
      FN:(12)खर्वीकृताकारम्-शास्त्रशब्दस्य आकारः ह्रस्वीकृतः। आकारः अकारः संजातः।  
उभौ----किं तर्हि वेदान्ताध्ययनस्य फलम्?  
समदृष्टिः----शमदमादिसम्पत्तिः,इन्द्रियाणां निग्रहः, कामक्रोधादीनां जयश्च वेदान्ताध्ययनस्य फलम्। तन्न युवाभ्यामासादितम्। द्वैतमद्वैतं वा सत्यमिति न वयं जानीमः, उभयमपि सत्यं स्यादथवा असत्यं स्यात्। केवलं व्याख्याभेदमूलकमिदं मतद्वयम्।  
चक्री----तयोरेकतरमेव व्याख्यानं साधीयो भवति।  
शूली----अद्वैतमेव साधीयः।  
समदृष्टिः----इदं रभसोदितम्। उभयमपि साधीयो दृश्यते। यथा---"सर्वदो माधवः पायात्"इत्येतद्वाक्यं कश्चित् व्याख्याति--सर्वदः माधवः पायादिति। अन्यो वक्ति---सर्वदा उमाधवः पायादिति अनयोः कतरत् व्याख्यानं साधीयः?  
शूली----चक्रिन्, ब्रूहि, कतरत् व्याख्यानं साधीयः?  
चक्री----उभयमपि साधीयः प्रतिभाति।  
समदृष्टिः-----तद्वत् द्वैतमद्वैतं च साधीयः स्यात्। इदं वर्त्मद्वयं मुक्तेः। तत्रैकं दवीयः अपरं च नेदीयः। तत्र यस्मै यद्रोचते तत् तेनाद्रियते। एवं स्थिते को नु खल्ववकाशो मतान्तरद्वेषस्य मुष्टिप्रहारस्य वा?  
शूली----चक्रिन्,सत्यमाह समदृष्टिः। मा विद्विषावहै।  
चक्री-----साधु। मतविरोधे सत्यपि वैयक्तिको द्वेषः परित्याज्यः। इतः परमावाभ्यां स्नेहेन वर्तितव्यम्। (इति परस्परस्य स्नेहं नाटयतः।)  
समदृष्टिः----महदिदं प्रमोदस्थानं यत् भवन्तौ लब्धविविकोदयौ सामरस्यं भजतः। इदानीमत्रत्येन राज्ञा मध्वाचार्यः सभायां सम्भाव्यते। एतं, तत्रैव गच्छामः।  
          (इति निष्क्रान्ताः।)  
-----------------------------------------------------------------------------  
          %राजसभा%  
         (मध्वाचार्यः सिंहासन उपविष्टः।)  
         (राजा प्रविशति सोपायनेन भृत्येनानुगम्यमानः।)

राजा----(मध्वाचार्यस्य पुरतः प्रांजलिः)भगवन् द्वैतमतप्रतिष्ठापनाचार्य,  
 \<1.1.37\>गिरां झरी ते (13)पुरुषोत्तमस्य पुनाति लोकं सुरनिम्नगेव।  
      FN:(13)पुरुषोत्तमस्य-जीवोत्तमस्य विष्णोश्च।  
     दिव्यं च तेजो मिहिरातिशायि विकासयत्यद्य नृणां मनांसि ॥37॥  
 \</1.1.37\>         
     अनितरसाधारण्या भगवतो वैदुष्या शेमुष्या च प्रमोदभाजो वयं भगवन्तमिदानीमनया वीरश्रृङ्खलया सभाजयामः। (इति सोपहारां वीरश्रृंखलां यच्छति।)  
मध्वाचार्यः-----(गहीत्वा)पद्मनाभदासस्य ते कृत्यमिदमत्यन्तमभिनन्दनीयम्। इमां वीरश्रृङ्खलां भगवते पद्मनाभायार्पयामः, यस्य प्रसादेन वयमेवंविधाः स्मः।  
राजा----भगवन्, द्वैतमद्वैतं वा सत्यमिति विवेक्तुं न वयं पारयामः। परन्तु सर्वेषां वेदान्तानां यस्मिन्नंशे ओङ्काररूपिणो भगवतः स्वरूपं प्रतिपाद्यते सोंऽशः सत्यः। अन्यः सर्वोऽपि भागः वागाडम्बरमात्रः।  
मध्वाचार्यः-----तथ्यमुक्तं भवता। भगवतो नारायणस्य स्वरूपनिरूपणे सर्वोत्तमत्वप्रतिपादने च वयं प्रसिताः स्मः। ॐ स्वस्त्यस्तु (इत्युत्तिष्ठति।)  
राजा----(सविनयम्)समनन्तरागामिचातुर्मास्यविधिरत्रैवानुष्ठीयतां भगवता।  
मध्वाचार्यः-----नहि नहि। अस्माकं चातुर्मास्यविधिः रामेश्वरक्षेत्रे भविष्यति। ततः पश्चादाशुगैरस्माभिः श्रीरङ्गादारभ्य बदरिकाश्रमपर्यन्तः सञ्चारः कार्यः । भवदीये राज्ये धर्मश्चतुर्भिः पादैश्चलतीति प्रमोदाकुलाः स्मः।  
 \<1.1.38\>अनन्तशायी शुभमातनोतु ते प्रमोदभाजश्च भवन्तु ते प्रजाः।  
     भियं दधाना हृदयेषु शत्रवः पराजिता यन्तु दिगन्तरं तव ॥38॥  
 \</1.1.38\>         
          (इति निष्क्रान्ताः सर्वे।)  
----------------------------------------------------------------------  
             %तुरुष्कराजधानी%  
             (सेनापतिः दलपतिश्च।)

(14)सेनापतिः-----(ससंभ्रमं प्रविश्य)सरदार,सरदार,जल्दी से इधर आना।  
  FN:(14)दलपते,दलपते,सत्वरमितस्तावत्।  
(15)दलपतिः-----बंदगी जनाब। मामला क्या है?  
  FN:(15)आर्य,नमस्ते। किमत्याहितम्?  
(16)सेनापतिः-----दुश्मनों के लश्करगाह से लौटे हमारे जासूस ने बादशाह से अर्ज़ की कि-"जहाँपनाह, हमारे दुश्मन लडाई के इरादेपर फ़ौज़ की पूरी तैयारी से शायद आज ही रात किसी न किसी तरह गंगा पार करके हमारी फ़ौज़ सेलडांई करने कौ तैयार हैं।"इससे बादशाहने हुक्म दिया है कि आज हमारे सभी सिपाहियों को रात भर जागकर गंगा के नजदीक होशियार रहना चाहिए। सो, सारे सिपाहियों को यह खबर फौरन दे दी जाय।  
FN:(16)शत्रुकटकात् प्रतिनिवृत्तेनास्मत्प्रणिधिना विज्ञापितः किल महाराजः यथा---"महाराज, अस्माकमरातिः समराय कृतनिश्चयः सन्नद्धाखिलसैन्यः कथञ्चिदद्य रात्रौ गङ्गां तीर्त्वा अस्मानभियोक्तुमुद्युक्तः" इति। तस्मादद्य निशीथिन्यां सर्वैरस्मत्सैनिकैः त्यक्तनिद्रैः गङ्गायास्तीरे जागरूकैर्भाव्यमिति मामजिज्ञपत् महाराजः। तदस्माकं सैनिकान् सर्वान् विदितार्थान् कुरु।  
(17)दलपतिः----जो हुक्म, सरदार।  
  FN:(17)यथाज्ञापयत्यार्यः।  
(18)सेनापतिः-----सारी हमारी फौजं गंगा के किनारे रहे।  
  FN:(18)अस्माकं दण्डचक्रं समग्रमनुगङ्गं स्थापनीयम्।  
(19)दलपतिः-----हां जनाब,अगर हमारे दुश्मन गंगा पार कर आए तो उन्हे गंगा का पानी ही मिलेगा। यही करेंगे कि वि गंगा के पानी से ऊपर न चढ आए। देखिए मेरी बाँह।(इति बाहु सन्ताडयन् दर्शयति।)  
  FN:(19)आर्य, यद्यस्माकं शत्रुः गङ्गां तरन्नागमिष्यति तर्हि गङ्गाजलं पास्यति। यथा स न तीरमारोक्ष्यति तथा करिष्यामः। पश्य मे बाहू।  
(20)सेनापतिः-----यह अपनी ताकत मेरे सामने न दिखाओ और दुश्मन के आगे दिखलाना। जाओ,दुश्मन चढाई करने सारी की तैयारी कर लो।  
 FN:(20)इदं ते पौरुषं न ममाग्रे, किन्तु शत्रोरग्रे दर्शनीयम्। गच्छ, शत्रोरभियोगाय सर्वान् सम्भारान् सज्जीकुरु।  
(21)दलपतिः-----जो आपका हुक्म।(इति धीरं निष्क्रमति।)  
 FN:(21)यथाज्ञापयति भवान्।  
           (यवनिका पतति।)  
-----------------------------------------------------------------------------  
          %तुरुष्कराजभवनम्%  
(22)द्वास्थः----(प्रविश्य)जहाँपनाह,दलके साथ एक फकीर हमारे सिपाहियों से लाया गया है।  
 FN:(22)महाराज, सपरिवारः क्षपणकः कश्चित् आनीतः सैनिकैः।  
(23)राजा----क्या,क्या?भेज दो फकीर को। उसका दल और सिपाही बाहर ही रहें।  
 FN:(23)किं किम्?आनय क्षपणकम्।तस्य परिवाराः सैनिकाश्च बहिरेव तिष्ठन्तु।  
           (द्वास्थो मध्वाचार्येण सह प्रविशति।)  
(24)द्वास्थः----जहाँपनाह,यही है वह फकीर।  
 FN:(24)महाराज,अयमसौ क्षपणकः।  
(25)राजा----फकीर,कहाँ से आए हो?  
 FN:(25)क्षपणक,कुत आगम्यते भवता?  
(26)मध्वाचार्यः----गंगा के उस पार से।  
 FN:(26)गङ्गायाः पारात्।  
(27)राजा---(कुपितः)दरबान,किश्तीबान को बुला लाओ।  
 FN:(27)द्वास्थ, प्लवाधिकृतमानय।  
        (द्वास्थेन सह प्लवाधिकृतः प्रविशति।)  
(28)राजा----ठग रे! बदमाश, तुमने बादशाह का हुक्म तोड़ा है क्या?  
  FN:(28)रे वञ्चक, धूर्त, किमुल्लङ्घिता त्वया महाराजस्याज्ञा?  
(29)प्लवाधिकृतः----नहीं, रत्तीभर भी नहीं, सारी किश्तियां रोक दी गई हैं।  
  FN:(29)नहि, रेखामात्रमपि नोल्लङ्घिता। सर्वे प्लवाः सन्निरुद्धाः।  
(30)राजा----झूठ बोलते हो बदमाश। तुम्हारा सिर काट लिया जायगा। कैसे हमारे दुश्मनों का यह जासूस गंगा पार कर आया है?नौकरी से तुम को हटा दिया गया है। जाओ।  
  FN:(30)रे धूर्त,मिथ्या वदसि। शीर्षच्छेद्योऽसि। कथमयमस्माकं शत्रोः प्रणिधिः गङ्गामतारीत्? त्वमुद्योगाद्भ्रंशितोऽसि।गच्छ।  
(31)प्लवाधिकृतः----जहाँपनाह, मेरी आंखों की लानत हैं। मैं कुछ भी नहीं जानता।  
  FN:(31)महाराज, मम नेत्राभ्यां शपे नाहं किमपि जानामि।

(32)राजा----दरबान, सिपहसालार को बुलाओ।  
  FN:(32)द्वास्थ,सेनापतिमानय।  
(33)द्वास्थः----जो हुक्म, जहाँपनाह। (इति धावति।)  
  FN:(33)यथाज्ञापयति देवः।  
         (सेनापतिः प्रविशति।)  
(34)राजा----सिपहसालार, क्या मुझे गद्दी से हटाकर मेरी बादशाहत दुश्मनों के हवाले करना चाहते हो? या खुद गद्दीपर बैठना चाहते हो?  
  FN:(34)सेनापते, किं त्वं मां निष्कास्य मम राज्यं शत्रवे दित्ससि उत त्वमेव सिंहासनमारुरुक्षसि?  
(35)सेनापतिः-----बादशाह क्या फरमाते हैं? मैंने तो सारे सिपाहियों के साथ बिना पलक लगाए गंगा के किनारे सारी रात काट दी है।  
  FN:(35)किदं मि महाराजो भणति? अहं सर्वैः सैनिकैः सह निर्निद्र एव गङ्गायास्तीरे क्षपां क्षपितवान्।  
(36)राजा----तो कैसे तुम्हारे जागते यह भिखारी मेरे पास आ गया है?  
  FN:(36)कथं तर्हि क्षपणकोऽयं युष्मासु जाग्रत्सु ममान्तिकमागतः?  
(37)सेनापतिः----अजीत और अनोखी रोशनी मानकर यह फकीर सिपाहियों से यहाँ बादशाह के पास लाया गया है।  
  FN:(37)क्षपणकोऽयमनभिभवार्हं किमपि दिव्यं ज्योतिरिति कृत्वा महाराजस्यान्तिकमानीतः सैनिकैः।  
(38)राजा----कैसे इसने गंगा पार करलिया है?  
  FN:(38)कथमयं गङ्गां तीर्णवान्?  
(39)सेनापतिः---हम नहीं जानते हैं। इसीसे पूछना है।  
FN:(39)न वयं जानीमः। स एव प्रष्टव्यः।  
(40)राजा----क्यों फकीर!तुमने कैसे गंगा पार कर लिया है?  
 FN:(40)क्षपणक, कथं त्वया गङ्गा तीर्णा?  
(41)मध्वाचार्यः----राजन्, मैं नहीं तुम्हारे दुश्मनों का भेदिया हूँ और न तो मैंने तुम्हारी किश्ती से गंगा पार कर लिया है।  
     %किश्ती ऐसी खोजने से भी न पाओगे कहीं,  
     जाग रही है,पहले किसने देखा कभी नहीं।  
     बंदे जिसके मुसीबतों से पार लग जाते  
     यही नाव है गंगा पारकर राजन्!तेरे पास हम आते॥%  
 FN:(41)राजन्, नाहं तव शत्रोः प्रणिधिः। नापि तव प्लवेन गङ्गामतरम्। किन्तु--  
 \<1.1.39\>विश्वप्लवः कश्चिदमेयरूपो जागर्ति युष्माभिरदृष्टपूर्वः।  
     यो(I)विप्लवांस्तारयति स्वभक्तान् तेनैव गङ्गामतराम् राजन् ॥39॥  
 \</1.1.39\>         
     FN:(I)विप्लवान्-प्लवरहितान्, विपदश्च।  
(42)राजा----(सविस्मयः)मालिक, साफ साफ कह दीजिए।  
  FN:(42)स्वामिन्, व्यक्तमभिधीयताम्।  
(43)मध्वाचार्यः---राजन्, वह है एक, जो सभी को पार उतारता है और सारे संसार का मालिक जिसकी मेहरबानी से मुश्किल पडते ही हमने बाँह सहोर गंगा पार कर लिया है।  
 FN:(43)राजन्, अस्ति कश्चित् सर्वसन्तारकः सर्वजगतामधिपः। तस्य कृपया वयं दुस्तरामपि विष्णुपदीं बाहुभ्यामतराम।  
(44)राजा----बडी बडी लहरों से टकराती गंगा सिर्फ बाँह से पार कर ली गई क्या? यह बडी ताज्जुब है। ठीक है, मैं समझता हूं कि तुम निरे आदमी नहीं हो। तेरे साथी कैसे पारकर आए?  
    FN:(44)किं महोर्मिमालाकुला गङ्गा बाहुभ्यां तीर्णा। आश्चर्यमेतत्! अस्तु, भवानमानुषप्रभावो दृश्यते। तव परिवाराः कथमतार्षुः?  
(45)मध्वाचार्यः----राजन् सुनो---  
    %पकडे हाथसे मेरे पैरको पीछे एक एक बढे चले।  
     दूसरे उसके पैरको पकडे धीरे गंगा तार गए॥%  
 FN:(45)राजन्,श्रूयताम्----     
 \<1.1.40\>पादौ ममाग्रगस्यैकः तस्यान्यस्तस्य चापरः।  
     गह्नन्त एकशः पादौ तरन्ति स्म सुरापगाम् ॥40॥\</1.1.40\>   
     
(46)राजा----वाह! वाह! मेरे फौजदार जागते रहने पर भी कैसे लोग गंगा के ऊपर आए?  
  FN:(46)साधु, जाग्रत्सु मम सैनिकेषु कथं तीरमारूढाः भवन्तः?  
(47)मध्वाचार्यः----किनारे के पास आते ही---"रोको, रोको, मारो, मारो "नारे लगाते तुरतं ही पानी में गिरनेवाले तुम्हारे सिपाहियों से हम रोक दिये गये।  
  FN:(47)तीरोपान्तमागतेष्वस्मासु---"वारयत, वारयत, मारयत, मारयत," इति जवेन सम्पतद्भिः तव सैनिकैः निरुद्धाः।  
(48)राजा----अच्छा, भला करनेवाले सिपाही। बाद क्या हुआ?  
 FN:(48)साधुकारिणः सैनिकाः। ततः किमभूत्?  
(49)मध्वाचार्यः----उसके बाद मैंने कहा- "भले मानस, मैं तुम्हारे दुश्मनों का तरफदार नहीं हूं और तुम्हारे बादशाह को देखने आया हूँ। "मेरी बात पर एतबार रखे वे खुदा की मर्जी से मुझे यहाँ ले आए हैं।  
  FN:(49)ततोऽहं तानवोचम्---"भद्रमुखाः, नाहं युष्माकं विपक्षपक्षीयः। किन्तु युष्माकं महाराजं दिदृक्षुरागतः" इति। मद्वचसि समुत्पन्नप्रत्ययास्ते विश्वप्रभोः प्रेरणया मामिहानयन्ति स्म।  
(50)राजा-----रे! तुम कौन हो?   
 FN:(50)भोः, को भवान्?  
(51)मध्वाचार्यः----मैं कोई विष्णु भगवान् का बन्दा हूँ।  
 FN:(51)अहं कश्चित् विष्णुदासः।  
         (कश्चिद्भटस्त्वरितगतिः प्रविशति।)  
(52)भटः-----जहाँपनाह, जहाँपनाह, खुश खबर सुनने के लिए कान उठा लीजिएगा।  
  FN:(52)महाराज, महाराज, शुभां वार्तामाकर्णयितुं विस्तृतकर्णपुटो भव।  
(53)राजा-----तैयार खडा हूँ।  
  FN:(53)सज्जोऽस्मि।  
(54)भटः----हमारा दुश्मन किसी बंदर से बंधा हुआ, कुत्तेकी तरह यहाँ खिंचा आ रहा है और सिपाही भी उसी बंदर से कान-नाक कटाए गए हैं।  
 FN:(54)अस्माकं शत्रुः केनापि कपिना निबध्य सारमेय इवाकृष्यमाणः अत्रानीयते। तस्य भटाश्चापि तेनैव कपिना निकृत्तकर्णनासिकाः कृताः।  
        (ततः प्रविशति हनूमनता कृष्यमाणः शत्रुः।)  
(55)हनूमान्----आ, बदमाश! इधर आ।  
 FN:(55)एहि, धूर्त, एहि।  
(56)राजा----अजीब व गरीब है। दिल मेरा भौचक रहा है।  
  FN:(56)आश्चर्यमाश्चर्यम्! चित्रीयते मे चेतः।  
(57)शत्रुः-----जहाँपनाह, बचाइये, मुझे जुर्म से बचाइये। इस बंदर के बच्चे से टूटा-फूटा हुआ हूं और बडी तकलीफ उठा रहा हूं। कैद स छुडा लीजिए। मैंने आपकी पनाह ली है।  
  FN:(57)महाराज,त्रायस्व मामत्याहितात्। कपिपोतकेनानेन जर्जरीकृतोऽहं महतीं यातनामनुभवामि। मोचय मां बन्धात्। शरणं गतोऽस्मि भवन्तम्।  
(58)राजा----रे बन्दर! छोड दो उसे कैदसे।  
  FN:(58)कपे, मोचय तं बन्धनात्।  
(59)कपिः----मैं तुम्हारी बात माननेवाला नहीं हूं। इसे नहीं छोडूंगा। गाय कतल करनेवाले इसे गंगा में डुबा दूंगा। हर दिन इसकी सल्तनत में हजारों गायों की जान निकाली जाती हैं।  
  FN:(59)नाहं ते वचने स्थितः। नैनं मुञ्चामि। गोघातिनमेनं गङ्गायां निमज्जयिष्यामि। प्रत्यहं सहस्रशो गावः प्राणैर्वियोज्यन्तेऽस्य राज्ये।  
(60)शत्रुः----हाय, हाय! मर जाता हूं। बचा लीजिए सरकार।  
  FN:(60)हा हन्त, हतोऽस्मि। महाराज, त्रायस्व माम्।  
(61)राजा----रे बंदर, पनाह मांगनेवाले आदमी दुश्मन भी क्यों न हो उसे बचाना हमारा फर्ज है।  
  FN:(61)कपे, शरणागतः खलु शत्रुरपि रक्षणीयः। अयं राजधर्मः।  
(62)कपिः----मैं तुम्हारा हुकुम माननेवाला नहीं हूं।  
 FN:(62)नाहं तव आज्ञाकरः।  
(63)राजा----(कुपितः)नहीं तो अभी तुम्हे मैं बाँधलेता हूं।  
 FN:(63)अन्यथा त्वामिदानीं बध्नामि।  
(64)कपिः---राजन्,अगर ताकत है तो मुझे बाँध लो।  
 FN:(64)राजन्,बधान मां यदि शक्तिरस्ति ते।  
(65)मध्वाचार्यः---यही तुम्हारा पक्का इरादा है?  
  FN:(65)अप्ययं ते धीरो निश्चयः?  
(66)कपिः----नहीं, नहीं। ये तुम्हारे गेरुए कपडे और डंडा इज्जत के लायक हैं। लो, तुम्हारी बातपर इसे छोड देता हूं।  
 FN:(66)नहि, नहि। तव काषायदण्डौ माननीयौ। अतस्त्वद्वचनान्मुञ्चामि।  
(67)मध्वाचार्यः---ऐसा हो तो इसे छोडकर अपनी जगह जाओ।  
 FN:(67)तर्हि मुक्त्वैनं गच्छ त्वं यथास्थानम्।  
(68)कपिः----तुम्हारा जो हुकुम। (इति मुक्त्वा गतः।)  
 FN:(68)यथादिशति भवान्।  
(69)शत्रुः---(साश्वासम्)खुदावन्द, आपकी मेहरबानी से फिर एक बार इस दुनिया में आगया हूं।  
 FN:(69)भगवन्, भवत्कृपया पुनरपि जीवलोकं प्रविष्टोऽस्मि।  
(70)राजा----खाविन्द,यह क्या अनोखी बात है?

     % कहाँ यह बंदर दरख्त के ऊँचे रहनेवाले यह क्या दुश्मन जिसके वैरी हटनेवाले।  
     बंदर का नहीं यह, असर है तुम्हारा घमंडी कुत्ते जैसे दुश्मन, बंधा पाता आगे हमारा॥%  
    %खुदा के जैसे पैर हैं तुम्हारे।  
     बंदगी है उनको,लो, यह पाक फकीर।  
     आदमी के परे हो तुम नहीं इस जहान का  
     जानता नहीं मैं, और कौन जाने इस जमीन का॥%  
    खुदावन्द, मेरी आधी सल्तनत आपके पैरों पर न्योछावर है। उसे अपनाकर मुझपर रहम करें।  
  FN:(70)स्वामिन्, कोऽयमतिविचित्रो वृत्तान्तः----  
   \<1.1.41\>क्वासौ कपिः क्षोणिरुहाग्रवासी क्व चैष शत्रुः त्रुटितारिवर्गः।  
       नायं कपेः किन्तु तव प्रभावः यदुन्मदः श्वेव रिपुनर्निबद्धः ॥41॥  
   \</1.1.41\>         
   \<1.1.42\>विश्वेशपादाम्बुजतुल्यमेतत् योगीश ते पादयुगं नमामि।  
       अमानुषः कोऽपि न मानुषस्त्वं को वेति विज्ञातुमहं न शक्तः ॥42॥  
   \</1.1.42\>         
        भगवन्, मम राज्यस्यार्धं भवतः पादयोरुपहरामि। तद्गृहीत्वा अनुगृह्यतामयं जनः।  
(71)शत्रुः----खाविन्द, मेरी भी सल्तनत का आधा निछावर है ताकि मैं बंदर से बिछुडा हूं।  
  FN:(71)भगवन्, ममापि समग्रं राज्यं भवते समर्पयामि, यदहं कपेः बन्धान्मोचितः।

(72)मध्वाचार्यः----राजन्, मुझे आधी सल्तनत या बादशाहत से क्या वास्ता है? मैं तो खुदाई-सल्तनत का परवरिश करनेवाला हूं। सारी दुनिया ही मेरी सल्तनत है।  
 FN:(72)राजन्, न मे राज्यार्धेन राज्येन वा प्रयोजनम्। अहमस्मि वेदान्तसाम्राज्यपरिपालकः । अखण्डं भूमण्डलमेव मे साम्राज्यम्।  
(73)राजा-----मैं यह जानता हूं---आप दुनयवी---उस्ताद हैं। आपके देखने का मैं बहुत नसीबवर हूं। यह सच है कि आप मेरे नसीब से मेरे घर आए हैं।  
 FN:(73)जानाम्यहमिदानीं-भवान् जगद्गुरुः। धन्योऽस्मि भवतो दर्शनेन। यत्सत्यं मम सुकृतपरिपाकोऽयं यदद्य भवान् मद्गृहं पवित्री कृतवान्।  
(74)मध्वाचार्यः---इसीलिए मैँ तुम्हे देखने आया हूं कि तुम्हारी सल्तनत में गैये के कत्ल से परहेज है।  
 FN:(74)तव राज्ये गोहत्या निषिद्धेति ज्ञात्वा त्वां दिदृक्षुरागतोऽस्मि।  
(75)राजा-----सब्जी-मेवों से भी भरनेवाले भूखसे जले पेट के वास्ते गायका मारना, हम बडा गुनाह मानते हैं। हमारी सल्तनत में उसको कडी सजा मिलेगी जो गायका कत्ल करता हो।  
FN:(75)शाकेनापि पूर्यमाणस्य दग्धोदरस्यार्थे गवां हननं महत् पातकमाकलयामः। योऽस्माकं राज्ये गां हन्ति तं तीव्रं दण्डयामः।  
(76)मध्वाचार्यः---राजन्, तुम जान के सच्चे हो। सभी कौम और मजहब में सच्ची और कच्ची रूह होती हैं। सच्चे रूहवाले खुदा की मुहब्बत के लायक होते हैं। ऐसे लोग उसीसे पाले जाते हैं।  
 FN:(76)राजन्,त्वं सज्जीवोऽसि। सर्वासु जातिषु सर्वेषु मतेषु च सन्तोऽसन्तश्च सन्ति जीवाः । तत्र सज्जीवा भगवतः प्रीतेः पात्रीभूताः । ते च तेन पाल्यन्ते।  
(77)राजा----कौन है वह हजरत जो सारी दुनियाँ की परवरिश करता है?  
 FN:(77)कोऽसौ भगवान् सज्जीवानां परिपालकः?  
(78)मध्वाचार्यः---लो! सुनो! वास्तवसत्ता की बात--सारी दुनिया का मालिक है विष्णु भवान। उसकी छत्रछाँह में हम सब रहा करते हैं। सारी जबान के सारे लफज उसीको बताते हैं। इसी से-----  
      %आसमान से टपकी बूँदें समुंदर जातीं ज्यों।  
      सभी देवताओं के सिजदा केशव के माने जाते त्यों॥%  
    यही हमारा मजहब है। सचमुच ही तुम भी अल्लाह के नामपर विष्णुकी ही उपासना करते हो।  
FN:(78)श्रूयतां परमार्थः----समस्तजगतामधिपो भगवान् विष्णुः। तस्य श्वेतातपत्रच्छायायां सर्वे वयं वसामः। सर्वभाषागताः सर्वे शब्दाः तदभिधायकाः। अतश्च----  
  \<1.1.43\>आकाशात्पतितं तोयं यथा गच्छति सागरम्।  
      सर्वदेवनमस्कारः केशवं प्रति गच्छति ॥43॥  
  \</1.1.43\>         
      इत्यस्माकं मतम्। त्वमपि वस्तुतः अल्लशब्दवाच्यं विष्णुमेवाराधयसि।  
(79)राजा-----अच्छा, वजीर! यह मतलब सिर्फ यहाँ न रोके जाय। हमारी सल्तनत में यह फैलाया जाय।  
FN:(79)मन्त्रिन्, न मतमिदं प्रतिबन्दीमर्हति। अस्मद्राज्ये सर्वत्र तत्ववादोऽयं प्रचारं प्रापणीयः।  
(80)मन्त्री--जहाँपनाह, सब कर दिए जाएँगे। सचमुच ही----  
      %को हिन्दू, को मुसलमान को बौद्ध और को ईसाई।  
       सबको वैष्णवराज्य में जीना उसकी ही मेहरबानी॥%  
FN:(80)महाराज,अच्छ,एवं क्रियते।वस्तुतः-----     
 \<1.1.44\>को हिन्दुः को मुसल्मानः को बौद्धाः क्रैस्तवश्च कः।  
     सर्वेऽपि वैष्णवे राज्ये जीवन्ति तदनुग्रहात् ॥44॥  
  \</1.1.44\>         
(81)राजा----खुदावंद, मैं सिर्फ न दुश्मनके डर से पार लग गया हूं अलावा इसके आपकी नसीहत से नासमझ से भी बेडा पार लगा हूं। सारी भेरी सल्तनत आपको भेंट किए आपके मातहत ही राज करता हूं।  
FN:(81)भगवन्, न केवलमहं शत्रुभयात् किन्तु ज्ञानोपदेशेन अज्ञानादपि मोचितः। अहं सर्वमेव राज्यं भवते समर्प्य भवतः प्रतिनिधीभूय राज्यं करोमि।  
(82)मध्वाचार्यः---खुदा के ऊपर बोझ उतारो, तुम्हे और कोई डर नहीं लगेगा। हम उत्तर की ओर जानेवाले हैं।  
FN:(82)भगवति भारं समर्पय। न ते किञ्चित् भयं भविष्यति। वयमिदानीमुदीचीं दिशं साधयामः।  
(83)राजा----इसी सल्तनत में क्यों न कई दिन खुशी से बिताया जाय ताकि मुझे भी आपकी खिदमत की नौबत मिलेगी।  
FN:(83)अस्मिन्नेव राज्ये कतिपयान्यहानि यथासुखमुष्यतां भवता, येन मे भगवतः सेवायामवकाशः सम्पद्येत।  
(84)मध्वाचार्यः----काम साधने पर हम कहीं एक पल पर भी न टिकने वालें हैं।  
FN:(84)कृतकार्या वयं न कुत्रापि क्षणमपि वसामः।  
(85)राजा----मुसाफिरी की फुरसत पर और एक बार आपकी मुलाकात का मौका मिल जाय जिसका मैं एहसानमंद रहूं।  
FN:(85)सञ्चारप्रसङ्गात् भगवता भूयो दर्शनेनानुग्राह्या वयम्।  
(86)मध्वाचार्यः---तुम्हारी मिन्नत न भूली जाएगी।  
FN:(86)नैषा ते प्रार्थना विस्मर्यते।  
(87)राजा----यह लो, हमारी बन्दगी। (इति सर्वेऽप्यश्रूणि मुंचन्तः प्रणमन्ति।)  
FN:(87)अयं नः प्रणामः।  
            (सर्वे निष्क्रांताः)  
-----------------------------------------------------------------------------  
           % शीतलगङ्गातीरम्%  
            (माधवः केशवश्च।)

माधवः----केशव, किमित्यलस इव प्रावृतशरीर उपविष्टोऽसि?  
केशवः--- माधव, शीतलगङ्गातीरे वासः शरीरं प्रावारयति।         
माधवः----आचार्यः खलु प्रत्यहमरुणोदयकाले शीतलगङ्गायां स्नाति।  
केशवः--- स खल्वाचार्यः, वयं शिष्याः। अङ्गुल्या स्पर्शेऽप्यस्माकं प्राणा उत्क्रामन्तीव।         
माधवः----किं पठ्यते त्वया?  
केशवः--- गीताभाष्यम्।  
माधवः----तत्र मङ्गलश्लोके "शक्तित"इत्यस्य स्थाने "लेशतः"इत्येतत् पदं विन्यस्यताम्।  
केशवः---आचार्यस्य ग्रन्थे पाठभेदकल्पने के वयम्?         
माधवः----अयं पाठभेदो भगवता नारायणेन कृतः।  
केशवः---अहो भाष्यस्य महिमा।         
माधवः----एहि। पूजार्थं तुलसीपुष्पाण्यानयावः।  
केशवः--- अयमागच्छामि।         
माधवः----(परिक्रम्य अग्रेऽवलोक्य)अये, निभृतकश्चिदिहायाति। स चोर इव दृश्यते। निलीय तिष्ठावः।  
-------------------------------------------------------------------------  
          %हिमालयप्रान्तः%  
         (मध्वाचार्यः ध्यानग्रस्त आस्ते, चोरः प्रविशति।)  
चोरः----हन्त कथमप्युत्तमर्णस्य मुष्टिग्रहात् परिभ्रश्य आगतोऽस्मि। स खलो मामन्विष्यन् अत्राप्यागमिष्यति। किङ्कर्तव्यतामूढोऽस्मि। को मे दद्यात् निष्कपञ्चकं येन मे ऋणं निर्यातितं स्यात्? शीतकालेऽस्मिन् यात्रिका अपि नागच्छन्ति। अन्यथा तेषां धनजातमपाहरिष्यम्। (अवलोक्य)अये, काचिदत्र हेममयी प्रतिमेव लक्ष्यते। पश्यामि तावत्। (इति मध्वाचार्यमुपसर्पति।)  
           (सत्यतीर्थः प्रविशति।)

सत्यतीर्थः----रे, किं पश्यसि?  
चोरः-----किमेष मनुष्य उताहो हेममयी प्रतिमेति परीक्ष्यते।  
सत्यतीर्थः----कस्त्वम्?  
चोरः-----रक्षापुरुषाः श्वानश्च केषां शत्रवः?  
सत्यतीर्थः----चोराणाम्।  
चोरः-----सत्यमहं चोरोऽस्मि। इदं चोराणां राज्यम्।  
सत्यतीर्थः----किमिति चोरकृत्यमनुष्ठीयते त्वया?  
चोरः-----अस्माकं स कुलधर्मः। तथा हि----    
 \<1.1.45\>माता चोरी पिता चोरः चोरो मम पितामहः।  
     सर्वे मे भ्रातरश्चोरा अहं चोरकुलोद्भवः ॥45॥  
 \</1.1.45\>         
सत्यतीर्थः----किं न युष्माकमीश्वरभयमस्ति?  
चोरः-----क ईश्वरो नाम? अपि स धनवान्?  
सत्यतीर्थः----स लक्ष्मीपतिः।  
चोरः-----यद्येवं तस्य गृहं खातपातमार्गेण प्रविश्य तस्य धनं हरिष्यामि?  
सत्यतीर्थः----नास्तिकानां चोराणां च अनभिगम्यं तस्य गृहम्।  
चोरः-----तर्हि तत्रत्यं धनमस्माकं दुर्लभम्। भदन्त, अस्ति चेद्दीयतां मे निष्कपञ्चकम्।  
सत्यतीर्थः----किमर्थम्?  
चोरः-----हयो मया कस्यचन हस्तात् तावद्धनं कणतया गृहीतम्। तन्निर्यातयितव्यम्।  
सत्यतीर्थः----अपेहि। न वयं चोराणामुपकर्तारः।  
चोरः-----अहो बत हतोऽस्म्यहम्। किमिदानीं क्रियताम्?  
         (ततः प्रविशति सपरिवार उत्तमर्णः।)  
उत्तमर्णः----अरे धूर्त, त्वमत्र निलीय तिष्ठसि। कः कालस्त्वामन्विष्यामि? प्रत्यर्पय मे धनम्। (तस्य केशेषु गृह्णाति।)  
चोरः-----भदन्त, मुञ्च मे केशान्। धनं दास्यामि।  
उत्तमर्णः----देहि सत्वरम्। अन्यथा त्वां मडमडायिष्यामि।  
चोरः-----कुतो दास्यामि?  
उत्तमर्णः----तव भार्याया भूषणं विक्रीय देहि।  
चोरः---- तत् पूर्वमेव विक्रीतम्।  
उत्तमर्णः-----तव भार्यं विक्रीय देहि।  
चोरः----त्वमेव तां निष्कपञ्चकस्य कृते क्रीणीष्व। मुञ्च माम्।  
उत्तमर्णः-----धनं यच्छ। ततो मुञ्चामि।  
चोरः----त्वत्तो गृहीतं धनं शौण्डिकापणे दत्तम्।  
उत्तमर्णः-----अरे,किं ऋणं कृत्वा सुरा पीता?  
चोरः----ऋणं कृत्वा घृतं पिबेदित्यस्माकं गुरोरुपदेशः। घृतं न लब्धम्। अतः सुरा पीता। कुतो यच्छामि?  
उत्तमर्णः-----कुत्रापि गत्वा चोरयित्वा दीयताम्।  
चोरः----अहमस्य यात्रिकस्य सकाशात् धनमपहर्तुकामः समागतः। परन्तु अस्य वशे काषायदण्डौ वर्जयित्वा नान्यत् किञ्चिदस्ति।  
उत्तमर्णः-----(ध्यानगतं मध्वाचार्यमवलोक्य)अरे,कोऽयं पुरुषः?  
चोरः----सा काचन हैमी मूर्तिः।  
उत्तमर्णः-----तर्हि तामेवोद्धृत्य नयामः यदा तव ऋणं परिहृतं भविष्यति।(इति मध्वाचार्यमुपसर्पन्ति सर्वे।)  
सत्यतीर्थः----अरे, अयमास्तिकानां गुरुः मध्वाचार्यः। मा तं स्पृशत।  
उत्तमर्णः----एवं तर्हि नास्तिकानामयं शत्रुः। तमुद्धृत्य गर्ते क्षिपामः। (इति सर्वे कच्छं बध्नन्ति।)  
मध्वाचार्यः----(ध्यानादुत्थाय)भद्रमुखाः, किं युष्माकमपेक्षितम्?  
उत्तमर्णः-----धनम्।  
मध्वाचार्यः----एवं तर्हि गृह्यतामिदम्। (इति धनग्रन्थीकरणव्याजेन वस्त्रं पिण्डीकृत्य तेषां पुरः क्षिपति। परस्परं निघ्नन्तः क्रोशन्तश्च ते भूमौ पतन्ति।)  
         (सर्वे निष्क्रान्ताः।)  
 ------------------------------------------------------------  
           %बदरिकाश्रमः।%  
          (द्वौ व्यासशिष्यौ ऋषिकुमारौ।)  
प्रथमः---  


\<1.1.46\>ग्रन्थैर्ग्रन्थिशतोल्बणैर्बहुविधव्याहारसम्मोहनैरन्योन्याहतिसंविधानविरसैर्लोकोऽयमाप्लावितः।  
     तत्वार्थावगमे विमुह्यतितरां मन्दोपलब्धिर्जनः किं यः कोऽपि विमथ्य शास्त्रजलधिं तत्वामृतं दास्यति ॥46॥  
\</1.1.46\>   
       हन्त, कालबलेन वेदार्थे दुरवगाहे जाते तदर्थोपबृंहणाय अस्माकं गुरुणा अथवा भुवनगुरुणा भगवता बादरायणेन ब्रह्मसूत्राणि महाभारतपुराणादीनि च व्यरच्यन्त। तेषामपि गाम्भीर्यादलब्धगाधा लब्धवर्णाः परस्परविरुद्धान् विमतिविषयीभूतानर्थान् वर्णयन्तो जिज्ञासूनां व्यामोहं जनयन्ति।

द्वितीयः---- (प्रविश्य)महाभाग, किमेकाकी त्वं मन्त्रयसे?       
प्रथमः----अद्य मध्वाचार्यो नाम यतिप्रवरः आगमिष्यतीति अभिहितं भुवनगुरुणा।  
द्वितीयः----मयापि श्रुतमेतत्। स किल नूतनमतप्रतिष्ठापनाचार्यः। परन्तु तत्रास्ति मे कश्चित् सन्देहः यथा-सम्प्रति लोकोऽयं नानाविधैः मतैः सङ्कुलो वर्तते। एवं स्थिते किमिति नूतनं मत माविर्भाव्यते?        
प्रथमः----त्वं न जानासि। न नूतनं मतं तेन प्रतिष्ठाप्यते किन्तु पूर्वेषामाचार्याणां व्याख्याकोलाहलैः शबलीकृतं अनादिसिद्धं वैदिकं मतम्।  
द्वितीयः----किं न ते पूर्वाचार्याः शास्त्रज्ञाः?        
प्रथमः----शास्त्रज्ञा एव किन्तु न तत्वज्ञाः। न खलु शास्त्रज्ञाः सर्वे तत्वज्ञा भवन्ति।  
द्वितीयः----किं मध्वाचार्यस्तत्वज्ञः?        
प्रथमः----अन्यथा हि भगवतो बादरायणस्य तस्मिन् कथं महती प्रतिपत्तिः स्यात्?  
द्वितीयः----साधूक्तम्। आवां भुवनगुरोः सकाशमेव गच्छावः। यत्र महानुभावस्य मध्वाचार्यस्य दर्शनं भविष्यति।  
प्रथमः----तथा कुर्वः।  
        (उभौ निष्क्रान्तौ।)  
  --------------------------------------------------------     
  
        %व्यासाश्रमः%  
        (मध्वाचार्यः प्रविशति।)

मध्वाचार्यः----(परिक्रम्यावलोक्य)विविधाः पर्वतश्रेणीः आरुद्य बदरीषण्डविशेषमण्डितान् बदरिकाश्रमभागान् प्राप्तोऽस्मि। अत्रैव नातिदूरे व्यासाश्रमः। (निरूपयन् सहर्षविस्मयम्)----  
 \<1.1.47\>अहो महान् मानवभाग्यराशिः जागर्त्यसावत्र तपोवनान्ते।  
     यस्यैव भासां निकराः पृथिव्यां श्रुत्यादिरूपेण चरन्ति मूर्ताः ॥47॥  
 \</1.1.47\>         
 \<1.1.48\>समस्तकल्याणगुणैकधामा योगेश्वरो विष्णुरिहान्यरूपः।  
     ब्रुवन्निव स्वं सकलोत्तमत्त्वमुत्तुङ्गशैलाग्रगतश्चकास्ति ॥48॥  
 \</1.1.48\>         
 \<1.1.49\>व्यासो भासां राशिरेष प्रदीप्तः तत्वज्ञानज्योतिषां जन्मभूमिः।  
     येनास्माकं भारतं वर्षमेतत् ज्ञानक्षेत्रं भासते विष्टपेऽस्मिन् ॥49॥  
 \</1.1.49\>         
    यावद्भगवन्तमुपसर्पामि। (इत्युपसर्पति।)  
  (व्यासस्य शिष्या उत्तिष्ठन्ति। मध्वाचार्यो भगवन्तं साष्टांगं प्रणमति। व्यासस्तमुत्थाप्य समीपस्थे पीठे सादरमुपवेशयति।)  
व्यासः----प्रत्यभिजानामि त्वाम्। सोऽयं वायुरसि।  
मध्वाचार्यः----मर्त्यलोके ज्ञानकार्यं चिकीर्षुणा मया रूपमिदं स्वीकृतम्।  
व्यासः----साधु। इदानीमनुगृहीतः संसारभागः।  
मध्वाचार्यः----परन्त्वद्य मर्त्यलोके जनाः सर्वे तिरस्कृतात्मबोधाः निगमानपि निन्दन्ति भारतमुपरतं मन्यन्ते पुराणानि पर्युषितानि जानन्ति। किं बहुना, तत्वार्थविमुखो दृश्यते मर्त्यलोकः।  
व्यासः----नैतावता त्वया विमनसा भाव्यम्। तथाविधमपि जीवलोकं त्वदभिमुखीकर्तुं प्रभवसि।  
मध्वाचार्यः----नाहं भगवतः सन्निधिं विहायान्यत्र गन्तुमिच्छामि।  
व्यासः----तन्न युक्तम्। मम सन्निधिस्तव ऐच्छिकः। जीवलोकः कथञ्चिदद्य त्रातव्यः। पूर्वं प्रलयाम्भसि मग्ना मही महावराहेणोद्धृता। इदानीमज्ञानार्णवमग्ना त्वया समुद्धरणीया।  
मध्वाचार्यः----तदर्थं शुकः प्रेष्यताम्।  
व्यासः----दुस्साधमिदं कर्म शुकेन। अत एव त्वमभ्यर्थितः सुरैः।  
मध्वाचार्यः----क्लेशावहे कर्मणि नियुक्तोऽस्मि।  
व्यासः----यत्सत्यं निगमा नाम महोर्मिमालाकुलाः सागरा इव इतरेषां दुरवगाहाः। त्वं तु लीलयैव तानवगाहितुं शक्तोऽसि। अतः----  
 \<1.1.50\>(88)भ्रमाकुलादम्बुनिधेरधृष्यात् गृह्णन्ति रत्नानि यथा प्रगल्भाः।  
       तथैव शास्त्राम्बुनिधेरगाधात् तत्वार्थजातानि समुद्धर त्वम् ॥50॥  
 \</1.1.50\>      
    FN:(88)भ्रमाकुलात्---इदं शास्त्राम्बुनिधेरपि विशेषणम्।

         तानेव तत्वार्थानुपनिबध्नता त्वया भाष्यादयो ग्रन्थाः प्रणेयाः। मन्निदेशेन द्वारकातः त्वदन्तिकमागच्छन्तीं कृष्णस्य मूर्तिं प्रतिष्ठाप्य रूप्यपुरं दक्षिणदेशीयं मुक्तिक्षेत्रं विधेहि। येन लब्धात्मलाभाः सर्वे जनाः ऐहिकं पारत्रिकं च श्रेयोऽवाप्स्यन्ति। तत्ववादस्य प्रचारणाय दिगन्तेषु शिष्या नियोजनीयाः। एतावता ते कृत्यं परिसमाप्तं भविष्यति। ततः पश्चाद्यथेच्छं मत्सन्निधिं वा आगमिष्यसि स्वस्थानं वा गमिष्यसि।  
मध्वाचार्यः----यदुक्तं भवता तत्कर्म सुदीर्घं कालमपेक्षते। न तावन्तं कालमहं क्लेशबहुले मर्त्यलोके स्थातुमिच्छामि।  
व्यासः----त्वया तावत् बीजावापः क्रियताम्। पश्चात् तत् स्वयमेवाङ्कुरितं पल्लवितं कोरकितं पुष्पितं फलितं च भविष्यति।  
मध्वाचार्यः----एवं तर्हि साधयामि। दीयतामाज्ञप्तिः।(प्रणमति।)  
व्यासः----गम्यतामर्थसिद्धये।  
मध्वाचार्यः----  
 \<1.1.51\>नमामि देवस्य पदाम्बुजद्वयं सदाश्रितं ज्ञानरसं पिपासुभिः।  
     रसं गृहीत्वा तत एव लेशतो वर्षामि लोके भवतापनुत्तये ॥51॥  
 \</1.1.51\>         
          (यवनिका पतति।)  
------------------------------------------------------------------------  
      (शम्भुः शिवश्च त्रिविक्रमपण्डितस्य शिष्यौ प्रविशतः।)

शम्भुः----  
 \<1.1.52\>शास्त्राणां गूढभावानां तत्वार्थमथने क्षमा।  
     वादगोष्ठी विजयते प्रतिभा निकषायिता ॥52॥  
 \</1.1.52\>         
     यथा द्वयोः तरुशाखयोः सङ्घर्षणेन फलानि पतन्ति तथा द्वयोः शास्त्रज्ञयोः मिथो विवादेन तत्वानि प्रकटीभवन्ति। तथा हि----  
 \<1.1.53\>वादे वादे जायते तत्वबोधः बोधे बोधे भासते ब्रह्मरूपम्।  
     दृष्टे ब्रह्मण्यर्ज्यते तत्प्रसादः नित्यानन्दः प्राप्यते तत्प्रसादात् ॥53॥  
 \</1.1.53\>         
    हन्त, अस्मद्गुरोः अकलङ्केन वैदुष्येण विराजमानस्य त्रिविक्रमपण्डितस्य द्वैतमतप्रतिष्ठापकेन मध्वाचार्येण सह भीकरो वाणीरणः प्रवर्तते। चतुर्दश दिनान्यतीतानि। अयं पञ्चदशो दिवसः। नाद्यापि जयश्रीरन्यतरं भजति। भवतु। यथाकालं सभायां सन्निधास्यामि। (इति त्वरितपदः प्रस्थितः।)  
शिवः----(प्रविश्य)शम्भो, शम्भो, तिष्ठ तिष्ठ। अहमप्यागच्छामि।  
शम्भुः----एहि। सत्वरं गच्छावः। युगान्तमारूढो भास्करः।  
शिवः----क्षणं तिष्ठ। किञ्चित् प्रष्टव्यमस्ति। वादिनोरुभयोर्मध्ये कतरः प्रशंसामर्हति।  
शम्भुः----उभावपि शास्त्रपारीणौ वादकोविदौ च। तथा हि----  
 \<1.1.54\>गिरां धाराः शरायन्ते शूरयोरुभयोरपि।  
     उपर्युपरि खण्ड्यन्ते ताभ्यामन्योन्ययुक्तयः ॥54॥  
 \</1.1.54\>  
शिवः-----सत्यम्। परन्त्वस्माकं गुरुः त्रिविक्रमपण्डितार्यः प्रथमं खरतर्कमहायुधः प्रतिपक्षहयारूढः समितिं प्राविक्षत। अथ तु क्रमेण स्रस्तायुधः हयात् पतन्निव दृश्यते। मायावादः, उपाधिवादः अखण्डवादः, विवर्तवादः, इत्यादयो वादाः सर्वे मध्वाचार्येण खण्डिताः, पशुपत्यादीनां विश्वकर्तृत्वं निरस्य विष्णोरेव तत् साधितम्।     
शम्भुः----मध्वाचार्यो हि लोकोत्तरप्रतिभः। तादृशी प्रतिभा मानुषेषु न दृश्यते। तेन सह विवदितुममितविक्रमोऽपि न प्रभवेत्। किमुत त्रिविक्रमः। एतावन्ति दिनानि वादे शक्त आसीदिति श्लाघनीयमेतत्।  
पश्य----  
 \<1.1.55\>बहून्यहान्यक्षतविग्रहस्य सिंहेन सार्धं कृतसङ्गरस्य।  
     महाप्रभावस्य मतङ्गजस्य विभूषणं किं न पराजयोऽपि ॥55॥  
 \</1.1.55\>         
शिवः-----प्रथमदिवसे नाहं सभायां सन्निहित इति कृत्वा पृच्छामि---किमयं वादः कण्ठशोषणमात्रफलकः उताहो समयबन्धपूर्वकः?  
शम्भुः----अस्ति समयबन्धः।  
शिवः----स कीदृशः?  
शम्भुः----यो वादे पराजीयते तेन स्वमतं परित्यज्य अन्यदीयं मतं प्रवेष्टव्यमिति।  
शिवः----कतरस्यात्र जयं मन्यसे।  
शम्भुः----सर्वदा सत्यं जयति नानृतम्। एहि साधयावः।  
         (निष्क्रान्तौ।)  
-------------------------------------------------------------------------  
          %वादसभा%  
        (मध्वाचार्यः त्रिविक्रमार्यश्च)

मध्वाचार्यः-------ह्यस्तावत् वाक्यार्थोपसंहारे---श्रुतिवचसां तत्वावेदकत्वेन अतत्वावेदकत्वेन च योऽसौ द्वेधा विभागा उक्तः स न चर्चासहः।  
त्रिविक्रमार्यश्च------कस्य हेतोः?  
मध्वाचार्यः-----श्रुतीनामप्रामाण्यापत्तेः।  
त्रिविक्रमार्यश्च------कथमिव?  
मध्वाचार्यः-----अतत्वावेदकस्य श्रुतिभागस्य अतत्वावेदकत्वादेव अप्रामाण्यं स्वतः सिद्धम्। एवं भवतों मते तत्वभूतस्य ब्रह्मणः अवाच्यत्वात् तद्भागस्य आनर्थक्यादप्रामाण्यमापद्यते।  
त्रिविक्रमार्यश्च------यद्यपि वाच्यत्वं नास्ति तथापि लक्ष्यत्वमस्तीति ब्रूमः।  
मध्वाचार्यः-----तदा ब्रह्मणः निर्धर्मकत्वोक्तिर्नोपपद्यते, लक्ष्यत्वरूपस्य धर्मस्य ब्रह्मणि विद्यमानत्वात्। किञ्च द्वासुपर्णेत्यादीनि वाक्यानि तत्वावेदकानि तत्वमस्यादीनि वाक्यानि अतत्वावेदाकानि च भवन्तु, त्वदुक्ते विनिगमनाविरहात्।  
त्रिविक्रमार्यश्च------न हि तथा। अद्वैतप्रतिपादकस्य वाक्यजातस्य तत्वावेदकत्वमनुमानेनोपोद्ब्लितमस्ति।  
मध्वाचार्यः-----कोऽसावनुमानः?  
त्रिविक्रमार्यश्च------विमतं मिथ्या दृश्यत्वादिति। अनेन विश्वस्य मिथ्यात्वे सिद्धे परिशेषादेकस्य ब्रह्मणः सत्यत्वं सिध्यति।  
मध्वाचार्यः-----सान्निपातिको विकार इव साध्यवैकल्यादिबहुदोषग्रस्तोऽयमनुमानः। ब्रह्मणोऽपि दृश्यत्वान्मिथ्यात्वापत्तिः, यः साक्षादपरोक्षादिति श्रुत्या ब्रह्मणोऽपि दृश्यत्वकथनात्। किञ्च विमतं सत्यं दृश्यत्वादिति प्रतिपक्षपराहतोऽयमनुमानः। भवदभिमतं सदसद्विलक्षणं मिथ्यात्वं दुर्निरूपम्। अनिर्वचनीयत्वमप्रसिद्धम्। सूत्रश्रुतिविरोधश्च भवन्मते समापतति।  
त्रिविक्रमार्यश्च------कीदृशः सूत्रविरोधः कश्च श्रुतिविरोधः?  
मध्वाचार्यः-----गतिसामान्यादिति सूत्रे श्रुतीनामेकार्थप्रतिपादकत्वस्य कण्ठरवेणोक्तत्वात् सूत्रविरोधः। सर्वे वेदा यत्पदमामनन्तीति श्रुतिविरोधश्च सम्भवति। तस्मात् श्रुतीनां द्वेधा विभागो न युक्तः।  
त्रिविक्रमार्यश्च------अयं विरोधः श्रुतीनामुपेयोपायभावकल्पनेन परिहर्तुं शक्यः।  
मध्वाचार्यः-----कोऽयमुपेयोपायभावो नाम?  
त्रिविक्रमार्यश्च------तत्वावेदकभागेन बोध्यमानं ब्रह्म उपेयम्। अतत्वावेदकभागश्चोपायः । "असत्ये वर्त्मनि स्थित्वा ततः सत्यं समीहते" इति खल्वभियुक्ताः कथयन्ति।  
मध्वाचार्यः-----इदमत्यन्तमनुपपन्नं वचः। यदि विरुद्धेन कारणेन तद्विरुद्धं कार्यमुत्पद्येत तर्हि तमस्तोमेन प्रकाशोऽप्यासाद्येत।  
त्रिविक्रमार्यश्च------द्वैतप्रतिपादकं वाक्यं केन प्रमाणेनोपोद्ब्रलितम्?  
मध्वाचार्यः-----प्रत्यक्षेण।  
त्रिविक्रमार्यश्च------प्रत्यक्षसिद्धस्य सत्यत्वे शुक्तिरजतस्य सत्यत्वं चन्द्रस्य प्रादेशमात्रत्वं च वक्तव्यं स्यात्।  
मध्वाचार्यः-----न खलु प्रत्यक्षमात्रं प्रमाणम्। यदबाधितं प्रत्यक्षं तदेव प्रमाणम्। शुक्तिरजतं चन्द्रस्य प्रादेशमात्रत्वं च प्रमाणान्तरेण बाधितं भवति।  
त्रिविक्रमार्यश्च------बाधः खलु पश्चात्काले भवति। ततः पूर्वं तस्य सत्यत्वापत्तिः।  
मध्वाचार्यः-----भवतु। तावता का हानिः?  
त्रिविक्रमार्यश्च------तथा सत्यत्वेन प्रतीयमानस्य प्रपञ्चस्यापि ऐक्यज्ञानेन अस्तमयो भविष्यति।  
मध्वाचार्यः-----ज्ञानेन हि ज्ञानमेव निवर्तनीयं न तु प्रपञ्चः।  
त्रिविक्रमार्यश्च------प्रपञ्चोपरमो नाम प्रपञ्चज्ञानोपरम इत्येवार्थः।  
मध्वाचार्यः-----ऐक्यज्ञानेन प्रपञ्चोपरमो भवतीत्यत्र किं प्रमाणमुपन्यस्यते भवता।  
त्रिविक्रमार्यश्च------(विचिन्त्य)प्रमाणमत्र मृग्यम्।  
मध्वाचार्यः-----मृग्यताम्। षाण्मासिकोऽवधिरत्रानुमन्यते। परन्तु मास्तु भवतः शशश्रृङ्गान्वेषणप्रयासः।  
        (त्रिविक्रमः तृष्णीमास्ते।)  
मध्वाचार्यः-----शिरसाभिनन्दामि भवतो वैदुष्यम्।  
 \<1.1.56\>शास्त्रेषु निष्ठा सहजश्च बोधः सर्वाभिनन्द्यः प्रतिभागुणश्च।  
     वादे च शक्तिः सरला च वाणी त्वां पण्डितानां धुरि कीर्तयन्ति ॥56॥  
 \</1.1.56\>         
       यद्भवता निरुत्तरत्वमवम्बितं तत्र मतदोष एव हेतुः, न तु मतिदोषः।  
त्रिविक्रमार्यश्च-----भगवन्,  
 \<1.1.57\>भवता सर्वविदुषा क्षम्यतां मम चापलम्।  
     भवत्पादरजोदास्ये निरतोऽस्मि निरन्तरम् ॥57॥  
 \</1.1.57\>         
           (इति प्रणमति।)  
          (राजभृत्यः प्रविश्य)  
भृत्यः----(पटहं वादयन्)विदाङ्कुर्वन्तु भवतः यत्---तत्रभवान् त्रिविक्रमपण्डिताचार्यः श्रीमदानन्दतीर्थभगवत्पादाचार्येण सह वादे पराजितः अद्य द्वैतमतमङ्गीकरोति।  
          (इति त्रिवारं वदन् पटहं वादयति।)  
          (मध्वाचार्यस्य शिष्यौ वामनो दामोदरश्च।)  
वामनः----  
 \<1.1.58\>ग्रन्थार्थचोराः प्रथिताः क्षमातले न ग्रन्थचोराः श्रुतिगोचरं गताः।  
     हन्तास्मदीयः खलु पुस्तपूलकः खलैरपाहारि कलिप्रचोदितैः ॥58॥  
 \</1.1.58\>      
       आचार्येण प्रणीताः केचित् ग्रन्थाः स्वसिद्धान्तस्थापनाय प्रमाणत्वेनोपयुक्ताः केचित् ग्रन्थाः----सर्वे दुष्टैः मुष्टाः। न जाने किं प्रतिपद्यते आचार्यः।  
दामोदरः-----(प्रविश्य)वामन, किं म्लानमुखो दृश्यसे?  
वामनः-----ग्रन्थस्तेयं विचिन्तयतो मे न केवलं मुखमेव किन्तु हृदयमपि परिम्लायति।  
दामोदरः-----किमेवमस्थाने खिद्यसे। भगवानाचार्यः प्रहृष्टहृदय एवास्ते। यथा श्रीकृष्णो द्वारकातः समागतः तथा तत्सर्वोत्तमत्वप्रतिपादको ग्रन्थराशिरपि स्वयमेव मत्समीपमागमिष्यति इति दृढप्रत्ययो वर्तते। सम्भाव्यते चैतत्। अन्यादृशः खलु आश्चर्याणां कर्तुः आचार्यस्य महिमा। अपरं च---     
 \<1.1.59\>नियतं महतो जनस्य लोके फलकाले भविता महान् प्रहर्षः।  
     अफलोऽपि फलेन्महीरुहश्चेत् दुरवापं किमिवास्ति भक्तिभाजाम् ॥59॥  
 \</1.1.59\>         
वामनः----तदेहि। अयं प्रवचनारम्भस्य समयः। आचार्यमुपतिष्ठावहे।  
दामोदरः----गच्छ त्वं। अहं पुस्तमादायानुपदमेवागतः।  
        (इति निष्क्रान्तौ।)  
-----------------------------------------------------------------  
          %विष्णुमङ्गलम्%

मध्वाचार्यः-----विविधान् देशान् पर्वतान् नदीश्च तीर्त्वा विष्णुमङ्गलं प्राप्ताः स्मः। मम मर्त्यलोकागमनकार्यं प्रायेण अवसितम्। भूस्वर्गायमाणे व्यासाश्रम एव रमते मे चेतः।  
          (वामनः प्रविशति।)  
वामनः----वामनशर्मा अहं भो अभिवादये।  
मध्वाचार्यः-----वामनशर्मन् एधि। वामन, सर्वानन्तेवासिनो निवेदय----नास्त्यद्य पाठप्रवचनम्। रूप्यपुरं प्रत्यस्माभिरद्य प्रस्थातव्यम्। सर्वैः सज्जीभूयताम्।  
वामनः----यथाज्ञापयति भगवान्।  
          (प्रविशति राजभृत्यः।)  
राजभृत्यः-----भगवन्, एतद्देशीयो राजा जयसिंहः भवद्दर्शनकाङ्क्षी दूरादेव यानादवतीर्य प्रतिपालयति। श्रुत्वा भगवान् प्रमाणम्।  
मध्वाचार्यः-----वामन, महाराजं प्रत्युद्गम्य प्रवेशय।  
वामनः-----यथाज्ञापयति भगवान्।(इति भृत्येन सह निष्क्रान्तः।)  
       (मध्वाचार्यः व्यासपीठनिहितं पुस्तकं पठति।)  
       (ततः प्रविशति वामनेन सह महाराजः।)  
वामनः-----इत इतो महाराज।  
राजा----(दूरादवलोक्य)अहो लोकोत्तरं तेजः। महानयं नयनोत्सवः-----  
 \<1.1.60\>महाभागः कोऽपि क्षपित विमतोऽसौ यतिवरः पवित्रं यद्रूपं ज्वलति महता ज्ञानमहसा।  
     पदस्पर्शेनायं जनपदमिमं पूतमकरोत् चिरात् सम्पन्नो मे सुकृतविटपी दर्शितफलः ॥60॥  
 \</1.1.60\>         
   (दृष्ट्वा) भगवानाचार्यो मां प्रतिपालयति। तद्यावदुपसर्पामि। (उपसृत्य फलोपहारपट्टवस्त्रादिकं पुरो निधाय)भगवन्, अयं दासः, प्रणमामि। (प्रणमति।)  
मध्वाचार्यः-----अभ्युदयस्ते भूयात्। अप्यनामयं सप्ताङ्गस्य राज्यस्य?  
राजा-----भगवन्,  
 \<1.1.61\>भवतः कटाक्षजाले प्रसरति कस्मादनामयं न स्यात्।  
     देशे जलधरसिक्ते कथमिव सस्यं न पुष्टिमुपयाति ॥61॥  
 \</1.1.61\>         
      भवान् खलु दैवीनां मानुषीणां चापदां प्रतिहर्ता।  
मध्वाचार्यः----सर्वं सुसाधं भवति प्रसन्ने श्रीनिकेतने।  
         (पट्टवस्त्रबद्धं पुस्तकंफलकं पुरो निधाय)  
राजा-----यदुक्तं भवता श्रीनिकेतने प्रसन्ने सर्वं सुसाधं भवतीति तस्योदाहरणमिदम्। श्रीनिकेतनस्य प्रसादेनैवायं ग्रन्थराशिर्मया लब्धः।  
मध्वाचार्यः----किं नु खलु कुहकैरपहृतमिदमस्माकं ग्रन्थजातम्?  
राजा-----तदेवेदम्। अस्मद्ग्रामीणैः कुहकेभ्यः प्रसभं प्रत्याहृत्य मत्सकाशे न्यस्तम्। तदिदानीं भगवतः पादमूले समर्प्यते।  
 \<1.1.62\>जाने भवन्तो न धनेषु सक्ताः न चापि भूक्षेत्रगृहेषु रक्ताः।  
     परन्तु तत्वार्थनिधानगर्भं सद्ग्रन्थजातं परमं धनं वः ॥62॥  
 \</1.1.62\>         
मध्वाचार्य------(ग्रन्थजातं नमस्कृत्य)राजन्, अयं परमो निधिर्नः। दिष्ट्या वर्धते द्वैतधर्मः। (एकैकं पुस्तकमुद्धाट्य दृष्ट्वा)  
 \<1.1.63\>प्रत्यागतं शत्रुहस्ताद्यथा राज्यं महीपतेः।  
     तथेदं ग्रन्थजातं मे मुदं जनयते पराम् ॥63॥  
 \</1.1.63\>         
   यत्सत्यं महानानन्दो मे चेतसि पदं करोति।  
राजा-----पुस्तकजातं खलु वेदान्तसाम्राज्यसर्वस्वम्।  
मध्वाचार्यः----राजन्, चोरैरपहृतस्यार्थस्य राज्ञा प्रतिदापनं कर्तव्यमिति धर्मानुशासनम्। स च धर्मस्त्वयानुष्ठितः।  
 \<1.1.64\>सत्यं त्वं राजसिंहोऽसि जितशत्रुमतङ्गजः।  
     यद्यत् प्रार्थयसे राजन् तत्सर्वं जायतां तव ॥64॥  
 \</1.1.64\>         
राजा-----(प्रांजलिः)आशीर्वचनमिदं मे महान् वरः। आत्मानमहं सिद्धार्थमाकलयामि। अनवरतं भगवत्पादसेवायां निरतोऽस्मि। एते ग्रामीणाः ह्यस्तनीं भवतः तत्वामृतवर्षिणीमुपन्यासभारतीं श्रुत्वा प्रमोदपरवशा भवन्तमिदानीं भजनोत्सवेनाराधयितुमीहन्ते।  
मध्वाचार्यः----यथाभिलषितं कुर्वन्तु।  
          (ग्रामीणा गायन्ति।)  
 \<1.1.65\>मुनीन्द्र त्वदङ्घ्रिं नमामो भजामः जगज्ज्ञानदीपं धुताशेषपापम्।  
     श्रितामर्त्यवृक्षं नतोन्मीलिताक्षम् कृताज्ञाननाशं यशोभूषिताशम्।   
     नतं भक्तलोकैः श्रितं देवताभिः ॥65॥  
 \</1.1.65\>         
मध्वाचार्यः----गतेऽस्मिन् प्रथमपादस्यादौ उपेन्द्रशब्दं निवेश्य पुनरपि पठत।  
            (ग्रामीणास्तथा कुर्वन्ति)  
 \<1.1.66\>लोकगुरं मध्वमुनिं ज्ञानघनं नौमि सदा।  
     ध्वान्तरिपुं शान्तहृदं लोकहितं नौमि सदा ॥66॥  
 \</1.1.66\>         
 \<1.1.67\>नित्यसुखं यस्य मते प्राप्यतमं भक्तजनैः।  
     व्यासमतं यस्य मतं वेदमतं यस्य मतम्।  
     मध्वमुनौ भक्तिमतां नित्यसुखं हस्तगतम् ॥67॥  
 \</1.1.67\>         
मध्वाचार्यः-----अत्रापि प्रथमेऽन्तिमे च पादे "मध्वमुनिं मध्वमुनौ" इत्यनयोः स्थाने "मारमणं मारमणे" इति पदे विन्यस्य पठत।  
          (ग्रामीणास्तथा कुर्वन्ति।)  
भजकः-----(पुस्तकराशिमभिमुखीभूय प्रांजलिः------)  
 \<1.1.68\>मितिपदादुपमाननिराकृतेः निगमतत्वविचारविधेरपि।  
     उभयथा कृतयस्तव संयमिन् (89)निरुपमानतया विचकासति ॥68॥  
 \</1.1.68\>         
     FN:(89)उपमानप्रमाणस्य तिरस्करणेन तत्वविचारविधिना च एतदीयग्रन्थानां निरुपमानत्वमित्यर्थः।  
 \<1.1.69\>कुहकैर्हरणेन रत्नतैषां स्फुटमेव प्रतिभाति पुस्तकानाम्।  
     यदिहागमनं पुनश्च तेषां भवदीयो महिमैव तत्र हेतुः ॥69॥  
 \</1.1.69\>         
          (सर्वे भजकाः प्रणमन्ति।)  
मध्वाचार्यः-----  
 \<1.1.70\>निर्जरारातिमातङ्गविध्वंसनविचक्षणाः।  
     युष्मान् पान्तु नृसिंहस्य धवला नखराङ्कुराः ॥70॥  
  \</1.1.70\>         
    (राजानमवलोक्य)राजन्, भवतु ते सन्मङ्गलं शाश्वतम्। साधयामो वयम्। (इत्युत्तिष्ठति।)  
राजा------भगवत्पादपद्मरजोभिः अस्मदीयं भवनं पावनीकर्तव्यमिति मे प्रार्थना।  
मध्वाचार्यः---भवतु। अद्य सायं समागमिष्यामः।  
            (सर्वे निष्क्रान्ताः।)  
----------------------------------------------------------------  
          %नभोमार्गः%  
         (गन्धर्वौ, सोमः अंशुश्च।)

सोमः-----(प्रविश्य)अंशो, त्वरितगतिः कुत्र गच्छसि?  
अंशुः-----अहो सोमः। सोम,मर्त्यलोकं गच्छामि।  
सोमः-----को विशेषस्तत्र?  
अंशुः-----तत्र रूप्यपुरे वायोरवतारेण मध्वाचार्येण श्रीकृष्णः प्रतिष्ठापितः।  
सोमः-----श्रुतमेतन्मया नारदस्य मुखात्। स खलु कृष्णो द्वारकातः समागतः । तस्यागमनवृत्तान्तोऽपि देवसभायां सविस्तरं वर्णितः सुरर्षिणा।  
अंशुः-----तेनाद्य पुण्यक्षेत्रीकृतं रूप्यपुरम्।  
सोमः-----मुक्तिक्षेत्रमिति ब्रूहि। किमेवमतित्वरया यासि?  
अंशुः-----अपि श्रुतचरी त्वया तारा नामाप्सराः?  
सोमः-----शान्तं पापम्। सा खलु सुप्रसिद्धा नटी सुरलोके। कथमहं न जानामि ताम्?  
अंशुः-----सा अद्य चित्रया सह रूप्यपुरे श्रीकृष्णस्य सन्निधौ नृत्यति।  
सोमः-----चित्राप्यपरा तारवै।  
अंशुः-----ते उभे अपि पूर्वप्रणयाकृष्टमनसौ श्रीकृष्णस्य सन्निधौ नर्तनाय रूप्यपुरमगच्छताम्। तत्राद्य ब्रह्मोत्सवः प्रवर्तते।  
सोमः-----पूर्वप्रणयः कथमिति न ज्ञायते।  
अंशुः-----ते उभे अपि पूर्वस्मिन् जन्मनि द्वे गोपस्त्रियावास्ताम्।  
सोमः------अत एव त्वमतित्वरया गच्छसि।  
अंशुः-----किं न ते रोचते नाट्यकला?  
सोमः----किमिदं पृच्छसि? श्रूतताम्----  
 \<1.1.71\>नृत्यं हि गीतानुगतं रसाढ्यमाराधनं सर्वजनस्य लोके।  
     (90)रसो हि मूर्तो मुरलीधरोऽपि गायन् मुदा नृत्यति गोपिकामभिः ॥71॥  
 \</1.1.71\>   
     FN:(90)कृष्णः मूर्तीभूतो रसः इत्यर्थः। रसो वै स इति श्रुतेः।  
अंशो, अहमप्यागच्छामि। तत्र भगवतः श्रीकृष्णस्य दर्शनं भविष्यति।  
अंशुः-----एहि,त्वरितं गच्छावः। नृत्यारम्भात् पूर्वमावाभ्यां तत्र सन्निधातव्यम्।  
            (इति निष्क्रान्तौ।)  
--------------------------------------------------------------------------  
          %श्रीकृष्णमठः%  
          (पश्चाद्भागे श्रीकृष्णस्य मूर्तिः।)  
          (अग्रतः पार्श्वयोरुभयोः तारा चित्रा च। उभे सनृत्यं गायतः।)  
 \<1.1.72\>कृष्ण नमस्ते वृष्णिकुलेन्दो देव नमस्ते दैवतबन्धो।  
     माधव वन्दे मारुतवन्द्य श्रीधर वन्दे श्रीनुतपाद ॥72॥   
 \</1.1.72\>         
 \<1.1.73\>जन्मान्तरोपार्जितपुण्ययोगादुन्निद्रितैर्मर्त्यजनस्य भाग्यैः।  
     प्रादुर्भवच्चारु फलैरिदानीं प्रतिष्ठितो मध्वकरेण कृष्णः ॥73॥  
 \</1.1.73\>         
 \<1.1.74\>जयति कृष्ण ते चरितमद्भुतं लसति विभ्रमस्तव मनोहरः।  
     जगति तावकं गीयते यशः वियति देवतास्त्वां स्तुवन्ति च ॥74॥  
 \</1.1.74\>         
 \<1.1.75\>त्वं द्वारकायां पुरि गोपिकाभिः प्रदीपजालैरतनुप्रकाशैः।  
     नीराजितो मेघ इव व्यराजः क्षणप्रभाद्योतितनीलकायः ॥75॥  
 \</1.1.75\>         
 \<1.1.76\>कल्पवृक्ष इति जल्पनं वृथा कामधेनुरिति कामना मुधा।  
     काञ्चनाद्रिरिति वञ्चनैव सा सर्व एव खलु कृष्ण एव नः ॥76॥  
 \</1.1.76\>         
 \<1.1.77\>लीलालोलं सुरनरशरणं श्रीकृष्णं यः प्रणमति करणैः।  
     तस्याभीष्टं भवति हि सफलं भक्त्या तस्य प्रणमत चरणौ ॥77॥  
 \</1.1.77\>         
 \<1.1.78\>मानसं सदा निधेहि माधवे मन्दहाससुन्दरे मनोहरे।  
     यस्य भासुरा कटाक्षसन्ततिः कल्पवृक्षमञ्जरीव राजते ॥78॥  
 \</1.1.78\>         
 \<1.1.79\>कृष्णपदाव्जं प्रणमत यूयं मारुतसङ्गाद्विकसितशोभम्।  
     शर्मदमस्मिन् जगति नराणां सौख्यदमेषां नित्यममुष्मिन् ॥79॥  
 \</1.1.79\>         
 \<1.1.80\>कमलभवभवादिवन्दिताङ्घ्रिं कलशमहोदधिकन्ययोपगूढम्।  
     सुरपतिमहाय शौरिरत्नं भवति सुखी च धनी च को नु मर्त्यः ॥80॥  
 \</1.1.80\>         
------------------------------------------------------------------------------  
          %रूप्यपुरम्। अनन्तेश्वरदेवालयः।%  
(सत्यतीर्थः हृषीकेशतीर्थः, जनार्दनतीर्थः, नरसिंहतीर्थः, उपेन्द्रतीर्थः, वामनतीर्थः, रामतीर्थः,अधोक्षजतीर्थः,विष्णुतीर्थः,पद्मनाभतीर्थः,इति दश स्वामिन उपविष्टाः। मध्वाचार्यः प्रविशति। सर्वे उत्तिष्ठन्ति।)  
मध्वाचार्यः----उपविशन्तु भवन्तः। श्रृण्वन्तु सर्वे----प्रतिष्ठापितोऽस्माभिः जगतः क्षेमाय ऐतरेयाद्युपनिषत्प्रतिपाद्यो द्वैतधर्मः। तत्प्रतिपादकाः सप्तत्रिंशत्सङ्ख्याका ग्रन्थाश्च प्रणीताः। भवन्त एव एतेषामधीतिबोधाचरणप्रचारणैः रक्षितारः। अमीषु प्रतिपादितस्यार्थस्य सारं श्रोतुमर्हन्ति भवन्तः-----  
 \<1.1.81\>निर्णीयते सकलशास्त्रविलोडनेन तत्वद्वयं सकललोकनिषेवणीयम्।  
     विष्णुः समस्तजगतामधिपः स्वतन्त्रः तद्भिन्नकस्तु तदधीनतयाऽस्वतन्त्रम् ॥81॥  
 \</1.1.81\>         
 \<1.1.82\>सत्यं भिदा जगदिदं न विवर्तरूपं सत्या श्रुतिः सकलजीवगणाश्च सत्याः।  
     सत्या भिदा घटपटादिषु दृश्यमाना नासत्यमस्ति तु विना मतमन्यदीयम् ॥82॥  
 \</1.1.82\>         
 \<1.1.83\>कामं हरो भवतु शङ्कर ईश्वरो वा गङ्गाधरो भवतु चन्द्रकलाधरो वा।  
     नास्माकमस्ति विषयेऽत्र विवादलेशः सर्वोत्तमस्तु भगवान् हरिरेक एव ॥83॥  
 \</1.1.83\>         
 \<1.1.84\>सोऽयं हरिनिंखिलवेदवचोऽधिगम्यः सर्वातिगः सकलसद्गुणसान्द्रमूर्तिः।  
     ब्रह्मादयः सुरगणा मनुजाश्च सर्वे तस्यैव दासपदवीमनिशं भजन्ते ॥84॥  
 \</1.1.84\>         
 \<1.1.85\>संसारबन्ध इह देहभृतामनादिः विच्छित्तिरस्य भविता भगवत्प्रसादात्।  
     तस्य प्रसाधनविधाविह तत्ववित्तिः भक्तिश्च साधनमिति प्रथितं रहस्यम् ॥85॥  
 \</1.1.85\>         
 \<1.1.86\>मुक्तिः सुखैकनिलये परमात्मधाम्नि दुःखाभिभूतिरिहितस्वसुखानुभूतिः।  
     मुक्तावपि स्वगतकिङ्करतादियुक्तो भोगानुपार्च्छति हरिं वरिवस्यमानः ॥86॥  
 \</1.1.86\>         
  (आचार्यस्य ध्वनिः शान्तः। आकाशात् घण्टारवः पुष्पवृष्टिश्च। यतयः विस्मयोत्फुल्लनयनाः परस्परेषां मुखानि पश्यन्तः ससम्भ्रममुत्थाय यवनिकामपनीय)  
सर्वे----अहो, भगवानाचार्यो न दृश्यते। (इतस्ततोऽन्विष्य) अहो, कुत्रापि न दृश्यते। क्व गतः , क्व गतः? किमिदमाश्चर्यम्?(ऊर्ध्वमवलोक्य) अये , कोऽयं पुरुषः कश्चित् नभस्तलादवतरति?  
        (पुरुष आकाशादवतरति।)  
पुरुषः-----  
 \<1.1.87\>यतयः पावनचरिताः मा स्म भवन्तो भवन्तु सम्भ्रान्ताः।  
     दिविजाः खलु कृतकृत्याः क्षणमपि धरणौ वृथा न तिष्ठन्ति ॥87॥  
 \</1.1.87\>       

उपेन्द्रतीर्थः------को भवानिति ज्ञातुमिच्छामः।  
पुरुषः-----इन्द्रस्य दूतोऽहम्। युष्मान् सम्भ्रान्तान् ज्ञात्वा भूतार्थकथनेन समाश्वासयितुं प्रेषितोऽस्मि देवराजेन।  
उपेन्द्रतीर्थः------कोऽसौ भूतार्थः?  
पुरुषः-----युष्माकमाचार्यः साक्षात् वायुदेवः। स च भगवत्कार्यसाधनाय धरामवतीर्णः। इदानीं च-----  
      %द्वैताख्यं सुरभूरुहं क्षितितले संरोप्य योगीश्वरः  
       तत्सेकाय बहून् कमण्डलुधरानादिश्य कर्मन्दिनः।  
       तद्रक्षार्थमखण्डलोकशरणं सम्प्रार्थ्य विश्वप्रभुं  
       सम्पन्नात्ममनोरथः स भगवान् प्रायाद्बदयर्याश्रमम्॥%  
यतयः-----अहो, अस्माकमाचार्यो भगवान् वायुदेवः। पुण्यभाजः स्मः।  
पुरुषः-----सर्वे यूयमेकचित्तीभूय परम्पराक्रमेण तन्मतं प्रचारयन्तः तस्याज्ञामनुसरत। येन निरतिशयभक्तिसम्पन्नः अनुगृह्येत जीवलोकः। किमपरं वः प्रियमुपहरामि?     
\<1.1.88\>स्वर्गातत्पतन्ति धरणौ करुणाकटाक्षाः  
    साक्षाज्जगद्गुरुपदं श्रयते समीरः।  
    भूयः स्फुरन्ति निगमाः परिफुल्लशोभाः  
    प्राज्ञाः प्रमोदमुपयान्ति नवप्रकाशाः॥88॥  
 \</1.1.88\>  
\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*

        


</div>

<div id="alert" class="alert alert-danger text-center" style="display: none;">

![](include/loader.gif) **Please Wait....**

</div>

<div id="complete" class="alert alert-success text-center" style="display: block;">

**End Of Book**

</div>

</div>

</div>

</div>

</div>

\]
