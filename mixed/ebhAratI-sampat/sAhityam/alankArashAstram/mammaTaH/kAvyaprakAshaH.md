+++
title = "काव्यप्रकाशः"
author = "मम्मटः"
"publish year" = "1829"
domain = "साहित्यम्"
sub-domain = "अलङ्कारशास्त्रम्"
pages = "215"
language = "संस्कृतम्"
editor = "नाथूरामपण्डितः"
printer = "एडुकेषन् प्रेस् कलिकातानगरम्"
"serial no." = "Ebharati-6007"
source_url = "https://www.ebharatisampat.in/readbook3.php?bookid=NDU5ODIyODI0OTQ2Njc1&pageno=MjI0MjQyNjk5NTk="

+++
[[काव्यप्रकाशः	Source: [EB](https://www.ebharatisampat.in/readbook3.php?bookid=NDU5ODIyODI0OTQ2Njc1&pageno=MjI0MjQyNjk5NTk=)]]

\[

[TABLE]

[TABLE]

॥काव्यप्रकाशमूलस्य सूचीपत्रमेतत्॥  
\_\_\_\_\_\_\_

[TABLE]

**॥काव्यप्रकाशमूलस्य सूचीपत्रमेतत्॥**

[TABLE]

**॥काव्यप्रकाशमूलस्य सूचीपत्रमेतत्॥**

[TABLE]

**॥काव्यप्रकाशमूलस्य सूचीपत्रमेतत्॥**

[TABLE]

**॥काव्यप्रकाशमूलस्य सूचीपत्रमेतत्॥**

[TABLE]

**॥काव्यप्रकाशमूलस्य सूचीपत्रमेतत्॥**

[TABLE]

**॥काव्यप्रकाशमूलस्य सूचीपत्रमेतत्॥**

[TABLE]

**इतिकाव्यप्रकाशनिर्घण्टसमाप्तिः॥**

॥काव्यप्रकाशः॥  

\_\_\_\_\_\_\_\_\_\_

॥श्रीगणेशायनमः॥

 ग्रन्थारम्भे विघ्नविघाताय समुचितेष्टदेवतां ग्रन्थकृत् परामृशति॥**नियतिकृतनियमरहितां ह्लादैकमयीमनन्यपरतन्त्राम्।नवरसरुचिरां निर्म्मितिमादधती भारती कवेर्ज्जयति॥**

 नियतिशक्त्या नियतरूपा सुखदुःखमोहस्वभावा परमाण्वाद्युपादानकर्म्मादिसहकारिकारणपरतन्त्रा षड्रसा न च हृद्यैव तैस्तादृशी ब्रह्यणो निर्म्मितिर्निर्म्माणम्। एतद्विलक्षणा तु कविवाङ्निर्म्मितिः। अत एव जयति। जयत्यर्थेन च नमस्कार आक्षिप्यतइति तां प्रत्यस्मि प्रणत इति लभ्यतेइहाभिधेयं सप्रयोजनमित्याह॥

**काव्यं यशसेऽर्थकृते व्यवहारविदे शिवेतरक्षतये।सद्यः परनिर्वृतये कान्तासम्मिततयोपदेशयुजे॥**

कालिदासादीनामिव यशः श्रीहर्षादेर्द्धावकादीनामिव धनं राजादिगतोचिताचारपरिज्ञानम्॥आदित्यादेर्म्मयूरादीनामिवानर्थनिवारणम्॥सकलप्रयोजनमौलिभूतं समनन्तरमेव रसास्वादनसमुद्भूतं विगलिदवेद्यान्तरमानन्दंप्रभुसम्मितशब्दप्रधानवेदादिशास्त्रेभ्यः सुहृत्सम्मितार्थतात्पर्य्यवत् पुराणादीतिहासेभ्यश्चशब्दार्थयोर्गुणभावेन रसाङ्गभूतव्यापारप्रवणतया विलक्षणं यत्काव्यं लोकोत्तरवर्णनानिपुणकविकर्म्मतत् कान्तेव सरसतापादनेनाभिमुखीकृत्य रामादिवद्वर्त्तितव्यं न रावणादिवदित्युपदेशञ्चयथा योगं कवेः सहृदयस्य च करोतीति सर्व्वथा तत्र यतनीयं॥

 अस्य कारणमाह॥**शक्तिर्निपुणता लोकशास्त्रकाव्याद्यवेक्षणात्।काव्यज्ञशिक्षयाभ्यास इति हेतुस्तदुद्भवे॥**शक्तिः कवित्वबीजरूपः संस्कारविशेषः।यां विना काव्यं न प्रसरेत्प्रसृतम्वोपहसनीयं स्यात्। लोकस्य स्थावरजङ्गमात्मकलोकवृत्तस्यशास्त्राणां छन्दोव्याकरणाभिधानकोषकलाचतुर्व्वर्गगजतुरगखड्गादिलक्षणग्रन्थानां। काव्यानाञ्चमहाकविस

म्बन्धिनांआदिग्रहणादितिहासानाञ्चविमर्शनाद्व्युत्पत्तिःकाव्यं कर्त्तुंविचारयितुञ्चये जानन्ति तदुपदेशेन करणे योजने च पौनःपुन्येन प्रवृत्तिरिति त्रयः समुदितान तु व्यस्तास्तस्य काव्यस्योद्भवे निर्म्माणे समुल्लासे च हेतुर्न तु हेतवः।एवमस्य कारणमुक्त्वा स्वरूपमाह॥

**तददोषौ शब्दार्थौ सगुणावनलङ्कृती पुनःक्वापि**

॥

दोषगुणालङ्कारावक्ष्यन्ते। क्वापीत्यनेनैतदाह यत्सर्व्वत्र सालङ्कारौ क्वचित्तु स्फुटालङ्कारविरहेऽपि न काव्यत्वहानिःयथा॥

 यः कौमारहरः स एव हि वरस्ता एव चैत्रक्षपास्ते चोन्मीलितमालतीसुरभयः प्रौढाः कदम्बानिलाः।सा चैवास्मि तथापि तत्र सुरतव्यापारलीलाविधौरेवारोधसि वेतसीतरुतले चेतः समुत्कण्ठते॥

 अत्र स्फुटो न कश्चिदलङ्कारःरसस्य च प्राधान्यान्नालङ्कारतातद्भेदान् क्रमेणाह।

**इदमुत्तममतिशयिनि व्यङ्ग्ये वाच्याद्ध्वनिर्बुधैः कथितः॥**

इदमिति काव्यंबुधैर्वैयाकरणैः प्रधानभूतस्फोटरूपव्यङ्ग्यव्यञ्जकस्य शब्दस्य ध्वनिरिति व्यवहारः कृतः॥

ततस्तन्मतानुसारिभिरन्यैरपि न्यग्भावितवाच्यव्यङ्ग्यव्यञ्जनक्षमस्य शब्दार्थयुगलस्ययथा॥

** निःशेषच्युतचन्दनं स्तनतटं निर्म्मृष्टरागोऽधरो नेत्रे दूरमनञ्जने पुलकिता तन्वी तवेयं तनुः।मिथ्यावादिनि दूति बान्धवजनस्याज्ञातपीडागमेवापीं स्नातुमितो गतासि न पुनस्तस्याधमस्यान्तिकम्॥**

 अत्र तदन्तिकमेव रन्तुं गतासीति प्राधान्येनाधमपदेन व्यज्यते॥

**अतादृशि गुणीभूतव्यङ्ग्यं व्यङ्ग्ये तु मध्यमम्॥**

अतादृशि वाच्यादनतिशायिनि यथा॥

 ग्रामतरुणं तरुण्या नववञ्जुलमञ्जरीसनाथकरं पश्यन्त्या भवति मुहुर्न्नितरां मलिना मुखच्छाया॥

 अत्र वञ्जुललतागृहे दत्तसङ्केता नागतेति व्यङ्ग्यं गुणीभूतं तदपेक्षया वाच्यस्यैव चमत्कारित्वात्॥

**शब्दचित्रम्बाच्यचित्रमव्यङ्ग्यं त्ववरं स्मृतम्॥**

चित्रमिति गुणालङ्कारयुक्तम्। अव्यङ्ग्यमिति स्फुटप्रतीयमानार्थहरितं अवरमधमं यथा॥

 स्वच्छन्दोच्छलदच्छकच्छकुहरच्छातेतराम्बुच्छटामूर्च्छन् मोहमहर्षिहर्षविहितस्नानाह्निकाह्नाय वः।भिन्द्यादुद्य

दुदारदर्दुरदररोदैर्घ्यादरिद्रद्रुमद्रोहोद्रेकमहोर्म्मिमेदुरमदा मन्दाकिनी मन्दतां॥विनिर्गतंमानदमात्ममन्दिराद्भवत्युपश्रुत्य यदृच्छयापि यं।ससम्भ्रमेन्द्रद्रुतपातितार्गला निमीलिताक्षीव भियामरावती॥

इति काव्यप्रकाशे काव्यस्य प्रयोजनकारणस्वरूपविशेषनिर्णयो नाम प्रथम उल्लासः॥०॥

क्रमेण शब्दार्थयोः स्वरूपमाह॥***स्याद्वाचको लाक्षणिकः शब्दोऽत्र व्यञ्जकस्त्रिधा॥***अत्रेति काव्ये। एषां स्वरूपंवक्ष्यते॥वाच्यादयस्तदर्थाः स्युर्वाच्यलक्ष्यव्यङ्ग्याः।***तात्पर्य्यार्थोऽपि केषुचित्***॥ आकाङ्क्षासन्निधियोग्यतावशाद्वक्ष्यमाणस्वरूपाणां पदार्थानां समन्वये तात्पर्य्यार्थो विशेषवपुरपदार्थोऽपि वाक्यार्थः समुल्लसतीत्यभिहितान्वयवादिनाम्मतं॥वाच्य एव वाक्यार्थ इत्यन्विताभिधानवादिनः॥ ***सर्व्वेषां प्रायशोऽर्थानां व्यञ्जकत्वमपीष्यते***।तत्र वाच्यस्य यथा॥

 **माए घरोवअरणं अज्ज हिण त्थित्ति साहिअं तु मए। ता भण किङ्करणिज्जं एमेअ ण वासरो ठाइ॥**

अत्र स्वैरविहारार्थिनीति व्यज्यतेलक्ष्यंयथा॥

 साहेन्ती सहिसुहअं खणे खणे दूणिआसि मज्झकए॥सब्भावणेह करणिज्ज सरिसंदावविरइअन्तुमए॥

 अत्र मत्प्रियं रमयन्त्या त्वया शत्रुत्वमाचरितमिति लक्ष्यम्॥तेन च कामुकविषयं सापराधत्वप्रकाशनं व्यङ्ग्यं॥व्यङ्ग्यस्य यथा॥

उअ णिच्चलनिप्पन्दाभिसिनीपत्तह्मिरेअइ वलाआ।णिम्मलमरगअ भाअण परिट्टिआ सङ्खसुत्तिवव॥

 अत्र निष्पन्दत्वेनाश्वस्तत्वंतेन च जनरहितत्वंअतः सङ्केतस्थानमेतदिति कयाचित् कञ्चित्प्रत्युच्यते। अथवा मिथ्या वदसि न त्वमत्रागतोऽभूरिति व्यज्यते॥वाचकादीनां क्रमेण स्वरूपमाह।***साक्षात्सङ्केकेतितं योऽर्थमभिधत्ते स वाचकः***॥ इहागृहीतसङ्केतस्य शब्दस्यार्थप्रतीतेरभावात् सङ्केतसहाय एव शब्दोऽर्थविशेषं प्रतिपादयतीति यस्य यत्राव्यवधानेन सङ्केतो गृह्यते स तस्य वाचकः। ***सङ्केतितश्चतुर्भेदो जात्यादिर्जातिरेव वा॥***यद्यप्यर्थक्रियाकारितया प्रवृत्तिनिवृत्तियोग्या व्यक्तिरेव, तथाप्यानन्त्याद्व्यभिचाराच्च तत्र सङ्केतः कर्त्तुंन युज्यतइति॥गौः शुक्लश्चलोडित्थइत्यादीनां विषयविभा

गो न प्राप्नोतीति च तदुपाधावेव सङ्केतः।उपाधिश्च द्विविधः वस्तुधर्म्मोवक्तृयदृच्छयासन्निवेशितश्च। वस्तुधर्मोऽपि द्विविधः सिद्धः साध्यश्च। सिद्धोऽपि द्विविधः पदार्थस्य प्राणप्रदो विशेषाधानहेतुश्च। तत्राद्यो जातिः उक्तंहि वाक्यपदीये न हि गौः स्वरूपेण न गौर्नाप्यगौःगोत्वाभिसम्बन्धात्तु गौरिति॥द्वितीयो गुणः। शुक्लादिना हि लब्धसत्ताकं वस्तु विशिष्यते। साध्यः पूर्व्वापरीभूतावयवः क्रियारूपः। डित्थादिशब्दानामन्त्यबुद्धिनिर्ग्राह्यं संहृतक्रमस्वरूपं वक्त्रा यदृच्छया डित्थादिष्वर्थेषूपाधित्वेन सन्निवेश्यत इति सोऽयं संज्ञारूपो यदृच्छात्मक इति॥ गौः शुक्लश्चलोडित्थ इत्यादौ चतुष्टयी शब्दानां प्रवृत्तिरिति महाभाष्यकारः। परमाण्वादीनान्तुगुणमध्यपाठात् पारिभाषिकं गुणत्वम्॥गुणक्रियायदृच्छानां वस्तुत एकरूपाणामप्याश्रयभेदाद्भेद इव लक्ष्यते यथैकस्य मुखस्य खड्गमुकुरतैलाद्यालम्बनभेदात्हिमपयःशङ्खाद्याश्रयेषु परमार्थतो भिन्नेषु शुक्लादिषु यद्वशेन शुक्लः शुक्ल इत्याद्यभिन्नाभिधानप्रत्ययोत्पत्तिस्तत् शुक्लत्वादि सामान्यं गुडत

ण्डुलादिपाकादिष्वेवमेव पाकादित्वंबालवृद्धशुकाद्युदीरितेषु डित्थादिशब्देषु च प्रतिक्षणं भिद्यमानेषु डित्थाद्यर्थेषु वा डित्थादित्वमस्तीति सर्व्वेषां शब्दानां जातिरेव प्रवृत्तिनिमित्तमित्यन्ये॥तद्वानपोहो वा शब्दार्थः कैश्चिदुक्त इति ग्रन्थगौरवभयात् प्रकृतानुपयोगाच्च न दर्शितं॥***स मुख्योऽर्थस्तत्र मुख्यो व्यापारोऽस्याभिधोच्यते॥***स इति साक्षात्सङ्केतितः अस्येति शब्दस्य॥***मुख्यार्थबाधे तद्योगे रूढितोऽथ प्रयोजनात्। अन्योऽर्थो लक्ष्यते यत्सा लक्षणारोपिता क्रिया॥***कर्म्मणि कुशल इत्यादौ दर्भग्रहणाद्ययोगात् गङ्गायां घोषइत्यादौ च गङ्गादीनां घोषाद्याधारासम्भवात् मुख्यस्यार्थस्य बाधे विवेचकत्वादौ सामीप्ये च सम्बन्धे रूढितः प्रसिद्धेः॥तथा गङ्गातटे घोष इत्यादेः प्रयोगात् येषां न तथा प्रतिपत्तिस्तेषां पावनत्वादीनां धर्म्माणां तथाप्रतिपादनात्मनः प्रयोजनाच्च मुख्येनामुख्योऽर्थो लक्ष्यते यत्स आरोपितः शब्दव्यापारः सान्तरार्थनिष्ठो लक्षणा॥***स्वसिद्धये पराक्षेपः परार्थं स्वसमर्पणम्। उपादानं लक्षणञ्चेत्युक्ता शुद्धैव सा द्विधा॥*** कुन्ताः प्रवि

शन्तियष्टयः प्रविशन्तिइत्यादौ कुन्तादिभिरात्मनः प्रवेशसिद्ध्यर्थं स्वसंयोगिनः पुरुषा आक्षिप्यन्ते। तदुपादानेनेयं लक्षणा॥ गौरबन्ध्यइत्यादौ श्रुतिसञ्चोदितमनुबन्धनं कथं मे स्यादिति जात्या व्यक्तिराक्षिप्यते न तु शब्देनोच्यतेविशेष्यं नाभिधा गच्छेत् क्षीणशक्तिर्विशेषणइति न्यायादित्युपादानलक्षणा तु नोदाहर्त्तव्यानह्यत्र प्रयोजनमस्ति न वा रुढिरियंव्यक्त्यविनाभावित्वात्तु जात्या व्यक्तिराक्षिप्यते। यथा क्रियतामित्यत्र कर्त्ताकुर्व्वित्यत्र कर्म्मप्रविश पिण्डमित्यादौ गृहं भक्षयेत्यादि च॥पीनो देवदत्तो दिवा न भुङ्क्ते इत्यत्र च रात्रिभोजनं न लक्ष्यते श्रुतार्थापत्तेरर्थापत्तेर्व्वातस्य विषयत्वात्। गङ्गायां घोषइत्यत्र तटस्य घोषाधिकरणत्वसिद्धये गङ्गाशब्दः स्वार्थमर्पयतिइत्येवमादौ लक्षणेनैषा लक्षणा उभयरूपा चेयं शुद्धाउपचारेणामिश्रितत्वात्। अनयोर्लक्ष्यस्य लक्षकस्य च न भेदरूपं ताटस्थ्यंतटादीनां गङ्गादिशब्दैः प्रतिपादने तत्त्वप्रतिपत्तौ हि प्रतिपिपादयिषितप्रयोजनसंप्र

त्ययः।गङ्गासम्बन्धमात्रप्रतीतौ गङ्गातटे घोष इति मुख्यशब्दाभिधानाल्लक्षणायाः को भेदः॥ ***सारोपान्या तु यत्रोक्तौ विषयी विषयस्यथा।***आरोप्यमाणआरोपविषयश्चयत्रानपह्नुतभेदौ सामानाधिकरण्येन निर्द्दिश्येते सा लक्षणा सारोपा॥***विषय्यन्तःकृतेऽन्यस्मिन् सास्यात्साध्यवसानिका॥*** विषयिणारोप्यमाणेनान्तःकृते निगीर्णेऽन्यस्मिन्नारोपविषये सति साध्यवसाना॥***भेदाविमौ च सादृश्यात्सम्बन्धान्तरतस्तथा॥गौणौ शुद्धौ च विज्ञेयौ***इमावारोपाध्यवसानरूपौ सादृश्यहेतू भेदौ। गौर्वाहीकइत्यत्र गौरयमित्यत्र चअत्र हि स्वार्थसहचारिणो गुणा जाड्यमान्द्यादयो लक्ष्यमाणा अपिगोशब्दस्य परार्थाभिधाने प्रवृत्तिनिमित्तत्वमुपयान्तीति केचित्॥स्वार्थसहचारिगुणाभेदेन परार्थगता गुणा एव लक्ष्यन्ते नतुपरार्थोऽभिधीयतइत्यन्ये। साधारणगुणाश्रयत्वेन परार्थ एव लक्ष्यतइत्यपरे॥उक्तञ्चान्यत्र॥अभिधेयाविनाभूतप्रतीतिर्लक्षणोच्यते। लक्ष्यमाणगुणैर्योगाद्वृत्तेरिष्टा तु गौणतेति॥अविनाभावोऽत्र

सम्बन्धमात्रं न तु नान्तरीयकत्वं॥तथात्वे हि मञ्चाः क्रोशन्तीत्यादौ न लक्षणा स्यात्अविनाभावे चाक्षेपेणैव सिद्धेर्लक्षणाया नोपयोग इत्युक्तम्॥आयुर्घृतमायुरेवेदमित्यादौ च सादृश्यात् अन्यत् कार्य्यकारणभावादिसम्बन्धान्तरम्॥एवमादौ च कार्य्यकारणभावादिलक्षणपूर्व्वमारोपाध्यवसाने॥अत्र गौणभेदयोर्भेदेऽपि ताद्रूप्यप्रतीतिः॥सर्व्वथैवाभेदावगमश्च प्रयोजनम्। शुद्धभेदयोस्त्वन्यवैलक्षण्येनाव्यभिचारेण च कार्य्यकारित्वादि। क्वचित्तादर्थ्यादुपचारःयथेन्द्रार्था स्थूणाइन्द्रःक्वचित् स्वस्वामिभावात्यथाराजकीयः पुरुषो राजाक्वचिदवयवावयविभावात्यथाग्रहस्त इत्यत्राग्रमात्रेऽवयवे हस्तः॥ क्वचित् तात्कर्म्म्यात् यथा अतक्षा तक्षा ***लक्षणा तेन षड्विधा॥***आद्यभेदाभ्यां सहसा च***व्यङ्ग्येन रहिता रूढौ सहिता तु प्रयोजने।***प्रयोजनं हि व्यञ्जनव्यापारगम्यमेव॥***तच्च गूढमगूढम्वा॥*** तच्चेति व्यङ्ग्यं गूढं यथा॥

** मुखं विकसितस्मितं वशितवक्रिमप्रेक्षितं समुच्छलितवि**

भ्रमा गतिरपास्तसंस्था मतिः। उरो मुकुलितस्तनं जघनमंसबन्धोद्दुरं वतेन्दुवदना तनौ तरुणि मोद्गमो मोदते॥

 अगूढं यथा॥

 श्रीपरिचयाज्जडा अपि भवन्त्यभिज्ञा विदग्धचरितानाम्। उपदिशति कामिनीनां यौवनमद एव ललितानि॥

 अत्रोपदिशतीति अनायासेन शिक्षादानमभिधेयवत्स्फुटं प्रतीयते।***तदेषा कथिता त्रिधा*** अव्यङ्ग्यागूढव्यङ्ग्याअगूढव्यङ्ग्या च॥***तद्भूर्लाक्षणिकः शब्दः***इति सम्बध्यतेतद्भूस्तदाश्रयः॥ ***तत्र व्यापारो व्यञ्जनात्मकः॥***कुत इत्याह***यस्य प्रतीतिमाधातुं लक्षणा समुपास्यते॥फले शब्दैकगम्येऽत्र व्यञ्जनान्नापरा क्रिया॥***प्रयोजनप्रतिपिपादयिषया यत्र लक्षणया शब्दप्रयोगस्तत्र नान्यतस्तत्प्रतीपत्तिरपि तु तस्मादेव शब्दात्न चात्र व्यञ्जनादृतेऽन्यो व्यापारः॥तथाहि***नाभिधा समयाभावात्।***गङ्गायां घोष इत्यादौ ये पावनत्वादयो धर्म्मास्तटादौ प्रतीयन्ते न तत्र गङ्गादिशब्दाः सङ्केतिताः॥***हेत्वभावान्न लक्षणा***मुख्यार्थबाधादित्रयं हेतुः॥तथा च***लक्ष्यं न मुख्यं नाप्यत्र बाधायोगः फलेन नो।***

***न प्रयोजनमेतस्मिन् न च शब्दः स्खलद्गतिः॥***यथा गङ्गाशब्दः श्रोतसि सबाध इति तटं लक्षयति तद्वद्यदि तटेऽपि स बाधः स्यात् तत् प्रयोजनं लक्षयेत्न च तटं मुख्योऽर्थःनाप्यत्र बाधःन च गङ्गाशब्दार्थस्य तटस्य पावनत्वाद्यैर्लक्षणीयैः सम्बन्धःनापि प्रयोजने लक्ष्ये किञ्चित् प्रयोजनंनापि गङ्गाशब्दस्तटमिव प्रयोजनं प्रतिपादयितुं समर्थः॥***एवमप्यनवस्था स्याद्यामूलक्षतिकारिणी।***एवमपीतिप्रयोजनञ्चेल्लक्ष्यते तत्प्रयोजनान्तरेणतदपि प्रयोजनान्तरेणेति प्रकृता प्रतीतिकृदनवस्था भवेत्॥ननु पावनत्वादिधर्म्मयुक्तमेव तटं लक्ष्यतेगङ्गायास्तटे घोषइत्यतोऽधिकस्यार्थस्य प्रतीपत्तिश्च प्रयोजनमिति विशिष्टे लक्षणा तत्किं व्यञ्जनेनेत्याह***प्रयोजनेन सहितं लक्षणीयं न युज्यते॥*** कुतइत्याह ***ज्ञानस्य विषयो ह्यन्यः फलमन्यदुदाहृतम्॥ प्रत्यक्षादेर्नीलादिर्विषयः फलन्तुप्रकटता सम्विर्त्तिर्व्वा॥**विशिष्टे लक्षणा नैवं व्याख्यातम्॥ विशेषाः स्युस्तु लक्षिते॥***तटादौ ये विशेषाः पावनत्वादयस्ते चाभिधातात्पर्य्यलक्षणाभ्यो व्यापारान्तरेण गम्याः।

तच्च व्यञ्जनध्वननादिशब्दवाच्यमवश्यमेषितव्यम्एवं लक्षणामूलं व्यञ्जकत्वमुक्तम्॥अभिधामूलन्त्वाह***अनेकार्थस्य शब्दस्य वाचकत्वे नियन्त्रिते। संयोगाद्यैरवाच्यार्थधीकृद्व्यापृतिरञ्जनम्॥*** संयोगो विप्रयोगश्चसाहचर्य्यंविरोधिता।अर्थः प्रकरणं लिङ्गं शब्दस्यान्यस्य सन्निधिः। सामर्थ्यमौचिती देशः कालो व्यक्तिः स्वरादयः। शब्दार्थस्यानवच्छेदे विशेषस्मृतिहेतवः॥ इत्युक्तदिशा॥

 सशङ्खचक्रो हरिः अशङ्खचक्रो हरिरित्युच्यते। रामलक्ष्मणाविति दाशरथौ। रामार्ज्जुनगतिस्तयोरिति भार्गवकार्त्तवीर्ययोः। स्थाणुम्भज भवच्छिदइति हरे। सर्व्वंजानाति देव इति युष्मदर्थे। कुपितो मकरध्वज इति कामे। देवस्य पुरारातेरिति शम्भौ। मधुना मत्तःकोकिल इति वसन्ते। पातु वो दयितामुखमिति सांमुख्ये। भात्यत्र परमेश्वर इति राजधानीरूपात् देशाद्राजनि। चित्रभानुर्विभातीति दिने। रवौ रात्रौ वह्नौ। मित्रम्भातीति सुहृदि।मित्रो भातीति रवौ। इन्द्रशत्रुरित्यादौ वेद इवकाव्येनस्वरो विशेषप्रतीतिकृत्।आदिग्रहणात्।**एद्दहमेत्तत्थणिआ एद्दहमेत्तेहिं अच्छिवत्तेहिं। एद्दहमेत्तावत्था एद्दहमेत्तेहिं दिअ एहिं॥**

 इत्यादावभिनयादयः।इत्थं संयोगादिभिरर्थान्तराभिधायकत्वे निवारितेऽप्यनेकार्थस्य शब्दस्य यत् क्वचिदर्थान्तरप्रतिपादनन्तत्र नाभिधा नियमनात्तस्यान च लक्षणा मुख्यार्थबाधाद्यभावात्अपि त्वञ्जनं व्यञ्जनमेव व्यापारः यथा॥

 **भद्रात्मनो दुरधिरोहतनोर्विशालवंशोन्नतेः कृतशिलीमुखसंग्रहस्य।यस्यानुपप्लुतगतेः परवारणस्य दानाम्बुसेकसुभगः सततं करोऽभूत्॥**

 ***तद्युक्तो व्यञ्जकः शब्दः***तद्युक्तो व्यञ्जनाव्यापारयुक्तः।***यत्सोऽर्थान्तरयुक् तथा। अर्थोऽपि व्यञ्जकस्तत्र सहकारितया मतः॥***तथेति व्यञ्जकः॥

इति काव्यप्रकाशे शब्दार्थनिर्णयो नाम द्वितीय उल्लासः॥०॥

** अर्थाः प्रोक्ताः पुरा तेषाम्।**अर्था वाच्यलक्ष्यव्यङ्ग्याः॥तेषां वाचकलाक्षणिकव्यञ्जकानांअर्थव्यञ्जकतोच्यते। कीदृशीत्याह वक्तृबोद्धव्यकाकूनां वाक्यवाच्यान्यसन्निधेः। प्रस्तावदेशकालादेर्वैशिष्ट्यात् प्रतिभाजुषाम्। योऽर्थस्यान्यार्थधीहेतुर्व्यापारो व्यक्तिरेव सा।बोद्धव्यः प्रतिपाद्यः। काकुर्ध्वनेर्वि

``` कारः। प्रस्तावः प्रकरणं अर्थस्य वाच्यलक्ष्यव्यङ्ग्यात्मनः। क्रमेणोदाहरणं॥

  अइ विउलं जलकुम्भं घेतूण समागदह्मि सहि तुरिअं। समसेअसलिलणीसासणीसहा वीसमामीखणं॥
  अत्र चौर्य्यरतगोपनं गम्यते॥

ओणिद्दं दोब्बल्लं चिन्ता अलसत्तणं सणीससिअम्। मह मन्दभाइणीए केरं सहि तुह वि परिहवइ॥
अत्र दूत्यास्तत्कामुकोपभोगो व्यज्यते॥

तथाभूतां दृष्ट्वा नृपसदसि पाञ्जालतनयां वने व्याधैः सार्द्धं सुचिरमुषितं वल्कलधरैः। विराटस्यावासे स्थितमनुचितारम्भनिभृतं गुरुः खेदं खिन्ने मयि भजति नाद्यापि कुरुषु॥ 
  अत्र मयि न योग्यः खेदः कुरुषु तु योग्य इति काक्वा प्रकाश्यते॥ न च वाच्यसिद्ध्यङ्गमत्र काकुरिति गुणीभूतव्यङ्ग्यत्वं शङ्क्यं प्रश्नमात्रेणापि काकोर्विश्रान्तेः॥

तहआ महगण्डत्थलमिलिदं दिठ्ठिंणं णेसि अणत्तो। एहिंसच्चे अअह न्तेअ कवोला णसादिठ्ठी॥ ```

```
अत्र मत्सखीं कपोलप्रतिबिम्बितां पश्यतस्ते दृष्टिरन्यैवाभूत् चलितायान्तु तस्यामन्यैव जातेत्यहो प्रच्छन्नकामुकत्वमिति व्यज्यते॥

उद्देशोऽयं सरसकदलीश्रेणिशोभातिशायी कुञ्जोत्कर्षाङ्कुरितरमणीविभ्रमो नर्म्मदायाः। किञ्चैतस्मिन् सुरतसुहृदस्तन्विते वान्ति वाता येषामग्रे सरति कलिताकाण्डाकोपो मनोभूः॥
  अत्र रतार्थं प्रविशेति व्यङ्ग्यं। 

णोल्लेइ अणणमणा अत्ता मं घरभरम्मिसअलम्मि। खण मेत्तं जइ संझाइ होइ ण व होइ वीसामो॥
  अत्र सन्ध्या सङ्केतकाल इति तटस्थं प्रति कयाचिद्द्योत्यते। 

  सुब्बइ समागमिस्सदितुज्झ पिओअज्ज पहरमेत्तेण। एमेअकि त्ति चिठ्ठसि ता सहि सज्जेसु करणि ज्जम्॥
अत्रोपपतिं प्रत्यभिसर्तुं प्रस्तुतं न युक्तमिति कयाचिन्निवार्यते। 

  अन्यत्र यूयं कुसुमावचायं कुरुध्वमत्रास्मि करोमि सख्यः। नाहं हि दूरं भ्रमितुं समर्था प्रसीदतायं रचितोऽञ्जलिर्व्वः॥ ```

```
अत्र विविक्तोऽयं देश इति प्रच्छन्नकामुकस्त्वयाभिसार्य्यतामिति आश्वस्तां प्रति कयाचिन्निवेद्यते॥

गुरु अणपरवसपिअ किं भणामि तुह मन्दभाइणी क्खु अहम्। अज्ज प्पवासं वच्चसि वच्च सअं ज्जेअ भूणसि करणिज्जम्॥
  अत्राद्यमधुसमये यदि व्रजसि तदाहन्तावन्न भवामि तव तु न जानामि गतिमिति व्यज्यते॥

आदिग्रहणाच्चेष्टादेः तत्र चेष्टाया यथा॥
द्वारोपान्तनिरन्तरे मयि तया सौन्दर्य्यसारश्रिया प्रोल्लास्योरुयुगं परस्परसमासक्तं समासादितम्। आनीतं पुरतः शिरोंऽशुकमधःक्षिप्ते चले लोचने वाचस्तत्र निवारितं प्रसरणं सङ्कोचिते दोर्लते॥
  अत्र चेष्टया प्रच्छन्नकान्तविषय आकूतविशेषो ध्वन्यते॥ निराकाङ्क्षप्रतिपत्तये प्राप्तावसरतया च पुनःपुनरुदाह्रियते। वक्त्रादीनां मिथःसंयोगोद्विकादिभेदेन अनेन क्रमेण लक्ष्यव्यङ्ग्ययोश्च व्यञ्जकत्वमुदाहार्य्यम्। शब्दप्रमाणवेद्योऽर्थो व्यनक्त्यर्थान्तरं यतः। अर्थस्य व्यञ्जकत्वे तच्छशब्दस्य सहकारिता॥ शब्देति नहि प्रमाणान्तरवेद्योऽर्थो व्यञ्जकः॥ ```

इति श्रीकाव्यप्रकाशेऽर्थनिर्णयस्तृतीय उल्लासः॥०॥

 यद्यपि शब्दार्थयोर्न्निर्णये कृते दोषगुणालङ्काराणां स्वरूपमभिधानीयं तथापि धर्म्मिणि प्रदर्शिते धर्म्माणां हेयोपादेयता ज्ञायत इति प्रथमंकाव्यभेदानाह॥अविवक्षितवाच्यो यस्तत्र वाच्यं भवेद्ध्वनौ। अर्थान्तरे संक्रमितमत्यन्तं वा तिरस्कृतम्॥ लक्षणामूलगूढव्यङ्ग्यप्राधान्ये सत्येवअविवक्षितं वाच्यं यत्र स ध्वनावित्यनुवादात् ध्वनिरिति ज्ञेयंतत्र च वाच्यं क्वचिदनुपयुज्यमानत्वादर्थान्तरे परिणमितंयथा॥

 **त्वामस्मि वच्मि विदुषां समवायोत्र तिष्ठति। आत्मीयां मतिमादाय स्थितिमत्र विधेहि तत्॥**

 अत्र वचनाद्युपदेशादिरूपतया परिणमति। क्वचिदनुपपद्यमानतयाऽत्यन्तं तिरस्कृतंयथा॥

 **उपकृतं बहु यत्र किमुच्यते सुजनता प्रथिता भवता परम्। विदधदीदृशमेव सदा सखे सुखितमास्वततः शरदां शतम्॥**

 एतद् अपकारिणं प्रति विपरीतलक्षणया कश्चिद्वक्ति॥विवक्षितञ्चान्यपरं वाच्यं यत्रापरस्तु सः॥अन्यपरं व्यङ्ग्यनिष्ठंएष च।कोऽप्यलक्ष्यक्रमव्यङ्ग्यो लक्ष्यव्यङ्ग्यक्रमः परः॥अलक्ष्येतिन खलु विभावा

नुभावव्यभिचारिण एव रसः अपितु रसस्तैरित्यस्ति क्रमः सतु लाघवान्न लक्ष्यते। तत्र। रसभावतदाभासभावशान्त्यादिरक्रमः। भिन्नोरसाद्यलङ्कारादलङ्कार्य्यतया स्थितः॥आदिग्रहणाद्भावोदयभावसन्धिभावशबलत्वानि॥ प्रधानतया यत्र स्थितो रसादिस्तत्रालङ्कार्य्यः यथोदाहरिष्यते। अन्यत्रतु प्रधाने वाक्यार्थे यत्राङ्गभूतोरसादिस्तत्र गुणीभूतव्यङ्ग्ये रसवत्प्रेय ऊर्ज्जस्विसमाहितादयोऽलङ्काराः॥ ते च गुणीभूतव्यङ्ग्याभिधाने उदाहरिष्यन्ते॥ तत्र रसस्वरूपमाह॥ कारणान्यथकार्य्याणिसहकारीणि यानि च। रत्यादेः स्थायिनो लोकेतानि चेन्नाट्यकाव्ययोः॥ विभावा अनुभावाश्च कथ्यन्ते व्यभिचारिणः। व्यक्तः स तैर्विभावाद्यैः स्थायीभावो रसः स्मृतः॥ उक्तं हिभरतेन। विभावानुभावव्यभिचारिसंयोगाद्रसनिष्पत्तिरिति॥ एतद्विवृणुतेविभावैर्ललनोद्यानादिभिरालम्बनोद्दीपनकारणैः। स्थायीरत्यादिकोभावोजनितः अनुभावैः कटाक्षभुजाक्षेपप्रभृतिभिः कार्य्यैःप्रतीतियोग्यः कृतःव्यभिचारिभिर्निर्वेदादिभिः सहकारिभिरुपचितोमुख्यया वृत्त्या रामादावनुकार्य्येतद्रूपतानुसन्धा

नान्नर्त्तकेपि प्रतीयमानो रस इति भट्टलोल्लप्रभृतयः॥राम एवायमयमेव राम इति न रामोयमित्युत्तरकालिके बाधे रामोयमिति रामः स्याद्वानवायमिति रामसदृशोयमिति च सम्यङ्मिथ्या संशयसादृश्यप्रतीतिभ्योविलक्षणया चित्रतुरगादिन्यायेन रामोयमिति प्रतिपत्त्या ग्राह्ये नटे॥

 **सेयं ममाङ्गेषु सुधारसच्छटा सुपूरकर्पूरशलाकिकादृशोः। मनोरथश्रीर्म्मनसः शरीरिणी प्राणेश्वरी लोचनगोचरङ्गता॥ दैवादहमत्र तथा चपलायतनेत्रया वियुक्तश्च।अविरलविलोलजलदः कालः समुपागतश्चायं॥**

 इत्यादिकाव्यानुसन्धानबलाच्छिक्षाभ्यासनिर्वर्त्तितस्वकार्य्यप्रकटनेन च नटेनैव प्रकाशितैःकारणकार्य्यसहकारिभिः कृत्रिमैरपि तथानभिमन्यमानैर्विभावादिशब्दव्यपदेश्यैः संयोगाद्गम्यगमकभावादनुमीयमानोपि वस्तुसौन्दर्य्यबलाद्रसनीयत्वेनान्यानुमीयमानविलक्षणः स्थायित्वेन सम्भाव्यमानोरत्यादिर्भावस्तत्रासन्नपि सामाजिकानांवासनया चर्व्यमाणोरस इति श्री शङ्कुकः॥ न ताटस्थ्येननात्मगतत्वेन रसः प्रतीयते नोत्पद्यते नाभिव्यज्यते अपितु काव्ये नाट्ये चाभिधातोद्वितीयेन

विभावादिसाधारणीकरणात्मना भावकत्वव्यापारेण भाव्यमानः स्थायी सत्त्वोद्रेकप्रकाशानन्दमयसम्विद्विश्रान्तिसतत्वेनभोगेन भुज्यत इति भट्टनायकः। लोके प्रमदादिभिः स्थाय्यनुमानेऽभ्यासपाटववतां काव्ये नाट्येच तैरेव कारणत्वादिपरिहारेणविभावनादिव्यापारवत्त्वादलौकिकविभावादिशब्दव्यवहार्य्यैर्म्ममैवैते शत्रोरेवैते तटस्थस्यैवैते न ममैवैते न शत्रोरेवैते न तटस्थस्यैवैते इति सम्बन्धविशेषस्वीकारपरिहारनियमानध्यवसायात् साधारण्येन प्रतीतैरभिव्यक्तः सामाजिकानां वासनात्मतया स्थितः स्थायी रत्यादिकोनियतप्रमातृगतत्वेन स्थितोपि साधारणोपायबलात् तत्कालविगलितपरिमितप्रमातृभाववशोन्मिषितवेद्यान्तरसम्पर्कशून्यापरिमितभावेन प्रमात्रा सकलसहृदयसम्वादभाजा साधारण्येन स्वाकार इवाभिन्नोपिगोचरीकृतश्चर्व्यमाणतैकप्राणो विभावादिजीवितावधिः पानकरसन्यायेन चर्व्यमाणः पुर इव परिस्फुरन् हृदयमिव प्रविशन् सर्व्वाङ्गीनमिवालिङ्गन्अन्यत् सर्व्वमिव तिरोदधत् ब्रह्मास्वादमिवानुभावयन् अलौकिकचमत्कारकारी शृङ्गारादिको

रसः। स च न कार्य्यः विभावादिविनाशेपि तस्यसम्भवप्रसङ्गात्। नापि ज्ञाप्यः सिद्धस्य तस्याभावात्अपितु विभावादिभिर्व्यञ्जितश्चर्व्वणीयः कारकज्ञापकाभ्यामन्यत् क्वदृष्टमिति चेत् न क्वचिद्दृष्टमित्यलौकिकसिद्धेर्भूषणमेतन्न दूषणम्। चर्व्वणानिष्पत्त्यातस्य निष्पत्तिरूपचरितेति कार्य्योप्युच्यतां लौकिकप्रत्यक्षादिप्रमाणताटस्थ्यावबोधशालिमितयोगिज्ञानवेद्यसंस्पर्शरहितस्वात्ममात्रपर्य्यवसितपरिमितेतरयोगि संवेदनविलक्षणलोकोत्तरस्वसंवेदनगोचर इति प्रत्ययोऽप्यधीयताम्। तद्ग्राहकञ्चन निर्व्विकल्पकं विभावादिपरामर्शप्रधानत्वात्। नापि सविकल्पकं चर्व्यमाणस्यालौकिकानन्दमयस्य स्वसम्वेदनसिद्धत्वात् उभयाभावस्वरूपस्य चोभयात्मकत्वमपि पूर्व्ववल्लोकोत्तरतामेव गमयति नतु विरोधमिति श्रीमदाचार्य्याभिनवगुप्तपादाः॥ व्याघ्रादयोविभावा भयानकस्यैव वीराद्भुतरौद्राणाम्। अश्रुपातादयोनुभावाः शृङ्गारस्येव करुणभयानकयोश्चिन्तादयोर्व्यभिचारिणः शृङ्गारस्येव वीरकरुणभयानकानामिति पृथगनैकान्तिकत्वात् सूत्रे मिलितानिर्द्दिष्टाः॥

** वियदलिमलिनाम्बुगर्भमेघं मधुकर कोकिलकूजितैर्दिशांश्रीः। धरणिरभिनवाङ्कुराङ्कटङ्का प्रणतिपरे दयिते प्रसीदमुग्धे॥** इत्यादौ॥ **परिमृदितमृणालीम्लानमङ्गं प्रवृत्तिः कथमपि परिवारप्रार्थनाभिः क्रियासु। कलयति च हिमांशोर्निष्कलङ्कस्य लक्ष्मीमभिनवकरिदन्तच्छेदकान्तः कपोलः॥**॥इत्यादौ॥ **दूरादुत्सुकमागते विवलितं सम्भाषिणि स्फारितंसंश्लिष्यत्यरुणं गृहीतवसने किञ्चाञ्चितभ्रूलतम्। मानिन्याश्चरणानतिव्यतिकरे वास्याम्बुपूर्णेक्षणं चक्षुर्जातमहो प्रपञ्चचतुरंजातागसि प्रेयसि।** इत्यादौ॥

 यद्यपि विभावानामनुभावानामौत्सुक्यव्रीडाहर्षकोपासूयापसादानाञ्चव्यभिचारिणां केवलानामत्र स्थितिस्तथाप्येतेषामसाधारणत्वमित्यन्यतमद्वयाक्षेपकत्वे सति नानैकान्तिकत्वमिति॥ तद्विशेषानाह॥ ***शृङ्गारहास्यकरुणरौद्रवीरभयानकाः। बीभत्साद्भुतसंज्ञौ चेत्यष्टौ नाट्ये रसाःस्मृताः॥*** तत्र शृङ्गारस्य द्वौभेदौ सम्भोगोविप्रलम्भश्च॥ तत्राद्यं परस्परावलोकनालिङ्गनाधरपानपरिचुम्बनाद्यनन्तभेदत्वादपरिछेद्य एक एवगण्यते यथा॥

 **शून्यं वासगृहं विलोक्य शयनादुत्थाय किञ्चिच्छनैर्निद्राव्याजमुपागतस्य सुचिरं निर्व्वर्ण्य पत्युर्म्मुखम्। विश्रध्वं परिचुम्ब्यजातपुलकामालोक्य गण्डस्थलीं लज्जानम्रमुखी प्रियेण हसता बाला चिरं चुम्बिता॥** तथा। **त्वं मुग्धाक्षिविनैव कञ्चुलिकयाधत्से मनोहारिणीं लक्ष्मीमित्यभिधायिनि प्रियतमे तद्वीटिकासंस्पृशि। शय्योपान्तनिविष्टसस्मितमुखीनेत्रोत्सवानन्दितो निर्यातः शनकैरलीकवचनोपन्यासमालोजनः।**

 अपरस्त्वभिलाषविरहेर्ष्याप्रवासशापहेतुक इतिपञ्चविधः क्रमेणोदाहरणं॥

 **प्रेमार्द्राःप्रणयस्पृशः परिचयादुद्गाढरागोदयास्तास्तामुग्धदृशो निसर्गमधुराश्चेष्टा भवेयुर्म्मयि। यास्वन्तःकरणस्य बाह्यकरणव्यापाररोधी क्षणादाशंसापरिकल्पितास्वपि भवत्यानन्दसान्द्रो लयः॥** **अन्यत्र व्रजतीति का खलु कथा नाप्यस्यतादृक्सुहृद्योमान्नेच्छति नागतश्च हहहा कोयं विधेः प्रक्रमः। इत्यल्पेतरकल्पनाकवलित-स्वान्तानिशान्तान्तरे बालावृत्तविवर्त्तनव्यतिकरा नाप्नोति निद्रां निशि॥** एषा विरहोत्कण्ठिता॥ **सा पत्युः प्रथमापराधसमये सख्योपदेशं विना नोजानाति सविभ्रमाङ्गवलनावक्रोक्तिसंसूचनम्। स्वच्छैरच्छकपोलमूलगलितैः पर्य्यस्तनेत्रोत्पला बाला केवलमेव रोदिति लुठल्लोलालकैरश्रुभिः॥ प्रस्थानं वलयैः कृतं प्रियसखैरस्रैरजस्त्रं**

**गतं धृत्या न क्षणमासितं व्यवसितं चित्तेन गन्तुं पुरः। यातुंनिश्चितचेतसि प्रियतमे सर्व्वे समं प्रस्थिता गन्तव्ये सति जीवितप्रियसुहृत्सार्थः किमु त्यज्यते॥** **त्वामालिख्य प्रणयकुपितांधातुरागैः शिलायामात्मानन्ते चरणपतितं यावदिच्छामिकर्त्तुम्। अस्रैस्तावन्मुहुरुपचितैर्दृष्टिरालुप्यते मे क्रूरस्तस्मिन्नपिन सहते सङ्गमं नौ कृतान्तः॥**

   हास्यादीनां क्रमेणोदाहरणं॥

आकुञ्च्यपाणिमशुचिं मम मूर्ध्नि वेश्या मन्त्राम्भसां प्रतिपदंपृषतैः पवित्रे। तारस्वरं प्रहितथूत्कमदात्प्रहारं हाहा हतोहमिति रोदिति विष्णुशर्म्मा॥ हा मातस्त्वरितासि कुत्रकिमिदं हा देवताः क्वाशिषोधिक्प्राणान् पतितोशनिर्हतवहस्तेङ्गेषु दग्धे दृशौ। इत्थं घर्घरमध्यरुद्धकरुणाः पौराङ्गनानां गिरश्चित्रस्थानपि रोदयन्ति शतधा कुर्व्वन्ति भित्तीरपि॥ कृतमनुमतं दृष्टं वा यैरिदं गुरुपातकं मनुजपशुभिर्न्निर्म्मर्य्यादैर्भवद्भिरुदायुधैः। नरकरिपुणा सार्द्धं तेषां सभीमकिरीटिनामयमहमसृङ्भेदो मासैः करोमि दिशां बलिम्॥ क्षुद्राःसंत्रासमेते विजहत हरयः क्षुणशक्रेभकुम्भा युष्मद्देहेषु लज्जांदधति परममीसायका निष्पतन्तः। सौमित्रे तिष्ठ पात्रंत्वमसि नहि रुषां नन्वहं मेघनादः किञ्चिद्भूभङ्गलीलानियमितजलधिं राममन्वेषयामि॥ ग्रीवाभङ्गाभिरामं मुहुरनुप्र

तति स्यन्दने दत्तदृष्टिः पश्चार्द्धेन प्रविष्टः शरपतनभयाद्भूयसापूर्व्वकायम्। शष्पैरर्द्धावलीढैः श्रमविवृतमुखभ्रंशिभिः कीर्णवर्त्मापश्योदयग्रप्लुतत्वात् वियति बहुतरं स्तोकमुर्व्व्यां प्रयाति॥उत्कृत्योत्कृत्य कृत्तिं प्रथममथ पृथूत्सेधभूयांसि मांसान्यंस्फिक्पृष्टपिण्डाद्यवयवसुलभान्युग्रपूतीनि जग्ध्वा। अन्तः पर्य्यस्तनेत्रः प्रकटितदशनःप्रेतरङ्कः करङ्कादङ्कस्थादस्थिसंस्थं स्थपुटगतमपि क्रव्यमव्यग्रमत्ति॥ चित्रं महानेष तवावतारः क्वकान्तिरेषाभिनवैवभङ्गिः। लोकोत्तरं धैर्य्यमहो प्रभावः काप्याकृतिर्नूतन एष सर्गः॥

 एषां स्थायिभावानाह॥रतिर्हासश्चशोकश्चक्रोधोत्साहौभयन्तथा। जुगुप्सा विस्मयश्चैव स्थायिभावाः प्रकीर्त्तिताः। स्पष्टं व्यभिचारिणो ब्रूते॥निर्व्वेदग्लानिशङ्काख्यास्तथासूयामदश्रमाः। आलस्यञ्चैव दैन्यञ्चचिन्तामोहःस्मृतिर्धृतिः। व्रीडा चपलताहर्ष आवेगो जडता तथा। गर्व्वोविषादऔत्सुक्यं निद्रापस्मार एव च। त्रासश्चैव वितर्कश्च विज्ञेया व्यभिचारिणः। त्रयस्त्रिंशदमीभावाः समाख्यातास्तु नामतः॥ निर्व्वेदस्यामङ्गलप्रायस्य प्रथममनुपादेयत्वेप्युपादानं व्यभिचारित्वेपि स्थायिता

भिधानार्थम्॥ तेन निर्व्वेदस्थायिभावोस्ति शान्तोपिनवमो रसः। यथा॥

 **अहौवा हारेवा कुसुमशयने वा दृशदि वा मणौवालोष्टेवा बलवति रिपौवा सुहृदि वा। तृणे वा स्त्रैणे वा ममसमदृशोयान्तु दिवसाः कदा पुण्येरण्येशिव शिव शिवेतिप्रलपतः॥**

 रतिर्देवादिविषया व्यभिचारी तथाञ्जितः। भावप्रोक्तः॥ आदिशब्दान्मुनिगुरुनृपपुत्रादिविषया॥कान्ताविषया तु व्यक्ता शृङ्गारः। उदाहरणम्॥

 कण्ठकोणविनिविष्टमीशते कालकूटमपि मे महामृतम्। अप्युपात्तममृतं भवद्वपुर्भेदवृत्ति यदि मे न रोचते॥ हरत्यघं संप्रति हेतुरेष्यतः शुभस्य पूर्व्वाचरितैः कृतं शुभैः। शरीरभाजां भवदीयदर्शनं व्यनक्ति कालचितयेपि योग्यताम्॥

 पुत्रविषया रतिर्यथा॥

 एह्येहि वत्सरघुनन्दन पूर्णचन्द्र चुम्बामि मूर्द्धनि चिरञ्चपरिष्वजे त्वां। आरोप्य वा हृदि दिवानिशमुद्वहामि वन्देथवा चरणपुष्करकद्वयन्ते॥

 एवमन्यदप्युदाहार्य्यम्॥ व्यभिचारी यथा॥

 **जाने कोपपराङ्मुखी प्रियतमा स्वप्नेद्य दृष्टा मया मामां संस्पृश पाणिनेति रुदती गन्तुं प्रवृत्ता ततः। नो यावत्प**

रिरुद्ध्य चाटुकशतैराश्वासयामि प्रियां भ्रातस्तावदहं शठेनविधिना निद्रादरिद्रीकृतः॥

 अत्र विधिं प्रत्यसूया। तदाभासा अनौचित्यप्रवर्त्तिताः। तदाभासा रसाभासाभावाभासाश्च। तत्ररसाभासो यथा॥

 स्तुमः कम्बामाक्षिक्षणमपि विना यं न रमसे विलेभे कःप्राणान् रणमुखमुखे यं मृगयसे। सुलग्ने कोजातः शशिमुखियमालिङ्गसि बलात्तपःश्रीः कस्यैषा मदननगरि ध्यायसितु यम्॥

 अत्रानेककामुकविषयमभिलाषं तस्यास्तुमइत्याद्यनुचितं बहुव्यापारोपादानं व्यनक्ति॥

 भावाभासो यथा॥

 राकासुधाकरमुखी तरलायताक्षीसस्मेरयौवनतरङ्गितविभ्रमास्या। तत् किं करोमि कथमत्र तनोमि मैत्रीं तत्स्वीकृतिव्यतिकरे क इहाभ्युपायः॥

 अत्र चिन्ता अनौचित्यप्रवर्त्तिता एवमन्येप्युदाहार्य्याः॥ भावस्य शान्तिरुदयः सन्धिः शबलतातथा। क्रमेणोदाहरणम्॥

 **तस्याः सान्द्रविलेपनस्तनयुगप्रश्लेषमुद्राङ्कितं किम्बक्षश्चरणानतिव्यतिकरव्याजेन गोपाय्यते। इत्युक्ते क्व तदित्युदीर्य्य**

**सहसा तत्संप्रमार्ष्टुंमया साश्लिष्टा रभसेन तत्सुखवशात्तत्व्यापि तद्विस्मृतम्॥** अत्रकोपस्य॥ **एकस्मिन् शयने विपक्षरमणीनामग्रहे मुग्धया सद्यःकोपपराङ्मुखं शयितयाचाटूनिकुर्व्वन्नपि। आवेगादवधीरितः प्रियतमस्तूष्णींस्थितस्तत्क्षणान्माभूत्सूप्त इवेत्यमन्दवलितग्रीवं पुनर्वीक्षितः॥** अत्रौत्सुक्यस्य॥**उत्सिक्तस्य तपःपराक्रमनिधेरभ्यागमादेकतः सत्सङ्गप्रियताच वीररभसोत्फालश्च मां कर्षतः। वैदेहीपरिरम्भ एष चमुहुश्चैतन्यमामीलयन्नानन्दीहरिचन्दनेन्दुशिशिरः स्निग्धोरुणद्ध्यन्यतः॥** अत्रावेगहर्षयोः॥ **क्वाकार्य्यं शशलक्ष्मणः क्वचकुलं भूयोपि दृश्येत सा दोषाणां प्रशमाय मे श्रुतमहोकोपेपि कान्तं मुखम्। किम्बक्ष्यन्त्यपकल्मषाः कृतधियः स्वप्नेपिसा दुर्लभा चेतः स्वास्थ्यमुपेहि कः खलु युवा धन्योधरंधास्यति॥**

 अत्र वितर्कौत्सुक्यमतिस्मरणशङ्कादैन्यधृतिचिन्तानां भावस्थितिस्तूक्ता चोदाहृता च॥ मुख्ये रसेपि तेङ्गित्वं प्राप्नुवन्ति कदाचन॥ ते भावशान्त्यादयः अङ्गित्वं राजानुगतविवाहप्रवृत्तभृत्यवत्॥अनुस्वानाभसंलक्ष्यक्रमव्यङ्ग्यस्थितिस्तु यः। शब्दार्थोभयशक्त्युत्थस्त्रिधा स कथितोध्वनिः॥ शब्दशक्तिमूलानुरणनरूपव्यङ्ग्यः॥ अर्थशक्तिमूलानुरणन

रूपव्यङ्ग्यः। उभयशक्तिमूलानुरणनरूपव्यङ्ग्यश्चेतित्रिविधः॥ अलङ्कारोथ वस्त्वेव शब्दाद्यत्रावभासते। प्रधानत्वेन स ज्ञेयः शब्दशक्त्युद्भवो द्विधा॥वस्त्वेवेति अनलङ्कारो वस्तुमात्रम्। आद्यो यथा॥

 **उल्लास्य कालकरवालमहाम्बुवाहं देवेन येन जरठोर्ज्जितगर्ज्जितेन। निर्व्वापितः सकल एव रणे रिपूणां धाराजलैस्त्रिजगति ज्वलितः प्रतापः॥**

 अत्र वाक्यस्यासम्बद्धत्वस्याभिधायकत्वं मा प्रासाङ्क्षीदित्यत्रप्राकरणिकाप्राकरणिकयोरुपमानोपमेयभावः कल्पनीय इत्यत्रोपमालङ्कारो व्यङ्ग्यः॥

 **तिग्मरुचिरप्रतापोविधुरनिशाकृद्विभो मधुरलोलः। मतिमानतत्त्ववृत्तिः प्रतिपदपक्षाग्रणीर्व्विभाति भवान्॥**

 अत्रैकस्य पदस्य द्विपदत्वे विरोधाभासः॥

 **अमितः समितः प्राप्तैरुत्कर्षैर्हर्षदः प्रभो। अहितः सहितःसाधुयशोभिरसतामसि॥**

 अत्रापि विरोधाभासः॥

 **निरुपादानसम्भारमभित्तावेव तन्वते। जगच्चित्रं नमस्तस्मैकलाश्लाघ्याय शूलिने॥**

 अत्र व्यतिरेकः अलङ्कार्य्यस्यापि ब्राह्मणश्रमणन्यायेनालङ्कारता॥वस्तुमात्रं यथा॥

 **पथिअणएत्थ पत्थरमत्थि मणं पत्थरत्थले गामे। उणअपओहऊपेक्षिरण जइवससिरंता वससु॥**

 अत्र यद्युपभोगक्षमोसि तदास्वेति व्यज्यते॥

 **शनिरशनिश्च तमुच्चैर्न्निहन्ति कुप्यसि नरेन्द्र यस्मै त्वम्।यस्मै प्रसीदसि पुनः स भात्युदारोनुदारश्च॥**

 अत्र विरुद्धावपि त्वदनुवर्त्तनार्थमेकं कार्य्यंकुरुत इति ध्वन्यते॥ अर्थशक्त्युद्भवोप्यर्थोव्यञ्जकःसम्भवी स्वतः। प्रौढोक्तिमात्रात्सिद्धोकवेस्तेनोम्भितस्य वा। वस्तुवालङ्कृतिर्वेति षड्भेदोसौ व्यनक्तियत्। वस्त्वलङ्कारमथ वा तेनायं द्वादशात्मकः॥अर्थो द्विविधः स्वतःसम्भवी इदं प्रथमकल्पितश्च तत्र स्वतः सम्भवी न केवलं भणितिमात्रनिष्पन्नोयावद्बहिरप्यौचित्येन सम्भाव्यमानः कविना प्रतिभामात्रेण बहिरसन्नपि निर्म्मितः। कविनिबद्धेन वावक्रेति द्विविधोऽपर इति त्रिविधः॥ वस्तुवालङ्कारोवासाविति षोढा व्यञ्जकः॥ तस्य वस्तुवालङ्कारोवा व्यङ्ग्यइति द्वादशभेदोऽर्थशक्त्युद्भवो ध्वनिः। क्रमेणोदाहरणं॥

अलससिरोमणिधुत्ताणं अग्गिमोपुत्तिधणसमिद्धिमओ॥इअभणि एणणअङ्गीपफ्फुल्ल विलोअणाजाआ॥

 अत्र ममैवोपभोग्य इति वस्तुना वस्तु व्यज्यते॥

 **धन्यासि या कथयसि प्रियसङ्गमेपि विश्रब्धचाटुकशतानिरतान्तरेषु। नीवीं प्रतिप्रणिहिते तु करे प्रियेण सख्यःशपामि यदि किञ्चिदपि स्मरामि॥**

 अत्र त्वमधन्या अहन्तुधन्येति व्यतिरेकालङ्कारः॥

 दर्पान्धगन्धगजकुम्भकपाटकूटसंक्रान्तनिघ्नयनशोणितशोणशोचिः। वीरैरलोकि युधि कोपकषायकान्तिः कालीकटाक्ष इव यस्य करे कृपाणः॥

 अत्रोपमालङ्कारेण सकलरिपुबलक्षयः क्षणात्करिष्यत इति वस्तु॥

 **गाढकान्तदशनक्षतव्यथासङ्कटादरिवधूजनस्य यः। ओष्ठविद्रुमदलान्यमोक्षयन्निर्द्दशन् युधि रुषा निजाधरम्॥**

 अत्र विरोधालङ्कारेणाधरनिर्द्दशनसमकालमेव शत्रवोव्यापादिता इति तुल्ययोगिता॥ मम क्षत्याप्यन्यस्य क्षतिर्निवर्त्ततामिति तद्बुद्धिरुत्प्रेक्ष्यतेइत्युत्प्रेक्षा वा॥ एषूदाहरणेषु स्वतःसम्भवीव्यञ्जकः॥

 कैलासस्य प्रथमशिखरे वेणुसंमूर्छनाभिः श्रुत्वाकीर्त्तिविबुधरमणीगीयमानां यदीयाम्। स्रस्तापाङ्गाः सरसविमिनीकाण्डसञ्जातशङ्कादिग्मातङ्गाः श्रवणपुलिने हस्तमावर्त्तयन्ति॥

 अत्र वस्तुना येषामप्यर्थाधिगमोनास्ति तेषामप्येवमादिबुद्धिजननेन चमत्कारं करोति त्वत्कीर्त्तिरिति वस्तु ध्वन्यते॥

 **केसेसुबला मोडिअतेण समरम्भिजअसिरीगहिआ।जहकन्दराहिं विहुरातस्स दिढंकंठम्मिसंठविआ॥**

 अत्र केशग्रहणावलोकनोद्दीपितमदना इवकन्दरास्तद्विधुरान् कण्ठे गृह्णन्ति इत्युत्प्रेक्षा एकत्रसंग्रामे विजयदर्शनात्तस्यारयः पलाय्य गुहासुतिष्ठन्तीति काव्यहेतुरलङ्कारः॥ न पलाय्य गतास्तद्वैरिणोपितु ततः पराभवं संभाव्य तान् कन्दरानत्यजन्तीत्यपह्नुतिश्च॥

 गाढालिङ्गणरहस्सजअम्मिद इएलहुसमोसरइ।माणंसिंणीणंमाणोपीलणभीअघहिअआहि॥

 अत्रोत्प्रेक्षया प्रत्यालिङ्गनादि तत्र जृम्भत इति।

 **जाठेरंवहसन्तीक इव अणंवुरुह बद्धविणिवेसा। दावे इभुअण भण्डलमणंविअजअ इसावाणी॥**

 अत्रोत्प्रेक्षया चमत्कारैककारणम्॥

 नवंनवंजगदजडासनस्थानिर्मिमीत इति व्यतिरेकः॥

 एषु कविप्रौढौक्तिमात्रनिष्पन्नः॥

 **जे लंकागिरिमेहलाहिं खलिदा सम्भो अखिणोरईफारोप्फुल्लफणावलीकवलणे पत्तादरिद्दत्तणम्। ते एहिंमलआनिलाविरहिणोणीसाससम्पक्किणोजादाझस्तसिसुत्तणे विवहलातारुणपुणाविअ॥**

 अत्र निःश्वासैः प्राप्तैश्वर्य्यावायवः किंकिं न कुर्व्वन्तीति वस्तुना वस्तु व्यज्यते॥

 **सहिषिविरहक्तणमाणसस्मतमंज्जंधीरकृत्तणेण। आसासाम्पिअदंसणविहर्लखलणखणंम्मिसह सन्ति ते णओसरिअम्॥**

 अत्र वस्तुनाऽकृतेपि प्रार्थने प्रसन्नेति विभावना। प्रियदर्शनस्य सौभाग्यवलं धैर्य्येण सोढुं नशक्यते इत्युत्प्रेक्षावेति॥

 उल्लोलकरअरलोअणखएहिंतुहअणेसुंमहदिणम्। रत्तंसुअंपसाओकोवेण पुणोइमे णअक्कमिआ॥

 अत्र किमिति लोचने कुपिते वहसीत्युत्तरालंकारेण न केवलमार्द्रनखक्षतानि गोपयसि यावत्तेषामहंप्रसादपात्रं जातेति वस्तु॥

 महिलास्सहस्सभरिएतुहहिअएसुहअसा अमाअन्ती।अणुदिणमणणकम्माअङ्गंतणुअम्पि नणुएइ॥

 अत्र हेत्वलङ्कारेण तनोस्तनूकरणेपि तवहृदये न वर्त्तते इति विशेषोक्तिः। एषु कविनिबद्धवक्तृप्रौढोक्तिमात्रनिष्पन्नशरीरो व्यञ्जकः॥ एवंद्वादश भेदाः॥ शब्दार्थोभयभूरेकः। यथा॥

 अतंद्रचन्द्राभरणा समुद्दीपितमन्मथा। तारका तरलाश्यामा सानन्दं न करोति कम्॥

अत्रोपमाव्यङ्ग्या॥ भेदा अष्टादशास्य तत्॥ अस्येति ध्वनेः॥ ननु रसादीनां बहुत्वे कथमष्टादशेत्याह॥ रसादीनामनन्तत्वाद्भेद एकोहि गण्यते॥तथाहि। नव रसाः। तत्र शृङ्गारस्य द्वौभेदौ। सम्भोगोविप्रलम्भश्च। सम्भोगस्यापि परस्परदर्शनालिंङ्गनपरिचुम्बनादिकुसुमोच्चयजलकेलिसूर्य्यास्तमयचन्द्रोदयषडृतुवर्णनादयो बहवोभेदाः॥ विप्रलम्भस्याभिलाषादय उक्ताः। तयोरपि विभावानुभावव्यभिचारिवैचित्र्यम्। तत्रापि नायकयोरुत्तममध्यमाधमप्रकृतित्वम्॥ तत्रापि देशकालावस्थाभेदाइत्येकस्यैव रसस्यानन्त्यं का गणना त्वन्येषाम्।असंलक्ष्यक्रमत्वन्तु सामान्यमाश्रित्य रसादिध्वनि

भेद एकएव गण्यते। वाक्येद्व्युत्थः। द्युत्थइतिशब्दार्थोभयशक्तिमूलः पदेप्यन्ये। अपि शब्दाद्वाक्येपि। एकावयवस्थितेन भूषणेन कामिनीव पदद्योत्येन व्यङ्ग्येन वाक्यव्यङ्ग्या भारतीभासते।तत्र पदप्रकाश्यत्वे क्रमेणोदाहरणानि॥

 **यस्य मित्राणि मित्राणि शत्रवः शत्रवस्तथा। अनुकम्प्योऽनुकम्प्यश्च स जातः स च जीवति॥**

 अत्र द्वितीयमित्रादिशब्दा आश्वस्तत्वनियन्त्रणत्वस्नेहपात्रत्वादिसंक्रमितवाच्याः॥

 **खलववहारा दीसन्ति दारुणाजहवितहविधीराणम्। हिअअवअस्सबहुमआणहुववसाआविमुह्यन्ति॥**

 अत्र विमुह्यन्तीति॥

 **लावण्यं तदसौकान्तिस्तद्रूपं स वचःक्रमः। तदा सुधास्पदमभूदधुनातु ज्वरोपमम्॥**

 अत्र तदादिपदैरनुभवैकगोचरा अर्थाःप्रकाश्यन्ते। यथावा॥

 मुग्धे मुग्धतयैव नेतुमखिलः कालः किमारभ्यते मानंधत्स्वधृतिंबधान ऋजुतां दूरे कुरु प्रेयसि। सख्यैवं प्रतिबोधिता प्रतिवचस्तामाह भीतानना नीचैः शंसहृदिस्थितोहिननुमे प्राणेश्वरः श्रोष्यति॥

 अत्रभीताननेति। एतेन हि नीचैः शंसनविधानस्य युक्तता गम्यते भावादीनां पदप्रकाश्यत्वेधिकं न वैचित्र्यमिति न तदुदाह्रियते॥

 **रुधिरविसरप्रसाधितकरवालकरालरुचिरभुजपरिघः।झटिति भ्रुकुटिविटङ्कितललाटपट्टोविभाति नृपभीमः॥**

 अत्र भीषणीयस्य भीमसेन उपमानम्॥

 **भुक्तिमुक्तिकृदेकान्तसमादेशनतत्परः। कस्य नानन्दनिस्पन्दं विदधाति सदागमः॥**

 काचित्संकेतदायिनमेवं मुख्यया वृत्त्या शंसति॥

 **सायं स्नानमुपासितं मलयजेनाङ्गं समालम्भितं यातोऽस्ताचलमौलिमम्बरमणिर्विश्रब्धमन्दा गतिः। आश्चर्य्यंतव सौकुमार्य्यमभितः क्लान्तासि येनाधुना नेत्रद्वन्द्वममीलनव्यतिकरं शक्नोति तेनासितुम्॥**

 अत्र वस्तुना कृतपरपुरुषपरिचया स्नातासीति वस्त्वधुनापदद्योत्यं व्यज्यते॥

 तदप्राप्तिमहादुःखविलोनाशेषपातका। तच्चिन्ताविपुलाह्लादक्षीणपुण्यचया तथा॥ चिन्तयन्ती जगत्सूतिं परब्रह्मस्वरूपिणम्। निरुच्छ्वासतया मुक्तिं गतान्या गोपकन्यका॥

 अत्र जन्मसहस्रैरुपभोक्तव्यानि सुकृतदुष्कृतफलानि वियोगदुःखचिन्तनाह्लादाभ्यामनुभूतानी

त्युक्तं। एवञ्च अशेषचयपदद्योत्ये अतिशयोक्ती॥

 **क्षणदासावक्षणदावनमवनं व्यसनमव्यसनं। वत वीर तव द्विषतां पराङ्मुखे त्वयि पराङ्मुखं सर्व्वम्॥**

 अत्र शब्दशक्तिमूलविरोधाङ्गेनार्थान्तरन्यासेनविधिरपि त्वामनुवर्त्तत इतिसर्व्वपदद्योत्यं वस्तु॥

 **तुहवल्लहस्सगोसम्मिआसि अहरोमिलाणकमलदलो। इअणव बहुआमोहुणकुण इव अणंमही समुहम्॥**

 अत्र रूपकेण त्वयास्य मुहुर्म्मुहुः परिचुम्बनंकृतं येन म्लानत्वमिति म्लानादिपदद्योत्यं काव्यलिङ्गं। एषु स्वतःसम्भवोव्यञ्जकः॥

 **राईसुचन्दधवलासुललिअमाफालिऊणजोचावम्। एकछत्तंविअकुणइभुवणरज्जं विअम्भन्तो॥**

 अत्र वस्तुना येषां कामिनामसौराजा स्मरस्तेभ्यो न कश्चिदपि तदाज्ञावशपराङ्मुख इति॥

 जाग्रद्भिरुपभोगपरैरेतैर्निशातिवाह्यते॥

 इतिभुवनराज्यपदद्योत्यं वस्तु प्रकाश्यते॥

 निशितशरधियाऽर्पयत्यनङ्गोदृशि सुदृशः स्वबलं वयस्य राले। दिशि निपतति यत्र साच तत्र व्यतिकरमेत्य समुन्मिषन्त्यवस्थाः॥

 अत्र वस्तुना युगपदवस्थाः परस्परविरुद्धाअपिभवन्तीति व्यतिकरपदद्योत्यो विरोधः॥

 वारिज्जन्तो विउणोसंदावकअत्थि एणहिअ। एणथणहरव अस्सएणविसुद्धजाइणचलइसेहारो॥

 अत्र विशुद्धजातित्वलक्षणहेत्वलंकारेण हारोऽनवरतं कम्पमान एवास्ते इति नचलतीति पदव्यङ्ग्यं वस्तु॥

 **सोसुद्धसामलंगोधम्मिल्लोकलिअ ललिअणिअदेहो। ताअखंधाहिवलं हि असरोसुर असंगरेजअइ॥**

 अत्र रूपकेण मुहुराकर्षणे तथा केशपाशःस्कन्धयोः प्राप्तो यथा रतिविरता वप्यनिवृत्ताभिलाषः कामुकोभूदिति स्कन्धपदद्योत्या विभावना।एषु कविप्रौढोक्तिमात्रनिष्पन्नशरीरः॥

 णवपुणिमामिअङ्कस्ससुहअकोतंसिभणसुमहसञ्चम्।कासोहगासमग्गा पओसरअणिव्वतुहअज्ज॥

 अत्र वस्तुनामयीवास्यामपि प्रथममनुरक्तस्त्वंन तत इति नवेत्यादिपओसेत्यादिपदद्योत्यंवस्तु व्यज्यते॥

 सहिणवणिहुवणसमरम्मिअंकवाली एसहीएणिविडाए।हारोणिवारिओविअउच्चरअन्तोतदोकहं रमिअम्॥

 अत्र वस्तुना हारछेदादनन्तरमन्यदेवरतमवश्यमभूत्तत्कथय कीदृगिति व्यतिरेकः कहंपदगम्यः॥

 **पविसन्तीघरवारं विवलिअवअणा विलोइऊणपहम्। खन्धेघेतूणघडं हा हा एठ्ठोत्ति रुअमि सहि कित्ति॥**

 अत्र हेत्वलङ्कारेण संकेतस्थानं गछन्तं दृष्ट्वायदि तत्र गन्तुं इछसि तदपरंघटं गृहीत्वा गछेतिवस्तु कित्तिपदव्यंग्यम्। यथा॥

 विहलंखलं तुमं सहि दठ्ठूणकुडेण तरलतरदिट्टिं वारण्फंसमिसेण अप्यागुरुओत्तिपाडिअविभिणो॥

 अत्र नदीकूले लतागहने कृतसङ्केतमप्राप्तगृहप्रवेशावसरे पश्चादागतं दृष्ट्वा पुनर्नदीगमनाय द्वारघातव्याजेन बुद्धिपूर्वं व्याकुलया त्वयाघटः स्फोटित इति मया चिन्तितं तत्किमिति नाश्वसिषितत्समीहितसिद्धये व्रज अहंते श्वश्रूनिकटेसर्व्वं समर्थयिष्ये इति द्वारस्पर्शनव्याजेनेत्यपह्नुत्यावस्तु॥

 जोह्लाइमहुरसेण अविइणतारुण उत्सुअमणा सा।वुठ्ठाविणवोढव्वपरवहूअहहहरइतुहहिअअम्॥

 अत्रकाव्यलिङ्गेन वृद्धांपरबधूं त्वमस्मानुज्भिरत्वाभिलषसीति त्वदीयमाचरितं वक्तुं न शक्यमित्याक्षेपः परबधूपदप्रकाश्यः। एषु कविनिबद्धवक्तृप्रौढोक्तिमात्रनिष्पन्नशरीरः। वाक्यप्रकाश्ये तु पूर्व्वमुदाहृतम्॥ शब्दार्थोभयशक्त्युद्भवस्तु पदप्रकाश्योनभवतीति पञ्चत्रिंशद्भेदाः॥प्रबन्धेप्यर्थशक्तिभूः॥यथा गृध्रगोमायुसंवादादौ॥ तथाच॥

 **अलं स्थित्वा श्मशानेस्मिन् गृध्रगोमायुसंकुले। कंकालबहुलेघोरे सर्व्वप्राणिभयङ्करे। नचेह जीवितः कश्चित् कालधर्म्ममुपागतः। प्रियोवा यदिवा द्वेष्यः प्राणिनां गतिरीदृशी। इतिदिवाप्रभवतो गृध्रस्य पुरुषविसर्जनपरमिदं वचनम्॥ आदित्योऽयं स्थितो मूढाः स्नेहं कुरुत सांप्रतम्। बहुविघ्नो मुहूर्त्तोयंजीवेदपि कदाचन। अमुं कनकवर्णाभं बालमप्राप्त- यौवनम्। गृध्रवाक्यात्कथं मूढास्त्यजध्वमविशङ्किताः।**

 इति निशिविजृम्भमाणस्य गोमायोर्जनव्यावर्त्तननिष्ठञ्चेति प्रबन्ध एव प्रथते। अन्ये त्वेकादशभेदा ग्रन्थविस्तरभयान्नोदाहृताः स्वयंन्तु लक्षणतोनुसर्त्तव्याः अपि शब्दात्पदवाक्ययोः पदैकदेशरचनावर्णेष्वपि रसादयः तत्र प्रकृत्या यथा॥

 रइकेलिहिअणिअसणकरकिसलयरुद्धणअणजुअलस्स।रुद्दस्सतईअणअणं पव्वईपरिचुम्बिअञ्जादू॥

 अत्र जयतीति नतु शोभत इत्यादि समानेपिहि स्थगनव्यापारे लोकोत्तरेणैव रूपेणास्य पिधानमिति तदेवोत्कृष्टं तथा॥

 **प्रेयान्सोयमपाकृतःसशपथं पादानतः कान्तया द्वित्राण्येवपदानि वासभवनाद्यावन्न यात्युन्मनाः। तावत्प्रत्युतपाणिसंपुटलसन्नीवीनिबन्धं धृतोधावित्वैव कृतप्रणामकमहो प्रेम्णोविचित्रागतिः॥**

 अत्र पदानीति नतु द्वाराणीति तिङ्सुपोर्यथा॥

 पथि पथिशुकचञ्चूचारुशोभाङ्कुराणां दिशि दिशि पवमानोवीरुधांलासकश्च। नरिनरि किरतिद्राक्सायकान् पुष्पधन्वापुरिपुरि विनिवृत्ता मानिनीमानचर्चा॥

 अत्र किरतीति किरणस्य साध्यमानत्वं निवृत्तेति निवर्त्तनस्य सिद्धत्वं तिङासुपाच तत्रापिक्तप्रत्ययेनातीतत्वं द्योत्यते यथा वा॥

 **लिखन्नास्तेभूमिं बहिरवनतः प्राणदयितोनिराहाराः सख्यःसततरुदितोच्छूननयनाः। परित्यक्तं सर्व्वं हस्तिपठितं पञ्जरशुकैस्तवावस्था चेयं विसृज कठिने मानमधुना॥**

 अत्र न लिखतीत्यपि तु प्रसादपर्य्यन्तमास्त इतितथा आस्त इति नतु आसित इति भूमिमिति नतुभूमाविति नहि बुद्धिपूर्व्वकं किञ्चिल्लिखती तिङ्सुव्विभक्तीनां व्यङ्ग्यम्॥ सम्बन्धस्य यथा॥

 **गामारुहम्मि गामे वसामि ण अरठ्ठिइं ण आणामि। णाअरिआणं पइणोहरेमि जाहोमि साहोमि॥**

 अत्र नागरिकाणामिति षष्ठ्याः॥

 **रमणीयः क्षत्रियकुमार आसीदिति कालस्य॥**

 एषाहि भग्नमहेश्वरकार्मकं दाशरथिं प्रतिकुपितस्य भार्गवस्योक्तिः॥ वचनस्य यथा॥

 **ताणं गुणगहणाणं ताणमुउक्कंठाणं तस्सपेमस्सताणं भणिआणं सुन्दरएरिसअंजाअमवसाणं॥**

 अत्र गुणग्रहणादीनां बहुत्वं प्रेम्णश्चैकत्वंद्योत्यते॥ पुरुषव्यत्ययस्य यथा॥

 रेरे चञ्चललोचनाञ्चितरुचे चेतः प्रमुच्य स्थिरप्रेमाणंमहिमानमेणनयनामालोक्य किं नृत्यसि किंमन्ये विहरिष्यसे वतहतां मुञ्चान्तराभामिमामेषा कण्ठतटे कृता खलुशिलासंसारवारां निधे॥

 अत्र प्रहासः॥ पूर्वनिपातस्य यथा॥

 **येषां दोर्बलमेव दुर्बलतया ते सम्मतास्तैरपि प्रायः केवलनीतिरोतिशरणैः कार्य्यं किमुर्व्वीश्वरैः। येक्ष्माशक्र पुनःपराक्रमनयस्वीकारकान्तक्रमास्ते स्युर्नैव भवादृशास्त्रिजगति द्वित्राःपवित्राः परम्॥**

 अत्र पराक्रमस्य प्राधान्यं गम्यते विभक्तिविशेषस्य यथा॥

 **प्रधनाध्वनिधीरधनुर्ध्वनिभृतिविधुरैरयोधि तव दिवसम्।दिवसेन तु नरपभवानयुद्धविधिसिद्धसाधुवादपदम्॥**

 अत्र दिवसेनेत्यवपर्गे तृतीयाफलप्राप्ति द्योतयति॥

 **भूयोभूयः सविधनगरीरथ्यया पर्य्यटन्तं दृष्ट्वा दृष्ट्वा भवनबलभीतुङ्गवातायनस्था। साक्षात्कामं नवमिव रतिर्मालतीमाधवं यत् गाढोत्कण्ठाललितललितैरङ्गकैस्ताम्यतीति॥**

 अत्र अनुकम्पावृत्तेः करूपतद्वितस्य॥

 परिच्छेदातीतः सकलवचनानामविषयः पुनर्जन्मन्यस्मिन्ननुभवपथं यो न गतवान्। विवेकप्रध्वंसादुपचितमहामोहगहनोविकारः कोप्यन्तर्जडयति च तापञ्च कुरुते॥

 अत्र प्रशब्दस्योपसर्गस्य॥

 **कृतञ्च गर्वाभिमुखं मनस्त्वया किमन्यदेवं निहताश्चनो**

द्विषः। तमांसि तिष्ठन्ति हि तावदंशुमान्नयावदायात्युदयाद्रिमौलिताम्॥

 अत्र तुल्ययोगिताद्योतकस्य च इति निपातस्य॥

 रामोसौभुवनेषु विक्रमगुणैः प्राप्तः प्रसिद्धिं परामस्मद्भाग्यविपर्ययाद्यदिपरं देवोन जानाति तम्। वन्दीवैष यशांसिगायति मरुद्यस्यैकबाणाहतिश्रेणीभूतविशालतालविवरोद्गीर्णैःस्वरैः सप्तभिः॥

 अत्रासाविति भुवनेष्वितिगुणैरिति सर्व्वनामवचनप्रातिपदिकवचनानां नत्वदिति न मदितिअपि त्वस्मदित्यस्य सर्वाक्षेपिणः। भाग्यविपर्य्ययादिति। अन्यथा सम्पत्तिमुखेन नत्वभावमुखेनाभिधानस्य॥

 **तरुणिमनिकलयति कलामनुमदनधनुर्भ्रुवोः पठत्यग्रे।अधिवसति सकलललनामौलिरियं चकितहरिणचलनयना॥**

 अत्रइमनिजव्ययीभावकर्मभूताधाराणां स्वरूपस्यतरुणत्व इति धनुषः समीप इति मौलौवसतीत्यत्र त्वादिभिस्तुल्ये एषां वाचकत्वे अस्ति कश्चित्स्वरूपस्य विशेषो यश्चमत्कारकारी स एव व्यञ्जकत्वंप्राप्नोति॥ एवमन्येषामपि बोद्धव्यम्॥ वर्णरचनानां

व्यञ्जकत्वं गुणस्वरूपनिरूपणे उदाहरिष्यते॥अपिशब्दात्प्रबन्धेषु नाटकादिषु॥ एवं रसादीनांपूर्व्वगणितभेदाभ्यां सह षड्भेदाः॥ भेदास्तदेकपञ्चाशत् व्याख्याताः तेषां चान्योन्ययोजनं सङ्करेणत्रिरूपेण संसृष्ट्या चैकरूपया। न केवलं शुद्धा एवैकपञ्चाशद्भेदा भवन्ति यावत्तेषां स्वप्रभेदैरेकपञ्चाशतासंशयास्पदत्वेनानुग्राह्यानुग्राहकतयैकव्यञ्जकानुप्रवेशेन त्रिविधेन सङ्करेण परस्परनिरपेक्षरूपयैकप्रकारया संसृष्ट्या चेति चतुर्गुणने वेदखाब्धिवियच्चन्द्राः शुद्धभेदैः सह शरेषु युगखेन्दवः॥ तत्र दिङ्मात्रमुदाह्रियते॥

 **खणपाहुणिआदेअरजाआएसुहअकिम्पिदेभणिआ। रुअइपडोहरवलहीघरम्मिअणुणिज्जउवराई॥**

 अत्रानुनयः किमुपभोगलक्षणेर्थान्तरे संक्रमितःकिमनुरणनन्यायेनोपभोग एव व्यङ्ग्ये व्यञ्जक इतिसंदेहः॥

 **स्निग्धश्यामलकान्तिलिप्तवियतो वेल्लद्वलाकाघना वाताःशीकरिणः पयोदसुहृदामानन्दकेकाः कलाः। कामं सन्तु दृढंकठोरहृदयो रामोस्मि सर्वं सहेवैदेही तु कथं भविष्यति हहाहा देवि धीरा भव॥**

 अत्रलिप्तेति पयोदसुहृदामिति चात्यन्ततिरस्कृतवाच्ययोः संसृष्टिः। ताभ्यां सह रामोस्मीत्यर्थान्तरसंक्रमितवाच्यस्यानुग्राह्यानुग्राहकभावेन रामपदलक्षणैकव्यञ्जकानुप्रवेशेन चार्थान्तरसंक्रमितवाच्यरसध्वन्योः सङ्करः। एवमन्यदप्युदाहार्य्यम्॥

इतिकाव्यप्रकाशे ध्वनिनिर्णयोनाम चतुर्थ उल्लासः॥  
\_\_\_\_\_\_\_\_\_\_\_

 एवं ध्वनौ निर्णीते गुणीभूतव्यङ्ग्यप्रभेदानाह॥अगूढमपरस्याङ्गं वाच्यसिद्ध्यङ्गमस्फुटम्। सन्दिग्धतुल्यप्राधान्ये काक्वाक्षिप्तमसुन्दरम्। व्यङ्ग्यमेवं गुणीभूतव्यंग्यस्याष्टौ भिदाः स्मृताः॥ कामिनीकुचकलशवत् गूढं चमत्करोत्यगूढन्तु स्फुटतया वाच्यायमानमिति गुणीभूतमेव॥ अगूढं यथा॥

 यस्यासुहृत्कृततिरस्कृतिरेत्य तप्तसूचिव्यधव्यतिकरेणयुनक्ति कर्णै। काञ्चीगुणग्रथनभाजनमेषसोस्मि जीवन्न संप्रतिभवामि किमावहामि॥

 अत्र जीवन्नित्यर्थान्तरसंक्रमितवाच्यस्य॥

 उन्निद्रकोकनदरेणुपिशङ्गिताङ्गा गायन्ति मञ्जुमधुपा गृहदीर्घिकासु। एतच्चकास्ति च रवेर्नवबन्धुजीवपुष्पछदाभमुदयाचलचुम्बिबिम्बम्॥

 अत्र चुम्बनस्यात्यन्ततिरस्कृतवाच्यस्य॥

 **अत्रासीत्फणिप्राशबन्धनविधिः शक्त्यातु ते देवरे गाढंवक्षसि ताडिते हनुमता द्रोणाद्रिरत्राहृतः। दिव्यैरिन्द्रजिदत्रलक्ष्मणशरैर्लोकान्तरं प्रापितः केनाप्यत्र मृगाक्षिराक्षसपतेः कृन्ता च कण्ठाटवी॥**

 अत्र केनाप्यत्रेत्यर्थशक्तिमूलानुरणनरूपस्यतस्याप्यत्रेति युक्तः पाठः॥ अपरस्य रसादेर्वाच्यस्यवाक्यार्थीभूतस्याङ्गं रसादि अनुरणनरूपं वा॥

 **अयं स रसनोत्कर्षी पीनस्तनविमर्दनः। नाभ्यूरुजघनस्पर्शीनीवीविस्रंसनः करः॥**

 अत्र शृङ्गारः करुणस्य॥

 कैलासालयभाललोचनरुचा निर्वर्तितालक्तकव्यक्तिःपादनखद्युतिर्गिरिभुवः सा वः सदा त्रायताम्। स्पर्द्धाबन्धसमृद्धयेवसुदृढं रूढाययानेत्रयोः कान्तिः कोकनदानुकारसरसासद्यःसमुत्सार्य्यते॥

 अत्र भावस्य रसः॥

 **अत्युच्चाः परितः स्फुरन्ति गिरयः स्फारास्तथाम्भोधयस्तानेतानपि विभ्रती किमपि न क्लान्तासि तुभ्यं नमः। आश्चर्य्येण मुहुर्मुहुःस्तुतिमिति प्रस्तौमि यावद्भवस्तावद्विभ्रदिमांस्मृतस्तव भुजावाचस्ततो मुद्रिताः॥**

 अत्र भूविषयोरत्याख्यो भावो राजविषयस्य रतिभावस्य॥

 **वन्दीकृत्य नृपद्विषां मृगदृशस्ताः पश्यतां प्रेयसांश्लिष्यन्तिप्रणमन्ति लान्तिपरितश्चुम्बन्ति ते सैनिकाः। अस्माकं सुकृतैर्दृशोर्निपतितो। स्यौचित्यवारांनिधेर्विध्वस्ता विपदोखिलास्तदिति तैः प्रत्यर्थिभिः स्तूयसे॥**

 अत्र भावस्य रसाभासभावाभासौ प्रथमद्वितीयार्द्धद्योत्यौ॥

 अविरलकरवालकम्पनैर्भ्रुकुटीतर्जनगर्जनैर्मुहुः। ददृशेतव वैरिणां मदः स गतः क्वापि तवेक्षणे क्षणात्॥

अत्र भावस्य भावप्रशमः॥

 **साकं कुरङ्गकदृशा मधुपानलीलां कर्त्तुं सुहृद्भिरपिवैरिणि ते प्रवृत्ते। अन्याभिधायि तवनाम विभोगृहीतं केनापितच्चविषमामकरोदवस्थाम्॥**

अत्र त्रासोदयः॥

 **असोढा तत्कालोल्लसदसहभावस्य तपसः कथानां विश्रम्भेष्वथ च रसिकः शैलदुहितुः। प्रमोदं वादिश्यात्कपटवदुवेषापनयने त्वराशैथिल्याभ्यां युगपदभियुक्तः स्मरहरः॥**

अत्रावेगधैर्य्ययोः सन्धिः॥

 पश्येत्कश्चिच्चलचपलरेकात्वराहं कुमारी हस्तालम्बं वितरहहहा व्युत्क्रमः क्वासि यासि। इत्थं पृथ्वीपरिवृढभवद्विद्विषोरण्यवृत्तेः कन्याकञ्चित्फलकिसलयान्याददानाभिधत्ते॥

 अत्र शङ्कासूयाधृतिस्मृतिश्रमदैन्यविबोधौत्सुक्यानां शबलता॥ एते च रसवदाद्यलङ्काराःयद्यपि भावोदयभावसन्धिभावशबलत्वानि नालङ्कारतयोक्तानि तथापि कश्चिद्ब्रूयादित्येवमुक्तं यद्यपिस नास्ति कश्चिद्विषयोयत्रध्वनिगुणीभूतव्यङ्ग्ययोःस्वप्रभेदादिभिः सहसङ्करः संसृष्टिर्वानास्तितथापि प्राधान्येन व्यपदेशा भवन्तीति क्वचित्केनचिद्व्यवहारः॥

 **जनस्थाने भ्रान्तं कनकमृगतृष्णान्धितधिया वचो वैदेहीतिप्रतिपदमुदश्रुप्रलपितं। कृता लङ्काभर्त्तुर्वदनपरिपाटीषुघटना मयाप्तं रामत्वं कुशलवसुता न त्वधिगता॥**

 अत्र शब्दशक्तिमूलाऽनुरणनरूपोरामेण सहोपमानोपमेयभावोवाच्याङ्गतां नीतः॥

 आगत्य संप्रति वियोगविसंष्ठुलाङ्गीमम्भोजिनींक्वचिदपि क्षपितत्रियामः। एतांप्रसादयति पश्य शनैःप्रभाते तन्वङ्गिपादपतनेन सहस्ररश्मिः॥

 अत्र नायकवृत्तान्तोऽध्यारोपणेनैव स्थितः॥वाच्यसिध्यङ्गं यथा॥

 **भ्रमिमरतिमलसहृदयतां प्रलयंमूर्छातमः शरीरसादम्।मरणञ्च जलदभुजगजं प्रसह्य कुरुते विषं वियोगिनीनाम्॥**

 अत्र हालाहलं व्यङ्ग्यं भुजगरूपस्य वाच्यस्यसिद्धिकृत्॥ यथावा॥

 **गच्छाम्यच्युतदर्शनेन भवतः किं तृप्तिरुत्पद्यते किं त्वेवं विजनस्थयोर्हतजनः सम्भावयत्यन्यथा। इत्यामन्त्रणभङ्गिसूचितवृथावस्थानखेदालसामाश्लिय्यन् पुलकोत्कराञ्चिततनुर्गोपींहरिः पातु वः॥**

 अत्र अच्युतादिपदव्यङ्ग्यमामन्त्रणेत्यादिवाच्यस्य। एतच्चैकत्र एकवक्तृगतत्वेन अपरत्रभिन्नवक्तृगतत्वेनेत्यनयोर्भेदः॥ अस्फुटं यथा॥

 **अदृष्टे दर्शनोत्कण्ठा दृष्टे विच्छेदभीरुता। नादृष्टेन न दृष्टेन भवता लभ्यते सुखम्॥**

 अत्रादृष्टोयथा न भवसि वियोगभयञ्चयथानोत्पद्यते तथा कुर्य्याइतिश्लिष्टम्। सन्दिग्धप्राधान्यंयथा॥

 **हरस्तु किञ्चित्परिवृत्तधैर्य्यश्चन्द्रोदयारम्भ इवाम्बुराशिः।उमामुखे बिम्बफलाधरोष्ठे व्यापारयामास विलोचनानि॥**

 अत्र परिचुम्बितुमैच्छदिति किं प्रतीयमानं विलोचनव्यापारणं वा वाच्यं प्रधानमिति सन्देहः।तुल्यप्राधान्यं यथा॥

 **ब्राह्मणातिक्रमत्यागो भवतामेव भूतये। जामदग्न्यस्तथामित्रमन्यथा दुर्मनायते॥**

 अत्र जामदग्न्यः सर्व्वेषां क्षत्रियाणामिवरक्षसां क्षणात्क्षयं करिष्यतीति व्यङ्ग्यस्य वाच्यस्यच दुर्मनस्त्वस्य समं प्राधान्यं॥ काक्वाक्षिप्तं यथा॥

 मथ्नामि कौरवशतं समरे न कोपाद्दुःशासनस्य रुधिरं नपिबाम्युरस्तः। संचूर्णयामि गदया न सुयोधनोरू सन्धिंकरोतु भवतां नृपतिः पणेन॥

 अत्र मथ्नाम्येवेत्यादिव्यङ्ग्यं षाच्यनिषेधसहभावेन स्थितम्। असुन्दरं यथा॥

 **बाणीरकुडंगुड्डीणसउणि कोलाहलं सुणन्तीए। घरकम्मवावड़ाए वहूएसीअन्ति अङ्गाइं॥**

 अत्र दत्तसङ्केतः कश्चिल्लतागहनं प्रविष्ट इति॥व्यङ्ग्यात्सोदन्त्यङ्गानीति वाच्यं स चमत्कारम्॥ एषांभेदा यथायोगं वेदितव्याश्च पूर्व्ववत्॥ यथायोगमिति व्यज्यन्ते वस्तुमात्रेण यदालंकृतयस्तदा।ध्रुवं ध्वन्यङ्गता तासांकाव्यवृत्तेस्तदाश्रयात्॥ इति

ध्वनिकारोक्तदिशा वस्तुमात्रेण यत्रालङ्कारो व्यज्यते न तत्रगुणीभूतव्यङ्ग्यत्वम्॥ सालङ्कारैर्ध्वनेस्तैश्चयोगः संसृष्टिसङ्करैः। सालंकारैरिति तैरेवालङ्कारैःअलङ्कारयुक्तैश्च तैः तदुक्तं ध्वनिकृता॥ सगुणीभूतव्यङ्ग्यैः सालङ्कारैः सहप्रभेदैः स्वैः॥ सङ्करसंसृष्टिभ्यां पुनरप्युद्योतते बहुधेति॥ अन्योन्ययोगादेवं स्यात् भेदसङ्ख्यातिभूयसी॥ एवमनेनप्रकारेण अवान्तरभेदगणने अतिप्रभूततरा गणना॥तथाहि॥ शृङ्गारस्यैव भेदप्रभेदगणनायामानन्त्यंका गणना तु सर्व्वेषां सङ्कलनेन। पुनरस्यध्वनेस्त्रयोभेदाः व्यङ्ग्यस्य त्रिरूपत्वात्॥ तथाहि॥किञ्चिद्वाच्यतां सहते किञ्चित्त्वन्यथा॥ तत्र वाच्यतासहमविचित्रं विचित्रं चेति॥ अविचित्रं वस्तुमात्रंविचित्रं त्वलङ्कारयुक्तम्॥ यद्यपि प्राधान्येन तदलङ्कार्य्यं तथापि ब्राह्मणश्रमणन्यायेन तथोच्यते॥रसादिलक्षणस्त्वर्थः स्वप्नेऽपि न वाच्यः॥ सहिरसादिशब्देन शृङ्गारादिशब्देन वाऽभिधीयेत।नचाभिधीयते तत्प्रयोगेपि विभावाद्यप्रयोगे तस्याप्रतिपत्तेस्तदप्रयोगेपिविभावादिप्रयोगे प्रतिपत्तेश्चेत्यन्वयव्यतिरेकाभ्यां विभावाद्यभिधानद्वारेणैव प्रती

यत इति निश्चीयते तेनासौव्यङ्ग्य एव॥ मुख्यार्थबाधाद्यभावान्न पुनर्लक्षणीयः॥ अर्थान्तरसंक्रमितात्यन्ततिरस्कृतवाच्ययोर्वस्तुमात्ररूपव्यङ्ग्यं विनालक्षणैव न भवतीति प्राक् प्रतिपादितं शब्दशक्तिमूले तु अभिधाया नियन्त्रणेनानभिधेयस्यार्थान्तरस्य तेन सहोपमादेरलङ्कारस्य च निर्विवादंव्यङ्ग्यत्वम्। अर्थशक्तिमूलेपि विशेषे संकेतः कर्त्तुं नयुज्यत इति। सामान्यरूपाणां पदार्थानामाकाङ्क्षासन्निधियोग्यता वशात्परस्परसंसर्गोयत्रापदार्थोपि विशेषरूपो वाक्यार्थस्तत्राभिहितान्वय वादे कावार्त्ताव्यङ्ग्यस्याभिधेयतायां येप्याहुः। शब्दवृद्धाभिधेयांश्च प्रत्यक्षेणात्रपश्यति। श्रोतुश्च प्रतिपन्नत्वमनुमानेन चेष्टया॥१॥ अन्यथानुपपत्त्यातु बोधेच्छक्तिं द्वयात्मिकाम्। अर्थापत्त्यावबुध्यन्तेसम्बन्धन्त्रिप्रमाणकमिति प्रतिपादितदिशा देवदत्त गामानय इत्याद्युत्तमवृद्धवाक्यप्रयोगाद्देशाद्देशान्तरं सास्नादिमन्तमर्थं मध्यमवृद्धे नयति सत्यनेनास्माद्वाक्यादेवं विधोर्थः प्रतिपन्न इति तच्चेष्टयानुमायतयोरखण्डवाक्यवाक्यार्थयोरर्थापत्त्या वाच्य

वाचकभावलक्षणसम्बन्धमवधार्य्य वालस्तत्र व्युत्पद्यते॥ परतश्चैत्र गामानय देवदत्ताश्वमानय देवदत्त गां नयेत्यादि वाक्यप्रयोगे तस्य तस्य शब्दस्य तंतमर्थमवधारयतीति अन्वयव्यतिरेकाभ्यां प्रवृत्तिनिवृत्तिकारिवाक्यमेव प्रयोगयोग्यमिति वाक्यस्थितानामेव पदानां अन्वितैः पदार्थैः अन्वितानामेव संकेतोगृह्यते इति विशिष्टा एव पदार्थावाक्यार्थोनतु पदार्थानां वैशिष्ट्यम्॥ यद्यपि वाक्यान्तरप्रयुज्यमानान्यपि प्रत्यभिज्ञाप्रत्ययेन तान्येवैतानि पदानीति निश्चीयन्त इति पदार्थान्तरमात्रेणान्वितः पदार्थः संकेतगोचरस्तथापि सामान्यावच्छादितो विशेषरूपोऽसौ प्रतिपद्यते व्यतिषक्तानां पदार्थानां तथाभूतत्वादित्यन्विताभिधानवादिनः॥ तेषामपि मते सामान्यविशेषरूपः पदार्थः संकेतविषय इत्यातिविशेषभूतो वाक्यार्थान्तरगतो सङ्केतितत्वादवाच्य एव यत्र पदार्थःप्रतिपद्यते॥ तत्र दूरे अर्थान्तरभूतस्य निःशेषच्युतेत्यादौ विध्यादेश्चर्चा। अनन्वितोर्थोऽभिहितान्वयेपदार्थान्तरमात्रेणान्वितस्त्वन्विताभिधाने। अन्वित

विशेषस्त्ववाच्य एवेत्युभयनयेऽप्यपदार्थ एव वाक्यार्थः॥ यदप्युच्यते। नैमित्तिकार्थानुसारेण निमित्तानि कल्प्यन्त इति तत्र निमित्तत्वं कारकत्वं ज्ञापकत्वं वा शब्दस्य प्रकाशकत्वान्न कारकत्वम्। ज्ञापकत्वन्तु अज्ञातस्य कथम्। ज्ञातत्वं च सङ्केतेनैव सचान्वितमात्रे एवञ्च निमित्तस्य नियतत्वं यावन्न निश्चितं तावन्नैमित्तिकस्य प्रतीतिरेव कथमिति नैमित्तिकानुसारेण निमित्तानि कल्प्यन्त इति अविचारिताभिधानं येत्वभिदधति सोयमिषोरिवदीर्घदीर्घतरो व्यापार इति यत्परः शब्दः सशब्दार्थ इति च विधिरेवात्र वाच्य इति तेप्यतात्पर्य्यज्ञास्तात्पर्य्यवाचो युक्तेर्देवानां प्रियाः॥ तथाहि॥भूतभव्यसमुच्चारणे भूतं भव्यायोपदिश्यत इतिकारकपदार्थः क्रियापदार्थेनान्वीयमानाः प्रधानक्रियानिर्वर्त्तकस्वक्रियाभिसम्बन्धात्साध्यायमानतां प्राप्नुवन्ति। ततश्चादग्धदहनन्यायेन यावदप्राप्तं तावद्विधीयते यथा ऋत्विक् प्रचरणे प्रमाणान्तरात्सिद्धे लोहितोष्णीषा ऋत्विजः प्रचरन्तीत्यत्रलोहितोष्णीषत्वमात्रं विधेयं हवनस्यान्यतः सिद्धे

र्दध्ना जुहोतीत्यादौ दध्यादेःकरणत्वमात्र विधेयंक्वचिदुभयविधिः क्वचित्त्रिविधिरपि यथा रक्तं पटंवयेत्यादौ एकविधिर्द्विविधिस्त्रिविधिर्वा॥ ततश्चयदेव विधेयन्तत्रैव तात्पर्य्यमित्युपात्तस्यैव शब्दस्यार्थे तात्पर्य्यं नतु प्रतीतमात्रे एवं हि पूर्व्वो धावतीत्यादौ अपरार्थेपि क्वचित्तात्पर्य्यं स्यात्॥ यत्तुविषं भक्षय माचास्य गृहे भुङक्थाइत्यत्र एतद्गृहे नभोक्तव्यमित्यत्र तात्पर्य्यमिति स एव वाक्यार्थ इत्युच्यते। तत्र चकार एव वाक्यतासूचनार्थः। न चाख्यातवाक्ययोर्द्वयोरङ्गाङ्गिभाव इति विषभक्षणवाक्यस्य सुहृद्वाक्यत्वेनाङ्गता कल्पनीयेति विषभक्षणादपि दुष्टमेतद्गृहेभोजनमिति सर्व्वथामास्य गृहे भुङ्क्थाइति उपात्तशब्दार्थे एव तात्पर्य्यम्॥यदि च शब्दश्रुतेरनन्तरं यावानर्थोलभ्यते तावतिशब्दस्याभिधैव व्यापार स्ततः कथं ब्राह्मण पुत्रस्तेजातो ब्राह्मण कन्यका ते गर्भिणीत्यादौहर्षशोकादीनामपि न वाच्यत्वम्॥ कस्माच्चलक्षणा लक्षणीयेप्यर्थे दीर्घदीर्घतराभिधाव्यापारेणैव प्रतीतिसिद्धेः किमिति च श्रुतिलिङ्गवाक्यप्रकरणस्था न समा

ख्यानां पूर्वपूर्व्वबलीयस्त्वमित्यन्विताभिधानवादेपि विधेरपि सिद्धं व्यङ्ग्यत्वम्॥ किञ्च॥ कुरु रुचिमिति पदयोर्वैपरीत्ये काव्यान्तर्व्वर्त्तिनि कथं दुष्टत्वम्।नह्यत्रासभ्योर्थः पदार्थान्तरैरन्वित इत्यनभिधेय एवेत्येवमादि अपरित्याज्यं स्यात्। यदिच वाच्यवाचकत्वव्यतिरेकेण व्यङ्ग्यव्यञ्जकभावोनाभ्युपेयते तदाऽसाधुत्वादीनां नित्यदोषत्वं कष्टत्वादीनामनित्यदोषत्वमिति विभागकरणमनुपपन्नं स्यात् न चानुपपन्नं सर्व्वस्यैव विभक्ततयाप्रतिभासात्॥ वाच्यवाचकभावव्यतिरेकेण व्यङ्ग्यव्यञ्जकताश्रयेण तु व्यङ्ग्यस्य बहुविधत्वाक्वचिदेव कस्यचिदेवौचित्येनोपपद्यत एव विभागव्यवस्था॥

 **द्वयं गतं सम्प्रति शोचनीयतां समागमप्रार्थनया कृपालिनः॥**

 इत्यादौ पिनाक्यादिपदवैलक्षण्येन किमितिकपाल्यादिपदानां काव्यानुगुणत्वम्॥ अपिच॥वाच्योर्थः सर्व्वान्प्रतिपत्तॄन् प्रत्येकरूप एवेतिनियतोसौ॥ नहि गतोस्तमर्क इत्यादौ वाच्योर्थः

 क्वचिदन्यथा भवति प्रतीयमानस्तु तत्तत्प्रकरणवक्तृप्रतिपत्रादिविशेषसहायतया नानात्वं भजतेतथाच॥

 गतोस्तमर्क इत्यतः सपत्नप्रत्यवस्कन्ददानावसर इति॥

 अभिसरणमुपक्रम्यतामिति॥ प्राप्तप्रायस्ते प्रेयानिति। कर्म्मकरणान्निवर्त्तामह इति॥ सान्ध्योविधिरुपक्रम्यतामिति॥ दूरंमागा इति सुरभयो गृहं प्रवेश्यन्तामिति॥ सन्तापोऽधुनान भवतीति॥ विक्रेयवस्तूनि संह्रियन्तामिति॥ नागतोद्य प्रेयानित्यादिः॥

 अनवधिर्व्यङ्ग्योर्थस्तत्र तत्र भाति वाच्यव्यङ्ग्ययोर्निःशेषेत्यादौ निषेधविध्यात्मना॥

 **मात्सर्य्यमुत्सार्य्यविचार्य्य कार्य्यमार्य्याःसमर्य्यादमुदाहरन्तु। सेव्यानितम्बाः किमु भूधराणामुत स्मरस्मेरविलासिनीनाम्॥**

 इत्यादौ संशये शान्तशृङ्गार्य्यन्यतरगतनिश्चयरूपेण॥

 **कथमवनिपदयन्निशातासिधारादलनगलितमूर्ध्नाविद्विषांस्वीकृता श्रीः। ननु तव निहतारेरप्यसौकिन्न नीतात्रिदिवमपगताङ्गैर्व्वल्लभा कीर्त्तिरेभिः॥**

 इत्यादौ निन्दास्तुतिवपुषः स्वरूपस्य पूर्व्वपश्चाद्भावेन प्रतीतेः कालस्य शब्दाश्रयत्वेन शब्द तदेकदेशतदर्थवर्णसंघटनाश्रयत्वेन चाश्रयस्य शब्दानुशासनज्ञानेन प्रकरणादिसहाय प्रतिभानैर्मल्यसहितेन तेनचावगम इति निमित्तस्य। बोद्धृमात्रविदग्धव्यपदेशयोः प्रतीतिमात्रचमत्कृत्योश्च करणात् कार्य्यस्य गतोस्तमर्क इत्यादौ प्रदर्शित नयेनसंख्यायाः॥

 **कस्सवणहोइरोसोदठ्ठूणपिआएसव्वणं अहरम्। स भमरप उमग्वा इणि वारिअवामे सहसुएणिहिं॥**

 इत्यादौसखी तत्कान्तादिगतत्वेन विषयस्यच भेदेपि यद्येकत्वं तत्क्वचिदपि नीलानीलादौभेदो न स्यात्। उक्तं हि। अयमेव हि भेदाभेद हेतुर्वायद्विरुद्धधर्म्माध्यासः कारणभेदश्चेति वाचकानामर्थापेक्षा व्यञ्जकानान्तु न तदपेक्षत्वमिति न वाचकत्वमेव व्यञ्जकत्वम्॥ किञ्चवाणीरकुडङ्गेत्यादौप्रतीयमानमर्थमभिव्यज्य वाच्यं स्वरूप एव यत्रविश्राम्यति तत्र गुणीभूतव्यङ्ग्ये तात्पर्य्यभूतोप्यर्थः स्वशब्दानभिधेयः प्रतीतिपथमवतरन् कस्य व्यापारस्य विषयतामवलम्बतामिति॥ ननु रामोस्मि सर्वं

सह इति रामेण प्रियजीवितेन तुकृतं प्रेम्णः प्रियेनोचितमिति रामोसौ भुवनेषु विक्रमगुणैः प्राप्तःप्रसिद्धिं परामित्यादौ लक्षणीयोप्यर्थोनानात्वं भजतेविशेषव्यपदेशहेतुश्च भवति तदवगमश्च शब्दार्थायत्तः प्रकरणादिसव्यपेक्षश्चेति कोयं नूतनः प्रतीयमानो नाम॥उच्यते॥ लक्षणीयस्यार्थस्य नानात्वेप्यनेकार्थशब्दाभिधेयवन्नियतत्वमेव न खलु मुख्येनार्थेनानियतसम्बन्धो लक्षयितुं शक्यते॥ प्रतीयमानस्तु प्रकरणादिविशेषवशेन नियतसम्बन्धःअनियतसम्बन्धः सम्बद्धसम्बन्धश्च द्योत्यते नच॥

 **अत्ता एत्थणिमज्जइ एत्थ अहंदि असअंपुलोएसु। मापहिअरत्तिअधअसेज्जाएमहणुमज्जिहिमीत्यादौ॥**

 विवक्षितान्यपरवाच्ये ध्वनौमुख्यार्थबाधस्तत्कथमत्र लक्षणा। लक्षणायामपि व्यञ्जनमवश्यमाश्रयितव्यमिति प्रतिपादितम्॥ यथाच समयसव्यपेक्षाभिधातथा मुख्यार्थबाधादित्रयसमयविशेषसव्यपेक्षा लक्षणा॥ अत एवाभिधापुच्छभूता सेत्याहुः॥लक्षणात्मकमेव ध्वननम्। तदनुगमेन तस्य दर्शनात्।न च तदनुगतमेव॥ अभिधानावलम्बनेनापि

तस्य भावान्नचोभयानुसार्य्येव॥ अवाचकवर्णानुसारेणापि तस्य दृष्टेः न च शब्दानुसार्य्येव अशब्दात्मकनेत्रत्रिभागावलोकनादिगतत्वेनापि तस्यप्रसिद्धेरित्यभिधातात्पर्य्यलक्षणात्मकव्यापारत्रयातिवर्त्ती ध्वननादि पर्य्यायो व्यापारोऽनपहुवनीय एव॥ तत्रात्ताएत्थेत्यादौ नियतसम्बन्धः॥ कस्यवणहोइरोसो इत्यादौ अनियतसम्बन्धः॥

 **विपरीअरएलच्छी वह्मण्डट्ठूणणाहि कमलठ्ठम्। हरिणीदाहिणणअणं रसाउलाझत्ति ढक्केइ॥**

 इत्यादौ सम्बद्धसम्बन्धः अत्र हि हरिपदेनदक्षिणनयनस्य सूर्य्यात्मकता व्यज्यते तन्निमीलनेन सूर्य्यास्तमयस्तेन पद्मस्य संकोचस्ततो ब्रह्मणः स्थगनं तत्र सति गोप्याङ्गस्यादर्शनेन निर्यन्त्रणं निधुवनविलसितमिति अखण्डबुद्धिनिर्ग्राह्योवाक्यार्थ एवार्थोवाक्यमेव च वाचकमिति येप्याहुस्तैरप्यविद्यापदपतितैः पदपदार्थकल्पना कर्त्तव्यैवेति तत्पक्षेप्यवश्यमुक्तोदाहरणादौ विध्यादिर्व्यङ्ग्य एव ननुवाच्यादसंबद्धंतावन्न प्रतीयते। यतः कुतश्चिद्यस्यकस्यचिदर्थस्य प्रतीतेः प्रसंगात्॥ एवञ्च सम्बन्धात्

व्यङ्ग्यव्यञ्जकभावोऽप्रतिबन्धे अवश्यं न भवतीतिव्याप्तत्वेननियतधर्म्मिनिष्ठत्वेन च त्रिरूपालिङ्गाल्लिङ्गिज्ञानमनुमानं यत्तद्रूपः पर्य्यवस्यति॥ तथाहि॥

 भमधम्मिअवीसत्थोसोसुणओअज्जमारिओदेण। गोलाणईकच्छकुडङ्गवासिणा दरिअसीहेण॥

 अत्र गृहेश्वनिवृत्त्याभ्रमणम्विहितं गोदावरीतीरेसिंहोपलध्वेरभ्रमणमनुमापयति यद्यद्भीरुभ्रमणंतत्तद्भयकारणनिवृत्त्युपलब्धिपूर्वकम्। गोदावरीतीरे च सिंहोपलब्धिरिति व्यापकविरुद्धोपलब्धिः।अत्रोच्यते॥ भीरुरपि गुरोः प्रभोर्व्वानिदेशेनप्रियानुरागेणान्येन चैवं भूतेन हेतुना सत्यपि भयकारणे भ्रमतीत्यनैकान्तिको हेतुः॥ शुनो विभ्यदपि वीरत्वेन सिंहान्नविभेतीति विरुद्धोपि गोदावरीतीरे सिंहसद्भावः प्रत्यक्षादनुमानाद्वान निश्चितोऽपि तु वचनान्न च वचनस्य प्रमाण्यमस्त्यर्थेनाप्रतिबन्धादित्यसिद्धश्च॥ तत्कथमेवं विधाद्धेतोःसाध्यसिद्धिः॥ तथा निःशेषच्युतेत्यादौ गमकतयायानि चन्दनच्यवनादीन्युपात्तानि तानि कारणान्तरतोपि भवन्ति। अतश्चात्रैव स्नानकार्य्यत्वे

नोक्तानीति नोपभोग एव प्रतिबद्धानि इत्यनैकान्तिकानि॥ व्यक्तिवादिना चाधमपदसहायानामेषां व्यञ्जकत्वमुक्तं न चात्राधर्मत्वं प्रमाणप्रतिपन्नमिति कथमनुमानमेवं विधादर्थादेवंविधोऽर्थ उपपत्त्यनपेक्षत्वेपि प्रकाशत इति व्यक्तिवादिनःपुनस्तददूषणम्।

इति काव्यप्रकाशे ध्वनिगुणीभूतव्यङ्ग्यसंकीर्णभेदनिर्णयोनाम पञ्चम उल्लासः॥०॥  
\_\_\_\_\_\_\_\_\_\_\_

 शब्दार्थचित्रं यत्पूर्व्वं काव्यद्वयमुदाहृतम्। गुणप्राधान्यतस्तत्र स्थितिः शब्दार्थचित्रयोः॥ नतु शब्दचित्रेऽर्थस्याचित्रत्वमर्थचित्रे वा शब्दस्य॥ तथाचोक्तम्॥ रूपकादिरलङ्कारस्तस्यान्यैर्बहुधोदितः। नकान्तमपि निर्भूषं विभाति वनिताननम्। रूपकादिमलङ्कारं बाह्यमाचक्षते परे। सुपां तिङाञ्चव्युत्पत्तिं वाचां वाञ्छन्त्यलङ्कृतिम्॥ तदेतदाहुःसौशष्ट्यंनार्थव्युत्पत्तिरीदृशी। शब्दाभिधेयालङ्कारभेदादिष्टं द्वयन्तु न इति शब्दचित्रं यथा॥

 प्रथममरुणछायस्तावत्ततः कनकप्रभस्तदनु विरहोत्ताम्यत्तन्वीकपोलतलद्युतिः। उदयति ततोध्वान्तध्वंसक्षमः क्षणदामुखे सरसविसिनीकन्दच्छेदकविर्मृगलाञ्छनः॥

 अर्थचित्रं यथा॥

 ते दृष्टिमात्रपतिता अपि कस्य नात्र क्षोभाय पक्ष्मलदृशामलकाः खलाश्च। नीचाः सदैव सविलासमलीकलग्ना येकालतांकुटिलतामिव न त्यजन्ति॥

 यद्यपि सर्वत्र काव्येऽन्ततोविभावादिरूपतयापर्य्यवसानम्। तथापि स्फुटस्य रसस्यानुपलम्भादव्यङ्ग्यमेतत्काव्यद्वयमुक्तम्॥ अत्र च शब्दार्थालङ्कारभेदाद्बहवो भेदास्ते चालङ्कारनिर्णये निर्णेष्यन्ते॥

इति काव्यप्रकाशे षष्ठ उल्लासः॥०॥  
\_\_\_\_\_\_\_\_\_

 काव्यस्वरूपं निरूप्य दोषाणां सामान्यलक्षणमाह॥ मुख्यार्थइतिर्दोषो रसश्चमुख्यस्तदाश्रयाद्वाच्यः उभयोपयोगिनः स्युः शब्दाद्यास्तेन तेष्वपिसः हतिरपकर्षः शब्दाद्या इत्याद्यग्रहणाद्वर्णरचने॥विशेषलक्षणमाह॥दुष्टंपदं श्रुतिकटुच्युतसंस्कृत्य

प्रयुक्तमसमर्थं निहतार्थमनुचितार्थं निरर्थकमवाचकं त्रिधाश्लीलम्। सन्दिग्धमप्रतीतं ग्राम्यं नेयार्थभवेत्क्लिष्टम्। अविमृष्टविधेयांशं बिरुद्धमतिकृत्समासगतमेव॥श्रुतिकटुपरुषवर्णरूपं दुष्टं यथा॥

 अनङ्गमङ्गलगृहापाङ्गभङ्गितरङ्गितैः। आलिङ्गितः सतन्वङ्ग्याकार्तार्थ्यं लभते कदा॥

 अत्र कार्तार्थ्यमिति॥ च्युतसंस्कृतिव्याकरणलक्षणहीनं यथा॥

 **एतन्मन्दविपक्वतिन्दुकफलश्यामोदरापाण्डरप्रान्तं हन्तपुलिन्दसुन्दरकरस्पर्शक्षमं लक्ष्यते। तत्पल्लीपतिपुत्रिकुञ्जरकुलं कुम्भाभयाभ्यर्थनादीनं त्वामनुनाथते कुचयुगं पत्रावृतंमा कृथाः॥**

 अत्रानुनाथत इति। सर्पिषोनाथत इत्यादावाशिष्येव नाथतेरात्मनेपदं विहितम्। आशिषिनाथ इति अत्र तु याचनमर्थस्तस्मादनुनाथतिस्तनयुगमिति पठनीयम्॥ अप्रयुक्तं तथाम्नातमपिकविभिर्नादृतं यथा॥

 **यथायन्दारुणाचारः सर्व्वदैव विभाव्यते। तथा मन्ये दैवतोस्य पिशाचोराक्षसोथवा॥**

 अत्र दैवतशब्दोदेवतानि पुंसि वेति पुंस्याम्नातोपि न केनचित्प्रयुज्यते॥असमर्थम्॥ यत्तदर्थंपद्यते नच तत्रास्य शक्तिः। यथा॥

 **तीर्थान्तरेषु स्नानेन समुपार्जितसत्कृतिः। सुरस्रोतस्विनीमेष हन्ति सम्प्रति सादरम्॥**

 अत्र हन्तीति गमनार्थं निहतार्थं यदुभयार्थमप्रसिद्धेऽर्थे प्रयुक्तम्। यथा॥

 **यावकरसार्द्रपादप्रहारशोणितकचेन दयितेन। मुग्धासाध्वसतरला विलोक्य परिरभ्य चुम्बिता सहसा॥**

 अत्र शोणितशब्दस्य रुधिरलक्षणेनार्थेनोज्वलीकृतरूपोर्थोव्यवधीयते॥ अनुचितार्थं यथा॥

 तपस्विभिर्यासुचिरेण लभ्यते प्रयत्नतः सत्रिभिरिष्यतेच या। प्रयान्ति तामाशु गतिं यशस्विनो रणाश्वमेधे पशुतामुपागताः॥

 अत्र पशुपदं कातरतामभिव्यनक्तीत्यनुचितार्थंनिरर्थकं पादपूरणमात्रप्रयोजनञ्चादिपदं यथा॥

 **उत्फुल्लकमलकेसरपरागगौरद्युते मम हि गौरि। अभिवाञ्छितं प्रसिद्ध्यतु भगवति युष्मत्प्रसादेन॥**

 अत्र हि शब्दः। अवाचकं यथा॥

 अबन्ध्यकोपस्य विहन्तुरापदां भवन्ति वश्याः स्वयमेवदेहिनः। अमर्षशून्येनजनस्य जन्तुना न जातहार्द्देन न विद्विषादरः॥

 अत्र जन्तुपदमदातर्य्यर्थे विवक्षितं तत्र चनाभिधायकम्। यथा वा॥

 **हाधिक्या किल तामसी शशिमुखी दृष्टा मया यत्र सातद्विच्छेदरुजान्धकारितमिदं दग्धं दिनं कल्पितं। किं कुर्म्मःकुशले सदैव विधुरो धाता न चेत्तत्कथं तादृग्यामवती मयोभवति मे नो जीवलोकोऽधुना॥**

 अत्र दिनमिति प्रकाशमयमित्यर्थे अवाचकम्।यच्चोपसर्गसंसर्गादर्थान्तरगतम्। यथा॥

 **जङ्घाकाण्डोरुनालोनखकिरणलसत्केसरालीकरालः प्रत्यग्रालक्तकाभाप्रसरकिशलयो मञ्जुमञ्जीरभृङ्गः। भर्त्तुर्नुत्तानुकारे जयति निजतनुस्वछलावण्यवापीसम्भूताम्भोजशोभांविदधदभिनवो दण्डपादो भवान्याः॥**

 अत्रदधदित्यर्थे विदधदिति त्रिधेति व्रीडाजुगुप्सामङ्गलव्यञ्जकत्वात् यथा॥

 साधनं सुमहद्यस्य यन्नान्यस्य विलोक्यते। तस्य धीशालिनःकोन्यः सहेतारालितां भ्रुवम्॥ लीलातामरसाहतोन्यवनितानिःशङ्कदष्टाधरः कश्चित्केसरदूषितेक्षण इव व्यामील्यनेत्रे

स्थितः। मुग्धा कुद्मलिताननेन दधती वायुं स्थिता तस्य साभ्रान्त्या धूर्त्ततयाऽथवा नतिमृते तेनानिशं चुम्बिता॥ मृदुपवनविभिन्नो मत्प्रियाया विनाशाद्घनरुचिरकलापो निःसपत्नोद्यजातः। रतिविगलितबन्धे कशपाशे प्रियायाः सति कुसुमसनाथे कं हरेदेष वर्ही॥

 एषु साधनवायुविनाशशब्दा व्रीडादिव्यञ्जकाःसंदिग्धं यथा॥

 आलिङ्गितस्तत्र भवान् संपराये जयश्रिया। आशीःपरम्परां वन्द्यां कर्णे कृत्वा कृपां कुरु॥

 अत्र वन्द्यां किं हठहृतमहिलायां किं वा नमस्यामिति सन्देहः॥ अप्रतीतं यत्केवले शास्त्रे प्रसिद्धंयथा॥

 **सम्यक्ज्ञानमहाज्योतिर्दलिताशयताजुषः। विधीयमानमप्येतन्नभवेत्कर्मबन्धनम्॥**

 अत्राशयशब्दो वासनापर्यायो योगशास्त्रादावेवप्रयुक्तः॥ ग्राम्यं यत्केवले लोके स्थितं यथा॥

 **राकाविभावरीकान्तसंक्रान्तद्युति ते मुखम्। तपनीयशिलाशोभाकटिश्च हरते मनः॥**

 अत्र कटिरिति नेयार्थम्॥ निरूढालक्षणाः काश्चित्सामर्थ्यादभिधानवत्। क्रियन्ते साम्प्रतं काश्चित्का

श्चिन्नैव त्वशक्तित इति॥ यन्निषिद्धं लाक्षणिकम्॥यथा॥

 **शरत्कालसमुल्लासि पूर्णिमाशर्व्वरीप्रियम्। करोति ते मुखंतन्वि चपेटापातनातिथिम्॥**

 अत्र चपेटापातनेन निर्जितत्वं लक्ष्यते॥अथ समासगतमेव दुष्टमिति सम्बन्धः। अन्यत्केवलं समासगतञ्च॥ क्लिष्टं यत्रार्थप्रतिपत्तिर्व्यवहिता॥ यथा॥

 अत्रिलोचनसंभूतज्योतिरुद्गमभासिभिः। सदृशं शोभतेऽत्यर्थं भूपाल तव चेष्टितम्॥

 अत्र अत्रिलोचनसंभूतस्य चन्द्रस्य ज्योतिरुद्गमेन भासिभिः कुमुदैरित्यर्थः। अविमृष्टः प्राधान्येनानिर्दिष्टोविधेयांशो यत्र तत् यथा॥

मूर्द्ध्खमुद्वृत्तकृत्ताविरलगलगलद्रक्तसंसक्तधाराधौतेशाङ्घ्रिप्रसादोपनतजयजगज्जातमिथ्यामहिम्नाम्। कैलासोल्लासनेच्छाव्यतिकरपिशुनोत्सर्पिदर्प्पोद्धुराणां दोष्णां चैषां किमेतत्फलमिह नगरीरक्षणे यत्प्रयासः॥

 अत्र मिथ्यामहिमत्वं नानुवाद्यं अपितु विधेयं।यथा वा॥

 स्त्रस्तां नितम्बादवलम्बमानां पुनःपुनः केसरपुष्पकाञ्चीम्।न्यासीकृतां स्थानविदा स्मरेण द्वितीयमौर्व्वीमिव कार्मुकस्य॥

 अत्र द्वितीयत्वमात्रमुत्प्रेक्षितं मौर्वीन्द्वितीयामिति युक्तः पाठः यथा वा॥

 वपुर्विरूपाक्षमलक्ष्यजन्मता दिगम्बरत्वेन निवेदितं वसु।वरेषु यद्बालमृगाक्षिमृग्यते तदस्ति किं व्यस्तमपि त्रिलोचने॥

 अत्रालक्षिताजनिरिति वाच्यं यथावा॥

 **आनन्दसिन्धुरतिचापलशालिचित्तसंदाननैकसदनं क्षणमप्यमुक्ता। या सर्व्वदैव भवता तदुदन्तचित्ता तान्तिं तनोतितव सन्प्रति धिग्धिगस्मान्॥**

 अत्र न मुक्तेति निषेधो विधेयः यथा॥

 नवजलधरः सन्नधोऽयं न दृप्तनिशाचरः सुरधनुरिदंदूराकृष्टं न तस्य शरासनम्। अयमपि पटुर्धारासारो न बाणपरम्परा न कनकनिकषस्निग्धा विद्युत्प्रिया न ममोर्वशी॥

 इत्यत्र नत्वमुक्ततानुवादेनान्यदत्र किञ्चिद्विहितं यथा॥

 **जुगोपात्मानमत्रस्तोभेजे धर्म्ममनातुरः। अगृध्नुनुराददेसोर्थानसक्तः सुखमन्वभूत्॥**

 इत्यत्र अत्रस्तत्वाद्यनुवादेनात्मनो गोपनादिः।विरुद्धमतिकृद्यथा॥

 **सुधाकरकराकारविशारदविचेष्टितः। अकार्य्यमित्रमेकोसौ तस्य किं वर्णयामहे॥**

 अत्र कार्य्यं विना मित्रमिति विवक्षितम्अकार्य्येषु मित्रमिति प्रतीतिः यथा वा॥

 चिरकालपरिप्राप्तिलोचनानन्ददायिनः। कान्ताकान्तस्य सहसा विदधाति गलग्रहम्॥

 अत्रकण्ठग्रहमिति वाच्यम्॥

 न त्रस्तं यदि नाम भूतकरुणा सन्तानशान्तात्मनस्तेनव्यारुजता धनुर्भगवतो देवाद्भवानीपतेः। तत्पुत्रस्तु मदान्धतारकवधाद्विश्वस्य दत्तोत्सवः स्कन्दः स्कन्द इव प्रियोहमथवाशिष्यःकथं विस्मृतः॥

 अत्र भवानीपतिशब्दोभवान्याः पत्यन्तरे प्रतीतिं करोति यथावा॥

 **गोरपि यद्वाहनतां प्राप्तवतः सोपि गिरिसुतासिंहः। सविधे निरहङ्कारः पायाद्वःसोम्बिकारमणः॥**

 अत्राम्बिकारमण इति विरुद्धां धियमुत्पाद्यति॥श्रुतिकटु समासगतं यथा॥

 **सा दूरे च सुधासान्द्रतरङ्गितविलोचना। बर्हिनिर्ह्रादनार्द्दोयं कालश्च समुपागतः॥**

 एवमन्यदपि ज्ञेयम्। अपास्य च्युतसंस्कारमसमर्थं निरर्थकम्। वाक्येपि दोषाः सन्त्येते पदस्यांशेपिकेचन॥ केचन न पुनः सर्व्वे क्रमेणोदाहरणम्॥

 **सोध्यैष्ट वेदांस्त्रिदशानयष्ट पितृनतार्प्सीत्सममंस्त बन्धून्।व्यजेष्ट षड्वर्गमरंस्त नीतौसमूलघातं न्यवधीदरींश्च॥ ददातु वो दुश्च्यवनो भावुकानां परम्पराम्। अनेडमूकताद्यैश्च द्यतुदोषैरसंमतान्॥**

 अत्र दुश्च्यवन इन्द्रः अनेडमूको मूकबधिरः॥

 **सायकसहायवाहोर्मकरध्वजनियमितक्षमाधिपतेः। अब्जरुत्तिभास्वरस्ते भातितरामवनिपश्लोकः॥**

 अत्र सायकादयः शब्दाः खड्गाब्धिभूचन्द्रपर्य्यायाः शराद्यर्थतया प्रसिद्धाः॥

 **कुविन्दस्त्वं तावत्पटयसि गुणग्राममभितो यशो गायन्त्येतेदिशि दिशि च नग्नास्तव विभो। शरज्ज्योत्स्नागौरस्फुटविकटसर्वाङ्गसुभगा तथापि त्वत्कीर्त्तिर्भ्रमति विगताच्छादनमिह॥**

 अत्र कुविन्दादिशब्दोऽर्थान्तरं प्रतिपादयन्नुपश्लोक्यमानस्य तिरस्कारं व्यनक्तीत्यनुचितार्थः॥

 प्राभ्रभ्राद्विष्णुधामाथ विषमाश्वः करोत्ययम्। निद्रांसहस्रपर्णानां पलायनपरायणाम्॥

 अत्र प्राभ्रभ्राद्विष्णुधामविषमाश्वनिद्रापर्णशब्दाः प्रकृष्टजलदगगनसप्ताश्वसङ्कोचपत्राणामवाचकाः॥

 **नृपतेरुपसर्पन्ती कम्पना वामलोचना। तत्तत्प्रहणनोत्साहवती मोहनमादधौ॥**

 अत्रोपसर्पणप्रहणनमोहनशब्दा व्रीडादायित्वादश्लीलाः॥

 तेन्यैर्वान्तं समश्नन्ति परोत्सर्गञ्च भुञ्जते। इतरार्थग्रहेयेषां कवीनां स्यात्प्रवर्त्तनम्॥

 अत्र वान्तोत्सर्गप्रवर्त्तनशब्दा जुगुत्सादायिनः॥

 **पितृवसतिमहं व्रजामि तां सह परिवारजनेन यत्र मे।भवति सपदि पावकान्वये हृदयमशेषितशोकशल्यकम्॥**

 अत्र पितृगृहमित्यादौ विवक्षिते श्मशानादिप्रतीतावमङ्गलार्थत्वम्॥

 **सुरालयोल्लासपरः प्राप्तपर्य्याप्तकम्पनः। मार्गणप्रवणेभास्वद्भूतिरेष विलोक्यते॥**

 अत्र किं सुरादिशब्दा देवसेनाशरविभूत्यर्थाः।किं मदिराद्यर्थाइति सन्देहः॥

 **तस्याधिमात्रोपायस्य तीव्रसंवेगताजुषः। दृढभूमिः प्रियप्राप्तौ यत्नः फलितः प्रभो॥**

 अत्राधिमात्रोपायादयः शब्दाः योगशास्त्रमात्रप्रयुक्तत्वादप्रतीताः॥

 **ताम्बूलभृतगल्लोयं भल्लं जल्पति मानुषः। करोति खादनंपानं सदैव तु यथा तथा॥**

 अत्र गल्लादयः शब्दा ग्राम्याः॥

 **वस्त्रवैदूर्य्यचरणैः क्षतसत्त्वरजः परा। निष्कम्या रचितानेत्रद्वन्द्वं बोधय साम्प्रतम्॥**

 अत्राम्बररत्नपादैः क्षततमाः अचला भूःकृतानेत्रद्वन्द्वं बोधयेति नेयार्थता॥

 **धम्मिल्लस्य न कस्य प्रेक्ष्य निकामाङ्कुरङ्गशावाक्ष्याः। रज्यत्यपूर्व्वबन्धव्युत्पत्तेर्मानसं शोभा॥**

 अत्र धम्मिल्लस्य शोभां प्रेक्ष्य कस्य मानसं नरज्यतीति सम्बन्धे क्लिष्टत्वम्॥

 **न्यक्कारोह्ययमेव मे यदरयस्तत्राप्यसौ तापसः सोप्यत्रैवनिहन्ति राक्षसकुलं जीवत्यहो रावणः। धिक् धिक् शक्रजितंप्रबोधितवता किङ्कुम्भकर्णेन वा स्वर्गग्रामटिकाविलुण्ठनवृथोच्छूनैः किमेभिर्भुजैः॥**

 अत्रायमेव न्यक्कार इति वाच्यं उच्छूनत्वमात्रंचानुवाद्यं न वृथात्वविशेषितं अत्र च शब्दरच

नाविपरीताकृतेति वाक्यस्यैव दोषो न वाक्यार्थस्य॥ यथा वा॥

 **अपाङ्गसंसर्गितरङ्गिते दृशौ भ्रुवोररालान्तविलासिवेल्लनम्। विसारिरोमाञ्चनकञ्चुकं तनोस्तनोति योसौसुभगे तवागतः॥**

 अत्र योसाविति पदद्वयमनुवाद्यमात्रप्रतीतिकृत्॥ तथाहि॥ प्रक्रान्तप्रसिद्धाऽनुभूतार्थविषयस्तच्छब्दो यच्छब्दोपादानं नापेक्षते॥ क्रमेणेादाहरणम्॥

 **कातर्य्यं केवला नीतिः शौर्य्यंश्वापदचेष्टितम्। अतः सिद्धिंसमेताभ्यामुभाभ्यामन्वियेष सः॥ द्वयंगतं सम्प्रति शोचनीयतांसमागमप्रार्थनया कपालिनः। कला च सा कान्तिमती कलावतस्त्वमस्य लोकस्य च नेत्रकौमुदी॥ उत्कम्पिनी भयपरिस्खलितांशुकान्ता ते लोचने प्रतिदिशं विधुरे क्षिपन्ती। क्रूरेण दारुणतया सहसैवदग्धा धूमान्धितेन दहनेन न वीक्षितासि॥**

 यच्छब्दस्तूत्तरवाक्यार्थगतत्वेनोपात्तः सामर्थ्यात् पूर्व्ववाक्यार्थगतस्य तच्छब्दस्योपादानं नापेक्षते। यथा॥

 **साधुचन्द्रमसि पुष्करैः कृतं मीलितं यदभिरामताधिके।उद्यताजयिनि कामिनीमुखेते न साहसमनुष्ठितं पुनः॥**

 प्रागुपात्तस्तु यच्छब्दस्तच्छब्दोपादानम्बिनासाकाङ्क्षः यथात्रैव श्लोके आद्यपादयोर्व्यत्यासे द्वयोरुपादाने तु निराकाङ्क्षत्वम्प्रसिद्धम्। अनुपादानेपिसामर्थ्यात्क्वचिद्द्वयमपि गम्यते। यथा॥

 **ये नाम केचिदिह नः प्रथयन्त्यवज्ञां जानन्ति ते किमपितान्प्रतिनैष यत्नः। उत्पत्स्यतेस्ति मम कोपि समानधर्म्माकालोह्ययं निरवधिर्विपुला च पृथ्वी॥**

 अत्र य उत्पत्स्यतेतं प्रतीति॥ एवच्च तच्छब्दानुपादानेत्रसाकाङ्क्षत्वम्॥ न चासाविति तच्छब्दार्थमाह॥

 **असौमरुच्चुम्बितचारुकेसरः प्रसन्नताराधिपमण्डलाग्रणीः। वियुक्तरामातुरदृष्टिवीक्षितो वसन्तकालोहनुमानिवागतः॥**

 अत्र हि न तच्छब्दार्थप्रतीतिः। प्रतीतौ वा॥

 **करवालकरालदोः सहायोयुधि योसौविजयार्जुनैकमल्लः। यदि भूपतिना स तत्र कार्य्येविनियुज्येत ततः कृतं कृतंस्यात्॥**

 अत्र स इत्यस्यानर्थक्यं स्यात्॥ अथ॥

 **यो विकल्पमिदमर्थमण्डलं पश्यतीशनिखिलं भवद्वपुः।स्वात्मपक्षपरिपूरिते जगत्यस्य नित्यसुखिनः कुतो भयम्॥**

 इतीदं शब्दवददःशब्दस्तच्छब्दार्थमभिधत्त इतिउच्यते तर्ह्यत्रैव वाक्यान्तरे उपादानमर्हति नतत्रैव यच्छब्दस्य हि निकटे स्थितः प्रसिद्धं परामृशति। यथा॥

 **यत्तदूर्जितमत्युग्रं क्षात्रं तेजोऽस्य भूपतेः। दीव्यताक्षैस्तदानेन नूनं तदपि हारितम्॥**

 इत्यत्र तच्छब्दः॥ ननु कथम्॥

 कल्याणानां त्वमिह महसामीशिषे त्वं विधत्से पुण्यां लक्ष्मीमथमयि दृशं देहि देव प्रसीद। यद्यत्पापं प्रतिजहि जगन्नाथ नम्रस्य तन्मे भद्रं भद्रं वितर भगवन् भूयसे मङ्गलाय॥

 अत्र यद्यदित्युक्त्वातन्मे इत्युक्तं उच्यते। यद्यदिति येन केनचिद्रूपेण स्थितं सर्व्वात्मकं वस्त्वाक्षिप्तं तथा॥

 **किं लोभेन विलङ्घितः स भरतो येनैतदेवं कृतं भ्रात्रास्त्रीलघुतां गता किमथ वा मातैव मे मध्यमा। मिथ्यैतन्ममचिन्तितं द्वितयमप्यार्य्यानुजोसौगुरुर्माता तातकलत्रमित्यनुचितं मन्ये विधात्रा कृतम्॥**

 अत्रार्य्यस्येति तातस्येति च वाच्यम्। नत्वनयोःसमासे गुणीभावः कार्य्यः। एवं समासान्तरेष्वप्युदाहार्य्यं विरुद्धमतिकृद्यथा॥

 श्रितक्षमारक्तभुवः शिवालिङ्गितमूर्त्तयः। विग्रहक्षपणेनाद्य शेरते ते गतासुखाः॥

 अत्र क्षमादिगुणयुक्ताः सुखमासत इति विवक्षिते हता इति विरुद्धाप्रतीतिः॥ पदैकदेशे यथासम्भवं क्रमेणोदाहरणम्॥

 **अलमतिचपलत्वात्स्वप्नमायोपमत्वात्परिणतिविरसत्वात्सङ्गमेन प्रियायाः। इति यदि शतकृत्वस्तत्त्वमालोचयामस्तदपि न हरिणाक्षींविस्मरत्यन्तरात्मा॥**

 अत्र त्वादिति॥ यथावा॥

 तद्गछसिद्ध्यै कुरु देवकार्य्यमर्थोयमर्थान्तरलभ्य एव। अपेक्षते प्रत्ययमङ्गलब्ध्यैबीजाङ्कुरः प्रागुदयादिवाम्भः॥

 अत्र ध्यैब्ध्यै इति कष्टम्॥

 **यश्चाप्सरोविभ्रममण्डनानां सम्पादयित्रीं शिखरैर्व्विभर्त्ति।बलाहकच्छेदविभक्तरागामकालसन्ध्यामिव धातुमत्ताम्॥**

 अत्र मत्ताशब्दः क्षीवार्थेन निहतार्थः॥

 **आदावञ्चनपुञ्चलिप्तवपुषां श्वासानिलोल्लासितप्रोत्सर्य्यद्विरहानलेन च ततः सन्तापितानां दृशाम्। सम्प्रत्येव निषेकमश्रुपयसा देवस्य चेतो भुवो भल्लीनामिव पानकर्म्मकुरुतेकामं कुरङ्गेक्षणा॥**

 अत्र दृशामिति बहुवचनं निरर्थकं कुरङ्गेक्षणाया एकस्या एवोपादानात् नचालसवलितेत्यादिवद्व्यापारभेदाद्बहुत्वम्॥ व्यापाराणामनुपात्तत्वात्॥न च व्यापारेऽत्रदृक्शब्दोवर्त्तते॥ अत्रैव कुरुतइत्यात्मनेपदमप्यनर्थकम्। प्रधानक्रियाफलस्यकर्त्रसम्बन्धे कर्त्रभिप्रायक्रियाफलाभावात्॥

 **चापाचार्य्यस्त्रिपुरविजयी कार्त्तिकेयो विजेयः शस्त्रव्यस्तःसदनमुदधिर्भूरियं हन्तकारः। अस्त्येवैतत्किमु कृतवता रेणुकाकण्ठबाधाम्बद्धस्यर्द्धस्तव परशुना लज्जते चन्द्रहासः॥**

 अत्र विजेय इति कृत्यप्रत्ययः कृत्प्रत्ययार्थेऽवाचकः॥

 **अतिपेलवमतिपरिमितवर्णं लघुतरमुदाहरति शठः। परमार्थतः सहृदयं वहति पुनः कालकूटघटितमिव॥**

 अत्र पेलवशब्दः॥

 यः पूयते सुरसरिन्मुखतीर्थसार्थस्नानेन शास्त्रपरिशीलनकीलनेन। सौजन्यमान्यजनिरूर्जितमूर्जितानां सोयं दृशोः पतति कस्यचिदेव पुंसः॥

 अत्र पूयशब्दः॥

 **विनयप्रणयैककेतनं सततं यो भवदङ्गतादृशः॥ कथमद्यसतद्वदीक्ष्यतां तदभिप्रेतपदं समागतः॥**

 अत्र प्रेतशब्दः॥

 **कस्मिन्कर्म्मणि सामर्थ्यमस्य नोत्तपतेतराम्॥ अयं साधुचरस्तस्मादञ्जलिर्व्वध्यतामिह॥**

 अत्र किं पर्व्वं साधुरुत साधुषु चरतीतिसन्देहः॥

 किमुच्यतेऽस्य भूपालमौलिमालामहामणेः॥ सुदुर्लभंवचो वाणैस्तेजो यस्य विभाव्यते॥

 अत्र वचःशब्देन गोः शब्दो लक्ष्यते॥ अत्र खलुन केवलं पूर्व्वपदं यावदुत्तरपदमपि पर्य्यायपरिवर्त्तनं न क्षमते॥ जलध्यादावुत्तरपदमेव॥वडवानलादौ पूर्वपदमेव॥ यद्यप्यसमर्थस्यैवाप्रयुक्तादयः केचन भेदास्तथाप्यन्यैरलङ्कारैर्विभागेन दर्शिता इति भेदप्रदर्शनेनोदाहर्त्तव्याइति च विभज्योक्ताः॥ प्रतिकूलवर्णमुपहतलुप्तविसर्गं विसन्धिहतवृत्तम्॥ न्यूनाधिककथितपदं पतत्प्रकर्षं समाप्तपुनरात्तम्॥ अद्वन्तिरैकवाचकमभवन्मतयोगमनमभिहितवाच्यम्॥ अपदस्थपदसमासं सङ्कीर्णं गर्भितं प्रसिद्धिहतम्॥ भग्नप्रक्रममक्रमममत

परार्थं च वाक्यमेव तथा॥ रसानुगुणत्वं वर्णानांवक्ष्यते तद्विपरीतं प्रतिकूलवर्णम्॥ यथा शृङ्गारे॥

 **अकुण्ठोत्कण्ठया पूर्णमाकण्ठङ्कलकण्ठिमाम्। कम्बुकण्ठ्याःक्षणं कण्ठे कुरु कण्ठार्त्तिमुद्धर। रौद्रे देशः सोयमरातिशोणितजलैर्यस्मिन् ह्रदाः पूरिताः क्षत्रादेव तथाविधः परिभवस्तातस्य केशग्रहः। तान्येवाहितशस्त्रघस्मरगुरूण्यस्त्राणि भास्वन्तिमे यद्रामेण कृतं तदेव कुरुते द्रोणात्मजः क्रोधनः॥**

 अत्र हि विकटवर्णत्वं दीर्घसमासत्वं चोचितंयथा॥

**प्रागप्राप्तनिशुम्भशाम्भवधनुर्द्वेधाविधाविर्भवत्कोधप्रेरितभीमभार्गवभुजस्तम्भापविद्धः क्षणात्। उज्ज्वालः परशुर्भवत्वशिथिलस्त्वत्कण्ठपीठातिथिर्य्येनानेन जगत्सु खण्डपरशुर्देवोहरः ख्याप्यते॥**

 यत्र तु न क्रोधस्तत्र चतुर्थपादाभिधाने तथैवशब्दप्रयोगः। उपहत उत्वं प्राप्तो लुप्तोवाविसर्गोयत्र तत्॥

 **धीरो विनीतो निपुणोवराकारो नृपोत्र सः। यस्य भृत्यावलोत्सिक्ता भक्ता बुद्धिप्रभाविताः॥**

 विसन्धिः॥ सन्धेर्वैरूप्यं विश्लेषोऽश्लीलत्वं कष्टत्वञ्चयथा॥

** राजन्विभान्ति भवतश्चरितानि तानि इन्दोर्द्युतिं दधति यानि रसातलान्तः। धीर्दोबले अतितते उचितार्थवृत्ती आतन्वती विजयसम्पदमेत्यभातः॥ यथावा॥ तत उदित उदार हारहारिद्युतिरुच्चैरुदयाचलादिवेन्दुः। निजवंश उदात्तकान्तकान्तिर्वत मुक्तामणिवच्च कास्त्यनर्घ्यः॥**

 संहितां न करोमीति स्वेच्छया सकृदपि दोषः प्रगृह्यादिहेतुकत्वे त्वसकृत्॥

 वेगादुड्डीय गगने चलण्डामरचेष्टितः।अयमुत्पतते पत्रीततोत्रैव रुचिङ्कुरु॥

 अत्र सन्धावश्लीलता॥

** उर्व्व्यसावत्र तर्वालीमर्वन्ते चार्व्ववस्थितिः। नात्रर्जुयुज्यते गन्तुं शिरोनमयतन्मनाक्॥**

 हतंलक्षणानुसरणेप्यश्रव्यं अप्राप्तगुरुभावान्तलघुरसाननुगुणञ्चवृत्तं यत्र तत् हतवृत्तम्॥ क्रमेणोदाहरणम्॥

 **अमृतममृतं कः सन्देहो मधुन्यपि मान्यथा मधुरमधिकं चूतस्यापि प्रसन्नरसम्फलम्। सकृदपि पुनर्मध्यस्थःसन् रसान्तरविज्जनो वदतु यदिहान्यत्स्वादुस्यात्प्रियारदनच्छदात्॥**

 अत्र यदिहान्यत्स्वादुइत्यश्रव्यं यथा वा॥

 जं परिहरिउन्तीरइमणम्पिणसुन्दरत्तणगुणेण। अहणवरजस्सदोसो पडिवच्छेहिं म्पिपडिव णो॥

 अत्र द्वितीयतृतीयगणौसकारभकारौ॥

**विकसितसहकारभारहारिपरिमलपुञ्जितगुञ्जितद्विरेफः।नवकिसलयचारुचामरश्रीर्हरति मुनेरपि मानसं वसन्तः॥**

 अत्र हारिप्रमुदितसौरभेति पाठोयुक्तः। यथावा॥

 धन्यास्तागुणरत्नरोहणभुवो धन्यामृदन्यैव सा सम्भाराःखलु तेन्य एव विधिना यैरेष सृष्टो युवा। श्रीमत्कान्तिजुषां द्विषां करतलात्स्त्रीणां नितम्बस्थलात् दृष्टे यत्र पतन्ति मूढमनसामस्त्राणि वस्त्राणि च॥

 अत्र वस्त्राण्यपीति पाठे लघुरपि गुरुतांभजते॥

 **हा नृप हा बुध हा कविबन्धो विप्रसहस्रसमाश्रय देव।मुग्धविदग्धसभान्तररत्न क्वासि गतः क्व वयञ्च तवैते॥**

 हास्यरसव्यञ्जकमेतद्वृत्तम्॥ न्यूनपदं यथा॥

 तथा भूतां दृष्ट्वा नृपसदसि पाञ्चालतनयां वने व्याधैःसार्द्धं सुचिरमुषितं वल्कलधरैः। विराटस्यावासे स्थितमनुचितारम्भनिभृतं गुरुः खेदं खिन्ने मयि भजति नाद्यापि कुरुषु॥

 अत्रास्माभिरिति खिन्नं इत्यस्मात्पूर्व्वमित्थमितिच॥ अधिकं यथा॥

 स्फटिकाकृतिनिर्मलः प्रकामं प्रतिसंक्रान्तनिशातशास्त्रतत्त्वः।अविरुद्धसमन्वितोक्तियुक्तः प्रतिमल्लास्तमयोदयः स कोपि॥

 अत्राकृतिशब्दः। यथा वा॥

 इदमनुचितमक्रमश्च पुंसां यदिह जरास्वपि मान्मथाविकाराः। यदपि च न कृतं नितम्बिनीनां स्तनपतनावधिजीवितं रतं वा॥

 अत्र कृतमिति कृतं प्रत्युत प्रक्रमभङ्गमाव इति॥ तथा च यदपिचन कुरङ्गलोचनानामितिपाठे निराकाङ्क्षप्रतीतिः॥ कथितपदं यथा॥

 अधिकरतलतल्पं कल्पितस्वापलीलापरिमिलननिमीलत्पाण्डिमागण्डपाली। सुतनु कथय कस्य व्यञ्जयत्यञ्जसैवस्मरनरपतिलीलायैविराज्याभिषेकम्॥

 अत्र लीलेति॥ पतत्प्रकर्षं यथा॥

 कः कः कुत्र नघुर्घुरायितघुरोघोरघुरेच्छूकरः कः कःकं कमलाकरं विकमलं कर्त्तुं करीनोद्यतः। के के कानि वनान्यरण्यमहिषानोन्मूलयेयुर्यतः सिंहीस्नेहविलासबद्धवसतिः पञ्चाननो वर्त्तते॥

 समाप्तपुनरात्तं यथा॥

 **क्रेङ्कारः स्मरकार्मुकस्य सुरतक्रीडापिकानां रवोझङ्कारो रतिमञ्जरीमधुलिहां लीलाचकोरीध्वनिः। तन्व्याःकञ्चुलिकापसारणभुजक्षेपस्खलत्कङ्कणक्वाणःप्रेम तनोतु वो नववयोलास्याय वेणुस्वनः॥**

 द्वितीयार्द्धगतैकवाचकशेषं प्रथमार्द्धंयथा॥

 **मसृणचरणपातं गम्यतां भूः सदर्भाविरचयसिचयान्तंमूर्ध्नि धर्मः कठोरः। तदिति जनकपुत्री लोचनैरश्रुपूर्णैः पथिपथिकबधूभिः शिक्षिता वीक्षिता च॥**

 अभवन्मत इष्टो योगः सम्बन्धो यत्र॥

 **येषान्तास्त्रिदशभेदानसरितः पीताः प्रतापोष्मभिर्लीलापानभुवश्च चन्दनतरुछायासु यैः कल्पिताः। येषां हुं कृतयःकृतामरपतिक्षोभाः क्षपाचारिणां किन्तैस्त्वत्परितोषकारि विहितं किञ्चित्प्रवादोचितम्॥**

 अत्र गुणानाञ्च परार्थत्वादसम्बन्धः समत्वात्स्यादित्युक्तनयेन यच्छब्दनिर्देश्यानामर्थानां परस्परसमन्वये तैरित्यत्र विशेष्यस्याप्रतीतिरिति॥क्षपाचारिभिरिति पाठे युज्यते समन्वयः॥

 त्वमेवं सौन्दर्यासच रुचिरतायाः परिचितः कलानांसीमानं परमिह युवामेव भजतः। अपि द्वन्द्वं दिष्ट्यातदितिसुभगे संवदति वामतः शेषं यत्स्याज्जितमिहतदानींमुणि

तया॥ यथा वा॥ सङ्ग्रामाङ्गणमागतेन भवता चापे समारोपिते देवाकर्णय येन येन सहसा यद्यत्समासादितम्। कोदण्डेन शराः शरैररिशिरस्तेनापि भूमण्डलं तेन त्वं भवता च कीर्त्तिरतुला कीर्त्त्या च लोकत्रयम्॥

 अत्राकर्णनक्रिया कर्म्मत्वे कोदण्डं शरानित्यादि।वाक्यार्थस्य कर्म्मत्वे कोदण्डः शरा इति प्राप्तम्। न चयच्छब्दार्थस्तद्विशेषणं वा कोदण्डादि नच केनकेनेत्यादि प्रश्नः यथा वा॥ चापाचार्य्यस्त्रिपुरविजयीत्यादौ भार्गवस्य निन्दायां तात्पर्य्यकृतवतेतिपरशौ सा प्रतीयते कृतवत इति तु पाठे मतयोगो भवति। यथावा॥

 चत्वारोवयमृत्विजः स भगवान् कर्मोपदेष्टा हरिः सङ्ग्रामाध्वरदीक्षितो नरपतिः पत्नीगृहीतव्रता। कौरव्याः पशवः प्रियापरिभवक्लेशोपशान्तिः फलं राजन्योपनिमन्त्रणाय रसतिस्फीतं यशोदुन्दुभिः॥

 अत्राध्वरशब्दः समासे गुणीभूत इति नतदर्थः सर्वैः संयुज्यते। तथा॥

 **जङ्घाकाण्डोरुनालोनखकिणलसत्केसरालीकरालः प्रत्यग्रालक्तकाभाप्रसरकिसलयो मञ्जुमञ्जीरभृङ्गः। भर्तुर्नृत्तानु**

कारे जयति निजतनुस्वछलावण्यवापीसम्भूताम्भोधिशोभां विदधदभिनवो दण्डपादो भवान्याः॥

 अत्र दण्डपादगता निजतनुः प्रतीयते भवान्याः सम्बन्धिनीतु विवक्षिता॥ अवश्यं वक्तव्यमनुक्तं यत्र यथा॥

 अप्राकृतस्य चरितातिशयैश्च दृष्टैरत्यद्भुतैरपहृतस्यतथापि नास्था। कोप्येष वीरशिशुकाकृतिरप्रमेयमाहात्म्यसारसमुदायमयः पदार्थः॥

 अत्रापहृतोस्मीत्यपहृतत्वस्य विधिर्व्वाच्यः॥ तथापीत्यस्य द्वितीयवाक्यगतत्वेनैवोपपत्तेः॥ यथावा॥

 **एषो हिमाद्रितनयामुखपद्मजन्मा प्राप्तः सुरासुरमनोरथदूरवर्त्ती। स्वप्ने निरुद्धघटनाधिगताभिरूपलक्ष्मीफलामसुरराजसुतां विधाय॥**

 अत्र मनोरथानामपि दूरवर्तीत्यप्यर्थोवाच्यःयथावा॥

 **त्वयि निबद्धरतेः प्रियवादिनः प्रणयभङ्गपराङ्मुखचेतसः। कमपराधलवं मम पश्यसि त्यजसि मानिनि दासजनंयतः॥**

 अत्रापराधस्य लवमपीति वाच्यम्॥ अस्थानस्थपदं यथा॥

 **प्रियेण सङ्ग्रथ्य विपक्षसन्निधावुपाहितां वक्षसि पीवरस्तने। स्रजन्न काचिद्विजहौ। जलाविलां वसन्तिहि प्रेम्णि गुणा नवस्तुनि॥**

 अत्र काचिन्न जहाविति वाच्यम्। यथा॥

 **लग्नः केलिकचग्रहश्लथजटालम्बेन निद्रान्तरे मुद्राङ्कःशितिकन्धरेन्दुशकलेनान्तःकपोलस्थले। पार्व्वत्यानख लक्ष्मशङ्कितसखीनर्म्मस्मितह्रीतया प्रोन्मृष्टः करपल्लवेन कुटिला ताम्रछविः पातु वः॥**

 अत्र नखलक्ष्मेत्यतः पूर्व्वं कुटिला ताम्रेति वाच्यंअस्थानस्थसमासं यथा॥

 अद्यापि स्तनशैलदुर्गविषमे सीमन्तिनीनां हृदि स्थातुंवाञ्छति मान एष धिगिति क्रोधादिवालोहितः। प्रोद्यद्दूरतरप्रसारितकरः कर्षत्यसौतत्क्षणत् फुल्लत्कैरवकोशनिःसरदलिश्रेणी कृपाणीं शशी॥

 अत्रक्रुद्धस्योक्तौ समासो न कृतः॥ कवेरुक्तातु कृतः। संकीर्णं यत्र वाक्यान्तरस्य पदानि वाक्यान्तरमनुप्रविशन्ति॥

 **किमिति न पश्यसि कोपं पादगतं बहुगुणं गृहाणेमम्। ननुमुञ्च हृदयनाथं कण्ठे मनसस्तमोरूपम्॥**

 अत्र पादगतं बहुगुणं हृदयनाथं किमिति नपश्यति इमं कण्ठे गृहाण मनसस्तमोरूपं कोपंमुञ्चेति एकवाक्यतायान्तु क्लिष्टमिति भेदः॥ गर्भितम्॥ यत्र वाक्यस्य मध्ये वाक्यान्तरमनुप्रविशति॥यथा॥

 **परोपकारनिरतैर्दुर्जनैः सह सङ्गतिः। वदामि भवतस्तत्त्वंन विधेया कदाचन॥**

 अत्र तृतीयपादोवाक्यान्तरमध्ये प्रविष्टः॥यथा वा॥

 लग्नं रागावृताङ्ग्यासुदृढमिह यथैवासियष्ट्यारिकण्ठेमातङ्गानामपीहोपरिपरपुरुषैर्या च दृष्टा पतन्ती। तत्सक्तोयं न किञ्चिद्गणयति विदितं ते स्तुतेनास्मि दत्ता भृत्येभ्यःश्रीनियोगाद्गदितुमिव गतेत्यम्बुधिं यस्य कीर्त्तिः॥

 अत्र विदितं तेस्त्विति एतत्कृतं प्रत्युत लक्ष्मीस्ततोपसरतीति विरुद्धमतिकृत्॥ मञ्जीरादिषु रणितप्रायं पक्षिषु च कूजितप्रभृतिस्तनितमणितादि सुरते मेघादिषु गर्जितप्रमुखमिति प्रसिद्धिमतिक्रान्तं यथा॥

**महाप्रलयमारुतक्षुभितपुष्करावर्त्तकप्रचण्डघनगर्जितप्रतिरुतानुकारीमुहुः। रवः श्रवणभैरवः स्वगितरोदसी-कन्दरः कुतोद्यसमरोदधेरयमभूतपूर्वः पुरः॥**

 अत्र रवो मण्डूकादिषु प्रसिद्धो नतूक्तविशेषे सिंहनादे॥ भग्नः प्रक्रमः प्रस्तावो यत्र॥ यथा॥

 नाथे निशायानियतेर्नियोगादस्तं गते हन्त निशापि याता।कुलाङ्गनानां हि गुणानुरूपं नातःपरं भद्रतरं चकास्ति॥

 अत्र गतेति प्रक्रान्ते यातेति प्रकृतेः गतानिशापीति तु युक्तम्। ननु नैकपदं द्विःप्रयोज्यं प्रायेणेत्यन्यत्र कथितपदं दुष्टमिति चेहैवोक्तं तत्कथमेकस्य पदस्य द्विःप्रयोगः॥ उच्यते उद्देश्यप्रतिनिर्देश्यव्यक्तिरिक्तो विषय एकपदप्रयोगनिषेधस्य॥ तद्वति विषये प्रत्युत तस्यैव पदस्य सर्व्वनाम्नोवा प्रयोगं विना दोषः॥ तथाहि॥

 **उदेति सविता ताम्रस्ताम्रएवास्तमेति च। सम्पत्तौ च विपत्तौ च महतामेकरूपता॥**

 अत्र रक्त एवास्तमेतीति यदि क्रियते तदा पदान्तरप्रतिपादितः स एवार्थोऽर्थान्तरतयैव प्रतिभासमानः प्रतीतिं स्थगयति॥ अत्र तादृगेवेति वापाठे न दोषः सर्व्वनाम्नः प्रयोगात्॥ यथावा॥

** यशोधिगन्तुं सुखलिप्सया वा मनुष्यसंख्यामति वर्त्तितुंवा। निरुत्सुकानामभियोगभाजां समुत्सुके वाङ्कमुपैति सिद्धिः।**

 अत्र प्रत्ययस्य॥ सुखमीहितुं वेति युक्तः पाठः॥

 **ते हिमालयमामन्त्र्य पुनःप्रेक्ष्य च शूलिनम्। सिद्धं चास्मैनिवेद्यार्थं तद्विसृष्टाः खमुद्ययुः॥**

 अत्र सर्वनाम्नः॥ अनेन विसृष्टा इति तु वाच्यम्॥

 **महीभृतः पुत्रवतोपि दृष्टिस्तस्मिन्नपत्येन जगाम तृप्तिम्।अनन्तपुष्पस्य मधोर्हि चूते द्विरेफमाला सविशेषसङ्गा॥**

 अत्र पर्य्यायस्य महीभृतोऽपत्यवतोऽपीतियुक्तम्॥अत्र सत्यपि पुत्रे कन्यारूपेऽपत्ये स्नेहोऽभूदितिकेचित्समर्थयन्ते॥

 **विपदोऽभिभवन्त्यविक्रमं रहयत्यापदुपेतमायतिः। नियतालघुता निरायतेरगरीयान्न पदं नृपश्रियः॥**

 अत्रोपसर्गस्य पर्य्यायस्य च॥ तदभिभवः कुरुते॥निरायति लघुतां भजते निरायतिः लघुतावान्न पदं नृपश्रियः॥

 **काचित्कीर्णांरजोभिर्दिवमनुविदधौमन्दवक्त्रेन्दुलक्ष्मीरश्रीकाः काश्चिदन्तर्दिश इव दधिरे दाहमुद्भ्रान्तसत्त्वाः। म्रेमु**

र्वात्या इवान्याः प्रति पदमपरा भूमिवत्कम्पमानाः प्रस्थानेपार्थिवानामशिवमिति पुरोभाविनार्य्यःशशंसुः॥

 अत्र वचनस्य काश्चित्कीर्णा रजोभिर्दिवमनुविदधुर्मन्दवक्त्रेन्दुशोभा निःश्रीका इति कम्पमानाइत्यत्र कम्पमापुरिति पठनीयम्॥

 गाहन्तां महिषा निपानसलिलं शृङ्गैर्मुहुस्ताडितं छायाबद्धकदम्बकं मृगकुलं रोमन्थमभ्यस्यतु। विश्रब्धैःक्रियतां वराहपतिभिर्मुस्ताक्षतिः पल्वले विश्रान्तिं लभतामिदञ्च शिथिलज्याबन्धमस्मद्धनुः॥

 अत्र कारकस्य। विश्रब्धा रचयन्तु शूकरवराइत्यदुष्टम्॥

 **अकलिततपस्तेजो वीर्य्यप्रथिम्नि यशो निधाववितथमदाध्मातेरोषान्मुनावभिधावति। अभिनवधनुर्विद्यादर्पक्षमाय चकर्म्मणे स्फुरति रभसात्पाणिः पादोपसंग्रहणाय च॥**

 अत्र क्रमस्य॥ पादोपसंग्रहणायेति पूर्वं वाच्यंएवमन्यत्राप्यनुसर्त्तव्यम्॥ अविद्यमानः क्रमो यत्रयथा॥

 द्वयं गतं संप्रति शोचनीयतां समागमप्रार्थनयाकपालिनः। कला च सा कान्तिमती कलावतस्त्वमस्य लोकस्य चन चकौमुदी॥

 अत्र त्वं शब्दानन्तरश्चकारोयुक्तः॥ यथावा॥

 **शक्तिर्निष्त्रिंशजेयं तव भुजयुगले नाथदोषाकरश्रीर्वक्त्रेपार्श्वे तथेष्टा प्रतिवसति महाकुट्टिनीखड्गयष्टिः। आज्ञेयं सर्व्वंगा ते विलसति च पुनः किं मया वृद्धयाते प्रोच्यैवेत्थं प्रकोपाच्छशिकरसितया यस्य कीर्त्त्याप्रयातम्॥**

 अत्र इत्थं प्रोच्येवेति न्याय्यम्॥ तथा॥ लग्नंरागावृताङ्ग्येत्यादौ इति श्रीनियोगादिति वाच्यम्।अमतः प्रकृतविरुद्धः परार्थोयत्र॥ यथा॥

 **राममन्मथशरेण ताडिता दुःसहेन हृदये निशाचरी।गन्धवद्रुधिरचन्दनोक्षिता जीवितेशवसतिं जगाम सा॥**

 अत्र प्रकृते रसे विरुद्धशृङ्गारस्य व्यञ्जकोऽपरोर्थः॥ अर्थदोषानाह॥ अर्थोदुष्टः कष्टोव्याहतपुनरुक्तः दुःक्रमग्राम्यः सन्दिग्धो निर्हेतुः प्रसिद्धिविद्याविरुद्धश्च॥अनवीकृतः सनियमानियमविशेषाविशेषपरिवृत्तः साकाङ्क्षोऽपदयुक्तः सहचरभिन्नःप्रकाशितविरुद्धः॥ विध्यनुवादायुक्तस्त्यक्तपुनःस्वीकृतोऽश्लीलः॥ दुष्ट इति सम्बध्यते॥ क्रमेणोदाहरणम्॥

 **अतिविततगगनसरणिप्रसरणपरिमुक्तविश्रमादनन्दः।मरुदुल्लासितसौरभकमलाकर हास कृद्रविर्जयति॥**

 अत्र अतिविततत्वादयोनुपादानेपि प्रतिपाद्यमानमर्थं न बाधन्त इत्यपुष्टाः नत्वसङ्गताः पुनरुक्ता वा॥

 **सदा मध्ये यासामियममृतनिष्यन्दसरसा सरस्वत्युद्दामा वहति बहुमार्गापरिमलम्। प्रसादात्ताएता घनपरिचिताःकेन महतां महाकाव्यव्योम्नि स्फुरितमधुरा यान्तु रुचयः॥**

 अत्र यासाङ्कविरुचीनां मध्ये सुकुमारविचित्रमध्यमात्मकत्रिमार्गाभारती चमत्कारं वहति ताःगम्भीरकाव्यपरिचिताः कथमितरकाव्यवत्प्रसन्ना भवन्तु। यासामादित्यप्रभाणां मध्ये त्रिपथगावहति ता मेघपरिचिताः कथं प्रसन्ना भवन्तीतिसङ्क्षेपार्थः॥

 जगति जयिनस्ते ते भावा नवेन्दुकलादयः प्रकृतिमधुराःसन्त्येवान्ये मनो मदयन्ति ये। ममतु यदियं याता लोके विलोचनचन्द्रिकानयनविषयं जन्मन्येकः स एव महोत्सवः॥

 अत्रेन्दुकलादयोयं प्रत्यप्रशस्यप्रायाः स एवचन्द्रिकात्वमुत्कर्षार्थमारोपयतीति व्याहतत्वं कृतमनुमतमित्यादि॥

 अत्रार्जुनार्जुनेति भवद्भिरिति चोक्ते सभीमकिरीटिनामिति किरीटिपदार्थः पुनरुक्तः॥ यथा वा॥

 **अस्त्रज्वालावलीढप्रतिबलजलधेरन्तरौर्वायमाणे सेनानाथेस्थितेस्मिन्मम पितरि गुरौ सर्व्वधन्वीश्वराणाम्। कर्णालंसम्भ्रमेण व्रज कृप समरं मुञ्च हार्दिक्यशङ्कां ताते चापद्वितीये वहति रणधुरं कोभयस्यावकाशः॥**

 अत्र चतुर्थपाद वाक्यार्थः पुनरुक्तः॥

 भूपालरत्ननिर्दैन्यप्रदानप्रसृतोत्सव।विश्राणयतुरङ्गं मे मातङ्गंवा मदालसम्॥

  अत्र मातङ्गस्य प्राङ्निर्द्देशो युक्तः॥

 ** स्वपिति यावदयं निकटे जनः स्वपिमि तावदहं किमपैति ते। तदपि साम्प्रतमाहर कूर्परं त्वरितमूरुमुदञ्चय कुञ्चितम्॥**

 एषोऽविदग्धः॥

 **मात्सर्य्यमुत्सार्य्येत्यादि॥**

अत्र प्रकरणाद्यभावे सन्देहः॥ शान्तशृङ्गार्य्यन्यतराभिधाने तु निश्चयः॥

 **गृहीतं येनामीः परिभवभयान्नो ज्झितमपि प्रभावाद्यस्याभून्न खलु तव कश्चिन्न विषयः। परित्यक्तं तेन त्वमसि सुतशोकान्नतु भयाद्विमोक्ष्येशस्त्रत्वामहमपि ततः स्वस्ति भवते॥**

अत्र शस्त्रमोचने हेतुर्नोपात्तः॥

 इदन्ते केनोक्तं कथय कमलातङ्कवदने यदेतस्मिन्हेम्नःकटकमिति धत्से खलु धियम्॥ इदं तद्दुःसाधाक्रमणपरमास्त्रं स्मृतिभुवा तव प्रीत्या चक्रं करकमलमूले विनिहितम्॥

 अत्र कामस्य चक्रं लोकेऽप्रसिद्धम्॥

 **उपपरिसरं गोदावर्य्याःपरित्यजताध्वगाः सरणिमपरो मार्गस्तावद्भवद्भिरिष्यताम्। इहहि विहितो रक्ताशोकः कयापिहताशया चरणनलिनन्यासोदञ्चन्नवाङ्कुरकञ्चुकः॥**

 पादाघाते नाशोकस्य पुष्पोद्गमः कविषु प्रसिद्धोनपुनरङ्कुरोद्गमः॥

 **सुसितवसनालंकारायांकदाचन कौमुदी महसि सुदृशिस्वैरंयान्त्यांगतोस्तमभूद्विधुः। तदनु भवतः कीर्त्तिः केनाप्यगीयत येन साप्रियगृहमगान्मुक्ताशङ्काक्वनासिशुभप्रदः॥**

 अत्रामूर्त्तापि कीर्त्तिः ज्योत्स्नावत्प्रकाशरूपाकथितेति लोकविरुद्धमपि कविप्रसिद्धेर्न दुष्टम्॥

 **सदा स्नात्वा निशीथिन्यां सकलं वासरं बुधः। नानाविधानिशास्त्राणि व्याचष्टे च शृणोति च॥**

 ग्रहोपरागं विना रात्रौ स्नानं धर्म्मशास्त्रेणविरुद्धम्॥

 **अनन्यसदृशं यस्य बलं बाह्वोःसमीक्ष्यते। षाड्गुण्यानुसृतिस्तस्य सत्यं सा निष्प्रयोजना।**

 एतदर्थशास्त्रेण॥

 **विधाय दूरे केयूरमनङ्गाङ्गणमङ्गना।बभार कान्तेनकृतांकरजोल्लेखमालिकाम्॥**

 अत्र केयूरपदे नखक्षतं न निहितमित्येतत्कामशास्त्रेण॥

 अष्टाङ्गयोगपरिशीलनकीलनेन दुःसाधसिद्धिसविधं विदधद्विदूरे। आसादयन्नभिमतामधुना विवेकख्यातिं समाधिधनमौलिमणिर्व्विमुक्तः॥

 अत्र विवेकख्यातिस्ततः संप्रज्ञातसमाधिः पश्चादसंप्रज्ञातस्ततो मुक्तिर्नतु विवेकख्यातौ॥ एवंविद्यान्तरैरपि विरुद्धमुदाहार्य्यम्॥

 प्राप्ताः श्रियः सकलकामदुघास्ततः किं दत्तं पदं शिरसिविद्विषतां ततः किम्। सन्तर्पिताः प्रणयिनो विभवैस्ततः किंकल्पं स्थितं तनुभृतां तनुभिस्ततः किम्॥

 अत्र ततः किमिति न नवीकृतम्। तत्तु यथा॥

 यदि दहत्यनलो च किमद्भुतं यदि च गौरवमद्रिषु किं ततः। लवणमम्बु सदैव महोदधेः प्रकृतिरेव सतामविषादिता॥ यत्रानुल्लिखिताक्षमैव निखिलं निर्म्माणमेतद्विधेरुत्कर्षप्रतियोगिकल्पनमपि न्यक्कारकोटिः पराः। याताः प्राणभृतां मनोरथगतीरुल्लङ्घ्ययत्संपदस्तस्याभासमणीकृताश्मसु मणेरश्मत्वमेवोचितम्॥

 अत्र छायामात्रमणीकृताश्मसु मणेस्तस्याश्मतैवोचितेति सनियमत्वं वाच्यम्॥

 वक्त्राम्भोजं सरस्वत्यधिवसति सदा शोण एवाधरस्ते बाहुःकाकुत्स्थवीर्य्यस्मृतिकरणपटुर्दक्षिणस्ते समुद्रः। वाहिन्यः पार्श्वमेताः क्षणमपि भवतो नैव मुञ्चत्यभीक्ष्णंस्वच्छन्तेर्मानसेऽस्मिन्कथमवनिपते तेऽम्बुपानाभिलाषः॥

 अत्र शोण एवेति नियमो न वाच्यः॥

 श्यामां श्यामलिमानमानयत भोः सान्द्रैर्मषीकूर्चकैर्मन्त्रंतन्त्रमथप्रयुज्यहरत श्वेतोत्पलानां श्रियम्। चन्द्रं चूर्णयतक्षणाच्च कणशः कृत्वा शिलापट्टके येन द्रष्टुमहं क्षमे दशदिशस्तद्वक्त्रमुद्राङ्किताः॥

 अत्र ज्योत्स्नामिति श्यामाविशेषो वाच्यः॥

 कल्लोलवेल्लितदृषत्परुषप्रहारै रत्नान्यमूनिमकरालयमावमंस्थाः। किं कौस्तुभेन विहितो भवतो न नाम याञ्चाप्रसारितकरः पुरुषोत्तमोपि॥

 अत्र एकेन किं न विहितो भवतः सनामेतिसामान्यं वाच्यम्॥

 **अर्थित्वे प्रकटीकृतेपि न फलप्राप्तिः प्रभोः प्रत्युत द्रुह्यन्दाशरथिर्विरुद्धचरितो युक्तस्तया कन्यया। उत्कर्षञ्च परस्यमान**

यशसोर्विस्रंसनं चात्मनः स्त्रीरत्नञ्च जगत्पतिर्दशमुखो देवःकथं मृष्यते॥

 अत्र स्त्रीरत्नमुपेक्षितुमित्याकाङ्क्षति। नहि परस्येत्यनेन सम्बन्धो योग्यः॥

 **आज्ञा शक्रशिखामणिप्रणयिनी शास्त्राणि चक्षुर्नवं भक्तिर्भूतपतौपिनाकिनि पदं लङ्केति दिव्या पुरी। उत्पत्तिर्द्रुहिणान्वये च तदहो तादृग्वरो लभ्यते स्याच्चेदेष न रावणः क्वनु पुनःसर्व्वत्र सर्वे गुणाः॥**

 अत्र स्याच्चेदेषन रावण इत्यन्त एव समाप्यम्॥

 **श्रुतेन बुद्धिर्व्यसनेन मूर्खता मदेन नारी सलिलेन निम्नना।निशा शशाङ्केन धृतिः समाधिना नयेन चालंक्रियते नरेन्द्रता॥**

 अत्र श्रुतादिभिरुत्कृष्टैः सहचरितैर्व्यसनमूर्खतयोर्निकृष्टयोर्भिन्नत्वं लग्नं रागावृताङ्ग्येत्यत्रविदितं तेस्त्वित्यनेन श्रीस्तस्मादपसरतीति विरुद्धंप्रकाश्यते॥

 प्रयत्नपरिबोधितः स्तुतिभिरद्य शेषे निशामकेशवमपाण्डवंभुवनमद्य निःसोमकं। इयं परिसमाप्यते रणकथाद्य दोःशालिनामपैतु रिपुकाननातिगुरुरद्य भारो भुवः॥

 अत्र शयितः प्रयत्नेन बोध्यसे इति विधेयम्॥ यथा वा॥

 **वाताहारतया जगद्विषधरैराश्वास्य निःशेषितं ते ग्रस्ताःपुनरभ्रतोयकणिकातीव्रव्रतैर्व्वर्हिभिः तेपि क्रूरचमूरुचर्म्मवसनैर्नीताः क्षयं लुब्धकैर्दम्भस्य स्फुरितं विदन्नपि जनोजाल्मोगुणानीहते॥**

 अत्र वाताहारादित्रयं व्युत्क्रमेण वाच्यम्॥

 **अरे रामाहस्ताभरणभसलश्रेणिशरणस्मरक्रीडाव्रीडाशमनविरहिप्राणदमन। सरो हंसोत्तंस प्रचलदलनीलोत्पलसखे सखेदोहं मोहं श्लथय कथय क्वेन्दुवदना॥**

 अत्र विरहिप्राणदमनेति नानुवाद्यं॥ लग्नंरागावृतायेत्याद्यत्र वदितुं तेस्त्वित्युपसंहृतोषितेनेत्यादिना पुनरुपात्तः॥

 हन्तुमेव प्रवृत्तस्य स्तब्धस्य विवरैषिणः। यथास्य जायतेपातो न तथा पुनरुन्नतिः॥

 अत्र पुंव्यञ्जनस्यापि प्रतीतिः यत्रैको दोषः प्रदर्शितस्तत्र दोषान्तराण्यपि सन्ति तथापि तेषांतत्राप्रकृतत्वात्प्रकाशनं न कृतम्॥ कर्णावतंसादिपदे कर्णादिध्वनिनिर्म्मितिः सन्निधानादिबोधार्थम्॥अवतंसादीनि कर्णाद्याभरणान्येवोच्यन्ते॥ तत्रकर्णादिशब्दाः कर्णादिस्थितिप्रतिपत्तये यथा॥

 **अस्याः कर्णावतंसेन जितं सर्व्वं विभूषणम्। तथैव शोभतेत्यन्तमस्याःश्रवणकुण्डलम्। अपूर्व्वमधुरामोदप्रमोदितदिशस्ततः। आययुर्भृङ्गमुखराः शिरःशेखरशालिनः॥**

 अत्र कर्णश्रवणशिरःशब्दाः सन्निधानप्रतीत्यर्थाः॥

 विदीर्णाभिमुखारातिकराले सङ्गरान्तरे। धनुर्ज्याकिणचिह्नेन दोष्णा विस्फुरितं तव॥

 अत्र धनुःशब्दआरूढत्वावगतये॥ अन्यत्र तु॥

 **ज्याबन्धनिस्पन्दभुजेन यस्य विनिश्वसद्वक्त्रपरम्परेण।कारागृहे निर्जितवासवेन लङ्केश्वरेणोषितमाप्रसादादिति॥**

 अत्र केवलोज्याशब्दः॥

 प्राणेश्वरपरिष्वङ्गविभ्रमप्रतिपत्तिभिः। मुक्ताहारेण लसताहसतीव स्तनद्वयम्॥

 अत्र मुक्तानामन्यरत्नामिश्रितत्वबोधनाय मुक्ताशब्दः॥

 **सौन्दर्य्यसम्पत्तारुण्यं यस्यास्ते ते च विभ्रमाः। षट्पदान्पुष्पमालेवकान्नाकर्षति सा सखे॥**

 अत्रोत्कृष्टपुष्पविषये पुष्पशब्दः। निरुपपदो हिमालाशब्दः पुष्पस्रजमेवाभिधत्ते। स्थितेष्वेतत्सम

र्घनम्। न खलु कणवितंसादिवज्जघनकाञ्चीत्यादिक्रियते। जगाद मधुरां वाचं विशदाक्षरशालिनीमित्यादौ क्रियाविशेषणत्वेपि विवक्षितार्थप्रतीतिसिद्धौगतार्थस्याविशेष्यस्य विशेषणदानार्थं क्वचित्प्रयोगः कार्य्य इति न युक्तम्। युक्तत्वे वा॥

 चरणत्र परित्राणरहिताभ्यामपि द्रुतम्। पादाभ्यां दूरमध्वानं व्रजन्नेष न खिद्यते॥

 इत्युदाहार्य्यम्। ख्यातेऽर्थे निर्हेतोरदुष्टता॥ यथा॥

 **चन्द्रं गता पद्मगुणान्न भुङ्क्ते पद्माश्रिता चान्द्रमसीमभिख्याम्उमामुखन्तु प्रतिपद्य लोलाद्विसंश्रयां प्रीतिमवाप लक्ष्मीः॥**

 अत्र रात्रौ पद्मस्य सङ्कोचो दिवा चन्द्रमसश्चनिष्प्रभत्वं लोकप्रसिद्धमिति न भुङ्क्ते इति हेतुं नापेक्षते॥ अनुकरणे तु सर्व्वेषां श्रुतिकटुप्रभृतीनांदोषाणां यथा॥

 **मृगचक्षुषमद्राक्षमित्यादि कथयत्ययम्। पश्यैष च गवित्याह सुत्रामाणं यजेति च॥**

  वक्त्राद्यौचित्यवशाद्दोषोपि गुणः क्वचित्क्वचिन्नोभौ वक्तृप्रतिपाद्यव्यङ्ग्यवाच्यप्रकरणादीनांमहिम्ना दोषोपि क्वचिद्गुणः। क्वचिन्न दोषो नगुणः तत्र वैयाकरणादौ वक्तरि प्रतिपाद्येव।

रौद्रादा च रसे व्यङ्ग्येकष्टत्वं गुणः। क्रमेणोदाहरणम्॥

 **दीधीवेवीङ्समः कश्चिद्गुणवृद्ध्योरभाजनम्। क्विप्प्रत्ययनिभःकश्चिद्यत्र सन्निहिते न ते॥ यदा त्वामहमद्राक्षं शब्दविद्याविशारदम्। उपाध्यायं तदास्मार्षं समस्प्राक्षञ्चसम्मदम्॥ अन्त्रप्रोतवृहत्कपालनलकक्रूरक्वणत्कङ्कणप्रायः प्रेङ्खितभूरिभूषणरवैराघोषयन्त्यम्बरम्।पीतच्छर्दितरक्तकर्द्दमघनप्राग्भारघोरोल्लसद्व्यालोलस्तनभारभैरववपुर्दर्पोद्धतं धावति॥** **वाच्यवशाद्यथा॥मातङ्गाः किमुवल्गितैः किमफलैराजम्बरैर्जम्बुकाः सारङ्गा महिषामदं व्रजत किं शून्येथ शूरानके। कोपाटोपसमुद्भटोत्कटसटाकोटेरिभारेः शनैः सिन्धुध्वानिनि हंकृते स्फुरतियत्तद्गर्जितं गर्जितम्॥**

 अत्र सिंहे वाच्ये परुषाः शब्दाः॥ प्रकरणवशाद्यथा॥

 **रक्ताशोककृशोदरी क्वनु गता त्यक्तानुरक्तं जनं नोदृष्टेति मुधैव चालयसिकिं वाताभिभूतं शिरः। उत्कण्ठाघटमान षट्पदघटा संघट्टदष्टछदस्तत्पादाहतिमन्तरेण भवतःपुष्पोद्गमोयं कुतः॥**

 अत्र शिरोधूननेन कुपितस्य वचसि क्वचिन्नीरसेन गुणो न दोषः॥ यथा॥

 शीर्णघ्राणाङ्घ्रिपाणीन् घृणिभिरपघनैर्घर्घराव्यक्तघोषान्दोर्घाघ्रातानघौघैःपुनरपि घटयत्येक उलाघयन्यः। धर्मांशोस्तस्यवोन्तर्द्विगुणघनघृणानिघ्ननिर्विघ्नवृत्तेर्दत्तार्घाःसिद्धसंधैर्विदधतु घृणयः शीघ्रमंहोविघातम्॥

 अप्रयुक्तनिहतार्थौश्लेषादावदुष्टौ। यथा॥

 **येन ध्वस्तमनोभवेन वलिजित्कायः पुरास्त्रीकृतो यश्चोदृतभुजङ्गहारवलयो गङ्गाञ्च योधारयत्। यस्याहुःशशिमच्छिरोहर इति स्तुत्यञ्चनामामराः पायात्सस्वयमन्धकक्षयकरस्त्वां सर्वदोमाधवः॥**

 अत्र माधवपक्षे शशिमदन्धकक्षयकरशब्दावप्रयुक्तनिहतार्थौ॥ अश्लीलं क्वचिद्गुणोयथा॥सुरतारम्भगोष्ठ्याम्॥

 **द्व्यर्थैःपदैः पिशुनयेच्च रहस्यवस्त्विति कामशास्त्रस्थितौ॥करिहस्तेन सम्बाधे प्रविश्यान्तर्विलोडिते। उपसर्प्पन् ध्वजःपुंसः साधनान्तर्विराजते। शमकथासु। उत्तानोच्छूनमण्डूकपाटितोदरसन्निभे। क्लेदिनि स्त्रीव्रणे सक्तिरक्रिमेःकस्यजायते। निर्वाणवैरदहनाः प्रशमादरीणां नन्दन्तु पाण्डुतनयाः सह माधवेन। रक्तप्रसाधितभुवः क्षतविग्रहाश्च स्वस्थाभवन्तु कुरु राजसुताः सभृत्याः॥**

 अत्र भाव्यमङ्गलसूचकम्। सन्दिग्धमपि वाच्य

महिम्ना क्वचिन्नियतार्थप्रतीतिकृत् व्याजस्तुतिपर्य्यवसायित्वे गुणः॥ यथा॥

 **पृथुकार्त्तस्वरपात्रं भूषितनिःशेषपरिजनदेव। विलसत्करेणुगहनं संप्रतिसममावयोः सदनम्॥**

 प्रतिपाद्यप्रतिपादकयोर्ज्ञत्वे सत्यप्रतीतङ्गुणोयथा॥

 **आत्मारामाविहितरतयोनिर्व्विकल्पे समाधौ ज्ञानोद्रेकाद्विघटितमनोग्रन्थयः सत्त्वनिष्ठाः। सम्वीक्षन्ते कमपि तमसां ज्योतिषां वापरस्तात्तं मोहान्धः कथमयममुं वेत्ति देवंपुराणम्॥**

 स्वयं वा परामर्शे यथा॥

 **षडधिकदशनाडीचक्रमध्यस्थितात्मा हृदि विनिहितरूपःसिद्धिदस्तद्विदां यः। अविचलितमनोभिः साधकैर्मृग्यमाणः सजयति परिणद्धः शक्तिभिः शक्तिनाथः॥**

 अधमप्रकृत्युक्तिषु ग्राम्यो गुणः॥ यथा॥

 फुल्लुक्करं कलमकूरणिहं वहन्तिजे सिन्दुवारविडवामहवल्लहादे। जे गालिदस्समहिसीदहिणोसरिच्छा ते किंचमुद्धविअइल्लपसूणपुञ्जा।

 अत्र कलमभक्तमहिषीदधिशब्दा ग्राम्या अपिविदूषकोक्तौ॥ न्यूनपदंक्वचिद्गुणो यथा॥

 गाढालिङ्गनवामनीकृतकुचप्रोद्भूतरोमोद्गमा सान्द्रस्नेहरसातिरेकविगलच्छ्रीमन्नितम्बावरा। मामामानदमाति मामलमिति क्षामाक्षरोल्लापिनी सुप्ता किंनु स्मृतानु किं मनसि किं लीना विलीना नु किम्॥

 क्वचिन्न गुणो न दोषः। यथा॥

 **तिष्ठेत्कोपवशात्प्रभावपिहिता दीर्घं नसा कुप्यति स्वर्गायोत्पतिता भवेन्मयि पुनर्भावार्द्रमस्या मनः। तांहर्त्तुंविबुधद्विषोपि नच मे शक्ताः पुरोवर्त्तिनीं साचात्यन्तमगोचरं नयनयोर्य्यातेति कोयं विधिः॥**

 अत्र पिहितेत्यतोनन्तरं नैतद्यत इत्येतैर्न्यूनैःपदैर्विशेषविधेरकरणान्न गुणः उत्तरा प्रतिपत्तिःपूर्वांप्रतिपत्तिं बाधत इति न दोषः॥ अधिकपदंक्वचिद्गुणः॥ यथा॥

 **यद्वञ्चनाहितमतिर्बहुचाटुगर्भं कार्य्योन्मुखः खलजनःकृतकं ब्रवीति। तत्साधवो न न विदन्ति विदन्ति किन्तु कर्त्तुंवृथा प्रणयमस्य न पारयन्ति॥**

 अत्र विदन्तीति द्वितीयमन्ययोगव्यवच्छेदपरम्॥यथावा॥

 **वद वदजितः स शत्रुर्न हतो जल्पंश्च तव तवास्मीति। चित्रंचित्रमरोदीद्धाहेति परं मृते पुत्रे॥**

 इत्येवमादौ हर्षभयादियुक्तेवक्तरि॥ कथितपदं क्वचिद्गुणः॥ लाटानुप्रासे अर्थान्तरसंक्रमितवाच्ये विहितस्यानुवाद्यत्वे च क्रमेणेादाहरणम्॥

 **सितकरकररुचिरविभाविभाकराकारधरणिधरकीर्त्तिः।पौरुषकमलाकमलासापि तवैवास्ति नान्यस्य॥ तालाजा अन्तिगुणाजालादेसहिअएहिं घेप्यन्ति। रइकिरणाणुगहिआइंहोन्तिकमलाइंकमलाइम्॥ जितेन्द्रियत्वं विनयस्य कारणं गुणप्रकर्षो विनयादवाप्यते। गुणप्रकर्षेण जनोनुरज्यते जनानुरागप्रभवा हि संपदः॥**

 पतत्प्रकर्षमपि क्वचिद्गुणः॥ यथा॥ उदाहृतेप्रागप्राप्तेत्यादौ॥ समाप्तपुनरात्तं क्वचिन्न गुणोन दोषः॥ यत्र न विशेषणमात्रदानार्थं पुनर्ग्रहणमपि तु वाक्यान्तरमेव क्रियते॥ यथात्रैव प्रागप्राप्तेत्यादौ॥अपदस्थसमासो क्वचिद्गुणः॥ यथाउदाहृते रक्ताशोकेत्यादौ॥ गर्भितं तथैव यथा॥

 **होमिअवहत्थि अरे होणिरङ्कुसोअहविवेअरहिओवि।सिविणेवि तुमम्मि पुणोपत्तिहि भत्तिंण पसुमरामि॥**

 अत्र प्रतीहीतिमध्ये दृढप्रत्ययोत्पादनाय एवमन्यदपि लक्ष्याल्लक्ष्यम्॥ व्यभिचारिरसस्थायिभावानां शब्दवाच्यता। कष्टकल्पनया व्यक्तिरनुभाव

विभावयोः। प्रतिकूलविभावादिग्रहोदीप्तिः पुनःपुनः॥ अकाण्डे प्रथनच्छेदावङ्गस्याप्यतिविस्तृतिः।अङ्गिनोननु सन्धानं प्रकृतीनां विपर्य्ययः॥ अनङ्गस्याभिधानञ्चरसे दोषाः स्युरीदृशाः। स्वशब्दोपादानं व्यभिचारिणो यथा॥

 सव्रीडा दयितानने सकरुणा मातङ्गचर्म्माम्बरे सत्रासाभुजगे सविस्मयरसाचन्द्रे मृतस्यन्दिनि। सेय्योजन्हुसुतावलोकनविधौ दीना कपालोदरे पार्व्वत्या नवसङ्गमप्रणयिनीदृष्टिः शिवायास्तु वः॥

 अत्र व्रीडादीनाम्॥ व्यानम्रादयितानने मुकुलितामातङ्गचर्माम्बरे सोत्कम्पाभुजगे निमेषरहिताचन्द्रे मृतस्यन्दिनि। मीलद्भूःसुरसिन्धुदर्शनविधौम्लानाकपालोदरे। इत्यादि तु युक्तम्॥ रसस्यस्वशब्देन शृङ्गारादिशब्देन वाच्यत्वम्॥ क्रमेणोदाहरणम्॥

 **तामनङ्गजयमङ्गलश्रियं किञ्चिदुच्चभुजमूललोकिताम्।नेत्रयोः कृतवतोऽस्य गोचरे कोप्यजायत रसो निरन्तरः॥ आलोक्य कोमलकपोलतलाभिषिक्तव्यक्तानुरागसुभगामभिरामरूपां पश्यैष वाल्यमतिवृत्यविवर्त्तमानः शृङ्गारसीमनितरङ्गितमातनोति॥**

 स्थायिनोयथा॥

 संप्रहारेप्रहरणैः प्रहाराणां परस्परम्। ठणत्कारैः श्रुतिगतैरुत्साहस्तस्य कोप्यभूत्॥

 अत्रोत्साहस्य॥

 **कर्पूरधूलिधवलद्युतिपूरधौतदिङ्मण्डले शिशिररोचिषितस्य यूनः। लीलाशिरोंशुकनिवेशविशेषक्लृप्तिव्यक्तस्तनोन्नतिरभून्नयनावनौसा॥**

 अत्रोद्दीपनालम्बनरूपाः शृङ्गारयोग्या विभावाअनुभावापर्य्यवसायिनः स्थिता इति कष्टकल्पना॥

 परिहरति रतिं मतिं लुनीते स्खलति भृशं परिवर्त्ततेच भूयः। इति वत विषमादशास्य देहं परिभवति प्रसभं किमत्रकुर्म्मः॥

 अत्ररतिपरिहारादीनामनुभावादीनां करुणादावपि सम्भवात्कामिनीरूपोविभावो यत्नतःप्रतिपाद्यः॥

 **प्रसादे वर्त्तस्वप्रकटय मुदं सन्त्यजरुषं प्रियेशुष्यन्त्यङ्गान्यमृतसिव ते सिञ्चतु वचः। निधानं सौख्यानां क्षणमभिमुखंस्थापय मुखं न मुग्धे प्रत्येतुं प्रभवति गतः कालहरिणः॥**

 अत्रशृङ्गारे प्रतिकूलस्य शान्तस्यानित्यताप्रकाशनरूपो विभावस्तत्प्रकाशितो निर्वेदश्च व्यभिचारीउपात्तः॥

 णिद्गुअरमणम्मिलो अणपहम्मिपडिए। गुरूणमज्झम्मि सअलपरिहारहिअआवण गमणं वेअमहइवहु॥

 अत्र सकलपरिहारवनगमने शान्तानुभावौ।इन्धनाद्यानयनव्याजेनोपभोगार्थं वनगमनं चेन्नदोषः॥दीप्तिः पुनः पुनर्यथा॥ कुमारसम्भवे रतिविलापे। अकाण्डे छेदो यथा॥ वीरचरिते द्वितीयेऽङ्केराघवभार्गवयोधाराधिरूढे वीररसे कङ्कणमोचनाय गच्छामीति राघवस्योक्तौ॥ अङ्गस्याप्रधानस्यातिविस्तरेण वर्णनम्॥ यथा॥ हयग्रीवबधेहयग्रीवस्य। अङ्गिनो ननु सन्धानं यथा रत्नावल्यांचतुर्थेङ्केवाभ्रव्यागमने सागरिकाया विस्मृतिः प्रकृतयो दिव्या अदिव्या दिव्यादिव्याश्च॥वीररौद्रशृङ्गारशान्तरसप्रधाना धीरोदात्तधीरोद्धतधीरललितधीरप्रशान्ता उत्तममध्यमाधमाश्च॥ तत्ररतिहासशोकाद्भुतान्यदिव्योत्तमप्रकृतिवद्दिव्येष्वपि।किन्तु रतिः सम्भोगशृङ्गाररूपा उत्तमदेवताविषयानवर्णनीया॥ तद्वर्णनं हि पित्रोः संभोगवर्णनमिवात्यन्तमनुचतम्॥

 **क्रोधं प्रभो संहर संहरेति यावद्गिरः खे मरुतां चरन्ति।तावत्सवह्निर्भवनेत्र जन्मा भस्मावशेषं मदनं चकार॥**

 इत्युक्तवद्भ्रूकुट्यादिविकारवर्जितः सद्यः फलदःक्रोधः। स्वर्गपातालगगनसमुद्रोल्लङ्घनाद्युत्माहश्चदिव्येष्वेव॥ अदिव्येषु तु यावदवदानं प्रसिद्धमुचितं वा तावदेवोपनिबद्धव्यम्। अधिकन्तु निबध्यमानमसत्यप्रतिभासेन नायकवद्वर्त्तितव्यं न प्रतिनायकवदित्युपदेशेन पर्य्यवस्येत् दिव्यादिव्येषु तूभयथापि॥ एवमुक्तस्यौचित्यस्य दिव्यादीनामिव धीरोदात्तादीनाममप्यन्यथावर्णनं विपर्य्ययः॥ तत्रभवन्भगवन्नित्युत्तमेनाधमेन मुनिप्रभृतौ नराजादौ भट्टारकेति न राजादौ परमेश्वरेति नमुनिप्रभृतौ प्रकृतिविपर्य्ययोपत्तेर्वाच्यम्॥ एवं देशकालवयोजात्यादीनां वेषव्यवहारादिकमुचितमेवोपनिबद्धव्यम्॥ अनङ्गस्य रसानुपकारकस्य वर्णनंयथा॥ कर्पूरमञ्जर्य्यांनायिकया स्वात्मना च वसन्तवर्णनमनादृत्य वन्दिवर्णितस्य राज्ञः प्रशंसनंईदृशा इति नायिकापादप्रहारादिना नायककोपादिवर्णनम्॥ उक्तं हि ध्वनिकृता॥ अनौचित्यादृतेनान्यद्रसभङ्गस्य कारणम्। प्रसिद्धौचित्यबन्धस्तुरसस्योपनिषत्परेति॥५८॥५९॥६०॥ इदानीं

क्वचिददोषा अप्येत इत्युच्यन्ते॥ न दोषः स्वपदेनोक्तावपि सच्चारिणः क्वचित्॥ यथा॥

 औत्सुक्येन कृतत्वरा सहभुवा व्यावर्त्तमाना ह्रिया तैस्तैर्व्वन्धुबधूजनस्य वचनैर्नीताभिमुख्यं पुनः। दृष्ट्वाग्रे वरमात्तसाध्वसरमा गौरीनवे संगमे संरोहत्पुलकाहरेण हस्ताश्लिष्टाशिवायास्तु वः॥

 अत्रौत्सुक्यशब्द इव तदनुविभावो न तथाप्रतीतिकृत्॥ अत एव दूरादुत्सुकमित्यादौ व्रीडाप्रेमाद्यनुभावानां विवलितत्वादीनामिवोत्सुकत्वानुभावस्य सहसा प्रसारणादिरूपस्य तथा प्रतिपत्तिकारित्वाभावादुत्सुकमिति कृतम्॥ सञ्चार्य्यादेर्विरुद्धस्य बाध्यस्योक्तिर्गणावहा॥ बाध्यस्योक्तिर्नपरं न दोषो यावत्प्रकृतरसपरिपोषकृत्॥ यथा॥क्वाकार्य्यं शशलक्ष्मणः क्वच कुलमित्यादावत्र वितर्कादीषूद्गतेष्वपि चिन्तायामेव विश्रान्तिरिति प्रकृतरसपरिपोषः॥

 **पाण्डुक्षामं वदनं हृदयं सरसं तवालसञ्च वपुः। आवेदयति नितान्तं क्षेत्रियरोगं सखि हृदन्तः॥**

 इत्यादौसाधारणत्वं पाण्डुतादीनामिति नविरुद्धम्॥

 सत्यं मनोरमारामाः सत्यं रम्या विभूतयः। किन्तु मत्तांगतापाङ्गभङ्गलोलं हि जीवितम्॥

 इत्यत्राद्यमर्द्धंबाध्यत्वेनैवोक्तम्॥ जीवितादप्यधिकमपाङ्गभङ्गस्यास्थिरत्वमिति प्रसिद्धभङ्गुरोपमानतयोपात्तं शान्तमेव पुष्णाति। न पुनः शृङ्गारस्यात्रप्रतीतिस्तदङ्गाप्रतिपत्तेः न तु विनेयोन्मुखी करणमत्र परिहारः। शान्तशृङ्गारयोर्नैरन्तर्य्यस्याभावात्॥ नापि काव्यशोभाकरणम्॥ रसान्तरादनुप्रासमात्राद्वातथाभावात्॥ आश्रयैक्ये विरुद्धोयः सकार्य्योभिन्नसंश्रयः॥ रसान्तरेणान्तरितोनैरन्तर्य्येणयो रसः॥ वीरभयानकयोरेकाश्रयत्वेन विरोध इतिप्रतिपक्षगतत्वेन भयानको निवेशयितव्यः। शान्तशृङ्गारयोस्तु नैरन्तर्येण विरोध इति रसान्तरमन्तरे कार्य्यम्॥ यथा नागानन्दे शान्तस्य जीमूतवाहनस्य। अहो गीतमहोवाद्यमित्यद्भुतमन्तर्निवेश्यमलयवतीं प्रतिशृङ्गारो वर्णितः॥ न परं प्रबन्धेयावदेकस्मिन्नपि वाक्ये रसान्तरव्यवधिना विरोधोनिवर्त्तते॥ यथा॥

 भूरेणुदिग्धा नवपारिजातमालारजोवासितबाहुमध्याः।गाढं शिवाभिः परिरभ्यमाणा सुराङ्गनाश्लिष्टभुजान्तरालाः॥

सशोणितैः क्रव्यभुजां स्फुरद्भिः पक्षैःखगानामुपवीज्यमानाः। सम्बीजिताश्चन्दनवारिसेकैः सुगन्धिभिः कल्पलतादुकूलैः॥विमानपर्य्यङ्कतले निषलाःकुतूहलाविष्टतया तदानीम्। निर्दिश्यमानान् ललनाङ्गुलीभिर्वाराः स्वदेहान् पतितानपश्यन्॥

 अत्र बीभत्सशृङ्गारयोरन्तर्वीररसो निवेशितः॥स्मर्य्यमाणो विरुद्धोपि साम्येनाथ विवक्षितः। अङ्गिन्यङ्गत्वमाप्तौ यौ तौ न दुष्टैौ परस्परम्॥

 **अयं सरसनोत्कर्षी पीनस्तनविमर्द्दनः। नाभ्यूरुजघनस्पर्शीनीवीविश्रंसनः करः॥**

 एतद्भूरिश्रवसः समरभुवि पतितं हस्तमालोक्यतद्वधूरभिदधौ। अत्र पूर्व्वावस्थास्मरणं शृङ्गाराङ्गमपि करुणं परिपोषयति॥

 दन्तैः क्षतानि करजैश्चविपाटितानि प्रोद्भिन्नसान्द्रपुलके भवतः शरीरे। दत्तानि रक्तमनसा मृगराजवध्वा जातस्पृहैर्मुनिभिरप्यवलोकितानि॥

 अत्र कामुकस्य दन्तक्षतादीनि यथा चमत्कारकारीणि तथाजिनस्य॥ यथावा॥ परःशृङ्गारी तदवलोकनात्सस्पृहस्तद्वदेतद्दृशो मुनय इति साम्यविवक्षा॥

 **क्रामन्त्यःक्षतकोमलाङ्गुलिगलद्रक्तैः सदर्भाःस्थलीः पादैःपातितयावकैरिव पतद्वाष्यम्बुधौताननाः। भीता भर्त्तृकरावलम्बितकरास्त्वच्छत्रुनार्योधुना दावाग्निं परितो भ्रमन्ति पुनरप्युद्यद्विवाहा इव॥**

 अत्र चाटुके राजविषया रतिः प्रतीयते तत्र करुण इव शृङ्गारोप्यङ्गमिति तयोर्नविरोधः॥ यथा॥

 एहि गच्छ पतोत्तिष्ठ वद मौनं समाचर। एवमाशाग्रहग्रस्ताः क्रीडन्ति धनिभिर्बुधाः॥ अत्रेहीति क्रीडन्ति गच्छेति क्रीडन्तीति क्रीडनापेक्षयोरागसनगमनयोर्न विरोधः॥

 **क्षिप्तो हस्तावलग्नः प्रसभमभिहतोप्याददानांशुकान्तं गृह्णन्केशेष्वपास्तश्चरणनिपतितोनेऽक्षितः संभ्रमेण। आलिङ्गन्योवधूतस्त्रिपुरयुवतिभिः साश्रुनेत्रोत्पलाभिः कामोवार्द्रापराधःस दहतु दुरितं शाम्भवोवः शराग्निः॥**

 इत्यत्र त्रिपुररिपुप्रभावातिशयस्य करुणोऽङ्गम्॥तस्यतु शृङ्गारस्तथापि न करुणे विश्रान्तिरितितस्याङ्गतैव।अथवा प्राग्यथा कामुक आचरति स्म। तथा शराग्निरिति शृङ्गारपोषितेन करुणेनमुख्य एवार्थ उपोद्वल्यते॥ उक्तं हि॥ गुणः कृतात्मसंस्कारः प्रधानं प्रतिपद्यते। प्रधानस्योपकारे हितथा भूयसि वर्त्तत इति प्राक् प्रतिपादितरूपस्य

रसस्य रसान्तरेण न विरोधः॥ नाप्यङ्गाङ्गिभावाभवतीति रसशब्देनात्र तत्स्थायिभाव उपलक्ष्यते॥६१॥

इनि काव्यप्रकाशे दोषदर्शनोनाम सप्तम उल्लासः॥

 एवं दोषानुक्त्वागुणालङ्कारविवेकमाह॥ येरसस्याङ्गिनोधर्माः शौर्य्यादय इवात्मनः। उत्कर्षहेतवस्ते स्युरचलस्थितयो गुणाः॥ आत्मन एवहियथा शौर्य्यादयो नाकारस्य तथा रसस्यैव माधुर्य्यादयो गुणा न वर्णानाम्॥ क्वचित्तु शौर्य्यादिसमुचितस्याकारमहत्त्वादेर्दर्शनादाकार एवास्य शूर इत्यादेर्व्यवहारादन्यत्राशूरेपि वितताकृतित्वमात्रेण शूर इति क्वापि शूरेपि मूर्त्तिलाघवमात्रेणाशूरइत्यविश्रान्तप्रतीतयो यथा व्यवहरन्ति। तद्वन्मधुरादिव्यञ्जकसुकुमारवर्णानां माधुर्य्यव्यवहारप्रवृत्तेरमधुरादिरसाङ्गानां वर्णानां सौकुमार्य्यादिमात्रेण माधुर्य्यादि। मधुरादिरसोपकरणानां तेषामसौकुमार्य्यादेरमाधुर्य्यादिरसपर्य्यन्तविश्रान्तप्रतीतिबन्ध्या व्यवहरन्ति॥ अत एव माधुर्य्यादयो रसधर्माःसमुचितैर्व्वर्णैर्व्यज्यन्ते। नतु वर्णमात्राश्रयाः। यथैषांव्यञ्जकत्वं तथोदाहरिष्यते॥ उपकुर्व्वन्ति तं सन्तं

येङ्गद्वारेण जातुचित्। हारादिवदलङ्कारास्तेनुप्रासोपमादयः॥ ये वाचकवाच्यलक्षणाङ्गातिशयमुखेन मुख्यं रसं सम्भविनमुपकुर्वन्ति। ते कण्ठाद्यङ्गानामुत्कर्षाधानद्वारेण शरीरिणोप्युपकारका हारादय इवालंकाराः॥ यत्र तु नास्ति रसस्तत्रोक्तिवैचित्र्यमात्रपर्य्यवसायिनः॥ क्वचित्तु सन्तमपि नोपकुर्व्वन्ति॥ यथा क्रममुदाहरणानि॥

 **अपसारय घनसारं कुरु हारं दूर एव किं कमलैः। अलमलमालिमृणालैरिति वदति दिवानिशं वाला॥**

 इत्यादौवाचकमुखेन॥

 **मनोरागस्तीव्रं विषमिव विसर्प्पत्यविरतं प्रमाथीनिर्धूमं ज्वलति विधुतः पावक इव। हिनस्तिप्रत्यङ्गं ज्वर इव वलीयानित इतो न मां त्रातुं तातः प्रभवति न चाम्बा न भवती॥**

 इत्यादौ वाच्यमुखेनालङ्कारौ रसमुपकुरुतः॥

 ** चित्ते विहइदेणखुदृदिसागुणे सुंसेज्जाइलुढदि विसप्यदिदिम्मुहेसुम्। वोलम्मिवट्टदिपवट्टदिकव्वबन्धेझाणेणतुदृदिचिरं तरुणीतरट्टी॥**

 इत्यादौवाचकमेव॥

 **मित्रे क्वापि गते सरोरुहवने बद्धानने ताम्यति क्रन्दत्सु भ्रमरेषु वीक्ष्यदयितासन्नां पुरः तारसीम्। चक्राह्वेन वियोगिना**

विलसता नास्वादिता नोज्झिता कण्ठे केवलमर्गलेव निहिताजीवस्य निर्गच्छतः॥

 इत्यादौ वाच्यमेव न तु रसम्॥ अत्र विसलतान जीवं रोद्धंक्षमेति प्रकृताननुगुणोपमा॥ एषएव च गुणालङ्कारप्रविभागः॥ एवं समवायवृत्त्याशौर्यादयः संयोगवृत्त्या तु हारादय इत्यस्तु गुणालङ्काराणां भेदः। ओजःप्रभृतीनामनुप्रासोपमादीनां चोभयेषामपि समवायवृत्त्या स्थितिरिति गड्डलिकाप्रवाहेणैषां भेद इत्यभिधानमसत्॥ यदप्युक्तंकाव्यशोभायाः कर्त्तारो धर्म्मागुणास्तदतिशयहेतवस्त्वलङ्कारा इति॥ तदपि न युक्तम्॥ यतःकिं समस्तैर्गुणैः काव्यव्यवहार उत कतिपयैर्यदिसमस्तैस्तत्कथमसमस्तगुणागौडी पाञ्चाली चरीतिः काव्यस्यात्मा॥ अथ कतिपयैस्तत्कथं ततः॥अद्रावत्र प्रज्वलत्यग्निरुच्चैः प्राज्यःप्रोद्यन्नुल्लसत्येषधूम इत्यादावोजःप्रभृतिषु गुणेषु सत्स्वपि नकाव्यव्यवहारः। स्वर्गप्राप्तिरनेनैव देहेन वरवर्णिनि।अस्यारदच्छदरसोन्यक्करोतितरोसुधामित्यादौविशेषोक्तिव्यतिरेकौ गुणनिरपेक्षौकाव्यव्यवहारप्रवर्त्तकौ॥ इदानीं गुणानां भेदमाह॥

माधुर्यौजःप्रसादाख्यास्त्रयस्तेन पुनर्दश॥ एषांक्रमेण लक्षणमाह॥ आह्लादकत्वं माधुर्य्यं शृङ्गारेद्रुतिकारणम्। शृङ्गारेऽअर्थात्संभोगे द्रुतिर्गलितत्वमिव॥ श्रव्यत्वं पुनरोजः प्रसादयोरपि॥ करुणेविप्रलम्भे तच्छान्ते चातिशयान्वितम्। अत्यन्तद्रुतिहेतुत्वात्॥ दीप्त्यात्मविस्तृतेर्हेतुरोजोवीररसस्थितिः।चित्तस्य विस्ताररूपदीप्तत्वजनकमोजः। बिभत्सरौद्ररसयोस्तस्याधिक्यं क्रमेण च॥ वीराद्बीभत्से ततोरौद्रे सातिशयमोजः। शुष्केन्धनाग्निवत्स्वच्छजलवत्सहसैव यः। व्याप्नोत्यन्यत्प्रसादोसौ सर्व्वत्रविहितस्थितिः॥ अन्यदिति व्याप्यमिहचित्तं सर्व्वत्रेतिसर्व्वेषु रसेषु सर्वासु रचनासु च। गुणवृत्त्यापुनस्तेषां वृत्तिः शब्दार्थयोर्म्मता॥ गुणवृत्त्या उपचारेण तेषा गुणानाम्॥ आकारे शौर्य्यस्येव॥६९॥॥६९॥ कुतस्त्रय एव न दशेत्याहकेचिदन्तर्भवन्त्येषु दोषत्यागात्परे श्रिताः॥ अन्ये भजन्ति दोषत्वंकुत्रचिन्न ततोदश॥ बहूनामपि पदानामेकपदवद्भासनात्मा यः श्लेषोयश्चारोहावरोहक्रमरूपःसमाधिर्याच विकटत्वलक्षणाउदारता यश्चौजो

मिश्रितशैथिल्यात्माप्रसादस्तेषामोजस्यन्तर्भावः।पृथक्पदत्वरूपं माधुर्य्यं भङ्ग्यासाक्षादुपात्तम्॥ प्रसादेनार्थव्यक्तिर्गृहीता मार्गाभेदरूपा समता क्वचिद्दोषः॥ तथाहि॥

 मातङ्गाः किमुवल्गितैरित्यादौ॥

 सिंहाभिधाने मसृणमार्गत्यागो गुणः॥ कष्टत्वग्राम्यत्वयोर्दुष्टताभिधानात्तन्निराकरणेनापारुष्यरूपं सौकुमार्य्यमौज्वल्यरूपा कान्तिश्च स्वीकृता॥एवं न दशशब्दगुणाः॥ पदार्थे वाक्यरचनं वाक्यार्थे च पदाभिधा। प्रौढिर्व्याससमासौच साभिप्रायत्वमस्य चेति या प्रौढिरोज इत्युक्तं तद्वैचित्र्यमात्रंन गुणस्तदभावेपि काव्यव्यवहारप्रवृत्तेः। अपुष्टार्थत्वाधिकपदत्वानवीकृतत्वामङ्गलरूपाऽश्लीलग्राम्याणां निराकरणेन च साभिप्रायत्वरूपमोजोऽर्थवैमल्याप्रसाद उक्तिवैचित्र्यरूपं माधुर्य्यमपारुष्यरूपंसौकुमार्य्यमग्राम्यत्वरूपा उदारता च स्वीकृतानि॥ अभिधास्यमानस्वभावोक्त्यलङ्कारेण रसध्वनिगूणीभूतव्यङ्ग्याभ्यां च वस्तुस्वभावस्फुटत्वरूपार्थव्यक्तिःदीप्तरसत्वरूपा कान्तिश्च स्वीकृता॥ क्रमकौटिल्यानुल्वणत्वोपपत्तियोगरूपघटनात्माश्लेषोपि विचि

त्रत्वमात्रम्॥ अवैषम्यस्वरूपा समता दोषाभावमात्रंन पुनर्गुणः॥ कः खल्वनुन्मत्तोऽन्यस्य प्रस्तावेऽन्यदभिदध्यात्॥ अर्थस्यायोनेरन्यच्छायायोनेर्व्वा यदि न भवति दर्शनं तत्कथं काव्यमित्यर्थदृष्टिरूपःसमाधिरपि न गुणः। तेन नार्थगुणाः वाच्याः वाच्यावक्तव्याः प्रोक्ताः शब्दगुणाश्च ये॥ वर्णाःसमासोरचना तेषां व्यञ्जकतामिताः॥ के कस्येत्याह॥मूर्ध्नि वर्गान्त्यगाः स्पर्शाअटवर्गारणौलघू। अवृत्तिर्मध्यवृत्तिर्वामाधुर्य्येघटना तथा॥टठडढवर्ज्जिताः कादयो मान्ताः शिरसि निजवर्गान्त्ययुक्तास्तथा रेफणकारौह्रस्वांतरिताविति वर्णाः॥ समासाभावोमध्यमः समासोवेति समासस्तथा माधुर्य्यवतोपदान्तरयोगे रचना माधुर्य्यस्य व्यञ्जिका॥उदाहरणम्॥

 अनङ्गरङ्गप्रतिमन्तदङ्गम्भङ्गीभिरङ्गीकृतमानताङ्ग्याः।कुर्व्वन्ति यूनां सहसा यथैताः स्वान्तानिशान्तापरचिन्तनानि॥

 योग आद्यतृतीयाभ्यामन्त्ययोरेणतुल्ययोः। टादिःशषौवृत्तिदैर्घ्यंगुम्फ उद्वतओजसि॥वर्गप्रथमतृतीयाभ्यामन्त्ययोस्तद्द्वितीयचतुर्थयोः रेफेणाध उपर्य्यभयत्र वा यस्य कस्यचित्तुल्ययोस्तेन तस्यैव

सम्बन्धः॥ टवर्गोऽर्थात्णकारवर्जः। शकारषकारौदीर्घसमासो विकटा संघटना ओजसः। उदाहरणम्॥

 मूर्ध्नामुद्वृत्तकृत्तेत्यादि॥७२॥

 श्रुतिमात्रेण शब्दानां येनार्थप्रत्ययो भवेत्।साधारणः समग्राणां संप्रसादो गुणः स्मृतः॥ समग्राणां रसानां संघटनानाञ्च। उदाहरणम्॥

 परिम्लानं पीनस्तनजघनसङ्गादुभयतस्तनोर्मध्यस्यान्तः परिमिलनमप्राप्य हरितम्। इदं व्यस्तन्यासं श्लथभुजलताक्षेपचलनैःकृशाङ्ग्याःसन्तापं वदति विसिनी यत्र शयनम्॥

 यद्यपि गुणपरतन्त्राः संघटनादयस्तथापि वक्तृवाच्यप्रबन्धानामौचित्येन क्वचित्क्वचित्। रचनावृत्तिवर्णानामन्यथात्वमपीष्यते॥ क्वचिद्वाच्यप्रबन्धानपेक्षया वक्त्रौचित्यादेव रचनादयः॥ यथा॥

 मन्थायस्तार्णवाम्भः प्लुतिकुहरचलन्मन्दरध्वानधीरःकोणाघातेषु गर्जत्प्रलयघनघटान्योन्यसंघट्टचण्डः। कृष्णाक्रोधाग्रदूतः कुरुकुलनिधनोत्पातनिर्घातवातः केनास्मत्सिंहनादप्रतिरसितसखोदुन्दुभिस्ताडितोसौ॥

 अत्र हि न वाच्यं क्रोधादिव्यञ्जकमभिनेयार्थञ्चकाव्यमिति तत्प्रतिकूला उद्वतारचनादयः

वक्ता चात्र भीमसेनः॥ क्वचिद्वक्तृप्रबन्धानपेक्षयावाच्यौचित्यादेव रचनादयः॥ यथा॥

**प्रौढच्छेदानुरूपोच्छलनरयभवत्सैंहिकेयोपघातत्रामाकृष्टश्वतिर्य्यग्वलितरविरथेनारुणेनेक्ष्यमाणम्। कुर्व्वत्काकुत्स्थवीर्य्यस्तुतिमिव मरुतां कन्धरारन्ध्रभाजां भाङ्कारैर्भीममेतन्निपततिवियतः कुम्भकर्णोत्तमाङ्गम्॥**

 क्वचिद्वक्तृवाच्यानपेक्षाः प्रबन्धोचिता एव ते।तथा ह्याख्यायिकायां शृङ्गारेपि न मसृणवर्णादयः कथायां रौद्रेपि नात्यन्तमुद्वताः॥ नाटकादौरौद्रेऽपि न दीर्घसमासादयः॥ एवमन्यदप्यौचित्यमनुसर्त्तव्यम्॥

इति श्रीकाव्यप्रकाशे गुणालङ्कारभेदनियतगुणनिर्णयो नामाष्टम उल्लासः॥

 गुणविवेचने कृतेऽलङ्काराः प्राप्तावसरा इति।संप्रति शब्दालङ्कारानाह॥यदुक्तमन्यथावाक्यमन्यथान्येन योज्यते। श्लेषेण काक्वावा ज्ञेया सा वक्रोक्तिस्तथा द्विधा॥ तथेति श्लेषवक्रोक्तिः काकुवक्रोक्तिश्च॥ पदभङ्गश्लेषेण। यथा॥

 **नारीणामनुकूलमाचरसिचेज्जानासि कश्चेतनो वामानां प्रियमादधासि हि सकृन्नैवावलानां भवान्। युक्तं किं हित**

कर्त्तनं ननु बलाभावप्रसिद्धात्मनः सामर्थ्यंभवतः पुरन्दरमतच्छेदं विधातुं कुतः॥

 अभङ्गश्लेषेण यथा॥

 अहो केनेदृशी बुद्धिर्दारुणा तव निर्म्मिता त्रिगुणा श्रूयतेबुद्धिर्नतु दारुमयी क्वचित्॥

 काक्वायथा॥

 **गुरुजनपरतन्त्रतया दूरतरं देशमुद्यतो गन्तुम्। अलिकुलकोकिलललिते नैय्यति सखि सुरभिसमयेऽसैा॥**

 वर्णसाम्यमनुप्रासः॥ स्वरवैसादृश्येपि व्यञ्जनसदृशत्वं वर्णसाम्यम्॥ रसाद्यनुगतः प्रकृष्टोन्यासोऽनुप्रासः॥ छेकवृत्तिगतो द्विधा॥ छेकाः विदग्धाः॥वृत्तिर्नियतवर्णगतो रसविषयो व्यापारः॥ गत इतिछेकानुप्रासो वृत्त्यनुप्रासश्च॥ किन्तयोः स्वरूपमित्याह॥ सोऽनेकस्य सकृत्पूर्व्वः॥ अनेकस्य अर्थात्व्यञ्जनस्य सकृदेकवारं सादृश्यं छेकानुप्रासः॥उदाहरणम्॥

 ततोरुणपरिस्यन्दमन्दीकृतवपुः शशी। दध्रेकामपरिक्षामकामिनीगण्ड पाण्डुताम्॥

 एकस्याप्यसकृत्परः। एकस्याऽपि शब्दादनेकस्यव्यञ्जनस्य द्विर्बहुकृत्वो वा सादृश्यं वृत्त्यनुप्रासः॥

माधुर्य्यव्यञ्जकैर्वर्णैरुपनागरिकेष्यते। ओजः प्रकाशकैस्तैस्तुपरुषा उभयत्रापि प्रागुदाहृतम्॥कोमलापरैः॥ परैः शेषैः॥ तामेव केचित्ग्राम्येतिवदन्ति॥ उदाहरणम्॥

 अपसारय घनसारं कुरु हारं दूर एव किं कमलैः। अलमलमालिमृणालैरिति वदति दिवानिशं बाला॥

 केषाञ्चिदेता वैदर्भी प्रमुखारीतयोमताः॥ एतास्ति स्रोवृत्तयोवामनादीनां मते वैदर्भीगोडीपाञ्चाल्याख्या रीतयो मताः॥ शाब्दस्तु लाटानुप्रासो भेदेतात्पर्य्यमात्रतः॥ शब्दगतोनुप्रासः। शब्दार्थयोरभेदेप्यन्वयमात्रभेदाल्लाटजनवल्लभत्वाच्च लाटानुप्रासः॥ एष पदानुप्रास इत्यन्ये॥ पदानां सः॥स इति लाटानुप्रासः॥ उदाहरणम्॥

 **यस्य न सविधे दयिता दवदहनस्तुहिनदीधितिस्तस्य।यस्य च सविधे दयिता दवदहनस्तुहिनदीधितिस्तस्य॥**

 पदस्यापि॥ अपिशब्देन स इति समुच्चीयते॥उदाहरणम्॥

 वदनं वरवर्णिन्यास्तस्याः सत्यं सुधाकरः। सुनाकरःक्व नु पुनः कलङ्कविकलोभवेत्॥

 वृत्तावन्यत्र तत्र वा॥ नाम्नः स वृत्त्यवृत्त्योश्च॥

एकस्मिन्समासे भिन्ने वासमासे समासासमासयोर्व्वा। नाम्नः प्रातिपदिकस्य नतु पदस्य सारूप्यम्॥ उदाहरणम्॥

 सितकरकररुचिरविभा विभाकराकारधरणिधरकीर्त्तिः।पौरुषकमलाकमला सापि तथैवास्ति नान्यस्य॥ तदेवं पञ्च धामतः॥

 अर्थे सत्यर्थभिन्नानां वर्णानां सा पुनः श्रुतिः।यमकम्॥ समरसमरसोयमित्यादावेकेषामर्थवत्त्वेअन्येषामनर्थवत्त्वे भिन्नार्थानामिति न युज्यते वक्तुमित्यर्थे सतीत्युक्तम्॥ सेतिसरो रस इत्यादि वैलक्षण्येन तेनैव क्रमेण स्थिता॥ पादतद्भागवृत्तितद्यात्यनेकताम्॥ प्रथमाद्वितीयादौ द्वितीयस्तृतीयादौतृतीयश्चतुर्थे प्रथमस्त्रिष्वपीति सप्त॥ प्रथमोद्वितीये तृतीयश्चतुर्थे इति॥ प्रथमश्चतुर्थे द्वितीयस्तृतीयइति द्वे॥ तदेवं पादजं नवभेदम्॥ अर्द्धावृत्तिःश्लोकावृत्तिश्चेति द्वे॥ द्विधा विभक्ते पादे प्रथमपादादिभागः पूर्व्ववत्। द्वितीयतृतीयादिपादादिभागेष्वंतभागोन्तभागेष्विति विंशति भेदाः॥ श्लोकान्तरे हि नासौ भागावृत्तिः। त्रिखण्डे त्रिंशच्चतुःखण्डे चत्वारिंशत्॥ प्रथमपादादिगतान्त्यार्द्धादि

भागोद्वितीयपादादिगते आद्यार्द्धादिभागे यम्यतइत्याद्यन्वर्थतानुसरणेनानेकभेदमन्तादिकमाद्यन्तिकं तत्समुच्चयः मध्यादिकमादिमध्यमन्तमध्यंमध्यान्तिकं तेषां समुच्चयः तथा तस्मिन्नेव पादे आद्यादिभागानां मध्यादिभागेष्वनियतेवस्थाने आवृत्तिरिति प्रभूततमभेदम्॥ तदेतत्काव्यान्तर्गडुभूतमिति नास्य भेदलक्षणं कृतम्॥ दिङ्मात्रमुदाह्रियते॥

 **सन्नारीभरणो मायमाराध्य विधुशेखरम्। सन्नारीभरणो मायस्ततस्त्वं पृथिवीं जय॥ विनायमेनोनयता सुखादिनाविनायमेनोऽनयता सुखादिना। महाजनो दीयतमानसादरंमहाजनो दीयतमानसादरम्॥ सत्वाऽरम्भरतोवश्यमवलम्बिततारवम्। सर्व्वदारणमानैषीदावानलसमस्थितः। सपुनरास्तंश्लोकः॥ अनन्तमहिमव्याप्तविश्वावेधानवेदयाम्। या च मातेवभजते प्रणते मानवे दयाम्॥ यदानतोयदानतोनयात्ययं नयात्ययम्। शिवेहितां शिवेहितां स्मरामि तां स्मरामि ताम्॥ समुच्चययमकम्। सरस्वतिप्रसादं मे स्थितिचित्तसरस्वति। सरस्वतिकुरुक्षेत्र कुरुक्षेत्रसरस्वति॥ संसार साकन्दर्पेण कन्दर्पेणससार सा। शरन्नवाना विभ्राणा नाविभ्राणा शरन्नवा॥ मधु**

पराजि पराजितमानिनी जनमनः सुमनः सुरभिश्रियम्। अधृतवारितवारिजविप्लवं स्फुटितताम्रततास्रवणं जगत्॥

 एवं वैचित्र्यसहस्रैःस्थितमन्यदुन्नेयम्॥ वाच्यभेदेनभिन्ना यद्युगपद्भाषणस्पृशः॥ श्लिष्यन्ति शब्दाःश्लेषोसावक्षरादिभिरष्टधा॥ अर्थभेदेन शब्दभेदइति दर्शने काव्यमार्गे स्वरो न गण्यत इति च नयेवाच्यभेदेन भिन्ना अपि शब्दा यद्युगपदुच्चारणेन श्लिष्यन्ति भिन्नं स्वरूपमपह्नुवते स श्लेषः॥ स च॥वर्णपादलिङ्गभाषाप्रकृतिप्रत्ययविभक्तिवचनानांभेदादष्टधा॥ क्रमेणोदाहरणम्॥

 अलङ्कारः शङ्काकरनरकपालं परिजनोविशीर्णाङ्गोभृङ्गीवसुचवृष एकोबहुवयाः। अवस्थेयं स्थाणोरपि भवति सर्वामरगुरोर्व्विधौ वक्रे मूर्ध्नि स्थितवति वयं के पुनरमी॥ पृथुकार्त्त स्वरपात्रं भूषितनिःशेषपरिजनं देव। विलसत्करेणुगहनंसंप्रति सममावयोः सदनम्॥ भक्तिप्रह्वविलोकनप्रणयिनी नीलोत्पलस्पर्द्धिनी ध्यानालम्बनतां समाधिनिरतैर्नीतेहितप्राप्तये।लावण्यैकमहानिधी रसिकतां लक्ष्मीदृशोस्तन्वती युष्माकंकुरुतां भवार्त्तिशमनं नेत्रेतनुर्वाहरेः॥

 एष वचनश्लेषोपि॥

 महदेसुरसन्धम्मेतमवसमासङ्गमागमा हरणे। हरबहुस

रणं चित्तमोहमवसर उभेसहसा॥ अयं सर्व्वाणि शास्त्राणिहृदि ज्ञेषु च वक्ष्यति। सामर्थ्यकृदमित्राणां मित्राणाञ्च नृपात्मजः। रजनिरमणमौलेःपादपद्मावलोकक्षणसमयपराप्तापूर्व्वसम्पत्सहस्रम्। प्रथमनिवहमध्ये जातु चित्तप्रसादादहमुचितरुचिः स्यां नन्दितासातथामे॥ सर्व्वस्वंहर सर्व्वस्य त्वं भवच्छेदतत्परः। नयोपकारसांमुख्य मायासि तनुवर्त्तनम्॥

 भेदाभावात्प्रकृत्यादेर्भेदोपि नवमो भवेत्॥ नवमोपीत्यपिर्भिन्नक्रमः॥ उदाहरणम्॥

 योसकृत्परगोत्राणां पक्षच्छेदक्षणक्षमः। शतकोटिदतांविभ्रद्विबुधेन्द्रः स राजते॥

 अत्र प्रकरणादि नियमाभावाद्द्वावप्यर्थौवाच्यौ॥ननु स्वरितादिगुणभेदात् भिन्नप्रयत्नोच्चार्य्याणांतदभावादभिन्नप्रयत्नोच्चार्य्याणाञ्च शब्दानां बन्धेऽलङ्कारान्तरप्रतिभोत्पत्तिहेतुः शब्दश्लेषार्थश्लेषश्चेति द्विविधोप्यर्थालंकारमध्ये गणितोन्यैरिति कथमयं शब्दालङ्कारः॥ उच्यते॥ इह दोषगुणालङ्काराणां शब्दार्थगतत्वेन यो विभागः सान्वयव्यतिरेकाभ्यामेव व्यवतिष्ठते॥ तथाहि॥ कष्टत्वादिगाढत्वाद्यनुप्रासादयो व्यर्थत्वादि प्रौढ्याद्युपमादयस्तद्भावतदभावानुविधायित्वादेव शब्दार्थगतत्वेन

व्यवस्थाप्यन्ते॥ स्वयञ्च पल्लवाताम्रभास्वत्करविराजितेत्यभङ्गः शब्दश्लेषः। प्रभातसन्ध्येवास्वापफललुब्धेहितप्रदेति स भङ्गः शब्दश्लेषश्चेति द्वावपि शब्दकसमाश्रयाविति द्वयोरपि शब्दश्लेषत्वमुपपन्नं नत्वाद्यस्यार्थश्लेषत्वं। अर्थश्लेषस्य तु स विषयः। यत्र शब्दपरिवर्त्तनेपि न श्लेषत्वखण्डना॥

 स्तोकेनोन्नतिमायाति स्तोकेनायात्यधोगतिं। अहो सुसदृशीवृत्तिस्तुलाकोटेःखलस्य च॥

 नचायमुपमाप्रतिभोत्पत्तिहेतुः श्लेषोपितु श्लेषप्रतिभोत्पत्तिहेतुरुपमा॥ तथाहि। यथा॥ कमलमिव मुखं मनोज्ञमेतत्कचतितरामित्यादौ गुणसाम्ये क्रियासाम्ये उभयसाम्येवा उपमा॥ तथा॥सकलकलं पुरमेतज्जातं संप्रति सितांशुविम्बमिवेत्यादिशब्दमात्रसाम्येपि सा युक्तैव॥ तथाह्युक्तंरुद्रटेन॥ स्फुटमर्थालंकारावेतावुपमासमुच्चयौकिं तु आश्रित्य शब्दमात्रं सामान्यमिहापि सम्भवतइति॥ नच कमलमिव मुखमित्यादिः साधारणधर्म्मप्रयोगशून्य उपमाविषय इति वक्तुं युक्तम्॥ पूर्णोपमायानिर्विषयत्वापत्तेः॥

देव त्वमेव पातालमाशानां त्वं निबन्धनम्। त्वं चामरमरुद्भूमिरेको लोकत्रयात्मकः॥

 इत्यादिःश्लेषस्य चोपमाद्यलङ्कारविविक्तोस्तिविषय इति द्वयोर्योगे सङ्कर एव॥ उपपत्तिपर्य्यालोचने तु उपमाया एवायं युक्तो विषयः अन्यथाविषयापहार एव पूर्णोपमायाः स्यात्॥ न च अविन्दुसुन्दरी नित्यं गलल्लावण्यबिन्दुकेत्यादौ विरोधप्रतिभोत्पत्तिहेतुः श्लेषोपि तु श्लेषप्रतिभोत्पत्तिहेतुर्विरोधः॥ नह्यत्रार्थद्वयप्रतिपादकः शब्दश्लेषोद्वितीयार्थस्य प्रतिभातमात्रस्य प्ररोहाभावात्॥ न चविरोधाभास इव विरोधः। श्लेषाभासः श्लेषस्तदेवमादिषु वाक्येषु श्लेषप्रतिभोत्पत्तिहेतुरलङ्कारान्तरमेव॥ तथा च॥

 सद्वंशमुक्तामणिः नान्यः कविरिव स्वल्पश्लोको देवमहान्भवान्॥ अनुरागवती सन्ध्या दिवसस्तत्पुरःसरः। अहोदैवगतिश्चित्रातथापि न समागमः॥ आदाय चापमचलं कृत्वा हीनं गुणं विषमदृष्टिः। यश्चित्रमच्युतशरो लक्ष्यमभाङ्क्षीन्नमस्तस्मै॥

 इत्यादावेकदेशविवर्त्तिरूपकश्लेषव्यतिरेकसमासोक्तिविरोधत्वमुचितम्॥ नतु श्लेषत्वं शब्दश्लेष

इति चोच्यते॥ अर्थालङ्कारमध्ये च लक्ष्यत इतिकोयं नयः॥ किञ्च वैचित्र्यमलङ्कार इति य एवकविप्रतिभा संरम्भगोचरस्तत्रैव विचित्रतेति सैवालङ्कारभूमिः॥ अर्थमुखप्रेक्षितत्वमेतेषां शब्दानामिति चेदनुप्रासादीनामपि तथैवेति तेप्यर्थालङ्काराः किं नोच्यन्ते॥ रसादिव्यञ्जकस्वरूपवाच्यविशेषसव्यपेक्षत्वेपि ह्यनुप्रासादीनामलङ्कारता॥शब्दगुणदोषाणामप्यर्थापेक्षयैव गुणदोषता। अर्थगुणदोषालंकाराणां शब्दापेक्षयैव व्यवस्थितिरितितेपि शब्दगतत्वेनोच्यन्ताम्॥ विधौ वक्रे मूर्ध्नीत्यादौवर्णादिश्लेषे एकप्रयत्नोच्चार्य्यत्वेऽर्थश्लेषत्वंशब्दभेदेपि प्रसज्यतामित्येवमादिस्वयं विचार्य्यम्॥तच्चित्रं यत्र वर्णानां खड्गाद्याकृतिहेतुता॥ सन्निवेशविशेषेण यत्र न्यस्तावर्णाः खड्गमुरजपद्माद्याकारमुल्लासयन्ति तच्चित्रं काव्यम्॥ कष्टं काव्यमेतदितिदिङ्मात्रंप्रदर्श्यते॥ उदाहरणम्॥

 मारारिशक्ररामेभमुखैरासाररंहसा। सारारब्धस्तवानित्यं तदर्त्तिहरणक्षमा॥माता नतानां सङ्घट्टः श्रियां बाधितसंभ्रमा। मान्याथ सीमा रामाणां शं मे दिश्यादुमादिमा॥खड्गबन्धः॥ सरलाबहुलारम्भतरलालिवलारवा। वारला

बहुलामन्दकरलाबहुलामला॥मुरजबन्धः॥ भासतेप्रतिभासाररसाभाताहताविभा। भावितात्मा शुभावादेदेवाभावत ते सभा॥ पद्मः॥ रसासाररसासारसायताक्षक्षतायसा। साता बाततवातासा रक्षतस्त्वस्त्वतक्षर॥ सर्व्वतोभद्रम्॥

 सम्भविनोऽप्यन्ये प्रभेदाः शक्तिमात्रप्रकाशकानतु काव्यरूपतां दधतीति न प्रदर्श्यन्ते॥ पुनरुक्तवदाभासो विभिन्नाकारशब्दगा। एकार्थतेव भिन्नरूपसार्थकानर्थकशब्दनिष्ठमेकार्थत्वेन मुखे भासनंपुनरुक्तवदाभासः॥ सच।शब्दस्य सभङ्गाभङ्गरूपकेवलशब्दनिष्ठः॥ उदाहरणम्॥

 अरिबधदेहशरीरः सहसारथिसूततुरगपादातः। भाति सदानत्यागः स्थिरतायामवनितलतिलकः॥ चकासत्यङ्गनारामाः कौतुकानन्दहेतवः। तस्य राज्ञस्सुमनसो विबुधाःपार्श्ववर्त्तिनः॥

 तथा शब्दार्थयोरयं। उदाहरणम्॥

**तनुवपुरजघन्योसौकरिकुञ्जररुधिररक्तस्वरनखरः।तेजोधाममहःपृथुमनसामिन्द्रो हरिर्जिष्णुः॥**

 अत्रैकस्मिन् पदे परिवर्त्तितेनालङ्कार इति शब्दा श्रयो योगःपरस्मिंस्तु परिवर्त्तितेपि स न हीयत

इत्यर्थनिष्ठ इत्युभयालङ्कारोयम्॥

इतिकाव्यप्रकाशेमम्मटाचार्य्यविरचितेशब्दालङ्कारनिर्णयो नाम नवम उल्लासः॥

 अर्थालङ्कारानाह॥ साधर्म्यमुपमा भेदे॥ उपमानोपमेययोरेव न कार्य्यकारणादिकयोः साधर्म्म्यंभवतीति तयोरेव समानधर्म्मेण सम्बन्ध उपमा॥भेदग्रहणमन्वयव्यवच्छेदाय पूर्णा लुप्ता च उपमानोपमेयसाधारणधर्मोपमाप्रतिपादकानामुपादानेपूर्णा। एकस्य द्वयोस्त्रयाणां वा लोपे लुप्ता॥साग्रिमा श्रौत्यार्थाच भवेद्वाक्ये समासे तद्धिते तथा। अग्रिमापूर्णा॥ यथेववाशब्दायत्परास्तस्यैवोपमानताप्रतीतिरिति यद्यप्युपमानविशेषणान्येते तथापिशब्दशक्तिमहिम्ना श्रुत्यैव षष्ठीवत्सम्बन्धं प्रतिपादयन्तीति तत्सद्भावे श्रौती उपमा॥ तथैव तत्र तस्येवेत्यनेनेवार्थे विहितस्य वतेरुपादाने। तेन तुल्यंक्रियाचेद्वतिरित्यादावुपमेय एव॥ तत्तुल्यमस्येत्यादौ चोपमान एव॥ इदञ्च तच्च तुल्यमित्युभयत्रापि तुल्यादिशब्दानां विश्रान्तिरिति साम्यपर्य्यालोचनया तुल्यताप्रतीतिरिति साधर्म्यस्थार्थत्वा

त्वात्तुल्यादिपदोपादाने आर्थी। तद्वत्तेन तुल्यमित्यादिना विहितस्य वतेः स्थितौ॥ इवेन नित्यसभासोविभक्त्यलोपः पूर्व्वपदप्रकृतिस्वरत्वं चेतिनित्यसमासे इवशब्दयोगे समासगा। क्रमेणोदाहरणम्॥

 स्वप्नेषु समरेषु त्वां विजयश्रीर्न मुञ्चति। प्रभावप्रभवं कान्तंस्वाधीनपतिका यथा॥ चकितहरिणलोललोचनायाः क्रुधितरुणारुणतारहारकान्तिः। सरसिजमिदमाननञ्च तस्याःसममिति चेतसि संमदं विधत्ते। अत्यायतैर्नियमकारिभिरुद्धतानां दिव्यैः प्रभाभिरनपायमयैरुपायैः। शौरिर्भुजैरिवचतुर्भिरदः सदायो लक्ष्मीविलासभवनैर्भुवनं बभार॥ अवितथमनोरथपथप्रथनेषु प्रगुणगरिमगीतश्रीः। सुरतरुसदृशःसभवानभिलषणीयः क्षितीश्वरेन कस्य॥ गाम्भीर्य्यगरिमातस्य सत्यं गङ्गाभुजङ्गवत्। दुरालोकः स समरे निदाधाम्बररत्नवत्॥

 स्वाधीनपतिका कान्तं भजमाना यथा लोकोत्तरचमत्कारभूस्तथाजयश्रीस्त्वदासेवनेनेत्यादिनाप्रतीयमानेन विना यद्यपि नोक्ते वैचित्र्यम्॥ वैचित्र्यञ्चालङ्कारस्तथापि न ध्वनिगुणीभूतव्यङ्ग्यव्यवहारोन खलु व्यङ्ग्यसंस्पर्शपरामर्शादत्रचारुताप्रतीति

रपि तु वाच्यवैचित्र्यप्रतिभासादेव। रसादिस्तुव्यङ्ग्योऽर्थोऽलंकारान्तरञ्चसर्व्वत्राव्यभिचारीत्यगणयित्वैव तदलङ्कारा उदाहृताः॥ तद्रहितत्वेन तूदाह्रियप्रमाणाविरसतामावहन्तीति पूर्व्वापरविरुद्धाभिधानमिति न चोदनीयम्॥ तद्वद्धर्मस्य लोपेस्यान्नश्रौती तद्धिते पुनः। धर्म्मः साधारणः तद्धितेकल्पवादौ चार्थ्यैव॥ तेन पञ्च॥ उदाहरणम्॥

 धन्यस्यानन्यसामान्यसौजन्योत्कर्षशालिनः। करणीयं वचश्चेतः सत्यं तस्यामृतं यथा॥ आकृष्टकरवालोसौ सम्परायेपरिभ्रमन्। प्रत्यर्थिसेनया दृष्टः कृतान्तेन समः प्रभुः॥ करवाल इवाचारस्तस्य वागमृतोपमा। बिषकल्पं मनोवेत्सियदिजीवसि तत्सखे॥

 उपमानानुपादाने वाक्यगाऽथ समासगा॥

 सअलकरणपरवीसा मसिरिविअरणं सरसकव्वस्म। दीसइअहवणसुम्मइसरिसंअंसंसमेत्तेण॥

 कव्वस्सेत्यत्र कव्वसममिति सरिसमित्यत्र च णूनमिति पाठे एषैव समासगा॥वादेर्लोपे समासेसा कर्माधारक्यचिक्यङि। कर्मकर्त्रोर्णमुलि॥ वाशब्द उपमाद्योतक इति वादेरुपमाप्रतिपादकस्यलोपे षट्समासे कर्मणोऽधिकरणाच्चोत्पन्नेन क्यचा

कर्त्तरिक्यङाच कर्मकर्त्रोरुपपदयोर्णमुलाच भवेत्।उदाहरणम्॥

 **ततः कुमुदनाथेन कामिनीगण्डपाण्डुना। नेत्रानन्देनचन्द्रेण माहेन्द्री दिगलङ्कृता॥** तथा॥ **अस्तिभुजगभीषणासिपत्रोरुहिरुहिकाहितचित्ततूर्णचारः। पुलकिततनुरुत्कपोलकान्तिः प्रतिभटविक्रमदर्शनेयमासीत्॥ पौरं सुतीयति जनंसमरान्तरेऽसावन्तःपुरीयति विचित्रचरित्रचुञ्चः। नारीयतेसमरसीम्नि कृपाणपाणेरालोक्य तस्य लसितानि सपत्नसेना॥मृधे निदाघघर्मांशुदर्शं पश्यन्ति तं परे। स पुनः पार्थ सञ्चारंसञ्चरत्यवनीपतिः॥**

 एतद्द्विलोपे क्विप्समासगा एतयोर्धर्मवाद्योः॥उदाहरणम्॥

 सविता विधवति विधुरपि सवितरति तथा दिनन्तियामिन्यः। यामिनयन्ति दिनानि च सुखदुःखवशीकृते मनसि॥परिपन्थिमनोराज्यशतैरपि दुराक्रमः। संपरायप्रवृत्तोऽसौराजते राजकुञ्जरः॥

 धर्म्मोपमानयोर्लोपे वृत्तौ वाक्ये च दृश्यते॥

 ठण्ठोल्लन्तोमरिहिसि कण्टाकलिश्राइं केअइवणाइं।मालइकुसुमसरिछंभमरभमन्तोण पाविहिसि॥

 कुसुमेण सममिति पाठे वाक्यगा क्यचि वाद्युपमेयासे। आसेनिरासे॥

 **अरातिविक्रमालोकविकस्वरविलोचनः। कृपाणोदग्रदोर्द्दण्डः स सहस्रायुधीयति॥**

 अत्रात्मा उपमेयः। त्रिलोपे च समासगा॥त्रयाणां वादिधर्मोपमानानाम्॥ उदाहरणम्॥

 **तरुणिमनिकृतावलोकनाललितविलासविलब्धविग्रहा।स्मरशरविसराचितान्तरा मृगनयना हरते मुनेर्मनः॥**

 अत्र सप्तम्युपमाने इत्यादिना यदा समासलोपौ भवतस्तदोदाहरणम्॥

 क्रूरस्याचारस्यायः शूलतयाध्यवसायात्। अयःशूलेनान्विछतीत्यायः शूलिकः॥

 इत्यतिशयोक्तिर्नतु क्रूराचारोपमेयतैक्ष्ण्यधर्मवादीनां लोपे त्रिलोपेयमुपमा। एवमेकोनविंशतिर्लुप्ताः पूर्णाभिः सहपञ्चविंशतिः॥

 **अनयेनेव राज्यश्रीर्दैन्येनेव मनस्विता। मम्लौसाथ विषादेन पद्मिनीव हिमाम्भसा॥**

 इत्यभिन्ने साधारणे धर्म्मे॥

 ज्योत्स्नेव नयनानन्दः सुरेव मदकारणम्। प्रभतेव समाकृष्टसर्व्वलोका नितम्बिनी॥

 इति भिन्ने चतस्मिन्नेकस्यैव बहूपमानोपादानेमालोपमा॥ यथोत्तरमुपमेयस्योपमानत्वे पूर्व्ववदभिन्नभिन्नधर्म्मत्वे॥

 अनवरतकनकवितरणजललवभृतकरतरङ्गितार्थततेः।भणितिरिव मतिर्मतिरिव चेष्टाचेष्टेव कीर्त्तिरतिविमला॥मतिरिव मूर्त्तिर्मधुरामूर्त्तिरिव सभाप्रभावचिता। तस्य सभेवजयश्रीः शक्या जेतुं नृपस्य न परेषाम्॥

 इत्यादिका रशनोपमा च न लक्षिता एवम्बिधवैचित्र्यसहस्रसम्भवात्॥ उक्तभेदानतिक्रमाच्च॥उपमानोपमेयत्वे एकस्यैवैकवाक्यगे। अनन्वयः।उपमानान्तरसम्बन्धाभावोऽनन्वयः। उदाहरणम्॥

 **न केवलं भाति नितान्तकान्तिर्नितम्बिनी सैव नितम्बिनीव।यावद्विलासायुधलास्यवासास्तेतद्विलासा इव तद्विलासाः॥**

 विपर्य्यास उपमेयोपमानयोः॥ तयोरुपमानोपमेययोः परिवृत्तिरर्थाद्वाक्यद्वये इतरोपमानव्यवच्छेदपरा उपमेयेनोपमा इत्युपमेयोपमा। उदाहरणम्॥

 **कमलेव मतिर्मतिरिव कमला तनुरिव विभाविभेव तनुः।धरणीव धृतिर्धृतिरिव धरणी सततं विभाति वत यस्य॥**

 सम्भावनमथोत्प्रेक्षाप्रकृतस्य समेन यत्। समेनोपमानेन॥ उदाहरणम्॥

 उन्मेषं यो मम न सहते जाति वैरीनिशायामिन्दोरिन्दीवरदलदृशा तस्य सौन्दर्य्यदर्प्पः। नीतः शान्तिं प्रसभमनया वक्त्रकान्त्येति हर्षाल्लग्नामन्ये ललिततनु ते पादयोः पद्मलक्ष्मीः॥लिम्पतीव तमोङ्गानि वर्षतीवाञ्चनं नभः। असत्पुरुष सेवेवदृष्टिर्निष्फलतां गता॥

 इत्यादौव्यापनादिलेपनादिरूपतया सम्भावितम्।ससन्देहस्तु भेदोक्तौ तदनुक्तौ च संशयः॥भेदोक्तौ॥ यथा॥

 **अयं मार्त्तण्डः किं स खलु तुरगैः सप्तभिरितः कृशानुः किंसर्व्वाःप्रसरति दिशो नैष नियतम्। कृतान्तः किं साक्षान्महिषवहनोऽसाविति चिरं समालोक्याजौत्वां विदधति विकल्पान् प्रतिभटाः॥**

 भेदोक्तावित्यनेन न केवलमयं निश्चयगर्भोयावन्निश्चयान्तोपि सन्देहः स्वीकृतः॥ यथा॥

 **इन्दुः किं क्व कलङ्कः सरसिजमेतत् किमम्बु कुत्र गतम्।ललितसविलासवचनैर्मुखमिति हरिणाक्षिनिश्चितं परतः॥**

 किन्तु निश्चयगर्भ इव नात्रनिश्चयः प्रतीयमानइति उपेक्षितोभट्टोद्भटेन। तदनुक्तौ॥ यथा॥

 अस्याः सर्गविधौप्रजापतिरभूच्चन्द्रोनु कान्तिप्रदः शृङ्गारैकरसः स्वयं नुमदनोमासोनु पुष्पाकरः। वेदाभ्यासजडः कथं नु विषयव्यावृत्तकौतूहलो निर्म्मातुं प्रभवेन्मनोहरमिदं रूपं पुराणो मुनिः॥

 तद्रूपकमभेदोयमुपमानोपमेययोः॥ अतिसाम्यादनपह्नुतभेदयोरभेदः समस्तवस्तुविषयम्॥ श्रौताआरोपिता यदा आरोपविषया इवारोप्यमाणायदा शब्दोपात्तास्तदा समस्तानि वस्तूनि विषयोस्येति समस्तवस्तुविषयं आरोपिता इति बहुवचनमविवक्षितम्॥ यथा॥

 **ज्योत्स्नाभस्मच्छुरणधवला विभ्रती तारकास्योन्यन्तर्धानव्यसनरसिका रात्रिकापालिकीयम्। द्वीपाद्द्वीपं भ्रमति दधतीचन्द्रमुद्राकपालेन्यस्तं सिद्धाञ्जनपरिमलं लाञ्छनस्य छलेन॥**

 अत्र पादत्रयमन्तर्धानरसिकत्वमारोपितधर्म्मएवेति रूपकपरिग्रहे साधकमस्तीति तत्सङ्कराशङ्का न कार्य्या॥ अथवा न्यस्तं लाञ्छनमञ्जनं कुमुदिनीप्रोल्लाससिद्धिप्रदमिति चतुर्थः पादएवं रूपकेणैव निर्व्वाहः॥ श्रौता आर्थाश्चते यस्मिन्नेकदेशविवर्त्ति तत्। केचिदारोप्यमाणाः शब्दो

पात्ताः केचिदर्थसामर्थ्यादवसेया इत्येकदेशविवर्त्तनादेकदेशविवर्त्ति॥ यथा॥

 **जस्मरणंते उरएकरे काणंतस्म मण्डलग्गलअं। रससम्मुही विषहसा परम्मुहोहोरि उसेणा॥**

 अत्र रणस्यान्तः पुरत्वमारोप्यमाणं शब्दोपात्तम्॥मण्डलाग्रलताया नायिकात्वं रिपुसेनायाश्च प्रतिनायिकात्वमर्थसामर्थ्यादवसीयते इत्येकदेशे विशेषेण वर्त्तनादेकदेशविवर्त्ति। साङ्गमेतत् उक्तद्विभेदं सावयवं निरङ्गन्तु शुद्धम्॥ यथा॥

 **कुरङ्गीवाङ्गानि स्तिमितयति गीतध्वनिषु यत्सखींकान्तोदन्तं श्रुतमपि पुनः प्रश्नयति यत्। अनिन्द्रं यच्चान्तः स्वपितितदहो वेद्माभिनवां प्रवृत्तोस्याः सेक्तुं हृदि मनसि जः प्रेमलतिकाम्॥**

माला तु पूर्व्ववत्। मालोपमायामिवैकस्मिन्बहव आरोपिताः॥ यथा॥

 **सौन्दर्य्यस्य तरङ्गिणी तरुणिमोत्कर्षस्य हर्षोद्गमः कान्तेःकार्मणकर्म्मनर्म्मरहसामुल्लासनावासभूः। विद्याबक्रगिरांविधेरनवधिप्रावीण्यसाक्षात्क्रियावाणाः पञ्च शिलीमुखस्य ललनाचूडामणिः सा प्रिया॥**

 नियतारोपणोपायः स्यादारोपः परस्य यः।तत्परं परितं श्लिष्टे वाचके भेदभाजि वा॥ यथा॥

 **विद्वन्मानसहंसवैरिकमलासङ्कोचदीप्तद्युते दुर्गामार्गणनीललोहितसमित्स्वीकारवैश्वानर।सत्यप्रीतिविधानदक्षविजयप्राग्भावभीमप्रभो साम्राज्यं वरवीरवत्सरशतं वैरिञ्चमुच्चैः क्रियाः॥**

 अत्र मानसमेव मानसम्। कमलायाः सङ्कोचएव कमलानामसङ्कोचः दुर्गाणाममार्गणमेव दुर्गाया मार्गणं समितां स्वीकार एव समिधां स्वीकारःसत्येप्रीतिरेवसत्यामप्रीतिः। विजयः पराभव एवविजयोर्जुनः एवमारोपणनिमित्तो हंसादेरारोपः।यद्यपि शब्दार्थालङ्कारोयमित्युक्तं वक्ष्यते च तथापिप्रसिद्ध्यनुरोधादत्रोक्तः। एकदेशविवर्त्तिहीदमन्यैरप्यभिधीयते। भेदभाजि यथा॥

 **आलानं जयकुञ्जरस्य दृषदां सेतुर्विपद्वारिधेः पूर्व्वाद्रिःकरवालचण्डमहसोलीलोपधानं श्रियः। संग्रामामृतसागरप्रमथनक्रीडाविधौ मन्दरो राजन् राजति वीरवैरिवनितावैधव्यदस्ते करः॥**

 अत्र जयादेर्भिन्नशब्दवाच्यस्य कुञ्जरत्वाद्यारोपे करस्यालानत्वाद्यारोपो युज्यते॥

 अलौकिकमहालोकप्रकाशितजगत्त्रयः। स्तूयते देवसद्वंशमुक्तारत्नं न कैर्भवान्॥ निरवधि च निराश्रयञ्च यस्य स्थितमनिवर्त्तितकौतुकप्रपञ्चं प्रथम इह भवान्स कूर्ममूर्त्तिर्जयतिचतुर्दशलोकवल्लिकन्दः॥

 इति च मालारूपकमपि परम्परितं द्रष्टव्यम्॥

 **किसलयकरैर्लतानां करकमलैः कामिनां मनो जयति।नलिनीनां कमलमुखैर्मुखेन्दुभिर्योषितां मदनः॥**

 इत्यादिरशनारूपकं नवैचित्र्यवदिति न लक्षितम्॥ प्रकृतं यन्निषिध्यान्यत्साध्यते सात्वपह्नुतिः॥उपमेयमसत्यं कृत्वोपमानं सत्यतया यत्स्थाप्यते सात्वपह्नुतिः॥ उदाहरणम्॥

 **अवाप्तः प्रागल्भ्यं परिणतरुचः शैलतनये कलङ्को नैवायंविलसति शशाङ्कस्य वपुषि। अमुष्येयं मन्ये विगलदम्मृतस्यन्दशिशिरे रतिश्रान्ता शेते रजनिरमणी गाढमुरसि।** इत्थम्बा॥**वत सखि कियदेतत्पश्य वैरं स्मरस्य प्रियविरहकृशेस्मिन्रागिलोके तथाहि। उपवनसहकारोद्भासिभृङ्गच्छलेन प्रतिविशिखमनेनोट्टङ्कितं कालकूटम्॥**

 अत्र हि न सभृङ्गाणि सहकाराण्यपि तु सकालकूटाः शरा इति प्रतीतिः एवं वा॥

 अमुष्मिल्लावण्यामृतसरसि नूनं मृगदृशः स्मरः शर्वप्लुष्टःपृथुजघनभागे निपतितः। यदङ्गाङ्गाराणां प्रशमपिशुनानाभिकुहरे शिखाधूमस्येयं परिणमति रोमावलिवपुः॥

 अत्र न रोमावलिर्धूमशिखेयमिति प्रतिपत्तिः॥एवमियं भङ्ग्यन्तरैरप्यूह्या। श्लेषः सवाक्य एकस्मिन्यत्रानेकार्थता भवेत्। एकार्थप्रतिपादकानामेवशब्दानां यत्रानेकोर्थः स श्लेषः। उदाहरणम्॥

 **उदयमयते दिङ्मालिन्यं निराकुरुतेतरां नयति निधनंनिद्रामुद्रां प्रवर्त्तयति क्रियाः। रचयतितरां स्वैराचारप्रवर्त्तनकर्त्तनं वत वत लसत्तेजःपुञ्जोविभाति विभाकरः॥**

 अत्राभिधाया अनियन्त्रणात् द्वावप्यर्कभूपौवाच्यौ॥ परोक्तिर्भेदकैः श्लिष्टैस्समासोक्तिः प्रकृतार्थप्रतिपादकवाक्येन श्लिष्टविशेषणमाहात्म्यान्नतु विशेष्यस्य सामर्थ्यादपि यदप्रकृतस्यार्थस्याभिधानंसा समासोक्तिः॥ उदाहरणम्॥

 **लहिऊणतुज्झवाहुफंसं जोए सकोवि उल्लासो। जअलच्छीतुह विरहेणहोज्जला दुर्व्वलाणं सा॥**

 अत्र जयलक्ष्मीशब्दस्य केवलं कान्तावाचकत्वंनास्ति। निदर्शना। अभवन् वस्तुसम्बन्ध उपमापरिकल्पकः। निदर्शनं दृष्टान्तकरणम्। उदाहरणम्।

 **क्व सूर्य्यप्रभवोवंशः क्वचाल्पविषया मतिः। तितीर्षुर्दुस्तरंमोहादुडुपेनास्मि सागरम्॥**

 अत्र उडुपेन सागरतरणमिव मन्मत्या सूर्य्यवंशवर्णनमित्युपमायां पर्य्यवस्यति॥ यथा वा॥

 **उदयति विततोर्ध्वरश्मिरज्जावहिमरुत्तौहिमधाम्नियाति चास्तम्। वहति गिरिरयं विलम्बिघण्टाद्वयपरिवारितवार ऐन्द्रलीलाम्॥**

 अत्र कथमन्यस्य लीलामन्योवहतीति तत्सदृशीमित्युपमायां पर्य्यवसानम्॥

 दोर्भ्यांतितीर्षति तरङ्गवती भुजङ्गमादातुमिच्छति करेहरिणाङ्कबिम्बम्। मेरुं लिलङ्घयिषति ध्रुवमेष देव यत्ते गुणान्गदितुमुद्यममादधाति॥

 इत्यादौमालारूपाप्येषा द्रष्टव्या॥ स्वस्वहेत्वन्वयस्योक्तिः क्रिययैव च सा परा। क्रिययैव स्वस्वरूपस्वकारणयोः सम्बन्धोयदवगम्यते सा परा निदर्शना॥ यथा॥

 **उन्नतं पदमवाप्य योलघुर्हेलयैव स पतेदिति ध्रुवम्। शैलशेखरगतो दृषत्कणश्चारुमारुतधुतः पतत्यधः॥**

 अत्र पातक्रियया पतनस्य लाघवे सति उन्नतपदप्राप्तिरूपस्य कारणस्य च सम्बन्धः ख्याप्यते।अप्रस्तुतप्रशंसा या सा सैव प्रस्तुताश्रया। अप्राकरणिकस्याभिधानेन प्राकरणिकस्याक्षेपोऽप्रस्तुतप्रशंसा। कार्य्येनिमित्ते सामान्ये विशेषे प्रस्तुतेसति। तदन्यस्य वचस्तुल्ये तुल्यस्येति च पञ्चधा।तदन्यस्य कारणादेः क्रमेणादाहरणम्॥

 याताःकिन्न मिलन्ति सुन्दरि पुनश्चिन्ता त्वया मत्कृते नोकार्य्यानितरांकृशासिकथयत्येवं सवाष्पे मयि। लज्जामन्थरतारकेण निपतत्पीताश्रुणा चक्षुषा दृष्ट्वा मां हसितेन भाविमरणोत्साहस्तया सूचितः॥

 अत्र प्रस्थानात्किमिति निवृत्तासीति कार्य्येपृष्टेकारणमभिहितम्॥

 राजन् राजसुता न पाठयति मां देव्योपि तूष्णींस्थिताःकुब्जे भोजय मां कुमारसचिवैर्नाद्यापि किं भुज्यते। इत्थं नाथशुकस्तवारिभवने मुक्तोऽध्वगैः पञ्जराच्चित्रस्थानवलोक्यशून्यवलभावेकैकमाभाषते॥

 अत्र प्रस्थानोद्यतं भवन्तं ज्ञात्वा सहसैव त्वदरयः पलाय्य गता इति कारणे प्रस्तुते कार्य्यमुक्तम्॥

 **एतत्तस्य मुखात्कियत्कमलिनीपत्रे कणं वारिणो यन्मुक्तामणिरित्यमंस्त स जडः शृण्वन्यदस्मादपि। अङ्गुल्यग्रलघुक्रियाप्रविलविन्यादीयमाने शनैः कुत्रोड्डीयगतो ममेत्यनुदिनंनिद्राति नार्त्तः शुचा॥**

 अत्रास्थाने जडानी ममत्वसंभावना भवतीतिसामान्ये प्रस्तुते विशेषः कथितः॥

 **सुहृद्वधूबाष्पजलप्रमार्ज्जनं करोति वैरप्रतियातनेन यः।स एव पूज्यः सपुमान्सनीतिमात्सुजीवनं तस्य सभाजनं श्रियः।**

 अत्र कृष्णं निहत्य नरकासुरवधूनां यदि दुःखंप्रशमयसि तत्त्वमेव श्लाघ्य इति विशेषे प्रकृते सामान्यमुदितम्। तुल्ये प्रस्तुते तुल्याभिधाने त्रयः प्रकाराःश्लेषः समासोक्तिः सादृश्यमात्रं वा तुल्यात्तुल्यस्य ह्याक्षेपे हेतुः॥ क्रमेणोदाहरणम्॥

 **पुंस्त्वादपि प्रविचलेद्यदि यद्यधोपि यायाद्यदि प्रणयनेनमहानपि स्यात्। अभ्युद्धरेत्तदपि विश्वमितीदृशीयं केनापिदिक् प्रकटिता पुरुषोत्तमेन॥ येनास्यभ्युदितेन चन्द्रगमितःक्लान्तिं रवौतत्रते युज्येत प्रतिकर्त्तुमेव न पुनस्तस्यैव पादग्रहः। क्षीणेनैतदनुष्ठितं यदि ततः किं लज्जसे नोमनागस्त्वेवं जड**

धामतातु भवतो यद्व्योम्निविस्फुर्ज्जसे॥ आदाय वारिपरितःसरितां मुखेभ्यः किं तावदर्ज्जितमनेन दुरर्णवेन। क्षारीकृतं चबडवादहने हुतञ्च पातालकुक्षिकुहरे विनिवेशितञ्च॥

 इयञ्च काचिद्वाच्चे प्रतीयमानार्थानध्यारोपेणैव भवति॥ यथा॥

 अब्धेरन्तः स्थगितभुवमाभोगपातालकुक्षेःपोतोपाया इहबहवो लङ्घनेपि क्षमन्ते। अहोरिक्तः कथमपि भवेदेष दैवात्तदानींकोनामस्यादवटकुहरालोकनेप्यस्य कल्पः॥

 काचिदध्यारोपेणैव यथा॥

 **कस्त्वंभोः कथयाभिदैवहतकं मां विद्धि शाखोटकं वैराग्यादिव वक्षिसाधु विदितं कस्मादिदं कथ्यते वामेनात्र वटस्तमध्वगजनः सर्वात्मना सेवते न च्छायापि परोपकारकरणीमार्गस्थितस्यापि मे॥**

 क्वचित्त्वशेषाध्यारोपेण॥ यथा॥

 सोपूर्व्वोरसनाविपर्य्ययविधिस्तत्कर्णयोश्चापलं दृष्टिः सामदविस्मृतस्वपरदिक्किं भूयसोक्तेन वा। सर्वं विस्मृतवानसिभ्रमरहे यद्वारणेद्याप्यसा वन्तः शून्यकरो निषेव्यत इतिभ्रातः क एष ग्रहः॥

 अत्र रसनाविपर्य्यासः शून्यकरत्वञ्च भ्रमरस्यासेवनेन हेतुः कर्णचापलन्तु हेतुः। मदः प्रत्युत

सेवने निमित्तम्। निगीर्य्याध्यवसानन्तु प्रकृतस्यपरेण यत्। प्रस्तुतस्य यदन्यत्वं यद्यर्थोक्तौ चकल्पनम्। कार्य्यकारणयोर्यश्च पौर्वापर्य्यविपर्य्ययःविज्ञेयातिशयोक्तिः सा। उपमानेनान्तर्निगीर्णस्योपमेयस्य यदध्यवसानं सैका॥ यथा॥

 **कमलमनम्भसि कमले च कुवलये तानि कनकलतिकायाम्। सा च सुकुमारसुभगेत्युत्पातपरं परा केयम्॥**

 अत्र मुखादि कमलादिरूपतयाध्यवसितम्यच्च तदेवान्यत्वेनाध्यवसीयते सा परा॥ यथा॥

 **अस्संल उहत्तणअंअस्साविअकाइवत्तणछाआ। सामासामस्सपआवइणो रेहघिअण होइ॥**

 यद्यर्थस्य यदिशब्देन चेच्छब्देन वा उक्तौ यत्कल्पनमर्थादसंभविनोर्थस्य सा तृतीया॥ यथा॥

 **राकायामकलङ्कञ्चेदम्मृतांशोर्भवेद्वपुः। तस्यामुखं तदासाम्यपराभवमवाप्नुयात्॥**

 कारणस्य शीघ्रकारितां वक्तुं कार्य्यस्य पूर्व्वमुक्तौ चतुर्थी॥ यथा॥

 **हृदयमधिष्ठितमादौ मालत्याः कुसुमचापबाणेन चरमंरमणीवल्लभलोचनविषयं त्वया भजता॥**

 प्रतिवस्तूपमा तु सा। सामान्यस्य द्विरेकस्य यत्रवाक्यद्वये स्थितिः॥ साधारणो धर्म्म उपमेयवाक्येचोपमानवाक्ये च कथितपदत्वस्य दुष्टतयाऽभिहितत्वाच्छब्दभेदेन यदुपादीयते सा वस्तुनो वाक्यार्थस्योपमानत्वात्प्रतिवस्तूपमा यथा॥

 देवोभावङ्गमिता परिवारपदं कथं भजत्येषा। न खलुपरिभोगयोग्यन्दैवतरूपाङ्कितं रत्नम्। यदिदहत्यनलोत्रकिमद्भुतं यदि च गौरवमद्रिषु किं ततः। लवणमम्बु सदैव महोदधेः प्रकृतिरेव सतामविषादिता॥

 इत्यादिमालाप्रतिवस्तूपमा द्रष्टव्या एवमन्यत्राप्यनुसर्त्तव्यम् दृष्टान्तः पुनरेतेषां सर्व्वेषां प्रतिबिम्बनं एतेषां साधारणधर्म्मादीनां दृष्टान्तः निश्चयो यत्र स दृष्टान्तः॥

 त्वयि दृष्ट एव तस्या निर्वाति मनो मनोभवज्वलितम्।आलोके हि हिमांशोर्विकसति कुमुदं कुमुद्वत्याः॥

 एष साधर्म्येण वैधर्म्येण तु।

 तवाहवे साहसकर्म्मशर्म्मणः करं कृपाणान्तिकमानिनीषतः।भटाः परेषां विशरारुतामगुर्दधत्यवाते स्थिरतां हि पांशवः॥

 सकृद्वृत्तिस्तु धर्म्मस्य प्रकृताप्रकृतात्मनाम्।सैव क्रियासु बह्वीषु कारकस्येति दीपकम्। प्राकरणिकानामर्थादुपमानोपमेयानां धर्म्मः क्रियादिरेकवारमेव यदुपादीयते तदेकस्यैव समस्तवाक्यदीपनाद्दीपकम्॥ यथा॥

 किवणाणंधणंणाआणंफणमणीकेसरा इंसी हाणम्। कुलवालिआणंथणा कुत्तोधिप्पन्ति अमुत्राणम्॥

 कारकस्य च वह्वीषु क्रियासु सकृद्वृत्तिर्द्दीपकम्॥ यथा॥

 **स्विद्यति कूणति वेल्लति विवलति निमिषति विलोकयतितिर्य्यक्। अन्तर्नन्दति चुम्बितुमिच्छति नवपरिणया वधूःशयने॥**

मालादीपकमाद्यञ्चेद्यथोत्तरगुणावहांपूर्व्वेणपूर्व्वेणवस्तुनोत्तरमुत्तरं चेदुपक्रियते तन्मालादीपकम्॥ यथा॥

 **संग्रामाङ्गणमागतेन भवता चापे समारोपिते देवाकर्णय येन येन सहसा यद्यत्समासादितम्। कोदण्डेन शराः शरैररिशिरस्तेनापि भूमण्डलन्तेन त्वं भवता च कीर्त्तिरतुला कीर्त्त्याच लोकत्रयम्॥**

 नियतानां सकृद्धर्मः सा पुनस्तुल्ययोगिता। नियतानांप्राकरणिकानामेवाप्राकरणिकानामेव वा॥ क्रमेणोदाहरणम्॥

 **पाण्डुक्षामं वदनं हृदयं सरसं तवालसञ्च वपुः। आवेदयति नितान्तं क्षेत्रियरोगं सखि हृदन्तः॥ कुमुदकमलनीलनीरजालिर्ललितविलासजुषोर्दृशोः पुरः का। अमृतममृतरश्मिरम्बुजन्मप्रतिहतमेकपदे तवाननस्य॥**

 उपमानाद्यदन्यस्य व्यतिरेकः स एव सः। अन्यस्योपमेयस्य व्यतिरेक आधिक्यम्॥ यथा॥

 **क्षीणः क्षीणोपि शशी भूयोभूयोऽभिवर्द्धते सत्यम्। विरमप्रसीद सुन्दरि यौवनमनिवर्त्तियातन्तु॥**

 इत्यादावुपमानस्योपमेयादाधिक्यमिति यत्केनचिदुक्तन्तदयुक्तं अत्र यौवनगताऽस्थैर्य्यस्याधिक्यंहि विवक्षितं हेत्वोरुक्तावनुक्तीनां त्रये साम्येनिवेदिते। शब्दार्थाभ्यामथाक्षिप्ते श्लिष्टे तद्वत्त्रिरष्ट तत्। व्यतिरेकस्य हेतुरुपमेयगतमुत्कर्षनिमित्तमुपमानगतमपकर्षकारणं तयोर्द्वयोरुक्तिः। एकतरस्य दयोर्वानुक्तिरित्यनुक्तित्रयं एतद्भेदचतुष्टयमुपमानोपमेयभावे शब्देन प्रतिपादिते। अर्थेन च

क्रमेणोक्तौ चत्वार एव भेदाः। आक्षिप्ते चौपम्येतावन्त एव। एवं द्वादश एते श्लेषेपि भवन्तीति चतुर्व्विंशतिभेदाः। क्रमेणोदाहरणम्॥

 **असि मात्रसहायस्य प्रभूतारिपराभवे। अन्यतुच्छजनस्येव न स्मयोऽस्य महाधृतेः॥**

 अत्रैव तुच्छेति महाधृतेरित्यनयोःपर्य्यायेणयुगपद्वाऽनुपादानेऽन्यभेदत्रयम्। एवमन्येष्वपिद्रष्टव्यम्। अत्रेव शब्दस्य सद्भावाच्छाब्दमौपम्यम्॥

 **असिमात्रसहायोपि प्रभूतारिपराभवे। नैवान्यतुच्छजनवत्सगर्वोयं धृतेर्निधिः॥**

 तुल्यार्थे वतिरित्यार्थमौपभ्यम्॥

 इयं सुनयना दासीकृततामरसश्रिया। आननेनाकलङ्केनजयतीन्दुं कलङ्कितम्॥

 अत्रेवादितुल्यादि पदविरहे आक्षिप्तैवोपमा॥

 **जितेन्द्रियतया सम्यग्विद्यावृद्धनिषेविणः। अतिगाढगुणस्यास्य नाब्जवद्भङ्गुरा गुणाः॥**

 अत्रेवार्थे वतिः। गुणशब्दः श्लिष्टः। शाब्दमौपभ्यम्॥

 **अखण्डमण्डलः श्रीमान्पश्यैष पृथिवीपतिः। न निशाकरवज्जातु कलावैकल्यमागतः॥**

 अत्र तुल्यार्थे वतिः। कलाशब्दः श्लिष्टः मालाप्रतिवस्तूपमावन्मालाव्यतिरेकोपि सम्भवति तस्यापिभेदा एवमूह्याःदिङ्मात्रञ्चोदाह्रियते। यथा॥

 हरवन्न विषमदृष्टिर्हरिवन्न विभोविधूतविततवृषः। रविवन्न चातिदुःसहकरताग्रितभूः कदाचिदसि॥

 अत्र तुल्यार्थे वतिः। विषमादयश्च शब्दाः श्लिष्टाः॥

 **नित्योदितप्रतापेन त्रियामामीलितप्रभः। भास्वतानेन भूपेनभास्वानेष विनिर्ज्जितः॥**

 अच ह्याक्षिप्तैवोपमा। भास्वतेति श्लिष्टः॥ यथावा॥

 स्वच्छात्मतागुणसमुल्लसितेन्दुबिम्बं बिम्बप्रभाधरमकृत्रिमहृद्यगन्धम्। यूनामतीव पिबतां रजनीषु यत्र तृष्णां जहार मधुमाऽननमङ्गनानाम्॥

 अत्रेवादीनां तुल्यादीनाञ्चपदानामभावेपिश्लिष्टविशेषणाक्षिप्तैवोपमा प्रतीयते एवं जातीयकाः श्लिष्टोक्तियोग्यस्य पदस्य पृथगुपादानेऽन्येपि भेदाःसम्भवन्ति तेप्यनयैवदिशा द्रष्टव्याः॥ निषेधो वक्तुमिष्टस्य यो विशेषाभिधित्सया। वक्ष्यमाणोक्तविषयःस आक्षेपोद्विधा मतः। विवक्षितस्य प्राकरणिकत्वादनुपसर्ज्जनीकार्य्यस्याशक्यवक्तव्यत्वमतिप्रसि

द्धत्वं वा विशेषं वक्तुं निषेधो निषेध इव यः स वक्ष्यमाणविषय उक्तविषयश्चेति द्विधा आक्षेपः॥ क्रमेणोदाहरणम्॥

 एएहि किं पिकीए विकएण णिक्किव्वभणामि अलमह वा।अविआरिअकज्जारम्भ आरिणी मरउण भणिस्सम्॥ ज्योत्स्नामौक्तिकदामचन्दनरसः शीतांशुकान्तद्रवः कर्पूरं कदलीमृणालवलयान्यम्भोजिनीपल्लवाः। अन्तर्मानसमास्वया प्रभवतातस्याः स्फुलिङ्गोत्करव्यापाराय भवन्ति हन्त किमनेनोक्तेनन ब्रूमहे॥

 क्रियायाः प्रतिषेधेपि फलव्यक्तिर्विभावना। हेतुरूपक्रियायानिषेधेपि तत्फलप्रकाशनं विभावना॥यथा॥

 **कुसुमितलताभिरहताप्यधत्तरुजमलिकुलैरदष्टापि।परिवर्त्तते स्म नलिनीलहरीभिरलोलिताप्यघूर्णत सा॥**

 विशेषोक्तिरखण्डेषु कारणेषु फलावचः।मिलितेष्वपि कारणेषु कार्य्यस्याकथनं विशेषोक्तिःअनुक्तनिमित्ता। उक्तनिमित्ता। अचिन्त्यनिमित्ताच। क्रमेणोदाहरणम्॥

 **निद्रानिवृत्तावुदिते द्युरन्ने सखीजने हारपदं पराप्ते। श्लथीकृताश्लेषरसे भुजङ्गे चचाल नालिङ्गनतोऽङ्गना सा॥ कर्पूर**

इव दग्धोपि शक्तिमान्योजने जने। नमोस्त्ववार्य्यवीर्य्याय तस्मैमकरकेतवे॥ स एकस्त्रीणि जयति जगन्ति कुसुमायुधः। हरतापि तनुं यस्य शम्भुना न बलं हृतम्॥

 यथा संख्यंक्रमेणैव क्रमिकाणां समन्वयः॥यथा॥

 एकस्त्रिधा वसति चेतसि चित्रमत्र देवद्विषाञ्च विदुषाञ्च मृगीदृशाञ्च। तापञ्च संमदभरञ्च रतिञ्च पुष्णन् शौर्य्योष्मणाच विनयेन च लीलया च॥

 सामान्यो वा विशेषो वा तदन्येन समर्थ्यते।यत्र सार्थान्तरन्यासः साधर्म्येणेतरेण वा। साधर्म्येण वैधर्म्येण वा सामान्यं विशेषेण यत्समर्थ्यतेविशेषो वा सामान्येन सोऽर्थान्तरन्यासः॥ क्रमेणोदाहरणम्॥

 **निजदोषावृतमनसामतिसुन्दरमेव भाति विपरीतम्।पश्यति पीतोपहतः शशिशुभ्रं शङ्खमपि पीत्॥ सुसितवसनालङ्कारायां कदाचन कौमुदीमहसिसुदृशि स्वैरं यान्त्यां गतोऽस्तमभूद्विधुः। तदनु भवतः कीर्त्तिः केनाप्यगीयत येन साप्रियगृहमगान्मुक्ताशङ्का क्व नासि शुभप्रदः॥ गुणानामेव दौरात्म्याद्धुरिधुर्य्योनियुज्यते। असंजातकिणस्कन्धः सुखं स्वपितिगौर्गलिः॥ अहोहि मे बहूपराद्धमायुषा यदप्रियं वाच्यमिदं**

मयेदृशम्। त एव धन्याः सुहृदः पराभवं जगत्यदृष्ट्वैव हियेक्षयं गताः॥

 विरोधः सोविरोधेपि विरुद्वत्वेन यद्वचः। वस्तुवृत्तेरविरुद्धेपि विरुद्धयोरिव यदभिधानं स विरोधः। जातिश्चतुर्भिर्जात्याद्यैर्विरुद्धास्याद्गुणस्त्रिभिः॥क्रियाद्वाभ्यामपि द्रव्यं द्रव्येणैवेति ते दश॥

**अभिनवनलिनीकिसलयमृणालवलयादिदवदहनराशिःसुभगकुरङ्गदृशोस्याविधिवशतस्त्वद्वियोगपविपाते। गिरयोप्यनुन्नतियुजो मरुदप्यचलोब्धयोप्यगम्भीराः विश्वम्भराप्यतिलघुर्नरनाथ तवान्तिके नियतम्॥ येषां कष्ठपरिग्रहप्रणयितांसंप्राप्य धाराधरस्तीक्ष्णः सोप्यनुरज्यत च कमपि स्नेहं पराप्नोति च। तेषां सङ्गरसङ्गसक्तमनसां राज्ञां त्वया भूपतेपांशूनां पटलैः प्रसाधनविधिर्निर्वर्त्यते कौतुकम्॥ सृजति चजगदिदमवति च संहरति च हेलयैव यो नियतम्। अवसरवशतः शxरोजनार्दनः सोपिचित्रमिदम्॥ सततं मुसलासक्ता बहुतरगृहकर्म्मघटनया नृपते। द्विजपत्नीनां कठिनाः सतिभवति कराः सरोज सुकुमाराः। पेशलमपि खलवचनं दहतितरांमानसं सुतत्वविदाम्। परुषमपि सुजनवाक्यं मलयजरसवत्प्रमोदयति॥ क्रौञ्चाद्रिरुद्दामदृषद्दृढोयं यन्मार्गणानर्गलशातपाते। अभून्नवांभोजदलाभिजातः सभार्गवः सत्य**

मपूर्वसर्गः॥ परिच्छेदातीतः सकलवचनानामविषयः पुनर्जन्मन्यस्मिन्ननुभवपथं यो न गतवान्। विवेकप्रध्वंसादुपचितमहामोहगहनो विकारः कोप्यन्तर्जडयति च तापञ्च कुरुते। अयंवारामेको निलय इति रत्नाकर इति श्रितोऽस्माभिस्तृष्णातरलितमनोभिर्जलनिधिः। क एवं जानीते निजकरपुटीकोटरगतं क्षणादेनं ताम्यत्तिमिमकरमापास्यति मुनिः॥ समदमतङ्गजमदजलनिस्यन्दतरङ्गिणीपरिव्वङ्गात्। क्षितितिलक त्वयितटजुषि शङ्करचूडापगापि कालिन्दी॥

 स्वभावोक्तिस्तु डिम्भादेः स्वक्रियारूपवर्णनम्।स्वयोस्तदेकाश्रययोः रूपं वर्णः संस्थानञ्च। उदाहरणम्॥

 **पश्चादङ्घ्रीप्रसार्य्यत्रिकनति विततं द्राघयित्वाङ्गमुच्चैरासज्याभुग्नकण्ठोमुखमुरसि सटां धूलिधूम्रां विधूय। घासग्रासाभिलाषादनवरतचलत्प्रोथतुण्डस्तुरङ्गो मन्दं शब्दायमानो विलिखति शयनादुत्थितः क्ष्मां खुरेण॥**

 व्याजस्तुतिर्मुखे निन्दा स्तुतिर्वा रूढिरन्यथा॥व्याजरूपा व्याजेन वा स्तुतिः। क्रमेणोदाहरणम्॥

 हित्वात्वामुपरोधबन्ध्यमनसां मन्येन मौलिः परो लज्जावर्जनमन्तरेण नरमामन्यत्र संदृश्यते। यस्त्यागन्तनुतेतरां

मुखशतैरेत्यागतायाः श्रियः प्राप्य त्यागकृतावसाननमपित्वय्येवयस्याः स्थितिः॥ हेहेला जितबोधिसत्ववचसां किं विस्तरैस्तोयधे नास्ति त्वत्सदृशः परः परहिताधाने गृहीतव्रतः। तृष्यत्पान्थजनोपकारघटनावैमुख्यलब्धायशो भारप्रोद्वहने करोषिकृपया साहायकं यन्मरोः॥

 सा सोहोक्तिः सहार्थस्य वलादेकं द्विवाचकम्॥एकार्थाभिधायकमपि सहार्थवलाद्यदुभयस्यावगमकं सा सहोक्तिः॥ यथा॥

 महदिअसणिसाहिं दीहरासासदण्डा सह मणिवल एहिंवाहधारा गलन्ति। तुहसुहश्रविओए तीएउब्वेइणीए सहतणुलदाए दुव्वलाज्वोदासा॥

 श्वासदण्डादिगतं दीर्घत्वादिशाब्दं दिवसनिशादिगतं तु सहार्थसामर्थ्यात्प्रतिपद्यते। विनोक्तिःसाविनान्येन यत्रान्यः सन्नचेतरः। क्वचिदशोभनः।क्वचिच्छोभनः॥ क्रमेणोदाहरणम्॥

 **अरुचिर्निशया विना शशी शशिना सापि विना महत्तमः।उभयेन विना मनोभवस्फुरितं नैव चकास्ति कामिनोः॥ मृगलोचनया विना विचित्रव्यवहारप्रतिभाप्रभाप्रगल्भः। अमृतद्युतिसुन्दरामयोयंसुहृदा तेन विना नरेन्द्रसूनुः॥**

परिवृत्तिर्विनिमयोयोऽर्थानां स्यात्समासमैः। परिवृत्तिरलङ्कारः॥ उदाहरणम्॥

 **लतानामेतासामुदितकुसुमानां मरुदयं मतं लास्यं दत्वाश्रयति भृशमामोदमसमम्। लतास्त्वध्वन्यानामहह दृशमादाय सहसा ददत्याधिव्याधिभ्रमरुदितमोहव्यतिकरम्॥**

 अत्र प्रथमेऽर्द्धेसमेन समस्य द्वितीये उत्तमेनन्यूनस्य॥

 **नानाविधप्रहरणैर्नृपसंप्रहारे स्वीकृत्य दारुणनिनादवतःप्रहारान्। दृप्तारिवीरविसरेण वसुन्धरेयं निर्व्विप्रलम्भ-परिरम्भविधिर्वितीर्णा।**

 अत्र न्यूनेनोत्तमस्य। प्रत्यक्षा इव यद्भावाःक्रियन्ते भूतभाविनः। तद्भाविकम्। भूताश्च भाविनश्चेति द्वन्द्वः। भावः कवेरभिप्रायोऽस्तीति भाविकम्॥उदाहरणम्।

 आसीदञ्जनमवेति पश्यामि तवलोचने। भाविभूषणसम्भारांसाक्षात्कुर्वे तवाकृतिम्॥

 अत्राद्येभूतस्य द्वितीये भाविनोदर्शनम्। काव्यलिङ्गं हेतोर्वाच्यपदार्थता॥ यथा॥

 वपुः प्रादुर्भावादनुमितमिदं जन्मनि पुरा पुरारे न प्रायःक्वचिदपि भवन्तं प्रणतवान्। नमन्मुक्तः सम्प्रत्यहमतनुरग्रेप्यनतिभागमहेश क्षन्तव्यं तदिदमपराधद्वयमपि॥

 अनेकपदार्थता यथा॥

 **प्रणयसखीसलीलपरिहासरसाधिगतैर्ललितशिरीषपुष्पहननैरपि ताम्यति यत्। बपुषि बधाय तत्र तव शस्त्रमुपक्षिपतः पततु शिरस्यकाण्डयमदण्ड इवैष भुजः॥**

 एकपदार्थता यथा॥

 **भस्मोद्धलनभद्रमस्तु भवते रुद्राक्षमाले शुभं हासोपानपरंपरां गिरिसुता कान्तालयालङ्कृतिम्। आद्याराधनतोषितेनविभुना युष्मत्सपर्या सुखा लोकोच्छेदिनि मोक्षनामनि महामोहे निधीयामहे॥**

 एष्वपराधद्वये पूर्वापरजन्मनोरनमनंभुजपातेशस्त्रोपक्षेपामहामोहे सुखालोकोच्छेदित्वञ्चयथाक्रममुक्तरूपो हेतुः। पर्यायोक्तं विना वाच्यवाचकत्वेन वस्तु यत्। वाच्यवाचकभावव्यतिरिक्तेनावगमनव्यापारेण यत्प्रतिपादनं तत्पर्य्यायेण भङ्ग्यन्तरेण कथनात्पर्य्यायोक्तम्॥ उदाहरणम्॥

 **यं प्रेक्ष्यचिररूढापि निवासप्रीतिरुज्झिता। मदेनैरावणमुखमानेन हृदये हरेः॥**

 अत्रैरावणशक्रौ मदमानमुक्तौ जातावितिव्यङ्ग्यमपि शब्देनोच्यते तेन यदेवोच्यते तदेव व्यङ्ग्यं यथातु व्यङ्ग्यं न तथोच्यते। यथा गवि शुक्ले चलतिदृष्टे गौः शुक्लश्चलतीति विकल्पो यदेव दृश्यतेतदेव विकल्पयति नतु यथादृष्टं तथा यतोभिन्नासंसृष्टत्वेन दृष्टंभेदसंसर्गाभ्यां विकल्पयति उदात्तंवस्तुनः सम्पत्समृद्वियोगः॥ यथा॥

 मुक्ताः केलिविसूत्रहारगलिताः सम्मार्ज्जनीभिर्हृताः प्रातःप्राङ्गणसीम्नि मन्थरचलद्वालाङ्घ्रिलाक्षारुणाः। दूराद्दाडिमबीजशङ्कितधियः कर्षन्ति केलीशुका यद्विद्वद्भवनेषु भोजनृपतेस्तत्त्यागलीलायितम्॥

 महतांचोपलक्षणम्। उपलक्षणमङ्गभावः। अर्थादुपलक्षणीयेऽर्थे॥ उदाहरणम्॥

 **तदिदमरण्यं यस्मिन्दशरथवचनानुपालनव्यसनीम्। निवसन्वाहुसहायश्चकार रक्षःक्षयं रामः॥**

 न चात्र वीरोरसस्तस्येहाङ्गत्वात् तत्सिद्धिहेतावेकस्मिन्यत्रान्यत्तत्करं भवेत्। समुच्चयोसौ तस्यप्रस्तुतस्य कार्य्यस्यैकस्मिन्साधके स्थिते साधकान्तराणि यत्र सम्भवति स समुच्चयः॥ उदाहरणम्॥

 दुर्व्वाराः स्मरमार्गणाः प्रियतमो दूरे मनोत्युत्सुकं गाढंप्रेम नवं वयोतिकठिनाः प्राणाः कुलं निर्मलम्। स्त्रीत्वं धैर्य्यविरोधि मन्मथसुहृत्कालः कृतान्तो क्षमी नो सख्यश्चतुराः कथंनु विरहः सोढव्य इत्थं शठः॥

 अत्र विरहासहत्वं स्मरमार्गणा एव कुर्वते तदुप्रियतमदूरस्थित्याद्युपात्तं एष एव समुच्चयः सद्योगेऽसद्योगे सदसद्योगे च पर्य्यवस्यतीति न पृथग्लक्ष्यते तथाहि॥

 **कुलममलिनं भद्रा मूर्त्तिर्मतिः श्रुतशालिनी भुजवलमवलंस्फीता लक्ष्मीः प्रभुत्वमखण्डितम्। प्रकृतिः सुभगा ह्येते भावा। अमीभिरयं जनो व्रजति सुतरां दर्पं राजंस्त एव तवाङ्कुशाः॥**

 अत्र सतां योगः उक्तोदाहरणे त्वसतां योगः॥

 शशी दिवसधूसरो गलितयौवना कामिनी सरोविगतवारिजं मुखमनक्षरं स्वाकृतेः। प्रभुर्द्धनपरायणः सततदुर्गतःसज्जनोनृपाङ्गणगतः खलो मनसि सप्तशल्यानि मे॥

 अत्रशशिनि धूसरे शल्ये शल्यान्तराणीति शोभनाशोभनयोगः सत्वन्या युगपद्या गुणक्रियाः गुणौच क्रिये च गुणक्रिये च गुणक्रियाः॥ क्रमेणोदाहरणम्॥

 **विदलितसकलारिकुलं तव वलमिदमभवदाशुविमलञ्चप्रखलमुखानि नराधिप मलिनानि च तानि जातानि। अयमेक**

पदे तथावियोगः प्रिययात्तोपनतः सुदुःसहोमे॥ नववारिधरो दयादहोभिर्भवितव्यञ्चनिरातपत्वरम्यैः। कलुषञ्च तवाहितेष्व कस्मात्सितपङ्केरुहसोदरश्रिचक्षुः॥ पतितञ्च महीपतीन्द्र तेषां वपुषि प्रस्फुटमापदाङ्कटाक्षैः॥

 धुनोति चासिं तनुतेच कीर्त्तिमित्यादेः कृपाणपाणिश्च भवान्रणक्षितौससाधुवादाश्च सुराःसुरालये इत्यादेश्चदर्शनाद्व्यधिकरणे इत्येकस्मिन्देश इति च न वाच्यम् एकं क्रमेणानेकस्मिन्पर्यायः एकं वस्तु क्रमेणानेकस्मिन्भवति क्रियते वासपर्य्यायः॥ क्रमेणादाहरणम्॥

 **श्रोणीभारस्त्यजति तनुतां सेवते मध्यभागः पद्भ्यां मुक्तास्तरलगतयः संश्रितालोचनाभ्याम्। धत्ते वक्षःकुचमचिवतामद्वितीयञ्च वक्रं तद्गात्राणां गुणविनिमयः कल्पितो यौवनेन॥**यथावा। **नन्वाश्रयस्थितिरियं तव कालकूट केनोत्तरोत्तरविशिष्टपदोपदिष्टा। प्रागर्णवस्य हृदये वृषलक्ष्मणोथ कण्ठेधुना वससि वाचि पुनः खलानाम्॥** यथावा॥ **बिम्बौष्ठ एवरागस्ते तन्वि पूर्व्वमदृश्यत। अधुना हृदयेष्येष मृगशावाक्षिदृश्यते॥**

 रागस्य वस्तुतो भेदेप्येकतयाध्यवसितत्वादेकत्वमविरुद्धम्॥

 तत्ताणसिरिसहो अररअणाहरणम्मिहिअअमेकरसं।विंवाहरेपिआणं निवेसिअंकुसुमवाणेन॥

 अन्यस्ततोऽन्यथा अनेकमेकस्मिन् क्रमेण भवतिक्रियते वासोऽन्यः। क्रमेणोदाहरणम्॥

 **मधुरिमरुचिरं वचः खलानाममृतमहो प्रथमं पृथुव्यनक्ति अथ कथयति मोहहेतुमन्तर्गतमिव हालहलं विषं तदेव॥तद्गेहं नतभित्तिमन्दिरमिदं लब्धावकाशं दिवः साधेनुर्जरती न दन्तिकरिणामेता घनाभाघटाः। सक्षुद्रोमुशलध्वनिः कलमिदं सङ्गीतकं योषितामाश्चर्यं दिवसैर्द्विजोयमियतीं भूमिं समारोपितः॥**

 अत्रैकस्यैव हानोपादानयोरविवक्षितत्वान्नपरिवृत्तिः अनुमानं तदुक्तं यत्साध्यसाधनयोर्वचः।पक्षधर्मान्वयव्यतिरेकित्वेन त्रिरूपो हेतुः साधनंधर्मिण्ययोगव्यवछेदो व्यापकस्य साध्यं यथा॥

 यत्रैतालहरीचलाचलदृशो व्यापारयन्तिभ्रुवं तत्रैव प्रपतन्तिसन्ततममी मर्मस्पशोमार्गणाः। तच्चक्रीकृतचापमञ्चितशरप्रेस्वत्करः क्रोधनोधावत्यग्रत एवं शासनधरः सत्यं सदासां स्मरः॥

 साध्यसाधनयोः पौर्व्वापर्य्यविकल्पे न किञ्चिद्वैचित्र्यमिति न तथादर्शितं विशेषणैर्यत्साकूतैरुक्तिःपरिकरस्तु सः। अर्थाद्विशेष्यस्य॥ उदाहरणम्॥

महौजसोमानधनाधनार्चिताधनुर्भृतः संयतिलब्धकीर्त्तयः। नसंहतास्तस्य न भेदवृत्तयः प्रियाणि वाञ्छन्त्यसुभिः समीहितुम्॥

 यद्यप्यपुष्टार्थस्य दोषताभिधानात्तन्निराकरणेन पुष्टार्थस्वीकारः कृतस्तथाप्येकनिष्ठत्वेन बहूनां विशेषणानामेवमुपन्यासे वैचित्र्यमित्यलङ्कारमध्येगणितः व्याजोक्तिश्छद्मनोद्भिन्नवस्तुरूपनिगूहनम्। निगूढमपि वस्तुनो रूपं कथमपि प्रभिन्नं केनापिव्यपदेशेन यदपहूयते सा व्याजोक्तिः न चैषापह्नुतिः प्रकृतोभयनिष्ठस्य साम्यस्येहासम्भवात्॥उदाहरणम्॥

 **शैलेन्द्रप्रतिपाद्यमानगिरिजा हस्तोपगूढोल्लसद्रोमाञ्चादिविसंष्ठुलाखिलविधिव्यासङ्गभङ्गाकुलः। हा शैत्यं तुहिनाचलस्यकरयोरित्यूचिवान्सस्मितं मेलान्तःपुरमात्रमण्डलगणैर्दृष्टोवताद्वः शिवः॥**

 अत्र पुलकवेपथू सात्विकरूपतया प्रसृतौशैत्यकारणतया प्रकाशितत्वादपलपितस्वरूपौ व्याजोक्तिं प्रयोजयतः किञ्चित्पृष्टमपृष्टं वा कथितं यत्प्रकल्प्यते। तादृगन्यव्यपोहाय परिसंख्यातु सास्मृता। प्रमाणान्तरावगतमपि वस्तु शब्देन प्रति

पादितं प्रयोजनान्तराभावात्सदृशवस्त्वन्तरव्यवच्छेदाय यत्पर्य्यवस्यति सा भवेत्परिसंख्या अत्र चकथनं प्रश्नपर्व्वकं तदन्यथा च परिदृष्टं तथोभयत्रव्यपोह्यमानस्य प्रतीयमानता वाच्यत्वं चेति चत्वारो भेदाः। क्रमेणोदाहरणम्॥

 **किमासेव्यं पुंसां सविधमनवद्यं घुसरितः किमेकान्ते ध्येयंचरणयुगलं कौस्तुभभृतः। किमाराध्यं पुण्यंकिमभिलषणीयञ्च करुणा यदासक्त्या चेतो निरवधि विमुक्तौ प्रभवति॥ किंभूषणं सुदृढमत्र यशो न रत्नं किं कार्यमार्य्यचरितं सुकृतं नदोषः। किञ्चक्षुरप्रतिहतं धिषणा न नेत्रं जानाति कस्त्वदपरःसदसद्विवेकम्। कौटिल्यं कचनिचये करचरणाधरदलेषुरागस्ते। काठिन्यं कुचयुगले तरलत्वं नयनयोर्वसति॥ भक्तिर्भवे न विभवे व्यसनं शास्त्रे न युवतिकामास्त्रे। चिन्ता यशसिन वपुषि प्रायः परिदृश्यते महताम्॥**

 यथोत्तरं चेत्पूर्व्वस्य पर्व्वस्यार्थस्य हेतुता। तदाकारणमाला स्यात् उत्तरमुत्तरं प्रति यथोत्तरम्॥उदाहरणम्॥

 जितेन्द्रियत्वं विनयस्य कारणं गुणप्रकर्षोविनयादवाप्यते।गुणप्रकर्षेण जनोनुरज्यते जनानुरागप्रभवा हि संपदः॥

 हेतुमता सहहेतोरभिधानमभेदतोहेतुरितिहेत्वलङ्कारो न लक्षितः आयुर्घृतमित्यादिरूपो ह्येषन भूषणतां कदाचिदर्हति वैचित्र्याभावात्॥

 अविरलकमलविकासः सकलालिमदश्चकोकिलानन्दः।रम्योयमेति संप्रति लोकोत्कण्ठाकरः कालः॥

 इत्यत्र काव्यरूपतांकोमलानुप्रासमहिम्नैव समाम्नासिषुर्नपुनर्हेत्वलङ्कारः कल्पनयेति पूर्वोक्तकाव्यलिङ्गमेव हेतुः क्रियया तु परस्परं वस्तुनोर्जननेऽन्योन्यं अर्थयोरेकक्रियामुखेन परस्परं कारणत्वे सत्यन्योन्यं नामालङ्कारः॥ उदाहरणम्॥

 **हंसाणंसरेहिं सिरीसारिज्ज इअहसराणं हंसेहिम्। अलोलंविअए एअप्याणं णवर गरु अन्ति॥**

 अत्रोभयेषामपि परस्परजनकता मिथःश्रीसारतासंपादनद्वारेण उत्तरश्रुतिमात्रतः प्रश्नस्योन्नयनं यत्र क्रियते तत्र वासति। असकृद्यदसंभाव्यमुत्तरं स्यात्तदुत्तरम् प्रतिवचनापलम्भादेवपूर्व्ववाक्यं यत्र कल्प्यते तदेकं तावदुत्तरम्॥ उदाहरणम्॥

 वाणिअअहत्थिदन्ताकत्तो अह्माणं वग्घकत्तीअ। जावललिआलअमुहीं घरम्मि परिसक्कइसोहा॥

 हस्तिदन्तव्याघ्रकृत्तीनामहमर्थीमूल्येन ताः प्रयच्छेति क्रेतुर्वचनममुना वाक्येन समुन्नीयते। नचैतत्काव्यलिङ्गमुत्तरस्य ताद्रूप्यानुपपत्तेः नहि प्रश्नस्य प्रतिवचनं जनको हेतुः नापीदमनुमानं एकधर्म्मिनिष्ठतया साध्यसाधनयोरमिर्देशादित्यलङ्कारान्तरमेवोत्तरं साधीयः प्रश्नादनन्तरं लोकातिक्रान्तगोचरतया यदसम्भाव्यरूपं प्रतिवचनं स्यात्तदपरमुत्तरं अनयोश्च सकृदुपादानेन चारुताप्रतीतिरित्यसकृदित्युक्तम्॥ उदाहरणम्॥

 का विषमा देव्व गई किं दुल्लहंजं जणोगुणग्गाही। किंसोकखंसुकलत्तं किंदुःखं जं खलोलोओ॥

 प्रश्नपरिसंख्यायामन्यव्यपोह एव तात्पर्य्यमिहतु वाच्च एव विश्रान्तिरित्यनयोर्विवेकः कुतोपिलक्षितः सूक्ष्मप्यर्थोन्यस्मै प्रकाश्यते। धर्मेण केनचिद्यत्रतत्सूक्ष्मं परिचक्षते। कुतोप्याकारादिङ्गिताद्वासूक्ष्मस्तीक्ष्णमतिसंवेद्यः॥ उदाहरणम्॥

 वक्रस्यन्दिस्वेदविन्दुप्रबन्धैर्दृष्ट्वाभिन्नं कुङ्कुमं कापि कण्ठे।पुंस्त्वं तन्व्याव्यञ्जयन्ती वयस्या स्मित्वापाणौखड्गलेखां लिलेख॥

 अत्राकृतिमालोक्य कयापि वितर्कितं पुरुषायितमसिलतालेखनेन वैदग्ध्यादभिव्यक्तिमुपनीतंपुंसामेव कृपाणपाणिता योग्यत्वात् यथावासङ्केतकालमनसं विटं ज्ञात्वा विदग्धया ईषन्नेत्रार्पिता कृतं लीलापद्मं निमीलितम् अत्र जिज्ञासितःसङ्केतकालः कयाचिदिङ्गितमात्रेण विदितो निशासमयशंसिना कमलनिमीलनेन लीलया प्रतिपादितः। उत्तरोत्तरमुत्कर्षोभवेत्सारः परावधिः।परः पर्य्यन्तभागोवधिर्यस्य धाराधिरोचितया तत्रैवोत्कर्षस्य विश्रान्तेः॥ उदाहरणम्॥

 राज्ये वारं वसुधा वसुधायां पुरं पुरे सौधं सौधे तल्पंतल्पे वराङ्गनानङ्गसर्व्वस्वम्॥ भिन्नदेशतयात्यन्तं कार्य्यकारणभूतयोः। युगपद्धर्म्मयोर्यत्र ख्यातिः सास्यादसङ्गतिः इहयद्देशङ्कारणं तद्देशमेव कार्य्यमुत्पद्यमानं दृष्टम्॥

 यथा धूमादि यत्र हेतुफलरूपयोरपि धर्म्मयोःकेनाप्यतिशयेन नानादेशतया युगपदवभासनंसा तयोः स्वभावोत्पन्नपरस्परसङ्गतित्यागादसङ्गतिः॥ उदाहरणम्॥

 **जस्सेअवणेतस्मेअवेअणाभणैतं जणोअलिअं। दन्तक्खअं कवोले वहुए वेअणासवत्तीणम्॥**

 एषा च विरोधबाधिनी न विरोधः भिन्नाधारतयैव द्वयोरिव विरोधितायाः प्रतिभासात् विरोधे तु विरोधित्वमेकाश्रयनिष्ठमनुक्तमपि पर्य्यवसितमपवादविषयपरिहारेणोत्सर्गस्य व्यवस्थितेस्तथा चेदं निदर्शितम्। समाधिः सुकरं कार्य्यं कारणान्तरयोगतः। साधनान्तरोपकृतेन कर्त्त्रायदक्लेशेन कार्य्यमारब्धमाधीयते स समाधिर्नाम॥ उदाहरणम्॥

 **मानमस्या निराकर्त्तुं पादयोर्मे पतिष्यतः। उपकारायदिष्ट्येदमुदीर्णं घनगर्जितम्॥**

 समं योग्यतया योगो यदि संभावितः क्वचित्।इदमनयोः श्लाघ्यमिति योग्यतया सम्बन्धस्य नियतविषयमध्यवसानं चेत्तदा समं तत्सद्योगेऽसद्योगेच॥ उदाहरणम्॥

 **धातुः शिल्पातिशयनिकषस्थानमेषा मृगाक्षीरूपे देवोप्ययमनुपमो दत्तपत्रः स्मरस्य। जातं देवात्सदृशमनयोः सङ्गतं यत्तदेतच्छृङ्गारस्योपनतमधुना राज्यमेकातपत्रम्॥ यथावा। चित्रंचित्रं वत वत महच्चित्रमेतद्विचित्रं जातो दैवादुचितरचनासम्विधाता विधाता। यन्निम्वानां परिणतफलस्फीतिदरास्वादनीया यच्चैतस्याः कवलनकलाकोविदः काकलोकः॥**

 क्वचिद्यदतिवैधर्म्म्यान्नश्लेषो घटनामियात्। कर्त्तुःक्रियाफलावाप्तिर्न्नैवानर्थश्च यद्भवेत्। गुणक्रियाभ्यांकार्य्यस्य कारणस्य गुणक्रिये। क्रमेण च विरुद्वे यत्स एष विषमो मतः। द्वयोरत्यन्तविलक्षणतया यदनुपपद्यमानतयैव योगः प्रतीयते यच्च किञ्चिदारभमाणः कर्त्ताक्रियायाः प्रणाशान्न केवलमभीष्टंतत्फलं न लभेत यावदप्रार्थितमप्यनर्थं विषयमासादयेत् तथा सत्यपि कार्य्यस्य कारणरूपानुकारे यत्तयोर्गणौक्रिये च परस्परविरुद्धतां व्रजतःस समविपर्य्ययात्मा चतूरूपो विषमः॥ क्रमेणोदाहरणम्॥

 **शिरीषादपि मृदङ्गी केयमायतलोचना। अय्ंक्वचकुकूलाग्निकर्कशोमदनानलः॥सिंहिकासुतसन्त्रस्तः शशः शीतांशुमाश्रितः। जग्रसे साश्रयं तत्र तमन्यः सिंहिकासुतः॥ सद्यःकरस्पर्शमवाप्यचित्रं रणे रणे यस्य कृपाणलेखा। तमालनीलाशरदिन्दुपाण्डुयशस्त्रिलोक्याभरणं प्रस्रुते॥ आनन्दममन्दमिमं कुवलयदललोचने ददासि त्वं। विरहस्त्वयैव जनितस्तापयतितरां शरीरम्भे॥**

 अत्रानन्ददानं शरीरतापेन विरुध्यते एवम्॥

 विपुलेन सागरशयस्य कुक्षिणा भुवनानि यस्य पपिरे युगक्षथे। मदविभ्रमासकलया पपे पुनः सपुरस्त्रियैकतमयैकदृशा॥

 इत्यादावपि विषमत्वं यथायोगमवगन्तव्यम्। महतोर्यन्महीयांसावाश्रिताश्रययोः क्रमात्। आश्रयाश्रयिणौस्यातां तनुत्वेप्यधिकन्तु तत्। आश्रितमाधेयं आश्रयस्तदाधारः तयोर्महतोरपि विषयेतदपेक्षया तनू अप्याश्रयाश्रयिणौप्रस्तुतवस्तुप्रकर्षविवक्षया यथाक्रमं यदधिकतरतां व्रजतस्तदिदं द्विविधं अधिकं नाम। क्रमेणादाहरणम्॥

 अहो विशालं भूपालभुवनत्रितयोदरम्। माति मातुमशक्यापि यशोराशिर्यदत्रते॥ युगान्तकालप्रतिसंहृतात्मनो जगन्ति यस्यां सविकाशमासत। तनौममुस्तत्र न कैटभद्विषस्तपोधनाभ्यागमसम्भवा मुदः॥ प्रतिपक्षमशक्तेन प्रतिकर्त्तुं तिरस्क्रिया। या तदीयस्य तत्स्तुत्यै प्रत्यनीकं तदुच्यते॥

 न्यक्कृतिपरमपि विपक्षं साक्षान्निरसितुमशक्तेनकेनापि यत्तमेव प्रतिपक्षमुत्कर्षयितुं तदाश्रितस्यतिरस्करणं तदनीकप्रतिनिधितुल्यत्वात्प्रत्यनीकमभिधीयते। यथानीकेऽभियोज्ये तत्प्रतिनिधीभूतमपरं गूढतया केनचिदभियुज्यते तथेह प्रति

योगिनि विजेये तदीयोन्योविजीयत इत्यर्थः॥ उदाहरणम्॥

 **त्वं विनिर्जितमनोभवरूपः सा च सुन्दरभवत्यनुरक्ता।पञ्चभिर्युगपदेव शरैस्तां तापयत्यनुशयादिव कामः॥** यथा॥**यस्य किञ्चिदपकर्तुमक्षमः कायनिग्रहगृहीतविग्रहः। कान्तवक्त्रसदृशाकृतिं कृती राहुरिन्दुमधुनापि बाधते॥**

 इन्दोरत्र तदीयतासम्बन्धिमुखसम्बन्धात्। समेनलक्ष्मणावस्तु वस्तुना यन्निगूह्यते। निजेनागन्तुना वापि तन्मीलितमिति स्मृतम्। सहजमागन्तुकं वाकिमपि साधारणं यल्लक्षणं तद्द्वारेण किञ्चित्केनचिद्वस्तुस्थित्यैव बलीयस्तया तिरोधीयते तन्मीलितमिति द्विधा स्मरन्ति॥ क्रमेणोदाहरणम्॥

 **अपाङ्गतरले दृशौ मधुरवक्रवर्णा गिरो विलासभरमन्थरा गतिरतीव कान्तं मुखम्। इति स्फुरितमङ्गके मृगदृशः स्वतोलीलया तदत्र न मदोदयः कृतपदोपि संलक्ष्यते॥**

 अत्रदृक्तरलतादिकमङ्गस्य लिङ्गं स्वाभाविकंसाधारणञ्चमदोदयेन तत्राप्येतस्य दर्शनात्॥

 **ये कन्दरासु निवसन्ति सदा हिमाद्रेस्त्वत्पातशङ्कितधियोविवशाद्विषस्ते। अप्यङ्गमुत्पुलकमुद्वहतां सकम्पं तेषामहोवतभियां नवुधोप्यभिज्ञः॥**

 अत्रतु सामर्थ्यादवसितस्य शैत्यस्यागन्तुकत्वातत्प्रभवयोरपि कम्पपुलकयोस्ताद्रूप्यं समानताभयेष्वपि तयोरुपलक्षितत्वात्। स्थाप्यतेऽपोह्यतेवापि यथापूर्व्वं परम्परम्। विशेषणतया यत्र वस्तुसैकावली द्विधा। पूर्व्वंपूर्व्वं प्रति यत्रोत्तरोत्तरस्यवस्तुनोवोभयाविशेषणभावेन यत् स्थापनं निषेधो वा सम्भवति सा द्विधा बुधैरेकावली भण्यते॥क्रमेणादाहरणम्॥

 पुराणि यस्यां सवराङ्गनानि वराङ्गनारूपपुरस्कृताङ्ग्यःरूपं समुन्मीलित सद्विलासमस्त्रं विलासाः कुसुमायुधस्य। न तज्जलं यन्न सुचारुपङ्कजं न पङ्कजं तद्यदलीनषट्पदं न षट्पदोसौकलगुञ्जितो न यो न गुञ्जितं तन्न जहार यन्मनः॥

 पूर्व्वत्र पुराणां वराङ्गनास्तासामङ्गविशेषणमुखेन रूपं तस्य विलासास्तेषामप्यस्त्रमित्यमुना क्रमेण विशेषणं विधीयते उत्तरत्र प्रतिषेधेप्येवंयोज्यम्। यथानुभवमर्थस्य दृष्टे तत्सदृशे स्मृतिः।स्मरणं यः पदार्थः केनचिदाकारेण नियतो यदाकदाचिदनुभूतोभूत्सकालान्तरे स्मृतिप्रबोधाधायिनितत्समाने वस्तुनि दृष्टे सति यत्तथैव स्मर्य्यते तद्भवेत्स्मरणम्॥ उदाहरणम्॥

 **निम्ननाभिकुहरेषु यदम्भःप्लावितं चलदृशां लहरीभिः।तद्भवैः कुहरुतैः सुरनार्य्यः स्मारिताः सुरतकण्ठरुतानाम्॥**यथावा। **करजुअगहिअजसो आथणमुहे णिवेसि आधरपुडस्म सम्भरित्र पञ्चजस्समहकहूस्मरोमञ्चम्॥**

 भ्रान्तिमानन्यसंवित्तत्तुल्यदर्शने तदित्यन्यदप्राकरणिकं निर्दिश्यते तेन समानमर्थादिह प्राकरणिकमाश्रयते तस्य तथाविधस्य दृष्टौ सत्यां यदप्राकरणिकतया सम्बेदनं स भ्रान्तिमान् न चैषरूपकं प्रथमातिशयोक्तिर्वातत्र वस्तुतो भ्रमस्याभावात् इह चार्थानुगमनेन संज्ञायाप्रवृत्तेस्तस्य स्पष्टमेव प्रतिपन्नत्वात्॥ उदाहरणम्॥

 **कपाले मार्जारः पय इति कराल्लेढि शशिनस्तरुच्छिद्रप्रोतान्विसमिति करी संकलयति। रतान्ते तल्यस्थान्हरति वनिताप्यंशुकमिति प्रभामत्तश्चन्द्रो जगदिदमहो विप्लवयति॥**

 आक्षेप उपमानस्य प्रतीपमुपमेयता तस्यैवयदि वा कल्प्यातिरस्कारनिबन्धनं अस्यधुरं सुतरामुपमेयमेव वोढुं प्रौढमिति कैमुत्येन यदुपमानमाक्षिप्यते यदपि तस्यैवोपमानतया प्रसिद्धस्योपमानान्तरविवक्षयाऽनादरार्थमुपमेयभावः कल्प्यते

तदुपमेयस्योपमान प्रतिकूलवर्त्तित्वादुभयरूपंप्रतीपम्॥ क्रमेणोदाहरणम्॥

 **लावण्यौकसि सप्रतापगरिमण्यग्रेसरेत्यागिनां देव त्वय्यवनीभरक्षमभुजे निष्पादिते वेधसा। इन्दुः किं घटितः किमेषविहितः पूषाकिमुत्पादितं चिन्तारत्नमदो मुधैव किममी सृष्टाः कुलक्ष्माभृतः॥ एएहि दावसुन्दरि कलं दाऊण सुणमुवअणिज्जम्। तुज्झमुहेण किसोअरिचन्दो उपमिज्जइजणेण॥**

 अत्र मुखेनोपमीयमानस्य शशिनः स्वल्पतरगुणत्वादुपमित्यनिष्पत्त्या वअणिज्जमिति वचनीयपदाभिव्यङ्ग्यस्तिरस्कारः क्वचित्तु निष्पन्नैवोपमिति क्रिया अनादरनिवन्धनं यथा॥

 गर्व्वमसवाह्यमिमं लोचनयुगलेन किं वहसि मुग्धे। सन्तीदृशानि दिशि दिशि सरःसु ननु नीलनलिनानि॥

 इहोपमेयीकरणमेवोत्पलानामनादरः अनयैव रीत्या यदसामान्यगुणयोगान्नोपमानभावमप्यनुभूतपूर्व्वं तस्य तत्कल्पनायामपि भवतिप्रतीपमिति प्रत्येतव्यम्॥ यथा॥

 अहमेव गुरुः सुदारुणानामिति हालाहलतातमास्म दृप्यः। ननु सन्ति भवादृशानि भूयो भुवनेस्मिन् वचनानिदुर्जनानाम्॥

 अत्र हालाहलस्योपमानत्वमसम्भाव्यमेवोपनिबद्धम्। प्रस्तुतस्य यदा येन गुणसाम्यविवक्षया ऐकाक्यं बध्यते योगात्तत्सामान्यमिति स्मृतम्। अतादृशमपि तादृशतया विवक्षितुं यदप्रस्तुतार्थेन संपृक्तमपरित्यक्तनिजगुणमेव तदेकात्मतया निबद्ध्यतेतत्समानगुणनिबन्धनात्मामान्यम्॥ उदाहरणम्॥

 मलयजरसविलिप्ततनवो नवहारलताविभूषिताः सिततरदन्त पत्र कृतवक्त्ररुचो रुचिरामलांशुकाः। शशभृतिविततधाम्नि धवलयति धरामविभाव्यतां गताः प्रियवसतिं प्रयान्तिसुखमेव निरस्तभियोऽभिसारिकाः॥

 अत्र प्रस्तुततदन्ययोरन्यूनानतिरिक्ततया निबद्धंधवलत्वमेकात्मताहेतुः अत एव पृथग्भावेनानतयोरुपलक्षणम्॥ यथा वा॥

 **वेत्र त्वचा तुल्यरुचां बधूनां कर्णाग्रतो गण्डतलागतानि।भृङ्गाः सहेलं यदि नापतिष्यन् को वेदयिष्यन्नवचम्पकानि॥**

 अत्र निमित्तान्तरजनितापि नानात्वप्रतीतिः।प्रथमप्रतिपन्नममेदं न व्युदसितुमुत्सहते प्रतीतत्वा

त्तस्य प्रतीतेश्च बाधायोगात् विना प्रसिद्धमाघारमाधेयस्य व्यवस्थितिः। एकात्मा युगपद्वृत्तिरेकस्यानेकगोचरा। अन्यत्प्रकुर्व्वतः कार्य्यमशक्यस्यान्यवस्तुनः तथवकरणं चेति विशेषस्त्रिविधः स्मृतः।प्रसिद्धाधारपरिहारेण यदाधेयस्य विशिष्टा स्थितिरभिधीयते स प्रथमो विशेषः॥ उदाहरणम्॥

 दिवमप्युपयातानामाकल्पमनल्पगुणगणा येषाम्। रमयन्तिजगन्ति गिरः कथमिह कवयो न ते वन्द्याः॥

 एकमपि वस्तु यदेकेनैव स्वभावेन युगपदनेकत्र वर्त्तते स द्वितीयः॥ उदाहरणम्॥

 सालसइतुज्झहिअएसाचेअ अछी सुसान वअणेसु। अम्हारिसाएं सुन्दर ओवासोत्थि पावाणम्॥

 यदपि किञ्चिद्रभसेनारभमाणस्तेनैव यत्नेनाशक्यमपि कार्य्यान्तरमारभते सोपरो विशेषः॥ उदाहरणम्॥

** स्फुरदद्भुतरूपमुत्प्रतापज्वलनं त्वां स्रजतानवद्यविद्यांविधिना ससृजे नवोमनोभूर्भुवि सत्यं सविता बृहस्पतिश्च॥** यथावा॥ **गृहिणीसचिवः सखीमिथः प्रियशिष्याललिते कलाविधौ। करुणाविमुखेन मृत्युना हरता त्वां वद किन्न मे हृतम्॥**

 सर्व्वत्रैवंविधविषयेऽतिशयोक्तिरेव प्राणत्वेनावतिष्ठते तां विना प्रायेणालङ्कारत्वायोगात् अतएवोक्तम्। सैषा सर्व्वत्र वक्रोक्तिरनयार्थोविभाव्यते।यत्नोऽस्यां कविना कार्य्यः कोऽलङ्कारोनया विनेति॥ स्वमुत्सृज्य गुणं योगादत्युज्ज्वलगुणस्य यत्। वस्तुतद्गुणतामेति भण्यते सतु तद्गुणः। वस्तुतिरस्कृतनिजरूपं केनापि समीपगतेन प्रगुणतया स्वगुणसंपदोपरक्तं तत्प्रतिभासमेव यत्समासादयति स तद्गुणः तस्याप्रकृतस्य गुणोत्रास्तीति॥ उदाहरणम्॥

 **विभिन्नबर्णागरुडाग्रजेन सूर्य्यस्य रथ्याः परितः स्फुरन्त्यारत्नैः पुनर्यत्र रुचारुचं स्वामानिन्यिरे वंशकरीरनीलैः॥**

 अत्र रवितुरगापेक्षया गरुडाग्रजस्य तदपेक्षया च हरिन्मणीनां प्रगुणवर्णता तद्रूपाननु हारश्चेदस्य तस्यादतद्गुणः यदि तु तदीयं वर्णं सम्भवन्त्यामपि योग्यतायामिदं न्यूनगुणं न गृह्णीयात्तदा भवेदतद्गुणो नाम॥ उदाहरणम्॥

 धवलोसिजहविसुन्दर तहवि तुए मज्झरं जिअंहिअअम्।रात्रभरिए विहिअए मुहअणि हित्तोणरत्तोसि॥

 अत्रातिरक्तेनापि मनसा संयुक्तो न रक्ततामुपगत इत्यतद्गुणः किञ्च तदित्यप्रकृतमस्येति च

प्रकृतमत्र निर्दिश्यते तेन यदप्रकृतस्य रूपं प्रकृतेन कुतोपि निमित्तान्नानुविधीयते सोऽतद्गुण इत्यपि प्रतिपत्तव्यम्॥ यथा॥

 **गाङ्गमम्बुसितमम्बुयामुनं कज्जलाभमुभयत्र मज्जतः। राजहंस तव सैव शुभ्रता क्षीयते न च न चापचीयते॥**

 यद्यथा साधितं केनाप्यपरेण तदन्यथा तथैव यद्विधीयेत सव्याघात इति स्मृतः। येनोपायेन यदेकेनोपकल्पितं तस्यान्येन जिगीषुतया तदुपायकमेव यदन्यथाकरणं स स्वसाधितवस्तुव्याहतिहेतुत्वाद्व्याघातः॥ उदाहरणम्॥

 **दृशा दग्धं मनसिजं जीवयन्ति दृशैव याः। विरूपाक्षस्यजयिनीस्ताः स्तुवे वामलोचनाः॥**

 सैषासंसृष्टिरेतेषांभेदेन यदिहस्थितिः। एतेषांसमनन्तरमेवोक्तस्वरूपाणांयथासम्भवमन्योन्यनिरपेक्षतया यदिहशब्दभाग एव अर्थविषय एवोभयत्रापि वावस्थानं सैकार्थसमवायस्वभावासंसृष्टिः तत्र शब्दालङ्कारसंसृष्टिः॥

 **वदनसौरभलोभपरिभ्रममद्भ्रमरसंभ्रमसंभृतशोभया। चलितया विदधे कलमेखलाकलकलोलकलोलदृशान्यया॥**

** **अर्थालङ्कारसंसृष्टिः॥

 लिम्पतीव तमोङ्गानि वर्षतीवाञ्जनं नभः। असत्पुरुषसेवेवदृष्टिर्निष्फलतां गता॥

 पूर्व्वत्र परस्परनिरपेक्षौयमकानुप्रासौ संसृष्टिंप्रयोजयतः उत्तरत्र तु तथाविधे उपमोत्प्रेक्षे शब्दार्थालङ्कारयोः संसृष्टिः॥

 सोणत्थि एत्थ गामे जोएअंमहमहत्तलाअणम्। तरुणाणंहिअअलुडिं परिसप्पन्तीं णिवारेइ॥

 अत्रानुप्रासोरूपकञ्चान्योन्यानपेक्षे संसर्गश्चतयोरेकत्र वाक्ये छन्दसि वा समवेतत्वात्। अविश्रान्तिजुषामात्मन्यङ्गाङ्गित्वन्तु सङ्करः। एत एव यत्रात्मन्यनासादितस्वतन्त्रभावाः परस्परमनुग्राह्यानुग्राहकतां दधति स एषां सङ्कीर्य्यमाणस्वरूपत्वात्संकरः॥ उदाहरणम्॥

 **आत्ते सीमन्तचिह्नेमरकतिनिहृते हेमताटङ्कपत्रे लुप्तायांमेखलायां झटिति मणितुलाकोटियुग्मे गृहीते। शोणं बिम्बौष्ठकान्त्या त्वदरिमृगदृशामित्वरीणामरण्येराजन् गुञ्जाफलानांस्रज इति शबरा नैव हारं हरन्ति॥**

 अत्रतद्गुणमपेक्ष्यभ्रान्तिमता प्रादुर्भूतं तदाश्रयेण च तद्गुणः सचेतसां प्रभूतचमत्कृतिनिमित्तमित्यनयोरङ्गाङ्गिभावः॥ यथावा॥

 **जटाभाभिर्भाभिः करधृतकलङ्काक्षवलयो वियोगिव्यापत्तेरिव कलितवैराग्यविशदः। परिप्रेङ्खत्तारापरिकरकपालाङ्किततले शशीभस्मापाण्डुः पितृवन इव व्योम्नि चरति॥**

 उपमारूपकमुत्प्रेक्षाश्लेषश्चेति चत्वारोऽत्र पर्व्ववदङ्गाङ्गितया प्रतीयन्ते कलङ्क एवाक्षवलयमितिरूपकपरिग्रहे करधृतत्वमेव साधकप्रमाणतांप्रतिपद्यते। अस्य हि रूपकत्वे तिरोहितकलङ्करूपमक्षवलयमेव मुख्यतयावगम्यते। तस्यैव च करग्रहणयोग्यतायां सार्व्वत्रिकी प्रसिद्धिः श्लेषछाययातु कलङ्कस्य करधारणमसदेव प्रत्यासत्त्योपचर्य्ययोज्यते शशाङ्केन केवलं कलङ्कस्य मूर्त्त्यैवोद्वहनात्कलङ्कोक्षवलयमिवेति तूपमायां कलङ्कस्योत्कटतयाप्रतिपत्तिः न चास्य करधृतत्वं तत्त्वतोस्तीतिमुख्येप्युपचार एवं शरणं स्यात् एवं रूपश्च सङ्करःशब्दालङ्कारयोरपि परिदृश्यते॥ यथा॥

 राजति तटीयमभिहतदानवरासातिपातिसारावनदा।गजता च यूथमविरतदानवरासातिपातिसारावनदा॥

 अत्रयमकमनुलोमप्रतिलोमश्च चित्रभेदःपादद्वयगते परस्परापेक्षे। एकस्य च ग्रहेन्यायदोषाभावादनिश्चयः द्वयोर्बहूनां वालङ्काराणामेकत्र

समावेशे विरोधाद्यत्र युगपदवस्थानं नचैकतमस्ति येनैकतर एव परिगृह्येत स निश्चयाभावरूपो द्वितीयः सङ्करः समुच्चयेन सङ्करस्यैवाक्षेपात्॥उदाहरणम्॥

 **जहगहिरोजहरअणणिभरोजहअणिम्मलछाओ। तह किंविहिणा एसोसरसवाणिओजलणिहीणकिओ॥**

 अत्र समुद्रे प्रस्तुते विशेषणसाम्यादप्रस्तुतार्थप्रतीतेः किमसौ समासोक्तिः किमब्धेरप्रस्तुतस्यमुखेन कस्यापि तत्समगुणतया प्रस्तुतस्य प्रतीतेरियमप्रस्तुतप्रशंसेति सन्देहः॥ यथावा॥

 नयनानन्ददायीन्दोर्बिम्बमेतत्प्रसीदति। अधुना विनिरुद्धाशमविशीर्णमिदन्तमः॥

 अत्रकिं कामस्योद्दीपकः कालो वर्त्तत इति भङ्ग्यन्तरेणाभिधानात्पर्य्यायोक्तमुततद्वदनस्येन्दुबिम्बतयाध्यवसानादतिशयोक्तिः किंवैतदिति वक्त्रंनिर्दिश्य तद्रूपारोपवशाद्रूपकं अथवा तयोः समुच्चयविवक्षायां दीपकं अथवा तुल्ययोगिता किमु प्रदोषसमये विशेषणसाम्यादाननस्यावगतौ समासोक्तिः आहोस्विन्मुखनैर्मल्यप्रस्तावादप्रस्तुतप्रशंसेति बहूनां सन्देहादयमेव सङ्करः यत्रतु न्यायदो

षयोरन्यतरस्यावतारस्तत्रैकतरस्य निश्चयान्न संशयः न्यायश्च साधकत्वमनुकूलता दोषोपि बाधकत्वंप्रतिकूलता तत्र सौभाग्यं वितनोति वक्त्रशशिनोज्योत्स्नेवहासद्युतिरित्यत्र मुख्यतयावगम्यमानाहासद्युतिर्वक्त्र एवानुकूल्यं भजते इत्युपमायाः साधकं शशिनि तु न तथा प्रतिकूलेति रूपकं प्रति तस्याऽवाधकता वक्त्रेन्दौ तव सत्ययं यदपरः शीतांशुरभ्युद्यत इत्यत्रापरत्वमिन्दोरनुगुणं न तु वक्त्रस्य प्रतिकूलमितिरूपकस्य साधकतां प्रतिपद्यते नतूपमायाबाधकतांराजनारायणं लक्ष्मीस्त्वामालिङ्गति निर्भरमित्यत्र पुनरालिङ्गनमुपमां निरस्यति सदृशं प्रतिप्रेयसीप्रयुक्तस्यालिङ्गनस्यासम्भवात् पादाम्बुजं भवतु नो विजयाय मञ्जमञ्जीरसिञ्जितमनोहरमम्बिकाया इत्यत्र मञ्जीरसिञ्जितमम्बुजे प्रतिकूलमसम्भवादिति रूपकस्य बाधकं नतु पादेऽनकूलमित्युपमायाः साधकमभिधीयते विध्युपमर्दिनो बाधकस्य तदपेक्षयोत्कटत्वेन प्रतिपत्तेः एवमन्यत्रापि सुधीभिः परीक्ष्यम्॥ स्फुटमेकत्र विषये शब्दार्थालङ्कारस्य परिग्रहे साधकं तदितरस्य परिहारे बाधके

तिद्वयं व्यवस्थितञ्च अभिन्न एव पदे स्फुटतया यदुभावपि शब्दार्थालङ्कारौ व्यवस्थां समासादयतःसोप्यपरः सङ्करः॥ उदाहरणम्॥

 स्पष्टोल्लसत्किरणकेसरसूर्य्यबिम्बविस्तीर्णकर्णिकमथोदिवसारविन्दम्। श्लिष्टाष्टदिग्दलकलापमुखावतारवद्धान्धकारमधुपावलिसंचुकोच॥

 अत्रैकपदानुप्रविष्टौ रूपकानुप्रासौतेनासौ त्रिरूपः परिकीर्त्तितः तदयमनुग्राह्यानुग्राहकतयासंदेहेनैकपदप्रतिपाद्यतया व्यवस्थितत्वात्त्रिप्रकार एव सङ्करो व्याकृतः प्रकारान्तरेण तु न शक्यो व्याकर्त्तमानन्त्यात्तत्प्रभेदानामिति प्रतिपादिताः शब्दार्थोभयगतत्वेन त्रैविध्यजुषोलङ्काराः कुतः पुनरेष नियमो यदेतेषां तुल्येपि काव्यशोभातिशयहेतुत्वेकश्चिदलङ्कारः शब्दस्य कश्चिदर्थस्य कश्चिच्चोभयस्येति चेत् उक्तमत्र यथा काव्ये दोषगुणालङ्काराणांशब्दार्थोभयगतत्वेन व्यवस्थायामन्वयव्यतिरेकावेव प्रभवतो निमित्तान्तरस्याभावात् ततश्चयोलङ्कारो यदीयावन्वयव्यतिरेकावनुविधत्ते स तदलङ्कारो व्यवस्थाप्यत इति एवञ्च यथा पुनरुक्तवदाभासः परम्परितरूपकं चोभयोर्भावाभावान

विधायितयोभयालङ्कारौ। तथा शब्दहेतुकार्थान्तरन्यासप्रभृतयोपि द्रष्टव्याः अर्थस्य तु तत्रैव वैचित्र्यमुत्कटतया प्रतिभासत इति वाच्यालङ्कारमध्येवस्तुस्थितिमनपेक्ष्यैव लक्षिताः योलङ्कारो यदाश्रितःस तदलङ्कार इत्यपि कल्पनायामन्वयव्यतिरेकावेव समाश्रयितव्यौ। तदाश्रयणमन्तरेण विशिष्टस्याश्रयाश्रयिभावस्याभावादित्यलङ्काराणां यथोक्तनिमित्त एव परस्परव्यतिरेको ज्यायान् एषांदोषायथायोगं सम्भवन्तोपि केचन उक्तेष्वन्तर्भवन्तीतिन पृथक्प्रतिपादिताः तथाह्यनुप्रासस्य प्रसिद्ध्यभावोवैफल्यं वृत्तिविरोध इति ये त्रयो दोषास्तेप्रसिद्धिविरुद्धतामपुष्टार्थत्वं प्रतिकूलवर्णताञ्च यथाक्रमं न व्यतिक्रामन्ति तत्स्वभावत्वात्॥ क्रमेणोदाहरणम्॥

 **चक्रीचक्रारपङ्क्तिंहरिरपि च हरीन् धूर्जटिर्धर्ध्धजान्तानक्षंनक्षत्रनाथोरुणमपि वरुणः कूवराग्रं कुवेरः। रंहःसङ्घः सुराणां जगदुपकृतये नित्ययुक्तस्य यस्य स्तौति प्रीतिप्रसन्नोन्वहमहिमरुचेःसोऽवतात्स्यन्दनो वः॥**

 अत्र कर्तृकर्मप्रतिनियमेन स्तुतिरनुप्रासानुरोधेनैव कृता न पुराणेतिहासादिषु तथाप्रतीतेतिप्रसिद्धिविरोधः॥

 भणतरुणिरमणमन्दिरमानन्दस्यन्दिसुन्दरेन्द्रमुखि यदिसल्लीलोल्लापिनि गच्छसि तत्किं त्वदीयं मे। अनणुरणन्मणिमेखलमविरतसिञ्जानमनुमञ्जीरं परिसरणमरुणचरणेरणरणकमकारणं कुरुते॥

 अत्र वाच्यस्य विचिन्त्यमानं न किञ्चिदपि चारुत्वंप्रतीयत इत्यपुष्टार्थतैवानुप्रासस्य वैफल्यम्॥

 अकुण्ठोत्कण्ठेति॥

 अत्र शृङ्गारे परुषवर्णाडम्बरः पूर्वोक्तरीत्या विरुध्यत इति परुषानुप्राप्तोऽत्र प्रतिकूलवर्णतैववृत्तिविरोधः यमकस्य पादत्रयगतत्वेन यमनमप्रयुक्तत्वं दोषः॥ यथा॥

 **भुजङ्गमस्येव मणिः सदम्भाग्राहावकीर्णेव नदी सदम्भाः।दुरन्ततां निर्णयतोपि जन्तोः कर्षन्ति चेतः प्रसभंसदम्भाः॥**

 उपमायामुपमानस्य जातिप्रमाणगतन्यूनत्वमधिकता वा तादृश्यनुचितार्थत्वं दोषः धर्माश्रयेतु न्यूनाधिक्ये यथाक्रमं हीनपदत्वमधिकपदत्वञ्च न व्यभिचरतः॥ क्रमेणोदाहरणम्॥

 **चाण्डालैरिव युष्माभिः साहसं परमं कृतं। वह्निस्फुलिङ्ग इव भानुरयं चकास्ति। अयं पद्मासनासीनश्चक्रवाको विराजते। युगादौ भगवान्वेधा विनिर्मित्सुरिव प्रजाः। पातालमिव तेनाभिस्तनौ क्षितिधरोपमौ। वेणीदंडः पुनरयं कालिन्दीपात्रसन्निभः॥**

 अत्र चाण्डालादिभिरुपमानैः प्रस्तुतोर्थोऽत्यर्थमेव कदर्थित इत्यनुचितार्थता॥

 समुनिर्लाञ्छितोमौञ्ज्याकृष्णाजिनपटंवहन्। व्यराजन्नीलजीमूतभागाश्लिष्ट इवांशुमान्॥

 अत्रोपमानस्य मौञ्जीस्थानीयस्तडिल्लक्षणोधर्म्मःकेनापि पदेन न प्रतिपादित इति हीनपदत्वम्॥

 **स पीतवासाः प्रगृहीतशार्ङ्गोमनोज्ञभीमं वपुरापकृष्णः।शतह्रदेन्द्रायुधवान्निशायां संसृज्यमानः शशिनेव मेघः॥**

 अत्रोपमेयस्य शङ्खादेरनिर्देशे शशिनो ग्रहणमतिरिच्यते इत्यधिकपदत्वं लिङ्गवचनभेदोप्युपमानोपमेययोः साधारणं चेद्धर्म्ममन्यरूपं कुर्य्यात् तदेकतरस्यैव तद्धर्म्मसमन्वयावगतेः सविशेषण

स्यैव तस्योपमानत्वमुपमेयत्व वा प्रतीयमानेनधर्म्मेण प्रतीयत इति प्रक्रान्तस्यार्थस्य स्फुटमनिर्वाहादस्य भग्नप्रक्रमरूपत्वम्॥ यथा॥

 **चिन्तारत्नमिव च्युतोसि करतोधिग्मन्दभाग्यस्य मे। सक्तवोभक्षितादेव शुद्धाः कुलवधूरिव॥**

 यत्र तु नानात्वेपि लिङ्गवचनयोः सामान्याभिधायिपदं स्वरूपभेदं नापद्यते न तत्रैतद्दूषणावतारः।उभयथाप्यस्यानुगमक्षमस्वभावत्वात्॥ यथा॥

 गुणैरनर्घ्यैःप्रथितो रत्नैरिव महार्णवः। तद्वेषो सदृशोऽन्याभिः स्त्रीभिर्मधुरताभृतः। दधतेस्म परांशोभां तदीयाविभ्रमा इव॥

 कालपुरुषविध्यादिभेदेपि न तथाप्रतीतिरस्खलितरूपतया विश्रान्तिमासादयतीत्यसावपि भग्नप्रक्रमतयैव व्याप्तः॥ यथा॥

 **अतिथिन्नामकाकुत्स्थात्पुत्रमाप कुमुद्धती। पश्चिमाद्यामिनी यामात्प्रसादमिव चेतना॥**

 अत्र चेतनाप्रसादमाप्नोति न पुरापेतिकालभेदः॥

प्रत्यग्रमज्जनविशेषविविक्तमूर्त्तिः कौसुम्भरागरुचिरस्फुरदंशुकान्ता। विभ्राजसे मकरकेतनमर्चयन्तो वालप्रवालविटपप्रभवालतेव॥

 अत्र लताविभ्राजते नतु विभ्राजस इति संबोध्यमाननिष्ठस्य परभागस्यासंबोध्यमानविषयतयाव्यत्यासात्पुरुषभेदः गङ्गेव प्रवहतु ते सदैवकीर्त्तिरित्यादौ च गङ्गा प्रवहत्विति अप्रवृत्तप्रवर्त्ततात्मनो विधेः एवं जातीयकस्य चान्यस्यार्थस्योपमा न गतस्यासम्भवाद्विध्यादिभेदः ननु समानमुच्चारितंप्रतीयमानं धर्म्मान्तरमुपादाय पर्य्यवसितायामुपमायामुपमेयस्य प्रकृतधर्म्माभिसम्बन्धान्न कश्चित्कालभेदोस्ति यत्राप्युपात्तेनैव सामान्यधर्म्मेणोपमावगम्यते यथा युधिष्ठिर इवायं सत्यं वदतीति तत्रयुधिष्ठिर इव सत्य वाद्ययं सत्यंवदतीति प्रतिपत्स्यामहेसत्यवादी सत्यं वदतीति च नपौनरुक्त्यमाशङ्कनीयं स्वपोषं पुष्णातीतिवत् युधिष्ठिर इव सत्यवदनेन सत्यवाद्ययमित्यर्थावगमात् सत्यमेवैतत्किंतुस्थितेषु प्रयोगेषु समर्थनमिदं नतु सर्व्वथानिरवद्यं प्रस्तुतवस्तु प्रतीतिविघातादिति स चेतस

एवात्र प्रमाणं असादृश्यासम्भवावप्युपमायामनुचितार्थतायामेव पर्य्यवस्यतः॥ यथा॥

 ग्रथ्नाति काव्यशशिनं विततार्थरश्मिम्॥

 अत्र काव्यस्य शशिनार्थानाञ्च रश्मिभिः साधर्म्यंकुत्रापि न प्रतीतमित्यनुचितार्थम्॥

 निपेतुरास्यादिव तस्य दीप्ताः शराधनुर्मण्डलमध्यभाजः।जाज्वल्यमाना इव वारिधारा दिनार्द्धभाजः परिवेषिणोर्कात्॥

 अत्रापि ज्वलन्त्योम्बुधाराः सूर्य्यमण्डलान्निष्पतन्त्योन सम्भवन्तीत्युपनिबध्यमानार्थोनौचित्यमेवपुष्णाति उत्प्रेक्षायामपि सम्भावनं ध्रुवेवादय एवशब्दावक्तुमुत्सहन्ते न यथा शब्दोपि केवलस्यास्यसाधर्म्यमेव प्रतिपादयितुं पर्य्याप्तत्वात्तस्य चास्यामविवक्षितत्वादितितत्राशक्तिरस्यावाचकत्वं दोषः॥यथा॥

 **उद्ययौदीर्घिकागर्भात्मकुलं मेचकोत्पलम्। नारीलोचनचातुर्य्यशङ्कासंकुचितं यथा॥**

 उत्प्रेक्षितमपि तात्त्विकेन रूपेण परिवर्जितत्वान्निरुपाख्यप्रख्यं तत्समर्थनाययदर्थान्तरन्यासोपादानं तदालेख्यमिव गगनतलेऽत्यन्तमसमीचीन

मिति निर्व्विषयत्वमेतस्यानुचितार्थतैव दोषः॥ यथा॥

 **दिवाकराद्रक्षति यो गुहासु लीनं दिवाभीतमिवान्धकारंक्षुद्रेपि नूनं शरणं प्रपन्ने ममत्वमुच्चैः शिरसामतीव॥**

 अत्राचेतनस्य तमसो दिवाकरात्त्रास एव नसम्भवतीति कुत एव तत्प्रयोजितमद्रिणा परित्राणंसम्भावितेन तु रूपेण प्रतिभासमानस्यास्य न काचिदनुपपत्तिरवतरतीति व्यर्थ एव तत्समर्थनायांयत्नः साधारणविशेषणवशादेव समासोक्तिरनुक्तमप्युपमानविशेषं प्रकाशयतीति तस्यात्र पुनरुपादाने प्रयोजनाभावादनुपादेयता यत्तदपुष्टार्थत्वं पुनरुक्तता वा दोषः॥ यथा॥

 **स्पृशति तिग्मरुचौ ककुभः करैर्दयितयेव विजृम्भिततापया। अतनुमानपरिग्रहया स्थितं रुचिरया चिरया दिवसश्रिया॥**

 अत्र तिग्मरुचेः ककुभाञ्चयथासदृशविशेषणवशेन व्यक्तिविशेषपरिग्रहेण च नायकतया नायिकतया च व्यक्तिस्तथा ग्रीमदिवसश्रियोपि प्रतिनायिका त्वं भविष्यतीति किन्दयितयेति स्वशब्दोपादानेन श्लेषोपमायास्तु सविषयो यत्रोपमानस्योपा

दानमन्तरेण साधारणेष्वपि विशेषणेषु न तथाप्रतीतिः॥ यथा॥

 स्वयञ्चपल्लवाताम्रभास्वत्करविराजिता। प्रभातसन्ध्येवास्वापफललुब्धेहितप्रदेति॥

 अप्रस्तुतप्रशंसायामप्युपमेयमनयैव रीत्याप्रतीतं न पुनः प्रयोगेण कदर्थतां नेयं यथा॥

 आहूतेषु विहङ्गमेषु मशको नायान्पुरो वार्यते मध्ये वारिधिवावसंस्तृणमणिर्धत्ते मणीनां रुचम्। खद्योतोपि न कम्पते प्रचलितुं मध्येपि तेजस्विनां धिक्सामान्यमचेतनं प्रभुमिवानामृष्टतत्वान्तरम्॥

 अत्राचेतनस्य प्रभोरप्रस्तुतविशिष्टसामान्यद्वारेणाभिव्यक्तौ न युक्तमेव पुनःकथनम् तदेतेऽलङ्कारदोषा यथासम्भविनोन्येप्येवं जातीयकाः पूर्वोक्तयैवदोषजात्यान्तर्भाविता न पृथक्प्रतिपादनमर्हन्तीति संपूर्णमिदं काव्यलक्षणम्॥

इति काव्यप्रकाशेऽर्थालङ्कारनिर्णयो नाम दशमः उल्लासः॥  
\_\_\_\_\_\_\_\_\_\_\_

\]
