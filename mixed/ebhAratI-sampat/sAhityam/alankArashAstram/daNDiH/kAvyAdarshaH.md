+++
title = "काव्यादर्शः"
author = "दण्डिः"
domain = "साहित्यम्"
sub-domain = "अलङ्कारशास्त्रम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-2672"
source_url = "https://www.ebharatisampat.in/read_chapter.php?bookid=NDg1MTU3OTU5MTA1NjUy"

+++
[[काव्यादर्शः	Source: [EB](https://www.ebharatisampat.in/read_chapter.php?bookid=NDg1MTU3OTU5MTA1NjUy)]]

\[

  ***प्रथमः परिच्छेदः***।




 चतुर्मुखमुखाम्भोजवनहंसवधूर्मम।  
 मानसे रमतां नित्यं सर्वशुक्ला सरस्वती॥ 1-1।

 पूर्वशास्त्राणि संहृत्य प्रयोगानुपलक्ष्य च।  
 यथासामर्थ्यमस्माभिः क्रियते काव्यलक्षणम्॥ 1-2॥

 इह शिष्टानुशिष्टानां शिष्टानामपि सर्वथा।  
 वाचामेव प्रसादेल लोकयात्रा प्रवर्तते॥ 1-3॥

 इदमन्धं तमः कृत्स्नं जायते भुवनत्रयम्।  
 यदि शब्दाह्वयं ज्योतिरा संसारान्न दीप्यते॥ 1-4॥

 आदिराजयशोबिम्बमादर्शं प्राप्य वाङ्मयम्।  
 तेषामसन्निधानेऽपि न स्वयं पश्य नश्यति॥ 1-5॥

 गौर्गौः कामदुधा सम्यक प्रयुक्ता स्मर्यते बुधैः।  
 दुष्प्रयुक्ता पुनर्गोत्वं प्रयोक्तुः सैव शंसति॥ 1-6॥

 तदल्पमपि नोपेक्ष्यं काव्यं दुष्टं कथञ्चन।  
 स्याद्‌वपुः सुन्दरमपि श्वित्रेणैकेन दुर्भगम्॥ 1-7॥

 गुणदोषानशास्त्रज्ञः कथं विभजते जनः।  
 किमन्धस्याधिकारोऽस्ति रूपभेदोपलब्धिषु॥ 1-8॥  
   
 अतः प्रजानां व्युत्पत्तिमभिसन्धाय सूरयः।  
 वाचां विचित्रमार्गाणां नि॥ 1-न्धुः क्रियाविधिम्॥9॥  
   
 तैः शरीरं च काव्यानामङ्कारश्च दर्शितः।  
 शरीरं तावदिष्टार्थव्यवच्छिन्ना पदावली॥ 1-10॥

 पद्यं गद्यं च मिश्रं च तत् त्रिधैव व्यवस्थितम्।  
 पद्यं चतुष्पदी तच्च वृत्तं जातिरिति द्विधा॥ 1-11॥

 छन्दोविचित्यां सकलस्तत्प्रपञ्चो निदर्शितः।  
 सा विद्या नौर्विविक्षूणां गम्भीरं काव्यसागरम्॥ 1-12॥

 मुक्तकं कुलकं कोशः संघात इति तादृशः।  
 सर्गबन्धांशरूपत्वादनुक्तः पद्यविस्तरः॥ 1-13॥

 सर्गबन्धो महाकाव्यमुच्यते तस्य लक्षणम्।  
 आशीर्नमस्क्रिया वस्तुनिर्देशो वापि तन्मुखम्॥ 1-14॥

 इतिहासकथोद्‌भूतमितरद्वः सदाश्रयम्।  
 चतुवर्गफलायत्तं चतुरोदात्तनायकम्॥ 1-15॥  
   
 नगरर्णवशैलर्तुचन्द्रार्कोदयवर्णनैः।  
 उद्यानसलिलक्रीडामधुपानरतोत्सवैः॥ 1-16॥

 विप्रलम्भैर्विवाहैश्च कुमारोदयवर्णनैः।  
 मन्त्रदूतप्रयाणाजिनायकाभ्युदयैरपि॥ 1-17॥

 अलंकृतमसंक्षिप्तरसभावनिरन्तरम्।  
 सर्गैरनतिविस्तीर्णैः श्रव्यवृत्तैः सुसन्धिभिः॥ 1-18॥

 सर्वत्र भिन्नवृत्तान्तैरुपेतं लोकरञ्जनम्।  
 काव्य कल्पान्तरस्थायि जायते सदलंकृति॥ 1-19॥

 न्यूनमप्यत्र यैः कैश्चिदङ्गैः काव्य न दुष्यति।  
 यद्युपात्तेषु सम्पत्तिराराधयति तव्दिदः॥ 1-20॥

 गुणतः प्रागुपन्यस्य नायकं तेन विव्दिषाम्।  
 निराकरणमित्येष मार्गः प्रकृतिसुन्दरः॥ 1-21॥

 वंशवीर्यश्रुतादीनि वर्णयित्वा रिपोरपि।  
 तज्जयान्नायकोत्कर्षकथनं च धिनोति नः॥ 1-22॥

 अपादः पदसन्तानो गद्यमाख्यायिका कथा।  
 इति तस्य प्रभेदो व्दौ तयोराख्यायिका किला॥ 1-23॥

 नायकेनैव वाच्यान्या नायकेनेतरेण वा।  
 स्वगुणाविष्क्रियादोषो नात्र भूतार्थशंसतः॥ 1-24॥

 अपि त्वनियमो दृष्टस्तत्राप्यन्यैरूदीरणात्।  
 अन्यो वक्ता स्वयं वेति कीदृग्‌ वा भेदकारणम्॥ 1-25॥

 वक्त्रं चापरवक्त्रं च साश्वासत्वं च भेदकम्।  
 चिह्नमाख्यायिकायाश्चेत् प्रसङ्गेन कथास्वपि॥ 1-26॥

 आर्यादिवत् प्रवेशः किं न वक्त्रापरवक्त्रयोः।  
 भेदेश्च दृष्टो लभ्भादिराश्वासो वास्तु किं ततः॥ 1-27॥

 तत्कथाख्यायिकेत्येका जातिः संज्ञाद्वयाङ्किता।  
 अत्रैवान्तर्भविष्यन्ति शेषाश्चाख्यानजातयः॥ 1-28॥

 कन्याहरणसंग्रामविप्रलम्भोदयादयः।  
 सर्गबन्धसमा एव न ते वैशेषिका गुणाः॥ 1-29॥

 कविभावकृतं चिह्नमन्यत्रापि न दुष्यति।  
 मुखमिष्टार्थसंसिध्दौ किं हि न स्यात् कृतात्मनाम्॥ 1-30॥

 मिश्राणि नाटकादीनि तेषामन्यत्र विस्तरः।  
 गद्यपद्यमयी कापि चम्पूरित्यभिधीयते॥ 1-31॥

 तदिदं वाङ्मयं भूयः संस्कृतं प्राकृतं तथा।  
 अपभ्रंशश्च मिश्रं चेत्याहुराप्ताश्चतुर्विधम्॥ 1-32॥

 संस्कृतं नाम दैवी वाग्न्वाख्याता महर्षिभिः।  
 तद्‌भवं तस्तमं देशीत्यनेकः प्राकृतक्रमः॥ 1-33॥

 महाराष्ट्राश्रयां भाषां प्रकृष्टं प्राकृतं विदुः।  
 सागरः सूक्तिरत्नानां सेतुबन्धादि यन्मयम्॥ 1-34॥

 सौरसेनी च गौडी च लाटी चान्या च तादृशी।  
 याति प्राकृतमित्येव व्यवहारेषु सन्निधिम्॥ 1-35॥

 आभिरादिगिरः काव्येष्वपभ्रंश इति स्मृताः।  
 शास्त्रे तु संस्कृतादन्यदपभ्रंशतयोदितम्॥ 1-36॥

 संस्कृतं सर्गबन्धादि प्राकृतं स्कन्धकादि यत्।  
 ओसरादिरपभ्रंशो नाटकादि तु मिश्रकम्॥ 1-37॥

 कथादिः सर्वभाषाभिः संस्कृतेन च पठ्यते।  
 भूतभाषामयीं त्वाहुरङ्क्तार्थं बृहत्कथाम्॥ 1-38॥

 लास्यच्छलिकशम्यादि प्रेक्षार्थमितरत्पुनः।  
 श्रव्यमेवेति सैषापि द्वयी गतिरूदाहृता॥ 1-39॥

 अस्त्यनेको गिरं मार्गः सूक्ष्मभेदः परस्परम्।  
 तत्र वैदर्भगौडीयौ वर्ण्येते प्रस्फुटान्तरौ॥ 1-40॥

 श्लेषः प्रसादः समता माधुर्यं सुकुमारता।  
 अर्थव्यक्तिरूदारत्वमोजःकान्तिसमाधयः॥ 1-41॥

 इति वैदर्भमार्गसेय प्राणा दश गुणाः स्मृताः।  
 एषां विपर्ययः प्रायो दश्यते गौड़र्त्मनि॥ 1-42॥

 श्लिष्टमस्पृष्टशैथिल्यमल्पप्राणाक्षरोत्तरम्।  
 शिथिलं मालतीमाला लोलालिकलिला यथा॥ 1-43॥

 अनुप्रासधिया गौडैस्तदिष्टं बन्धगौरवात्।  
 वैदर्भैर्मालतीदाम लंघितं भ्रमरैरिति॥ 1-44॥

 प्रसादवत् प्रसिध्दार्थमिन्दोरिन्दीवरद्युतिः।  
 लक्ष्म लक्षमीं तनोतीति प्रतीतिसुभंग वचः॥ 1-45॥

 व्युत्पन्नमिति गौडीयैर्नातिरूढमपीमितिष्यते।  
 यथानत्यर्जुनाभ्जन्मसदृक्षाङ्को बलर्क्षगुः॥ 1-46॥

 समं बन्धेष्वविषमं ते मृदुस्फुटमध्यमाः।  
 बन्धा मृदुस्फुटोन्मिश्रवर्णविन्यासयोनयः॥ 1-47॥

 कोकिलालापवाचालो मामेति मलयानिलः।  
 उच्छलच्छीकराच्छाच्छनिर्झराम्भः कणोक्षितः॥ 1-48॥

 चन्दनप्रणयोद्‌गन्धिर्मन्दो मलयमारूतः।  
 स्पर्धते रूध्दमध्दैर्यो वररामामुखानिलैः॥ 1-49॥

 इ०त्यनालोच्य वैषम्यमर्थालङ्कारडम्बरौ।  
 अवेक्षमाणा ववृते पौरस्त्या काव्यपध्दतिः॥ 1-50॥

 मधुरं रसवद्वाचि वस्तुन्यपिं रसः स्थितः।  
 येन माद्यन्ति धीमन्तो मधुनेव मधुव्रताः॥ 1-51॥


 यया कयापि श्रुत्या यत् समानमनुभूयते।  
 तद्रूपादिपदासत्तिः सानुप्रासा रसावहा॥ 1-52॥

 एष राजा यथा लक्ष्मीं प्राप्तवान् ब्राह्मणप्रियः।  
 तदाप्रभृति धर्मस्य लोकेऽस्मिन्नुत्सवोऽभवत्॥ 1-53॥

 इतीदं नादृतं गौडैरनुप्रासस्तु तत्प्रियः।  
 अनुप्रासादपि प्रायो वैदर्भैरिदमीप्सितम्॥ 1-54॥

 वर्णावृत्तिरनुप्रासः पादेषु च पदेषु च।  
 पूर्वानुभवसंस्कारबोधनी यद्यदूरता॥ 1-55॥

 चन्द्रे शरन्निशोत्तंसे कुन्दस्तबकविभ्रमे।  
 इन्द्रनीलनिभं लक्ष्म सन्दधात्यलिनः श्रियम्॥ 1-56॥


 चारु चान्द्रमसं भीरु बिम्बं पश्येदमम्बरे।  
 मन्मनो मन्मथक्‌लान्तं निर्दयं कर्तुमुद्यतम्॥ 1-57॥

 इत्यनुप्रासमिच्छन्ति नातिदूरान्तरश्रुतिम्।  
 न तु रामामुखाम्भोजसदृशश्चन्द्रमा इति॥ 1-58॥

 स्मरः खरः खलः कान्तः कायः कोपश्च नः कृशः।  
 च्युतो मानोऽधिको रागो मोहो जातोऽसवो गताः॥ 1-59॥

 इत्यादि बन्धपारुप्यंशैथिल्यं च नियच्छति।  
 अतो नैवमनुप्रासं दाक्षिणात्याः प्रयुञ्जते॥ 1-60॥

 आवृत्तिमेव संघातगोचरां यमकं विदुः।  
 तत्तु नैकान्तमधुरमतः पश्चाद् विधास्यते॥ 1-61॥

 कामं सर्वोऽप्यलंकारो रसमर्थे निषिञ्चति।  
 तथाप्यग्राम्यतैवैनं भारं वहति भूयसा॥ 1-62॥

 कन्योकामयमानं मां न त्वं कामयसे कथम्।  
 इति ग्राम्योऽयमर्थात्मा वैरस्यायैव कल्पते॥ 1-63॥

 कामं कन्दर्पचण्डालो मयि वामाक्षि निष्ठुरः।  
 त्वयि निमत्सरो दिष्ट्येत्याग्राम्योऽर्थो रसावहः॥ 1-64॥

 शब्देपि ग्राम्यतास्त्येव सा सभ्येतरकीर्तनम्।  
 यथा यकारादिपदं रत्युत्सवनिरूपणे॥ 1-65॥

 पदसन्धानवृत्त्या वा वाक्यर्थत्वेन वा पुनः।  
 दुष्प्रतीतिकरं ग्राम्यं यथा या भवतः प्रिया॥ 1-66॥

 स्वरं प्रहृत्य विश्रान्तः पुरुषो वीर्यवानिति।  
 एवमादि न शंसन्ति मार्गयोरुभयोरपि॥ 1-67॥

 भगिनीभघवत्यादि सर्वत्रैवानुमन्यते।  
 विभक्तमिति माधुर्यमुच्यते सुकुमारता॥ 1-68॥

 अनिष्ठुराक्षरप्रायं सुकुमारमिहेष्यते।  
 बन्धशैथिल्यदोषो हि दर्शितः सर्वकोमले॥ 1-69॥

 मण्डलीकृत्य बर्हाणि कण्ठैर्मधुरगीतिभिः।  
 कलापिनः प्रनृत्यन्ति काले जीमूतमालिनि॥ 1-70॥

 इत्यनूर्जित एवार्थो नालङ्कारोऽपि तादृशः।  
 सुकुमारतयैवैतदारोहति सतां मुखम्॥ 1-71॥


 दीप्तमित्यपरैर्भूम्ना कृच्छ्रोद्यमपि बध्यते।  
 न्यक्षेण क्षपितः पक्षः क्षत्रियाणां क्षणादिति॥ 1-72॥

 अर्थव्यक्तिरनेयत्वमर्थस्य हरिणोद्‌धृता।  
 भूः खुरक्षुण्णनागासृग्लोहितादुदधेरिति॥ 1-73॥

 महि महावराहेण लोहितादुद्‌धृतोदधेः।  
 इतियत्येव निर्दिष्टे नेयत्वमुरगासृजः॥ 1-74॥

 नेदृशं बहु मन्यन्ते मार्गयोरुभयोरपि।  
 न हि प्रतीतिः सुलभा शब्दन्यायविलङ्घिनी॥ 1-75॥

 उत्कर्षवान् गुणः कश्चिद्यस्मिन्नुक्ते प्रतीयते।  
 तदुदाराह्वयं तेन सनाथा सर्वपध्दतिः॥ 1-76॥


 अर्थिनां कृपमा दृष्टिः स्त्वन्मुखे पतिता सकृत्।  
 तदवस्था पुनर्देव नान्यस्य मुखमीक्षते॥ 1-77॥

 इति त्यागस्य वाक्योऽस्मिन्नुत्कर्षः साधु लक्ष्यते।  
 अनेनैव पथान्यञ्च समानन्यायमूह्‌यताम्॥ 1-78॥

 श्लाध्यैर्विशेषणैर्युक्तमुदारं कैश्चिदिष्यते।  
 यथा लीलाम्बुजक्रीडासरोहेमाङ्गदादयः॥ 1-79॥

 ओजः समासभूयस्त्वमेतद्‌गद्यस्य जीवितम्।  
 पद्येऽप्यदाक्षिणात्यानामिदमेकं परायणम्॥ 1-80॥

 तद् गुरूणां लघूनां च बाहूल्याल्पत्वमिश्रणैः।  
 उञ्‍चावचप्रकारं सद् दृश्यमाख्यायिकादिषु॥ 1-81॥


 अस्तमस्तकपर्यस्तार्कांशुसंस्तारा।  
 पीनस्तनस्थिताताम्रकम्रवस्त्रेव वारुणी॥ 1-82॥  

 इति पद्येऽपि पौरस्त्या बन्धन्त्योजस्विनीगिरः।  
 अन्ये त्वनाकुलं हृद्यमिच्छन्त्योजो गिरां यथा॥ 1-83॥

 पयोधरतटोत्सङ्गलग्नसन्ध्यातपांशुका।  
 कस्य कामातुरं चेतो वारुणी न करिष्यति॥ 1-84॥

 कान्तं सर्वजगत्कान्तं लौकिकार्थानतिक्रमात्।  
 तञ्च वार्तामिधानेषु वर्णनास्वपि दृश्यते॥ 1-85॥

 गृहाणि नाम तान्येव तपोराशिर्भवादृशः।  
 सम्भावयति यान्येवं पावनैः पादपांसुभिः॥ 1-86॥

 अनयोरनवद्याङ्गि स्तनयोजृम्भमाणयोः।  
 अवकाशो न पर्याप्तस्तव बाहुलतान्तरम्॥ 1-87॥

 इति संभाव्यमेवैतव्दिशेषाख्यानसंस्कृतम्।  
 कान्तं भवति सर्वस्य लोकयात्रानुवर्तिनः॥ 1-88॥

 लोकातीत इवात्यर्थमध्यारोप्य विवक्षितः।  
 योऽर्थस्तेनातितुष्यन्ति विदग्धा, नेतरे जनाः॥ 1-89॥

 देवाधिष्णयमिवाराध्यमद्यप्रभृति नो गृहम्।  
 युष्मत्पादरजः पातधोतानः शेषकिल्विषम्॥ 1-90॥

 अल्पं निर्मितमाकाशमनालोच्यैव वेधस।  
 इदमेवंविधं भावि भवत्याः स्तनतजृम्भणम्॥ 1-91॥

 इदमत्युक्तिरित्युक्तमेतद्‌गौडोपलालितम्।  
 प्रस्थानं प्रक्प्रणोतं तु सारमन्यस्य वर्त्मनः॥ 1-92॥


 अन्यधर्मस्ततोऽन्यत्र लोकसीमानुरोधिना।  
 सम्यगाधीयते यत्र स समाधिः स्मृतो यथा॥ 1-93॥

 कुमुदानि निमीलन्ति कमलान्युन्मिषन्ति च।  
 इति नेत्रक्रियाध्यासाल्लब्धा तव्दाचिनी श्रुतिः॥ 1-94॥

 निष्ठ्यूतोद्गीर्णवान्तादि गौणवृत्तिव्यपाश्रयम्।  
 अतिसुन्दरमन्यत्तु ग्राम्यकक्षां विगाहते॥ 1-95॥

 पद्मन्यकांशुनिष्ठ्यूताः पीत्वा पावकविप्रुषः।  
 भूयो वमन्तीव मुखैरुद्गीर्णारुणुभिः॥ 1-96॥

 इति हृद्यमहृद्यं तु निष्ठीवति वधूरिति।  
 युगपन्नैकधर्माणामध्यासश्च मतो यथा॥ 1-97॥

 गुरुगभभरल्कान्ताः स्तनन्त्यो मेगपङ्‌क्तयः।  
 अचलाधित्यकोत्सङ्गमिमाः समधिशेरते॥ 1-98।  






\*\*\*\*\*\*







  ***द्वितीयः परिच्छेदः***


   
 वैशिष्ट्यमस्मिन् किमपीक्षमाणैः  
  सभ्दिः समेत्य क्रियतां प्रयत्नः ।  
 इति प्रयुक्तः प्रयते नियोगं  
  तमेक आख्यातुमशक्तरूपः ॥ 2-  
   
  तदेवं मार्गविभागं \[परिच्छिद्य संप्रत्यर्थ\]लङ्कारं सर्वमार्गसाधारणं शासितुमुपक्रमते -  
 काव्यशोभाकरान् धर्मानलङ्कारान् प्रचक्षते ।  
 ते चाद्यापि विकल्प्यन्ते कस्तान् कार्त्स्न्येन वक्ष्यति ॥ 2-1॥  
 किं तु बीजं विकल्पानां पूर्वाचार्यैः प्रदर्शितम् ।  
 तदेव प्रतिसंमस्कर्तुमयस्मत्परिश्रमः ॥ 2-2॥  
 काश्चिन्मार्गविभागार्थमुक्ताः प्रगप्यलंक्रियाः ।  
 साधारणमलङ्कारजातमन्यन्निरुप्यते ॥ 2-3॥  
 स्वभावाख्यानमुपमा रुपकं दीपकावृती ।  
 आक्षेपोऽर्थान्तरन्यासो व्यतिरेको विभावना ॥ 2-4॥  
 समासातिशयोत्प्रेक्षा हेतुः सूक्ष्मो लवः क्रमः ।  
 प्रेयोरसवदूर्जस्वि पार्यायोक्तं समाहितम् ॥ 2-5॥   
 उदात्तापह्नुतिशिष्टविशेषास्तुल्ययोगिता ।  
 विरोधाप्रस्तुतस्तोत्रे व्याजस्तुतिनिदर्शने ॥ 2-6॥  
 सहोक्तिः परिवृत्त्याशोः संकीर्णमथ भाविकम् ।  
 इति वाचामलङ्काराः स्मर्यन्ते पूर्वसूरिभिः ॥ 2-7॥  
 नानावस्थं पदार्थानां रूपं साक्षाद् विवृण्वती ।  
 स्वभावोक्तिश्त जातिश्चेत्याद्या सालंकृतिर्यथा ॥ 2-8॥  
 तुण्डैराताम्रकुटिलैः पक्षैर्हरितकोमलैः ।  
 त्रिवर्णराजिभिः कण्ठैरेते मञ्जुगिरः शुकाः ॥ 2-9॥  
 कलक्कणितगर्भेण कण्ठेनघूर्णितेक्षणः ।  
 पारावतः परिक्षिप्य रिरंसुश्चुम्बति प्रियाम् ॥ 2-10॥  
 बध्नन्नङ्गेषु रोमाञ्चं कुर्वन् मनसि निर्वृतिम् ।  
 नेत्रे चामीलयन्नेव प्रियास्पर्शः प्रवर्तते ॥ 2-11॥  
 कण्ठेकालः करस्थेन कपालेनेन्दुशेखरः ।  
 जटाभिः स्निग्धताम्राभिराविरासीद् वृषध्वजः ॥ 2-12॥  
 जातिक्रियागुणद्रव्यस्वभावाख्यानकमीदृशम् ।  
 शास्त्रेष्वस्यैव साम्राज्यं काव्येष्वप्येतदीप्सितम् ॥ 2-13॥  
 यथाकथञ्चित् सादृश्यं यत्रोद्भूतं प्रतीयते ।  
 उपमा नाम सा तस्याः प्रपञ्चोऽयं प्रदर्श्यते ॥ 2-14॥  
 अम्भोरुहमिवाताम्रं मुग्धे करतलं तव ।  
 इति धर्मोपमा साक्षात् तुल्यधर्मनिदर्शिनात् ॥ 2-15॥  
 राजीवमिव ते वक्त्रं नेत्रे नीलोत्पले इव ।  
 इयं प्रतीयमानैकधर्मा वस्तूपमैव सा ॥ 2-16॥  
 त्वदाननमिवोन्निदमरविन्दमभूदिति ।  
 सा प्रसिद्धि विपर्यासाव्दिपर्यासोपमेष्‌यते ॥ 2-17॥  
 तवाननमिवाम्भोजमम्भोजमिव ते मुखम् ।  
 इत्यन्योन्योपमा सेयमन्योन्योत्कर्षशंसिनी ॥ 2-18॥  
 त्वन्मुखं कमलेनैव तुल्यं नान्येन केनचित् ।  
 इत्यन्यसाम्यव्यावृत्तेरियं सा नियमोपमा ॥ 2-19॥  
 पद्मं तावत् तवान्वेति मुखमन्यच्च तादृशम् ।  
 अस्ति चेदस्तु तत्कारीत्यसावनियमोपमा ॥ 2-20॥  
 समुञ्चयोपमाप्यस्ति न कान्त्यैव मुखं तव ।  
 ल्हादनाख्येन चान्वेति कर्मणेन्दुमितीदृशी ॥ 2-21॥  
 त्वय्येव त्वन्मुखं दृष्टं दृश्यते दिवि चन्द्रमाः ।  
 इयत्येव भिदा नान्येत्यसावतिशयोपमा ॥ 2-22॥  
 मय्येवास्या मुखश्रीरित्यलमिन्दोर्विकत्थनैः ।  
 पद्येऽपि सा यदस्त्येवेत्यसावुत्प्रेक्षितोपमा ॥ 2-23॥  
 यदि किञ्चिद् भवेत्पद्ममुद्भ्रु विभ्रान्तलोचनम्।  
 तत् ते मुखश्रियं धत्तामित्यसावद्भुतोपमा ॥ 2-24॥  
 शशीत्युत्प्रेक्ष्य तन्वङ्गि!त्वन्मुखं त्वन्मुखाशया ।  
 इन्दुमप्यनुधावामीत्येषा मोहोपमा स्मृता ॥ 2-25॥  
 किं पद्ममन्तर्भ्रान्तालि किं ते लोलेक्षणं मुखम् ।  
 मम दोलायते चित्तमितीयं संशयोपमा ॥ 2-26॥  
 न पद्मस्येन्दुनिग्राह्यस्येन्दुलज्जाकारी द्युतिः ।  
 अतस्त्वन्मुखमेवेदमित्यसौस निर्णयपमा ॥ 2-27॥  
 शिशिरांशुप्रतिव्दन्व्दि श्रीमत् सुरभिगन्धि च ।  
 अम्भोजमिव ते वक्त्रमिति श्लेषोपमा स्मृता ॥ 2-28॥  
 सरूपशब्दवाच्यत्वात् सा समानोपमा यथा ।  
 बालेवोद्यानमालेयं सालकाननशोभिनी ॥ 2-29॥  
 पद्मं बहुरजश्चन्द्रः क्षयी ताभ्यां तवाननम् ।  
 समानमपि सोत्सेकमिति निन्दोपमा मता ॥ 2-30॥  
 ब्रह्मणोऽप्युद्भवः पद्मश्चन्द्रः शम्भुशिरोद्धतः ।

 तौ तुल्यौ त्वन्मुखेनेति सा प्रशंसोपमेष्यते ॥ 2-31॥  
 चन्द्रेण त्वन्मुखं तुल्यमित्याचिख्यासु मे मनः ।  
 स गुणो वास्तु दोषो वेत्याचिख्यासोपमा मता ॥ 2-32॥  
 शतपत्रं शरच्चन्द्रस्तवाननमिति त्रयम् ।  
 परस्परविरोधोति सा विरोधोपमा मता ॥ 2-33॥  
 न जातु शक्तिरिन्दोस्ते मुखेन प्रतिगर्जितुम् ।  
 कलङ्किनो जडरस्येति प्रतिषेधोपमैव सा ॥ 2-34॥  
 मृगेक्षणाङ्कं ते वक्त्रं मृगेणैवाङ्कितः शशी ।  
 तथापि सम एवासौ नोत्कर्षीति चटूपमा ॥ 2-35॥  
 न पद्मं मुखमेवेदं न भृङ्गौ चक्षुषी इमे ।  
 इति विस्पष्टसाकदृश्यात् तत्त्वाख्यानोपमैव सा ॥ 2-36॥  
 चन्द्ररविन्दयोः कक्ष्यामतिक्रम्य मुखं तव ।  
 आत्मनैवाभवत् तुल्यमित्यसाधारणोपमा ॥ 2-37॥  
 सर्वपद्मप्रभासारः समाहृत इव क्वचित् ।  
 त्वदाननं विभातीति तामभूतोपमां विदुः ॥ 2-38॥


 चन्द्रबिभ्बादिव विषं चन्दनादिव पावकः ।  
 परुषा वागितो वक्त्रादित्यसभ्भावितोपमा ॥ 2-39॥  
 चन्द्रनोदकचन्द्रांशुचन्द्रकान्तादिशीतलः ।  
 स्पर्शस्तवेत्यतिशयं प्रथयन्ती बहूपमा ॥ 2-40॥  
 इन्दुबभ्भादिवोत्कीर्णं पद्मगर्भादिवोद्धतम् ।  
 तव तन्वङ्गि!वदनमित्यसौ विक्रियोपमा ॥ 2-41॥  
 पूष्ण्यातप इवाह्नीव पूषा व्योम्नीव वासरः ।  
 विक्रमस्त्वय्यधाल्लक्ष्मीमिति मालोपमा मता ॥ 2-42॥  
 वाक्यार्थेनैव वाक्यार्थः कोऽपि यद्युपमीयते ।  
 एकानेकेवशब्दत्वे सा वाक्यार्थोपमा द्विधा ॥ 2-43॥  
 त्वदाननमधीराक्षमाविर्दशनदीधिति ।  
 भ्रमद्भङ्गमिवालक्ष्यकेसरं भाति पङ्कजम् ॥ 2-44॥  
 नलिन्या इव तन्वङ्ग्यास्तस्याः पद्ममिवाननम् ।  
 मया मधुव्रतेनेव पायं पायमरम्यता ॥ 2-45॥  
 वस्तु किञ्चिदुपन्यस्य न्यसनात्तत्सधर्मणः ।  
 साम्यप्रतीतिरस्तीति प्रतिवस्तूपमा यथा ॥ 2-46॥  
 नैकौऽपि त्वादृशोऽद्यापि जायमानेषु रादसु ।  
 ननु द्वितीयो नास्त्येव पारिजातस्य पादपः ॥ 2-47॥  
 अधिकेन समीकृत्य हीनमेकक्रियाविधौ ।  
 यद् ब्रुवन्ति स्मृता सेयं तुल्ययोगोपमा यथा ॥ 2-48॥  
 दिवो जागर्ति रक्षायै पुलोमारिर्भवान् भुवः ।  
 असुरास्तेन हन्यन्ते सावलेपास्त्वया नृपाः ॥ 2-49॥  
 कान्त्या चन्द्रमसं धाम्ना सूर्यं धैर्येण चार्णवम् ।  
 राजन्ननुकरोषीति सैषा हेतूपमा स्मृता ॥ 2-50॥   
 न लिङ्गवचने भिन्ने न हीनाधिकतापि वा ।  
 उपमादूषणायालं यत्रोद्वेगो न धीमताम् ॥ 2-51॥  
 स्त्रीव गच्छति षण्डोऽयं वक्त्येषा स्त्री पुमानिव ।  
 प्राणा इव प्रियोऽयं मे विद्या धनमिवार्जिता ॥ 2-52॥  
 भवानिव महीपाल! देवराजो विराजते ।  
 अलमशुमतः कक्षामारोढुं तेजसा नृपः ॥ 2-53॥  
 इत्येवमादेः सौभाग्यं न जहात्येव जातुचित् ।

 अस्ति च क्वचिदुद्वगः प्रयोगेः वाग्विदां यथा ॥ 2-54॥  
 हंसीवः धवलश्चन्द्रः सरांसीवामलं नभः ।  
 भर्तृभक्तो भटः श्वेव खद्योतो भाति भानुवत् ॥ 2-55॥  
 इदृशं वर्ज्यते सद्भिः कारणं तत्र चिन्त्यताम् ।  
 गुणदोषविचाराय स्वयमेव मनीषिभिः ॥ 2-56॥  
 इववद्वायथाशब्दाः समाननिभसन्निभाः ।  
 तुल्यसंकाशनोकाशप्रकाशप्रतिरूपकाः ॥ 2-57॥  
 प्रतिपक्षप्रतिद्वन्द्विप्रत्यनीकविरोधिनः ।  
 सदृक्सदृशसंवादिसजातीयानुवादिनः ॥ 2-58॥  
 प्रतिबिम्बप्रतिच्छन्दसरूपसमसम्मिताः ।  
 सलक्षणसदृक्षाभसपक्षोपमितोपमाः ॥ 2-59॥  
 कल्पदेशीयदेश्यादिः प्रख्यप्रतिनिधी अपि ।  
 सवर्णतुलितौ शब्दौ ये च तुल्यार्थवाचिनः ॥ 2-60॥  
 समासश्च बहुव्रीहिः शशाङ्कवदनादिषु ।  
 स्पर्धते जयति द्वेष्टि द्रुह्यति प्रतिगर्जति ॥ 2-61॥  
 आक्रोशत्यवजानाति कदर्थयति निन्दति ।  
 विङम्बयति संरुन्ध्दे हसतीष्येत्यसूयति ॥ 2-62॥  
 तस्य मुष्णाति सौभाग्यं तस्य कान्तिं विलुम्पति ।  
 तेन सार्धं विगृह्णाति तुलां तेनाधिरोहति ॥ 2-63॥  
 तत्पदव्यां पदं धत्ते तस्य कक्षां विगाहते ।  
 तमन्वेत्यनुरबध्नाति तच्छीलं तन्निषेधति ॥ 2-64॥  
 तस्य चानुकरोतीति शब्दाः सादृश्यसूचिनः ।  
 उपमायामिमे प्रोक्ताः कवीनां बुद्धिसौख्यदाः ॥ 2-65॥  
 उपमैव तिरोभृतभेदा रूपकमुच्यते ।  
 यथा बाहुलता पाणिपद्मं चरणपल्लवम् ॥ 2-66॥  
 अङ्गुल्यः पल्लवान्यासन् कुसुमानि नखार्चिषः ।  
 बाहू लते वसन्तश्रीस्त्वं नः प्रत्यक्षचारणी ॥ 2-67॥  
 इत्येतदसमस्ताख्यं समस्तं पूवरूपकम् ।  
 स्मितं मुखेन्दोर्ज्योत्स्नेति समस्तव्यस्तरूपकम् ॥ 2-68॥  
 ताम्राङगुलिदलश्रेणि नखदीधितिकेसरम् ।  
 ध्रियते मूर्ध्नि भूपालैर्भवच्चरणपङ्कजम् ॥ 2-69॥  
 अङ्गुल्यादै दलादित्वं पादे चारोप्य पद्मताम् ।  
 तद्योग्यस्थानविन्यासादेतत् सकलरूपकम् ॥ 2-70॥

 अकस्मादेव ते चण्डि! स्फुरिताधरपल्लवम् ।  
 मुखं मुक्तारुचो धत्ते घर्मांम्भः , कणमञ्जरीः ॥ 2-71॥  
 मञ्जरीकृत्य घर्माम्बु पल्लवीकृत्य चाधरम् ।  
 नान्यथाकृतमत्रास्यत्रास्यमतोऽवयवरूपकम् ॥ 2-72॥  
 वल्गितभ्रु गलद्घर्मजलमालोहितेक्षणम् ।  
 विवृणोति मदावस्थामिदं वदनपङ्कजम् ॥ 2-73॥  
 अविकृत्य मुखाङ्गानि मुखमेवारविन्दताम् ।  
 आसीद् गमितमत्रेदमतोऽवयविरुपकम् ॥ 2-74॥  
 मदपाटलगण्डेन रक्तनेत्रोत्पलेन ते ।  
 मुखेन मुग्धे! सोऽप्येष जनो रागमयः कृतः ॥ 2-75॥  
 एकाङ्गरूपकं चैतदेवं द्विप्रभृतीन्यपि ।

 अङ्गानि रूपयन्त्यत्र योगायोगौ भिदाकरौ ॥ 2-76॥  
 स्मितपुष्पोज्ज्वलं लोलनेत्रभृङ्गमिदं मुखम् ।  
 इति पुष्पद्विरेफाणां सङ्गत्या युक्तरूपकम् ॥ 2-77॥  
 इदमार्द्रस्मितज्योत्स्नं स्निग्धनेत्रोत्पलं मुखम् ।  
 इति ज्योत्स्नोत्पलायोगादयुक्तं नाम रूपकम् ॥ 2-78॥  

 रूपणादङ्गिनोऽङ्गानां रूपणारूपणाश्रयात् ।  
 रूपकं विषमं नाम ललितं जायते यथा ॥ 2-79॥  
 मदरक्तकपोलेन मन्मथस्त्वन्मुखेन्दुना ।  
 नर्तितभ्रूलतेनालं मर्दितुं भुवनत्रयम् ॥ 2-80॥  
 हरिपादः शिरोलग्नजह्नुकन्याजलांशुकः ।  
 जयत्यसुरनिः शङ्कसुरानन्दोत्सवध्वजः ॥ 2-81॥  
 विशेषणसमग्रस्य रूपं केतोर्यदीदृशम् ।  
 पादे तदर्पणादेतत् सविशेषणरूपकम् ॥ 2-82॥  
 न मीलयति पद्मानि न नभोऽप्यवगाहते ।


 त्वन्मुखेन्दुर्ममासूनां हरणाय व्यवस्यति ॥ 2-83॥  
 अक्रिया चन्द्रकार्याणामन्यकार्यस्य च क्रिया ।  
 अत्र सन्दर्श्यते यस्माद्विरुद्धं नाम रूपकम् ॥ 2-84॥  
 गाम्भीर्येण समुद्रोऽसि गौरवेणासि पर्वतः ।  
 कामदत्वाञ्च लोकनामसि त्वं कल्पपादपः ॥ 2-85॥  
 गाम्भीर्यप्रमुखैरत्र हेतुभिः सागरो गिरिः ।  
 कल्पद्रुमश्च क्रियते तदिदं हेतुरूपकम् ॥ 2-86॥  
 राजहंसोपभोगार्हं भ्रमरप्रार्थ्यसौरभम् ।  
 सखि वक्त्राम्बुजमिदं तवेति श्लिष्टरूपकम् ॥ 2-87॥

 इष्टं साधर्म्यवैधर्म्यदर्शनाद् गौणमुख्ययोः ।  
 उपमाव्यतिरेकाख्यं रूपकद्वितयं यथा ॥ 2-88॥  
 अयमालोहितच्छायो मदेन मुखचन्द्रमाः ।  
 सन्नद्धोदयरागस्य चन्द्रस्य प्रतिगर्जति ॥ 2-89॥  
 चन्द्रमाः पीयते देवैर्मया त्वन्मुखचन्द्रमाः ।  
 असमग्रोऽप्यसौ शश्वदयमापूर्णमण्डलः ॥ 2-90॥  
 मुखचन्द्रस्य चन्द्रत्वमित्थमन्योपतापिनः ।  
 न ते सुन्दरि! संवादीत्येतदाक्षेपरूपकम् ॥ 2-91।  
 मुखेन्दुरपि ते चण्डि!मां निर्दहति निर्दयम् ।  
 भाग्यदोषो ममैवेति तत् समाधानरूपकम् ॥ 2-92॥  
 मुखपङ्कजरङ्गेऽस्मिन् भ्रूलता नर्तकी तव ।

 लीलानृत्तं करोतीति रम्यं रूपकरूपकम् ॥ 2-93॥  
 नैतन्मुखमिदं पद्मं न नेत्रे भ्रमराविमौ ।  
 एतानि केसराण्येव नैता दन्तार्चिषस्तव ॥ 2-94॥  
 मुखादित्वं निवत्यव पद्मादित्वेन रूपणात् ।  
 उद्भावितगुणोत्वकर्षं तत्त्वापतह्नवरूपकम् ॥ 2-95॥  
 न पर्यन्तो विकल्पानां रूपकोपमयोरतः ।  
 दिङ्मात्रं दर्शितं धीरैरनुक्तमनुमीयताम् ॥ 2-96॥  
 जातिक्रियागुणद्रव्यवाचिनैकत्रवर्तिना ।  
 सर्ववाक्योपकारश्चेत् तदाहुर्दीपकं यथा ॥ 2-97॥  
 पवनो दक्षिणः पर्णं जीर्णंहरति वीरूधाम् ।  
 स एवावनताङ्गीनां मानभङ्गाय कल्पते ॥ 2-98॥  
 चरन्ति चतुरम्भोधिवेलोद्यानेषु दन्तिनः ।  
 चक्रवालाद्रिकुञ्जेषु कुन्दभोसो गुणाश्च ते ॥ 2-99॥  
 श्यामलाः प्रावृषेण्याभिर्दिशो जीमूतपंक्तिभिः ।  
 भुवश्च सुकुमाराभिर्नवशाद्वलराजिभिः ॥ 2-100॥

 विष्णुना विक्रमस्थेन दानवानां विभूतयः ।  
 क्वापि नीताः कुतोऽप्यासन्नानीता देवतर्द्धयः ॥ 2-101॥  
 इत्यादिदीपकान्युक्तान्येवं मध्यान्तयोरपि ।  
 वाक्ययोर्दर्शयिष्यामः कानिचित् तानि तद्यथा ॥ 2-102॥  
 नृत्यमन्ति निचुलोत्सङ्गे गायन्ति च कलापिनः ।  
 बध्नन्ति च पयोदेषु दृशो हर्षाश्रुगर्भिणीः ॥ 2-103॥  
 मन्दो गन्धवहः क्षारो वह्निरिन्दश्च जायते ।  
 चर्चावन्दनपातश्च शस्त्रपातः प्रवासिनाम् ॥ 2-104॥  
 जलं जलधरोद्गीर्णं कुलं गृहशिखण्‍डिनाम् ।  
 चलं च तङितां दाम बलं कुसुमधन्वनः ॥ 2-105॥   
 त्वया कर्णोत्पलं कर्णे स्मरेणास्त्रं शरासने ।  
 मयापि मरणे चेतस्त्रयमेतत् समं कृतम् ॥ 2-106॥  
 शुक्लः श्वेतार्चिषो वृद्ध्यै पक्षः पञ्चशरस्य सः ।  
 स च रागस्य रागोऽपि यूनां रत्युत्सवश्रियः ॥ 2-107॥  
 इत्यादिदीपकत्वेऽपि पूर्वपूर्वव्यपेक्षिणी ।  
 वाक्यमाला प्रयुक्तेति तन्मालादीपकं मतम् ॥ 2-108॥

 अवलेपमनङ्गस्य वर्धयन्ति बलाहकाः ।  
 कर्शयन्ति तु धर्मस्य मारुतोद्धूतशीकराः ॥ 2-109॥  
 अवलेपपदेनात्र बलाहकपदेन च ।  
 क्रिये विरुद्धे संयुक्ते तद्विरुद्धार्थदीपकम् ॥ 2-110॥  
 हरत्याभोगमशानां गृह्णाति ज्योतिषां गणम् ।  
 आदत्ते चाद्य मे प्राणानसौ जलधरावली ॥ 2-111॥  
 अनेकशब्दोपादानात् क्रियैकैवात्र दीप्यते ।  
 यतो जलधरावल्या तस्मादेकार्थदीपकम् ॥ 2-112॥

 हृद्यगन्धव्रहास्तुङ्गास्तमालश्यामलत्विषः ।  
 दिवि भ्रमन्ति जीमूता भुवि चैते मतङ्गजाः ॥ 2-113॥  
 अत्र धर्मैरभिन्नानामभ्राणां दन्तिनां तथा ।  
 भ्रमेणैकेन सम्बन्ध इति श्लिष्टार्थदीपकम् ॥ 2-114॥  
 अनेनैव प्रकारेण शेषाणामपि दीपके ।  
 विकल्पानामनुगतिर्विधातव्या विचक्षणैः ॥ 2-115॥  
 अर्थावृत्तिः पदावृत्तिरुभयावृत्तिरेव च ।  
 दीपकस्थान एवेष्टमलङ्कारत्रयं यथा ॥ 2-116॥  
 विकसन्ति कदम्बानि स्पुटन्ति कुटजोद्गमाः ।  
 उन्मीलन्ति च कन्दल्यो दलन्ति ककुभानि च ॥ 2-117॥  
 उत्कण्टयति मेघानां माला वर्गं कलापिनाम् ।  
 यूनां चोत्कण्टयत्यद्य मानसं मकरध्वजः ॥ 2-118॥  
 जित्वा विश्वं भवानत्र विहरत्यवरोधनैः ।  
 विहरत्यप्सरोभिस्ते रिपुवर्गो दिवं गतः ॥ 2-119॥  
 प्रतिषेधोक्तिराक्षेपस्त्रैकाल्यापेक्षया त्रिधा ।  
 अथास्य पुनराक्षेप्यभेदानन्त्यादनन्तता ॥ 2-120॥  
 अनङ्गः पञ्चभिः पौष्पैर्विश्वं व्यजयतेषुभिः ।  
 इत्यसंभाव्यमथवा विचित्रा वस्तुशक्तयः ॥ 2-121॥  
 इत्यनङ्गजयायोगबुद्धिर्हेतुबलादिह ।  
 प्रवृत्त्यैव यदाक्षिप्ता वृत्ताक्षेपस्तदीदृशः ॥ 2-122॥  
 कुतः कुवलयं कर्णे करोषि कलभाषिणि ।  
 किमपाङ्गमपर्याप्तमस्मिन् कर्मणि मन्यसे ॥ 2-123॥  
 स वर्तमानाक्षेपोऽयं कुर्वत्येवासितोत्पलम् ।  
 कर्णे काचित् प्रियेणैवं चाटुकारेण रुध्यते ॥ 2-124॥  
 सत्यं ब्रवीमि न त्वं मां द्रष्टं वल्लभ ! लप्स्यसे ।  
 अन्यचुम्बनसंक्रान्तलाक्षारक्तेन चक्षुषा ॥ 2-125॥  
 सोऽयं भविष्यदाक्षेपः प्रागेवातिमनस्विनी ।  
 कदाचिदपराधोऽस्य भावीत्येवमरुन्ध्द यत् ॥ 2-126॥  
 तव तन्वङ्गि!मिथ्यैव रूढमङ्गषु मार्दवम् ।  
 यदि सत्यं मृदून्येव किमकाण्डे रुजन्ति माम् ॥ 2-127॥  
 धर्माक्षेपोऽयमाक्षिप्तमङ्गनागात्रमार्दवम् ।  
 कामुकेन यदत्रैवं कर्मणा तद्विरोधिना ॥ 2-128॥  
 सुन्दरी सा न वेत्येष वित्येष विवेकः केन जायते ।  
 प्रभामात्रं हि तरलं दृश्यते न तदाश्रयः ॥ 2-129॥  
 धर्म्याक्षेपोऽयमाक्षिप्तो धर्मी धर्मी प्रभाह्वयम् । 

    अनुज्ञायैव यद्रूपमत्याश्चर्यं विवक्षता ।130॥ 2-    
 चक्षुषी तव रज्येते स्फुरत्यधरपल्लवः ।  
 भ्रुवौ च भग्ने न तथाप्यदुष्टस्यास्ति मे भयम् ॥ 2-131॥   
 स एष कारणाक्षेपः प्रधानं कारणं भियः ।  
 स्वापराधो निषिजद्धोऽत्र यत् प्रियेण पटीयसा ॥ 2-132॥  
 दूरे प्रियतमः सोऽयमागतो जलदागमः ।  
 दृष्टाश्च फुल्ला निचुला न मृता चास्मि किं न्विदम् ॥ 2-133॥  
 कार्याक्षेपः स कार्यस्य मरणस्य निवर्तनात् ।  
 तत्कारणमुपन्यस्य दारुणं जलदागमम् ॥ 2-134॥  
 न चिरं तापाय तव यात्रा भविष्यति ।  
 यदि यास्यसि यातव्यमलमाशङ्कयात्र ते ॥ 2-135॥  
 इत्यनुज्ञामुखेनैवं कान्तस्याक्षिप्यते गतिः ।  
 मरणं सूचयन्त्यैव सेऽनुज्ञाक्षेप इष्यते ॥ 2-136॥

 धनं च बहु लभ्यं ते सुखं क्षेमं च वर्त्मनि ।

 न च मे प्राणसन्देहस्तथापि प्रिय!मा स्म गाः ॥ 2-137॥  
 प्रत्याचक्षाणया हेतून् प्रिययात्रां विबध्नतः ।  
 प्रभुत्वेनैव रुध्दस्तत् प्रभुत्वाक्षेप इष्यते ॥ 2-138॥  
 जीविताशा बलवती धनाशा दर्बला मम ।  
 गच्छ वा तिष्ठ वा कान्त! स्वावस्था तु निवेदिता ॥ 2-139॥  
 असावनादराक्षेपो यदनादरवद्वचः ।  
 प्रियप्रयाणं रुन्धत्या प्रयुक्तमिह रक्तया ॥ 2-140॥  
 गच्छ गच्छसि चेत् कान्त!पन्थानः सन्तु ते शिवाः ।  
 ममापि जन्म तत्रैव भूयाद् यत्र गतो भवान् ॥ 2-141।

 इत्याशीर्वचनाक्षेपो यदाशीर्वादवर्त्मना ।

 स्वावस्थां सूचयन्त्यैव कान्तयात्रा निषिध्यते ॥ 2-142॥  
 यदि सत्यैव ते यात्रा काप्यन्या मृग्यतां त्वया ।  
 अहमद्यैव रुद्धास्मि रन्ध्रापेक्षेण मृत्युना ॥ 2-143॥  
 इत्येवं परुषाक्षेपः परुषाक्षरपूर्वकम् ।  
 कान्तस्याक्षिप्यते यस्मात् प्रस्थानं प्रेमनिघ्नया ॥ 2-144॥  
 गन्ता चेद् गच्छ तूर्णं ते कर्णौ यन्ति पुरा रवाः ।  
 आर्तबन्धुमुखोद्गीर्णाः प्रयाणप्रतिबन्धिनः ॥ 2-145॥  
 साचिव्याक्षेप एवैष यदत्र प्रतिषिध्यते ।  
 प्रियप्रयाणं साचिव्यं कुर्वत्यैवातिरक्तया ॥ 2-146॥  
 गच्छेति वक्तु मिच्छामि मत्प्रिय! त्वत्प्रियैषिणी ।  
 निर्गच्छति मुखाद् वाणी मा गा इति करोमि किम् ॥ 2-147॥  
 यत्नाक्षेपः स यन्तस्य कृतस्यानिष्टवस्तुनि ।  
 विपरीत फलोत्पत्तेरानर्थक्योपदर्शनात्॥ 2-148॥  
 क्षणं दर्शनविघ्नाय पक्ष्मास्पन्दाय कुप्यतः ।  
 प्रेम्णः प्रयाणं ते ब्रूहि मया तस्येष्टमिष्यते ॥ 2-149॥


 अयं परवशाक्षेपो यत्प्रेमपरतन्त्रया ।  
 तया निषिध्यते यात्रा तस्यार्थस्योपसूचनात्॥ 2-150॥  
 सहिष्ये विरहं नाथ! देह्यदृश्याञ्जनं मम ।  
 यदक्तनेत्रां कन्दर्पः प्रहर्ता मां न पश्यति ॥ 2-151॥  
 दुष्करं जीवितोपायमुपन्यस्योपरुध्यते ।  
 पत्युः प्रस्थानमित्याहुरुपायाक्षेपमीदृशम् ॥ 2-152॥  
 प्रवृत्तैव प्रयामीति वाणी वल्लभ! ते मुखात् ।  
 अयतापि त्वयेदानीं मन्दप्रेम्‌णा ममास्ति किम् ॥ 2-153॥  
 रोषाक्षेपोऽयमुद्रिक्तस्नेहनिर्यन्त्रणात्मया ।  
 संरब्धया प्रियाराब्धं प्रयाणं यन्निवार्यते ॥ 2-154॥  
 नाघ्रातं न कृतं कर्णे स्त्रीभिर्मधुनि नार्पितम् ।  
 त्वद्द्विषां दीर्घिकास्वेव विशीर्णं जीर्णमुत्पलम् ॥ 2-155॥  
 असावनुक्रोशाक्षेपः सानुक्रोशमिवोत्पले ।  
 व्यावृत्य कर्म तद्योग्यं शोच्यावस्थोपर्णनात् ॥ 2-156॥  
 अर्थो न सम्भृतः कश्चिन्न विधा काचिदर्जिता ।  
 न तपः सञ्चितं किञ्चिद् गतं च सकलं वयः ॥ 2-157॥  
 असावनुशयाक्षेपो यस्मादनुशयोत्तरम् ।  
 अर्थार्जनादेर्व्यावृत्तिर्दशितेह गतायुषा ॥ 2-158॥  
 अमृतात्ननि पद्मानां द्वेष्टरि स्निग्धातारके ।  
 मुखेन्दौ तव सत्यस्मिन्नपरेण किमिन्दुना ॥ 2-159॥  
 इति मुखेन्दुराक्षिप्तो गुणान् गौणेन्दुवर्तिनः ।  
 तत्समान् दशयित्वेह श्लिष्टाक्षेपस्तथाविधः ॥ 2-160॥  
 किमयं शरदम्भोदः किं वा हंसकदम्बकम् ।  
 रुतं नू पुरसंवादि श्रूयते तन्न तोयदः ॥ 2-161॥  
 इत्ययं संशयाक्षेपः संशयो यन्निवर्त्यते ।  
 धर्मेण हंससुलभेनास्पृष्टघनजातिना ॥ 2-162॥   
 चित्रमाक्रान्तविश्वोऽपि विक्रमस्ते न तृप्यति ।  
 कदा वा दृश्यते तृप्तिरुदीर्णस्य हविर्भुजः ॥ 2-163॥  
 अयमर्थान्तराक्षेपः प्रक्रान्तो यन्निवर्त्यते ।  
 विस्मयोऽर्थान्तरस्येह दर्शनात् तत्सधर्मणः ॥ 2-164॥  
 न स्तूयसे नरेन्द्र! त्वं ददासीति कदाचन ।  
 स्वमेव मत्वा गृह्यन्ति यत्स्‌त्वद्धनमर्थिनः ॥ 2-165॥  
 इत्येवमादिराक्षेपो हेत्वाक्षेप इति स्मृतः ।  
 अनयैव दिशान्येऽपि विकल्पाः शक्यमूहितुम् ॥ 2-166॥  
 ज्ञेयः सोऽर्थान्तरन्यासो वस्तु प्रस्तुत्य किञ्चन ।  
 तत्साधनसमर्थस्य न्यासो योऽन्यस्य वस्तुनः ॥ 2-167॥  
 विश्वव्यापि विशेषस्थः श्लेषाविद्धो विरोधवान् ।  
 अयुक्तकारी युक्तात्मा युक्तायुक्तो विपर्ययः ॥ 2-168॥  
 इत्येवमादयो भेदाः प्रयोगेष्वस्य लक्षिताः ।  
 उदाहरणमालैषां रुपयुक्त्यै निदश्यते ॥ 2-169॥  
 भागवन्तौ जगन्नेत्रे सूर्याचन्द्वमसावपि ।  
 पश्य गच्छत एवास्तं नियतिः केन लङ्घ्यते ॥ 2-170॥  
 पयोमुचः परीतापं हरन्त्येव शरीरिणाम् ।  
 नन्वात्मलाभो महतां परदुःखोपशान्तये ॥ 2-171॥  
 उत्पादयति लोकस्य प्रीतिं मलयमारुतः ।  
 ननु दाक्षिण्यसम्पन्नः सर्वस्य भवति प्रियः ॥ 2-172॥  
 जगदानन्दयत्येष मलिनोऽपि निशाकरः ।  
 अनुगृह्णाति हि परान् सदोषोऽपि द्विजेश्वरः ॥ 2-173॥  
 मधुपानकलात् कण्ठान्निर्गतोऽप्यलिनां ध्वनिः ।  
 कटुर्भवति कर्णस्य कामिनां पापमीदृशम् ॥ 2-174॥  
 अयं मम दहत्यङ्गमम्भोजदलसंस्तरः ।   
 हुताशनप्रतिनिधिर्दाहात्मा ननु युज्यते ॥ 2-175॥  
 क्षिणोतु कामं शीतांशुः किं वसन्तो दुनोति माम् ।  
 मलिनाचरितं कर्म सुरभेर्नन्वसाम्प्रतम् ॥ 2-176॥  
 कुमुदान्यपि तापाय किमङ्ग!कमलाकरः ।  
 नहीन्दुगृह्येषूग्रेषु सूर्यगृह्यो मृदुर्भवेत् ॥ 2-177॥  
 शब्दोपात्ते प्रतीते वा सादृश्ये वस्तुनोर्द्वयोः ।  
 तत्र यद् भेदकथनं व्यतिरेकः स कथ्यते ॥ 2-178॥  
 धैर्यलावण्यमाहात्म्यप्रखैस्त्वमुदन्वतः ।  
 गुणैस्तुल्योऽसि भेदस्तु वपुषैवेदृशेन ते ॥ 2-179॥  
 इत्येकव्यतिरेकोऽयं धर्मेणैकत्रवर्तिना ।  
 प्रतीतिविषयप्राप्तेर्भेदस्योभयवर्तिनः ॥ 2-180॥  
 अभिन्नवेलौ गम्भीरवम्बुराशिर्भवानपि ।  
 असावञ्जनसंकाशस्त्वं तु चामीकरचछविः ॥ 2-181॥  
 उभयव्यतिरेकोऽयमुभयोर्भेदकौ गुणौ ।  
 कार्ष्ण्यं पिशङ्गता चोभौ यत् पृथग् दर्शिताविह ॥ 2-182॥  
 त्वं समुद्रश्च दुर्वारौ महासत्त्वौ सतेजसौ ।  
 इयता युवयोर्भेदः स जलात्मा पटुर्भवान् ॥ 2-183॥  
 स एष श्लेषरूपत्वात् सश्लेष इति गृह्यताम् ।  
 साक्षेपश्च सहेतुश्च दर्श्यते तदपि द्वयम् ॥ 2-184॥  
 स्थितिमानपि धीरोऽपि रत्नानामाकरोऽपि सन् ।

   
    तव कक्ष्यां न यात्येव मलिनो मकरालयः ॥ 2-185॥   
 वहन्नपि महिं कृत्स्नां सशैलद्वीपसागराम् ।  
 भतृभावाद्भुजङ्गानां शेषस्त्वत्तो निकृष्यते ॥ 2-186॥  
 शब्दोपादानसादृश्यव्यतिरेकोऽयमीदृशः ।  
 प्रतीयमानसादृश्योऽप्यस्ति सोऽनुविधीयते ॥ 2-187॥  
 त्वन्मुखं कमलं चेति द्वयोरप्यनयोर्भिदा ।  
 कमलं जलसंरोहि त्वन्मुखं त्वदुपाश्रयम् ॥ 2-188॥  
 अभ्रूविलासमस्पृष्टमदरागं मृगेक्षणम् ।  
 इदं तु नयनद्वन्द्वं तव तद्गुणभूषितम् ॥ 2-189॥  
 पूर्वस्मिन् भेदमात्रोक्तिरस्मिन्नाधिक्यदर्शनम् ।  
 सदृशव्यतिरेकश्च पुनरन्यः प्रदर्श्यते ॥ 2-190॥  
 त्वन्मुखं पुण्डरीकं च फुल्ले सुरभिगन्धिनी ।  
र्भमद् भ्रमरमम्भोजं लोलदृष्टि मुखं तु ते ॥ 2-191॥  
 चन्द्रोऽयमम्बरोत्तंसो हंसेऽयं तोयभूषणः ।  
 नभो नक्षत्रमालीदमिदमुत्कुमुदं पयः ॥ 2-192॥  
 प्रतीयमानसौक्ष्म्यादिसाम्ययोर्वियदम्भसोः ।  
 कृतः प्रतीतशुद्ध्योश्च मेदोऽस्मिन् चन्द्रहंसयोः ॥ 2-193॥  
 पूर्वत्र शब्दवत्साम्यमुभयत्रापि भेदकम् ।  
 भृङ्गनेत्रादितुल्यं तत् सदृशव्यतिरेकता ॥ 2-194॥  
 अरत्नालोकसंहार्यं सूर्यरश्मिभिः ।  
 दृष्टिरोधकरं यूनां यौवनप्रभवं तमः ॥ 2-195॥  
 स्वजातिव्यतिरेकोऽयं तमोजातेरिदं तमः ।  
 दृष्टिरोधितया तुल्यं भिन्नैर्धमैरदर्शि यत् ॥ 2-196॥  
 प्रसिद्धहेतुव्यावृत्या यत्किञ्चित् कारणान्तरम् ।  
 यत्र स्वाभाविकत्वं वा विभाव्यं सा विभावना ॥ 2-197॥  
 अपीतक्षीबकादम्बमसंमृष्टामालाम्बरम् ।  
 अप्रसादितसूक्ष्माम्बु जगदासीन्मनोहरम् ॥ 2-198॥  
 अनञ्जितासिता दृष्टिर्भ्रूरनावर्जिता नता ।  
 अरञ्जितोऽरुणश्चायमधरस्तव सुन्दरि ॥ 2-199॥  
 यदरीतादिजन्म स्यात् क्षीबत्वाद्यन्यहेतुजम् ।  
 अहेतुकं च तस्येह विवक्षित्यविरुद्धता ॥ 2-200॥  
 वक्त्रं निसर्गसुरभि वपुरव्याजसुन्दरम् ।  
 अकारणरिपुश्चन्द्रो निर्निमित्तं सुहृत्पुमान् ॥ 2-201॥  
 निसर्गादिपकदैरत्र हेतुः साक्षान्निवर्तितः ।  
 उक्तं च सुरभित्वादिफलं तत् सा विभावना ॥ 2-202॥  
 वस्तु किञ्चिदभिप्रेत्य तत्तुल्यस्यान्यवस्तुनः ।  
 उक्तं संक्षित्परुपपत्वात् सा समासोक्तिरिष्यते ॥ 2-203॥  
 पिबन्मधु यथाकामं भ्रमरः फल्लपङ्कजे ।  
 अप्यसन्नद्धसौरभ्यं पश्च चुम्बति कुङ्मलम् ॥ 2-204॥  
 इति प्रौढाङ्गवद्धरतिलीलस्य रागिणः ।  
 कस्याञ्चिदपि बालायामिच्छावृत्तिर्विभाव्यते ॥ 2-205॥  
 विशेष्यमात्रभिन्नापि तुल्याकारविशेषणा ।  
 अस्त्यसावपराप्यस्ति भिन्नाभिन्नविशेषणा ॥ 2-206॥  
 रूढमूलः फलभरैः पुष्णन्ननिशमर्थिनः ।  
 सान्द्रच्छायो महावृक्षः सोऽयमासादितो मया ॥ 2-207॥  
 अनल्पवविटपाभोगः फलपुष्पसमृद्धिमान् ।  
 सच्छायः स्थैर्यवान् दैवादेष लब्धो मया द्रुमः ॥ 2-208॥  
 उभयत्र पुमान् कश्चिद्रृक्षत्वेनोपवर्णितः ।  
 सर्वे साधारणा धर्माः पूर्वत्रान्यत्र तु द्वयम् ॥ 2-209॥  
 निवृत्तव्यालसंसर्गो निसर्गमधुराशयः ।  
 अयमम्भोनिधिः कष्टं कालेन परिशोष्यते ॥ 2-210॥  
 इत्यपूर्वसमासोक्तिः पूर्वधर्मनिवर्तनात् ।  
 समुद्रेण समानस्य पुंसो व्यावृत्तिसूचने ॥ 2-211॥  
 विवक्षया विशेषस्य लोकसीमातिवर्तिनः ।  
 असावतिशयोक्तिः स्यादलङ्कारोत्तमा यथा ॥ 2-212॥  
 मल्लिकामालभिरिण्यः सर्वाङ्गीणार्द्रचन्द्रनाः ।  
 क्षौमवत्यो न लक्ष्यन्ते ज्योत्स्नायामभिसारिकाः ॥ 2-213॥  
 चन्द्रातपस्य बाहुल्यमुक्तमुत्कर्षवत्तथा ।  
 संशयातिशयादीनां व्यक्तौ किञ्चिन्निकदर्श्यते ॥ 2-214॥  
 स्तनयोर्जघनस्यापि मध्ये मध्यं प्रिये तव ।  
 अस्ति नास्तीति सन्देहो न मेऽद्यापि निवर्तते ॥ 2-215॥  
 निर्णेतुं शक्यमस्तीति मध्यं तव नितम्बिनि ।  
 अन्यथा नोपपद्येत पयोधरभरस्थितिः ॥ 2-216॥  
 अहो विशालं भूपाल!भुवनत्रितयोदरम् ।  
 माति मातुमशक्योऽपि यशोराशिर्यदत्र ते ॥ 2-217॥  
 अलङ्कारान्तराणामप्याहुरेकं परायणम् ।  
 वागीशमहिताक्तिमिमामतिशयाह्वायाम् ॥ 2-218॥  
 अन्यथैव स्थिता वृत्तिश्चेतनस्येतरस्य वा ।  
 अन्यथोत्प्रेक्ष्यते यत्र तामुत्प्रेक्षां विदुर्यथा ॥ 2-219॥  
 मध्यन्दिनार्कसन्तप्तः सरसीं गाहते गजः ।  
 मन्ये मार्तण्डगृह्याणि पद्मान्यद्धर्तुमुत्सुकः ॥ 2-220॥  
 स्नातुं पातुं बिसान्यत्तुं करिणो जलगाहनम् ।  
 तद्वैरनिष्क्रयायेति कविनोत्प्रेक्ष्य वर्ण्यते ॥ 2-221॥  
 कर्णस्य भूषणमिदं ममायतिनिरोधिनः ।  
 इति कर्णोत्पलं प्रायस्तव दृष्ट्या विलङ्घ्यते ॥ 2-222॥  
 अपाङ्गभागपातिन्या दृष्टेरंशुभिरुत्पलम् ।  
 स्पृश्येत वा न वैवं तु कविनोत्प्रेक्ष्य कथ्यते ॥ 2-223॥  
 लिम्पतीव तमोऽङ्गानि वर्षतीवाञ्जनं नभः ।  
 इतीदमपि भूयिष्ठमुत्प्रेक्षालक्षणान्वितम् ॥ 2-224॥  
 केषाञ्चिदुपमाभ्रान्तिरिवश्रुत्येह जन्यते ।  
 नोपमानं तिङन्तेनेतित्यक्रम्याप्तभाषितम् ॥ 2-225॥  
 उपमानोपमेयत्वं तुल्यधर्मव्यपेक्षया ।  
 लिम्पतेस्तमसश्चासौ धर्मः को नु समीक्ष्यते ॥ 2-226॥  
 यदि लेपनमेवेष्टं लिम्पतिर्नाम कोऽपरः ।  
 स एव धर्मो धर्मी चेत्यनुन्मत्तो न भाषते ॥ 2-227॥   
 कर्ता यद्युपमानं स्यान्न्यग्भूतौऽसौ क्रियापदे ।  
 स्वक्रियासाधनव्यग्रो नालमन्यदपाक्षितुम् ॥ 2-228॥  
 यो लिम्पत्यमुना तुल्यं तम इत्यपि शंसतः ।  
 अङ्गानीति न सम्बद्धं सोऽपि मृग्यः समो गुणः ॥ 2-229॥  
 यथेन्दुरिव ते वक्त्रमिति कान्तिः प्रतायते ।  
 न तथा लिम्पतौ लेपादन्यदत्र प्रतायते ॥ 2-230॥  
 तदुपश्लेषणार्थोऽयं लिम्पतिर्ध्वान्तकर्तृकः ।  
 अङ्गकर्मा च पुंसैवमुत्प्रेक्ष्यत इतीष्यताम् ॥ 2-231॥  
 मन्ये शङ्के ध्रुवं प्रायो नूनमित्येवमादिभिः ।  
 उत्प्रेक्षा व्यजते शब्दैरिवशब्दोऽपि तादृशः ॥ 2-232॥  
 हेतुश्च सूक्ष्मलेशौ च वाचामुत्तमभूषणम् ।  
 कारकज्ञापकौ हेतू तौ च नैकविधौ यथा ॥ 2-233॥  
 अयमान्दोलितप्रौढचन्द्रमपल्लवः ।  
 उत्पादयति सर्वत्र प्रीतिं मलयमारुतः ॥ 2-234॥  
 प्रीत्युत्पादनयोग्यस्य रूपस्यात्रोपबृंहणम्‌ ।  
 अलङ्कारतयोद्दिष्टं निवृत्तावपि तत् समम् ॥ 2-235॥  
 चन्दनारण्यमाधूय स्पृष्ट्वा मलयनिर्झरान् ।  
 पथिकानामभावाय पवनोऽयमुपस्थितः ॥ 2-236॥  
 अभावसाधनायालमेवंभूतो हि मारुतः ।  
 विरहज्वरसम्भूतमनोज्ञारोचके जने ॥ 2-237॥  
 निर्वर्त्ये च विकार्ये च हेतुत्वं तदपेक्षया ।  
 प्राप्ये तु कर्मणि प्रायः क्रियापेक्षैव हेतुता ॥ 2-238॥  
 हेतुर्निर्वर्तनीयस्य दर्शितः शेषयोर्द्वयोः ।  
 दत्त्वोदाहरणद्वन्द्वं ज्ञापको वर्णयिष्यते ॥ 2-239॥  
 उत्प्रवालान्यरण्यानि वाप्यः सम्फुल्लपङ्‌कजाः ।  
 चन्द्रः पूर्णश्च कामेन पान्थदृष्टेर्विषं कृतम् ॥ 2-240॥  
 मानयोग्यां करोमीति प्रियस्थाने कृतां सखीम् ।  
 बाला भ्रूभङ्गजिह्वाक्षी पश्यति स्फुरिताधरम् ॥ 2-241॥  
 गतोऽस्तमर्को भातीन्दुर्यान्ति वासाय पक्षिणः ।  
 इतीदमपि साध्वेव कालावस्थानिवेदने ॥ 2-242॥  
 अवध्यैरिन्दुपादानामसाध्यैश्चन्दनाम्भसाम् ।  
 देहोष्मभिः सुबोधं ते सखि!कामातुरं मनः ॥ 2-243॥  
 इति लक्ष्याः प्रयोगेषु रम्या ज्ञापकहेतवः ।  
 अभावहेतवः केचित् व्याक्रियन्ते मनोरमाः ॥ 2-244॥  
 अनभ्यासेन विद्यानामसंसर्गेण धीमताम् ।  
 अनिग्रहेण चाक्षाणां जायते व्यसनं नृणाम् ॥ 2-245॥  
 गतः कामकथोन्मादो गलितो यौवनज्वरः ।  
 क्षतो मोहश्च्युता तृष्णा कृतं पुण्याश्रमे मनः- ॥ 2-246॥  
 वनान्यमूनि न गृहाण्येता नद्यो न योषितः ।  
 मृगा इमे न दायादास्तन्मे नन्दति मानसम् ॥ 2-247॥  
 अत्यन्तमसदार्याणामनालोचितचेष्टितम् ।  
 अतस्तेषां विवर्धन्ते सततं सर्वसम्पदः ॥ 2-248॥  
 उद्यानसहकाराणामनुद्भिन्ना न मञ्जरी ।  
 देयः पथिकनारीणां सतिलः सलिलाञ्जलिः ॥ 2-249॥  
 प्रागभावादिरूपस्य हेतुत्वमिह वस्तुनः ।  
 भावाभावस्वरूपस्य कार्यस्योत्पादनं प्रति ॥ 2-250॥  
 दूरकार्यस्तत्सहजः कार्यानन्तरजस्तथा ।  
 अयुक्तयुक्तकारी चेत्यसंख्याश्चित्रहेतवः ॥ 2-251॥  
 तेऽमी प्रयोगमार्गेषु गौणवृत्तिव्यपाश्रयाः ।  
 अत्यन्तसुन्दरा इष्टास्तदुदाहृतयो यथा ॥ 2-252॥  
 त्वदपाङ्गाह्वयं जैत्रमनङ्गास्त्रं यदङ्गने ।  
 मुक्तं तदन्यतस्तेन सोऽप्यहं मनसि क्षतः ॥ 2-253॥  
 आविर्भवति नारीणां वयः प्रर्यस्तशैशवम् ।  
 सहैव विविधैः पुंसामङ्गजोन्मादविभ्रमैः ॥ 2-254॥  
 पश्चात् पर्यस्य किरणानुदीर्णं चन्द्रमण्डलम् ।  
 प्रागेव हरिणाक्षीणामुदीर्णो रागसागरः ॥ 2-255॥  
 राज्ञां हस्तारविन्दानि कुड्मलीकुरुते कुतः ।  
 देव!त्वच्चरणद्वन्द्वरागबालातपः स्पृशन् ॥ 2-256॥  
 पाणिपद्मानि भूपानां सङ्कोचयितुमीशते ।  
 त्वत्पादनखचन्द्राणामर्चिषः कुन्दनिर्मलाः ॥ 2-257॥  
 सूक्ष्ममालक्षयन्नाह\_\_\_\_  
 इङ्गिताकारलक्ष्योऽर्थः सौक्ष्म्यात् सूक्ष्म इति स्मृतः ॥ 2-258॥  
 कदा नौ सङ्गमो भावीत्याकीर्णे वक्तुमक्षमम् ।  
 अवेत्य कान्तमबला लीलापद्मं न्यमीलयत् ॥ 2-259॥  
 पद्मसंमीलनादत्र सूचितो निशि सङ्गमः ।  
 आश्वासयितुमित्छन्त्या प्रियमङ्गजपीडितम् ॥ 2-260॥  
 त्वदर्पितदृशस्तस्या गीतगोष्ठ्यामवर्धत ।  
 उद्दामरागतरला छाया कापि मुखाम्बुजे ॥ 2-261॥  
 इत्यनुद्भिन्नरूपत्वाद्रत्युत्सवमनोरथः ।  
 अनुल्लंघ्येव सूक्ष्मत्वमभूदत्र व्यवस्थितः ॥ 2-262॥  
 लेशो लेशेन निर्भिन्नवस्तुरूपनिगूहनम् ।  
 उदाहरण एवास्य रूपमाविर्भविष्यति ॥ 2-263॥  
 राजकन्यानुरक्तं मां रोमोद्भेदेन रक्षकाः ।  
 अवगच्छेयुरा ज्ञातमहो शीतानीलं वनम् ॥ 2-264॥  
 आनन्दाश्रु प्रवृत्तं मे कथं दृष्ट्वैव कन्यकाम् ।  
 अक्षि मे पुष्परजसा वातोद्धृतेन दूषितम् ॥ 2-265॥  
 इत्येवमादिस्थानेऽयमलङ्कारोऽतिशोभत् ।  
 लेशमेके विदुर्निन्दां स्तुतिं वा लेशतः कृताम् ॥ 2-266॥  
 युवैव गुणवान् राजा योग्यस्ते पतिरूर्जितः ।  
 रणोत्सवे मनः सक्तं यस्य कामोत्सवादपि ॥ 2-267॥  
 वीर्योत्कर्षस्तुतिर्निन्दैवास्मिन् भावनिवृत्तये ।  
 कन्यायाः कल्पते भोगान्निर्विविक्षोर्निरन्तरान् ॥ 2-268॥  
 चपलो निर्दयश्चासौ जनः किं तेन मे सखि ।  
 आगः प्रमार्जनायैव चाटवो येन शिक्षिताः ॥ 2-269॥  
 दोषाभासो गुणः कोऽपि दर्शितश्चाटुकारिता ।  
 मानं सखीजनोद्दिष्टं कर्तुं रागादशक्तया ॥ 2-270॥  
 उद्विष्टानां पदार्थानामनुदेशो यथाक्रमम्‌ ।  
 यथासंख्यमिति प्रोक्तं संख्यातं क्रम इत्यपि ॥ 2-271॥  
 ध्रुवं ते चोरिता तन्वि स्मितेक्षणमुखद्युतिः ।  
 स्नातुमम्भः प्रविष्टायाः कुमुदोत्पलपङ्कजैः ॥ 2-272॥  
 प्रेयः प्रियतराख्यानं रसवद्रसपेशलम् ।  
 ऊर्जस्वि रूढाहङ्कारं युक्तोत्कर्षं च तत् त्रयम् ॥ 2-273॥  
 अद्य या मम गोविन्द!जाता त्वयि गृहागते ।  
 कालेनैषा भवेत् प्रीतिस्तवैवागमनात् पुनः ॥ 2-274॥  
 इत्याह युक्तं विदुरो नान्यतस्तादृशी धृतिः ।  
 भक्तिमात्रसमाराध्यः सुप्रीतश्च ततो हरिः ॥ 2-275॥  
 सोमः सूर्यो मरुद् भूमिर्व्योम होतानलो जलम् ।  
 इति मूर्त्तिरतिक्रम्य त्वां द्रष्टुं देव!के वयम् ॥ 2-276॥  
 इति साक्षात्कृते देवे राज्ञो यद्रातवर्मणः ।  
 प्रीतिप्रकाशनं तच्च प्रेय इत्यनुगम्यताम् ॥ 2-277॥  
 मृतेति प्रेत्य संगन्तुं यया में मरणं मतम् ।  
 सैवावन्ती मया लब्धा कथमत्रैव जन्मनि ॥ 2-278॥  
 प्राक् प्रीतिर्दर्शिता सेयं रतिः श्रृङ्गारतां गता ।  
 रूपबाहुल्ययोगेन तदिदंरसवद्वयः ॥ 2-279॥  
 निगृह्य केशेष्वाकृष्टा कृष्णा येनाग्रतो मम ।  
 सोऽयं दुःशासनः पापो लब्धः किं जीवति क्षणम् ॥ 2-280॥  
 इत्यारुह्य परां कोटिं क्रोधो रौद्रात्मतां गतः ।  
 भीमस्य पश्यतः शत्रुमित्येतद्रसवद्वयः ॥ 2-281॥  
 अजित्वा सार्णवामुर्वीमनिष्ट्वा विविधैर्मखैः ।  
 अदत्त्वा चार्थमर्थिम्यो भवेयं पार्थिवः कथम् ॥ 2-282॥  
 इत्युत्साहः प्रकृष्टात्मा तिष्ठन्वीररसात्मना ।  
 रसवत्त्वं गिरां तासां समर्थयितुमीश्वरः ॥ 2-283॥  
 यस्याः कुसुमशय्यापि कोमलाङ्ग्या रूजाकरी ।  
 साधिशेते कथं देवी हुताशनवतीं चिताम् ॥ 2-284॥  
 इति कारुण्यमुद्रिक्तमलङ्कारतया स्मृतम् ।  
 तथापरेऽपि बीभत्सहास्याद्भुतभयानकाः ॥ 2-285॥  
 पायं पायं तवारीणां शोणितं पाणिसम्पुटैः ।  
 कौणपाः सह नृत्यन्ति कबन्धैरन्त्रभूषणाः ॥ 2-286॥  
 इदमम्लानमालाया लग्नं स्तनतटे तव ।  
 छाद्यतामुत्तरीयेण नवं नखपदं सखि ॥ 2-287॥  
 अंशुकानि प्रवालानि पुष्पं हारीदिभूषणम् ।  
 शाखाश्च मन्दिराण्येषां चित्रं नन्दनशाखिनाम् ॥ 2-288।.  
 इदं मघोनः कुलुशं धारासन्निहितानलम् ।  
 स्मरणं यस्य दैत्यस्त्रीहगर्भपाताय कल्पते ॥ 2-289॥  
 वाच्यस्याग्राम्यतायोनिर्माधुर्ये दर्शितो रसः ।  
 इह त्वष्टरसायत्ता रसवत्ता स्मृता गिराम् ॥ 2-290॥  
 अपर्क्ताहमस्मीति हृदि ते मा स्म भूद्भयम् ।  
 विमुखेषु न मे खङ्गः प्रहर्तुं जातु वाञ्छति ॥ 2-291॥  
 इति मुक्तः परो युद्धे निरूद्धो दर्पशालिना ।  
 पुंसा केनापि तज्ज्ञेयमूर्जस्वीत्येवमादिकम् ॥ 2-292॥  
 अर्थमिष्टमसाख्याय साक्षात्तस्यैव सिद्वये ।  
 यत्प्रकारान्तराख्यानं पर्यायोक्तं तदीदृशम् ॥ 2-293॥  
 दशत्यसौ परभृतः सहकारस्य मञ्जरीम् ।  
 तमहं वारयिष्यामि युवाभ्यां स्वैरमास्यताम् ॥ 2-294॥  
 सङ्गमय्य सखीं यूना संङ्केते तद्रतोत्सवम् ।  
 निर्वर्तयितुमिच्छन्त्या कयाप्यपसृतं तथा ॥ 2-295॥  
 किञ्चिदारभमाणस्य कार्यं दैववशात् पुनः ।  
 तत्साधनसमापत्तिर्या तदाहुः समाहितम्‌ ॥ 2-296॥  
 मानमस्या निराकर्तुं पादयोर्मे नमस्यतः ।  
 उपकाराय दिष्ट्यैतदुदीर्णं घनगर्जितम् ॥ 2-297॥  
 आशयस्य विभूतेर्वा यन्महत्वमनुत्तरम् ।  
 उदात्तं नाम तं प्राहुरलङ्कारं मनीषिणः ॥ 2-298॥  
 गुरोः शासमत्येतुं न शशाक स राघवः ।  
 यो रावणशिरश्छेदकार्यभारेऽप्यविक्लवः ॥ 2-299॥  
 रन्तभित्तिषु संक्रान्तैः प्रतिबिम्बशतैर्वृतः ।  
 ज्ञातो लङ्काश्वरः कृच्छ्रादाञ्जनेयेन तत्त्वतः ॥ 2-300॥  
 पूर्वत्राशयमाहात्म्यमत्राभ्युदयगौरवम् ।  
 सुव्यञ्जितमिति व्यक्तमुदात्तद्वयमप्यदः ॥ 2-301॥  
 अपह्नुतिरपह्नुत्य किञ्चिदन्यार्थदर्शनम् ।  
 न पञ्चेषुः स्मरस्तस्च सहस्त्रं पत्रिणामिति ॥ 2-302॥  
 चन्दनं चन्द्रिका मन्दो गन्धवाही च दक्षिणः ।  
 सेयमग्निमयी सृष्टिः शीता किल परान् प्रति ॥ 2-303॥  
 शैशिर्यमभ्युपेत्यैव परेष्वात्मनि कामिना ।  
 औष्ण्यप्रदर्शनात्तस्य सैषा विषयनिह्नु तिः ॥ 2-304॥  
 अमृतस्यन्दिकिरणश्चन्द्रमा नाम नो मतः ।  
 अन्य एवायमर्थात्मा विषनिष्यन्दिदीधितिः ॥ 2-305॥  
 इति चन्द्रत्वमेवेन्दोर्निवर्त्यार्थान्तरात्मना ।  
 उक्तः स्मरर्तेनेत्येष स्वरूपापह्नुतिर्मता ॥ 2-306॥  
 उपमापह्नुतिः पूर्वमुपमास्वेव दर्शिता ।  
 इत्यपह्नुतिभेदानां लक्ष्यो लक्ष्येषु विस्तरः ॥ 2-307॥  
 श्लिष्टमिष्टमनेकार्थमेकरूपान्वितं वचः ।  
 तदभिन्नपदं भिन्नपदप्रायमिति द्विधा ॥ 2-308॥  
 असावुदयमारूढः कान्तिमान् रक्तमण्डलः ।  
 राजा हरति लोकस्य हृदयं मृदुभिः करैः ॥ 2-309॥  
 दोषाकारेण सम्बन्धन्नक्षत्रपथवर्तिना ।  
 राज्ञा प्रदोषो मामित्थमप्रियं किं न बाधते ॥ 2-310॥  
 उपमारूपकाक्षेपव्यतिरेकादिगोचराः ।  
 प्रागेव दर्शिताः श्लेषा दर्श्यन्ते केचनापरे ॥ 2-311॥  
 अस्त्यभिन्नक्रियः कश्चिदविरुद्धक्रियोऽपरः ।  
 विरूद्धकर्मा चास्त्यन्यः श्लेषो नियमवानपि ॥ 2-312॥  
 नियमाक्षेपरूपोक्तिरविरोधी विरोध्यपि।  
 तेषां निदर्शनेष्वेव रूपव्यक्तिर्भविष्यति ॥ 2-313॥  
  स्वभावमधुराः स्निग्धाः शंसन्त्यो रागमुल्बणम् ।  
 दृशो दूत्यश्च कर्षन्ति कान्ताभिः प्रेषिताः प्रियम् ॥ 2-314॥  
 मधुरा रागवर्धिन्यः कोमलाः कोकिलागिरः ।  
 आकर्ण्यन्ते मदकलाः श्लिशष्यन्ते चासितेक्षणाः ॥ 2-315॥  
 रागमादर्शयन्नेष वारुणीयोगवर्धितम् ।  
 पराभवति घर्मांशुरङ्गजस्तु विजृम्‌भते ॥ 2-316॥  
 निस्त्रिंशत्वमसावेव धनुष्येवास्य वक्रता ।  
 शरेष्वेव नरेन्द्रस्य मार्गणत्वं च वर्तते ॥ 2-317॥  
 पद्मानामेव दण्डेषु कण्टक य त ।  
 अथवा दृश्यते रागिमिथुनालिङ्गनेष्वपि ॥ 2-318॥  
 महीभृद्भूरिकटकस्तेजस्वी नियतोदयः ।  
 दक्षः प्रजापतिश्चासीत् स्वामी शक्तिधरश्च सः ॥ 2-319॥  
 अच्युतोऽप्यवृषोच्छेदी राजाप्यविदितक्षयः ।  
 देवोऽप्यविबुधो जज्ञे शङ्करोऽप्यभूजङ्गवान् ॥ 2-320॥  
 गुणजातिक्रियादीनां यत्तु वैकल्यदर्शनम् ।  
 विशेषदर्शनायैव सा विशेषोक्तिरिष्यते ॥ 2-321॥  
 न कठोरं न वा तीक्ष्णमायुधं पुष्पधन्वनः ।  
 तथापि जितमेवासीदमुना भुवनत्रयम् ॥ 2-322॥  
 न देवकन्यका निपि गन्धर्वकुलसम्भवा ।  
 तथाप्येषा तपोभङ्गं विधातुं वेधसोऽप्यलम् ॥ 2-323॥  
 न बुद्धा भ्रूकुटुर्नापि स्फुरिते दशनच्छदः ।  
 न च रक्ताभावद् दृष्टिर्जितं च द्विषतां कुलम् ॥ 2-324॥  
 न रथा न च मातङ्गा न हया न च पत्तयः ।  
 स्त्रीणामपाङ्गदृष्ट्यैव जीयते जगतां त्रयम् ॥ 2-325॥  
 एकचक्रो रथो यन्ता विकलो विषमा हयाः ।  
 आक्रामत्येव तेजस्वी तथाप्यर्को जगत्त्रयम् ॥ 2-326॥  
 सौषा हेतुविशेषोक्तिस्तेजस्वीति विशेषणात् ।  
 अयमेव क्रमोऽन्येषां भेदानामपि कल्पने ॥ 2-327॥  
 विवक्षितगुणोत्कृष्टैर्यत् समीकृत्य कस्यचित् ।  
 कीर्तनं स्तुतिनिन्दार्थं सा मता तुल्ययोगिता ॥ 2-328॥  
 यमः कुबेरो वरूणः सहस्त्राक्षो भवानपि ।  
 विभ्रत्यनन्यविषयां लोकपाल इति श्रुतिम् ॥ 2-329॥  
 सङ्गतानि मृगाक्षीणां तडिद्विलसितानि च ।  
 क्षणद्वयं न तिष्ठन्ति घनारब्धान्यपि स्वयम् ॥ 2-330॥  
 विरूद्धानां पदार्थानां यत्र संसर्गदर्शनम् ।  
 विरोधसाधनायैव स विरोधः स्मृतो यथा ॥ 2-331॥  
 कूजितं राजहंसानां वर्धते मदमञ्जुलम् ।  
 क्षीयते च मयूराणां रुतमुत्क्रान्तसौष्ठवम् ॥ 2-332॥  
 प्रावृषेण्यैर्जलधरैरम्बरं दुर्दिनायते ।  
 रागेण पुनराक्रान्तं जायते जगतां मनः ॥ 2-333॥  
 तनुमध्यं पृथुश्रोणि रक्तौष्ठमसितेक्षणम् ।  
 नतनाभि वपुः स्त्रीणां कं न हन्त्युन्नतस्तनम् ॥ 2-334॥  
 मृणालबाहु रम्भोरु पद्मोत्पलमुखेक्षणम् ।  
 अपि ते रुपमस्माकं तन्विं !तापाय कल्पते ॥ 2-335॥  
 उद्यानमारुतोद्धूताश्चूतचम्पकरेणवः ।  
 उदश्रयन्ति पान्थानामस्पृशन्तोऽपि लोचने ॥ 2-336॥  
 कृष्णार्जुनानुरक्ताऽपि दृष्टिः कर्णावलम्बिनी ।  
 याति विश्वसनीयत्वं कस्य ते कलभाषिणी ॥ 2-337॥  
 अप्रस्तुतस्तोत्रमादर्शयन्नाह---  
 अप्रस्तुतप्रशंसा स्यादप्रक्रान्तेषु या स्तुतिः ॥ 2-338॥  
 सुखं जीवन्ति हरिणा वनेष्वपरसेविनः ।  
 जलैरयत्नसुलभैस्तृणदर्भाङ्कुरादिभिः ॥ 2-339॥  
 सेयमप्रस्तुतैवात्र मृगवृत्तिः प्रशस्यते ।  
 राजानुवर्तनक्लेशनिर्विण्णेन मनस्विना ॥ 2-340॥  
 यदि निन्दन्निव स्तौति व्याजस्तुतिरसौ मता ।  
 दोषाभासा गुणा एव लभन्ते हृत्र सन्निधिम् ॥ 2-341॥  
 तापसेनापि रामेण जितेयं भूतधारिणी ।  
 त्वया राज्ञापि सैवेयं जिता मा भून्मदस्तव ॥ 2-342॥  
 पुंसः पुराणादाच्छिद्य श्रीस्त्वया परिभुज्यते ।  
 राजन्निक्ष्वाकुवंश्यस्य किमिदं तव युज्यते ॥ 2-343॥  
 भुजङ्गभोगसंसक्ता कलत्रं तव मेदिनी ।  
 अहङ्कारः परां कोटिमारोहति कुकस्तव ॥ 2-344॥  
 इति श्लेषानुविद्धानामन्येषां चोपलक्ष्यताम् ।  
 व्याजस्तुतिप्रकाराणामपर्यन्तः प्रविस्तरः ॥ 2-345॥  
 अर्थान्तरप्रवृत्तेन किञ्चित्तत्सदृशं फलम् ।  
 सदसद्वा निदर्श्येत यदि तत् स्यान्निदर्शनम् ॥ 2-346॥  
 उदयन्नेव सविता पद्मेष्वर्पयति श्रियम् ।  
 विभावयितुमृद्धीनां फलं सुहृदनुग्रहम् ॥ 2-347॥  
 याति चन्द्रांशुभिः स्पृष्टा ध्वान्तराजिः पराभवम् ।  
 सद्यो राजविरुद्धानां सूचयन्तो दुरन्तताम् ॥ 2-348॥  
 सहोक्तिः सहभावस्य कथनं गुणकर्मणाम् ।  
 अर्थानां यो विनिमयः परिवृत्तिस्तु सा यथा ॥ 2-349॥  
 सह दीर्घा मम श्वासैरिमाः संप्रति रात्रयः ।  
 पाण्डुराश्च ममैवाङ्गैः सह ताश्चन्द्रभूषणाः ॥ 2-350॥  
 वर्धते सह पान्थानां मूर्छया चूतमञ्जरी ।  
 पतन्ति च समं तेषामसुभिर्मलयानिलाः ॥ 2-351॥  
 कोकिलालापसुभगाः सुगन्धिवनवायवः ।  
 यान्ति सार्धं जनानन्दैर्वृद्धि सुरभिवासराः ॥ 2-352॥  
 परिवृत्तिं निदर्शयन्नाह---  
 क्रियते परिवृत्तेश्च किञ्चिद्रूपनिरूपणम् ॥ 2-353॥  
 शस्त्रप्रहारं ददता भुजेन तव भूभुजाम् ।  
 चिरार्जितं हृतं तेषां यशः कुमुदपाण्डुरम् ॥ 2-354॥  
 आशीर्नामाभिलषिते वस्तुन्याशंसनं यथा ।  
 पातु वः परमं ज्योतिरवाङ्मनसगोचरः ॥ 2-355॥  
 अनन्वयससंदेहावुपमास्वेव दर्शितौ ।  
 उपमारूपकं चापि रूपकेष्वेव दर्शितम् ॥ 2-356॥  
 संसृष्टिं व्याचष्टे----  
 नानालङ्कारसंसृष्टिः संसृष्टिस्तु निगद्यते ॥ 2-357॥  
 अङ्गाङ्गिभावावस्थानं सर्वेषां समकक्षता ।  
 इत्यलङ्कारसंसृष्टेलक्षणीया द्वयी गतिः ॥ 2-358॥  
 आक्षिपन्त्यरविन्दानि मुग्धे!तव मुखश्रियम् ।  
 कोशदण्डसमग्राणां किमेषामस्ति दुष्करम् ॥ 2-359॥  
 श्लेषः सर्वासु पुष्णाति प्रायो वक्रोक्तिषु श्रियम् ।  
 भिन्नं द्विधा स्वभावोक्तिर्वक्रोक्तिश्चेति वाङ्मयम् ॥ 2-360॥  
 भाविकत्वमिति प्राहुः प्रबन्धविषयं गुणम् ।  
 भावः कवेरभिप्रायः काव्येष्वासिद्धि यः स्थितः ॥ 2-361॥  
 परस्परोपकारित्वं सर्वेषां वस्तुपर्वणाम् ।  
 विशेषणानां व्यर्थानामक्रिया स्थानवर्णना ॥ 2-362॥  
 व्यक्तिरुक्तिक्रमवशाद्गम्भीरस्यापि वस्तुनः ।  
 भावायत्तमिदं सर्वमिति तद्गाविकं विदुः ॥ 2-363॥  
 यच्च सन्ध्यङ्गवृत्त्यङ्गलक्षणाद्यागमान्तरे ।  
 व्यावर्णितमिदं चेष्टमलङ्कारतयैव नः ॥ 2-364॥  
 वाचामतीत्य विषयं परिवर्तमाना---  
 नभ्यास एव विवरीतुमलं विशेषान् ॥ 2-365॥







\*\*\*\*\*\*







**       *तृतीयः परिच्छेदः***





 अव्येपेतव्यपेतात्मा व्यावृत्तिर्वर्णसंहतेः।  
 यमकं तच्च पादानामादिमध्यान्तगोचरम्॥ 3-1॥

 एकद्वित्रिचतुष्पादयमकानां विकल्पनाः।  
 आदिमध्यान्तमध्यान्तमध्याद्याद्यन्तसर्वतः॥ 3-2॥   
 अत्यन्तबहवस्तेषां भेदाः सम्भेदयोनयः।  
 सुकरा दुष्कराश्चैव दृर्स्यन्ते तत्र केचन॥ 3-3॥  
 मानेन मानेन सखि प्रणयोऽभूत् प्रिये जने।  
 खण्डिता कण्ठमाश्लिष्य तमेव कुरु सत्रपम्॥ 3-4॥  
 मेघनादेन हंसानां मदनो मदनोदिना।  
 नन्नुमानं मनः स्त्रीणां सह रत्या विगाहते॥ 3-5॥  
 राजन्वत्यः प्रजा जाता भवन्तं प्राप्य साम्प्रतम्।  
 चतुरं चतुरम्बोधिरसनोर्वीकग्रहे॥ 3-6॥  
 अरणयं कैस्चिदाक्रान्तमन्यैः सद्म दिवोकसाम्।  
 पदातिरथनागाश्वरहितैरहितैस्तव॥ 3-7॥  
 मधुरं मधुरम्भोजवदने वद नेत्रयोः।  
 विभ्रमं भ्रमरभ्रन्त्या विडम्बयति कि न्विदम्॥ 3-8॥  
 वारणो वा रणोद्दामो हयो वा स्मरः दिर्धरः।  
 न यतो न यतोऽन्तं नस्तदहो विक्रमस्तव॥ 3-9॥  
 राजितैराजितैक्ष्ण्येन जीयते तेवादृशैर्नृपैः।  
 नीयते च पुनस्तृप्तिं वसुधा वसुधारया॥ 3-10॥  
 करोति सहकारस्य कलिकोत्कलिकोत्तरम्।  
 मन्मनो मन्मनोऽप्येष मत्तकोकिलनिस्वनः॥ 3-11॥  
 कथं त्वदुपलम्भासाविहताविह तादृशी।  
 अवस्था नालमारोढुमङ्गनामङ्गनाशिनी॥ 3-12॥  
 निगृह्य नेत्रे कर्षन्ति बालपल्लवशोभिना।  
 तरुणा तरुणान् कृष्टानलिनो नलिनोन्मुखाः॥ 3-13॥  
 विशदा विशदामत्तसारसे सारसे जले।  
 कुरुते करुतेनेयं हंसी मामन्तकामिषम्॥ 3-14॥  
 विषमं विषमन्वेति मदनं मदनन्दनः।  
 सहेन्दुकलयापोढमलया मलयानिलः॥ 3-15॥  
 मानिनी मा निनीषुस्ते निषङ्गत्वमनङ्ग मे।  
 हारिणी हारिणी शर्म तनुतां तनुतां यतः॥ 3-16॥  
 जयता त्वन्मुखेनास्मानकथं न कथं जितम्।  
 कमलं कमलङ्कुर्वदलिमद्दलि मत्प्रिये॥ 3-17॥  
 रमणी रमणीया मे पाटला पाटलांशुका।  
 वारुणीवारुणीभूतसौरभा सौरभास्पदम्॥ 3-18॥  
 इति पादादियमकमव्यपेतं विकल्पितम्।  
 व्यपेतस्यापि वर्ण्यन्ते विकल्पास्तस्य केचना॥ 3-19॥  
 मधुरेणदृशां मानंमधुरेण सुगन्धिना।  
 सहकारोद्‌भमेनैव शब्दशेषं करिष्यति॥ 3-20॥  
 करोऽतिताम्रो रामाणां तन्त्रीताडनविभ्रमम्।  
 करोति सेर्ष्यं कान्ते वा श्रवणोत्पलताडनम्॥ 3-21॥  
 सकलापोल्लसनया कलापिन्यानुनृत्यते।  
 मेघाली नर्तिता वातैः सकलापो विमुञ्चति॥ 3-22॥  
 स्वयमेव गलन्मानकलि कामिनि ते मनः।  
 कलिकामद्य नीपस्य दृष्ट्‌वा कां नु स्पृशेद्‌दशाम्॥ 3-23॥  
 आरुह्याक्रीडशैलस्य चन्द्रकान्तस्थलीमिमाम्।  
 नृत्यत्येष चलच्चारुचन्द्रकान्तः शिखावलः॥ 3-24॥  
 उद्धृता राजकादूर्वी ध्रियतेऽद्य भुजेन ते।  
 वराहेणोद्धृता यासौ वराहेरुपरिस्थिता॥ 3-25॥  
 करणे ते रणेष्वन्तकरेण द्विषतां हताः।  
 करेणवः क्षरद्रक्ता भान्ति सान्ध्यघना इव॥ 3-26॥  
 परागतरुरीजीव वातैर्ध्वस्ता भटैश्चमूः।  
 परागतमिव क्वापि परागतमम्बरम्॥ 3-27॥  
 पातु वो भगवत् विष्णुः सदानवघनद्युतिः।  
 स दानवकुलध्वंसी सदानवरदन्तिहा॥ 3-28॥  
 कमलेः समकेशान्ते कमलोर्ष्याकरं मुखम्।  
 कमलेख्यं करोषि त्वं कमलेवोन्मदिष्णुषु॥ 3-29॥  
 मुदा रमममन्वीतमुदारमणिभूषणाः।  
 मदभ्रमदृशः कर्तुमदभ्रजघनाः क्षमाः॥ 3-30॥  
 उदितैरन्यपुष्टानामारुतैर्मे हृतं मनः।  
 उदितैरपि ते दूति!मारुतैरपि दक्षिणैः॥ 3-31॥  
 सुराजितह्वियो यूनां तनुमध्यासते स्त्रियः।  
 तनुमध्या क्षरत्स्वेदसुराजितमुखेन्दवः॥ 3-32॥  
 इति व्यपेतयमकप्रभेदोऽप्येष दर्शितः।  
 अव्यपेतव्यपेतात्मा विकल्पोऽप्यस्ति तद्यथा॥ 3-33॥  
 सालं सालम्बकलिकासालं सालं न वीक्षितुम्।  
 नाली नालीनवकुलानाली नालीकिनीरपि॥ 3-34॥  
 कालं कालमनालक्ष्यतारतारकमीक्षितुम्।  
 तारतारम्यरसितं कालं कालमहाघनम्॥ 3-35॥  
 याम यामत्रयाधीनायामया मरणं निशा।  
 यामयाम दियास्वार्त्याया मया मथितैव सा॥ 3-36॥  
 इत्यादिपादयमकविकल्पस्येदृशी गतिः।  
 एवमेव विकल्प्यानि यमकानीतराण्यपि॥ 3-37॥  
 न प्रञ्चभयाद् भेदाः कार्त्स्नेनाख्यातुमीप्सिताः।  
 दुष्कराभिमता एव दर्श्यन्ते तत्र केचन॥ 3-38॥  
 स्थिरायते यतेन्द्रियो न हीयते यतेर्भवान्।  
 अमायतेयतेऽप्यभूत् सुखाय तेयते क्षयम्॥ 3-39॥  
 सभासु राजन्नसुराहतैर्मुखै-  
 र्महीसुराणां वसुराजितैः स्तुताः।  
 न भसुरा यान्ति सुरान्न ते गुणाः  
 प्रजासु रागात्मसु राशितां गताः॥ 3-40॥  
 तव प्रिया सञ्‍चरिताप्रमत्त या  
 विभूषणं धार्यमिहाशुमत्तया।  
 रतोत्सवामोदविशेषमत्तया  
 न मे फलं किञ्चन कान्तिमत्तया॥ 3-41॥  
 भवादृसा नाथ!न जानते नते  
 रसं विरुद्धे खलु सन्नतेनते।  
 य एव दीनाः शिरसा नतेन ते  
 चरन्त्यलं दैन्यरसेन तेन ते॥ 3-42॥  
 लीलास्मितेन शुचिना मृदुनोदितेन  
 व्यालोकितेन लघुना गुरुणा गतेन।  
 व्याजृम्भितेन जघनेन च दर्शितेन  
 सा हन्ति तेन गलितं मम जीवितेन॥ 3-43॥  
 श्रीमानमानमरवर्त्मसमानमान-  
 मात्मानमानतजगत्प्रथमानमानम्।  
 भूमानमानयति यः स्थितिमानमान-  
 नामानमानमतमप्रतिमानमानम्॥ 3-44॥  
 सारयन्तमुरसा रमयन्ती  
 सारभूतमुरुसारधरा तम्।  
 सारसानुकृतसारसकाञ्ची  
 सा रसायनमसारमवैति॥ 3-45॥  
 नयानयालोचनयानयानया-  
 नयानयान्धान् विनयानयायते।  
 न यानयासीर्जिनयानया नया-  
 नयानयास्तं जनयानयाश्रितान्॥ 3-46॥  
 रवेण भौमो ध्वजवर्तिवीरवे।  
 रवेजि सयत्यतुलास्त्रगौरवे॥ 3-  
 रवेरिवोग्रस्य पुरो हरेरवे।  
 रवेत तुल्यं रिपुमस्य भैरवे॥ 3-47॥  
 मयामयालम्ब्यकलामयामया-  
 मयामयातव्यविरामयामया।  
 मयामयार्तिं निशयामयामया-  
 मयामयामूं करुणामयामया॥ 3-48॥  
 मतांधुनानारमतामकामता-  
 मतापलब्धाग्रिमतानुलोमता।  
 मतावयत्युत्तमताविलोमता-  
 मताम्यकस्ते समता न वामता॥ 3-49॥  
 कालकालगलकालकालमुखकालकाल-  
 कालकालपनकालकालघनकालकाल।  
 कालकालसितकालका ललनिकालकाल-  
 कालकालगतु कालकालकलिकालकाल॥ 3-50॥  
 सन्दष्टयमकस्थानमन्तादी पादयोर्द्वयोः।  
 उक्तान्तर्गतमप्येतत् स्वातन्त्र्येणात्र कीर्त्यते॥ 3-51॥  
 उपोढरगाप्यबला मदेन सा  
 मदेनसा मन्युरसेन योजिता।  
 न योजितात्मानमनङ्गतापिता-  
 ङ्गतापि तापाय ममास नेयते॥ 3-52॥  
 अर्धाभ्यासः समुद्‌गः स्यादस्य भेदास्त्रयो मताः।  
 पादाभ्यासोऽप्यनेकात्मा व्यज्यते स निदर्शनैः॥ 3-53॥  
 ना स्थेयः सत्त्वया वर्ज्यः परमायतमानया।  
 नास्थेयः स त्वयावर्ज्यः परमायतमानया॥ 3-54॥  
 नरा जिता माननया समेत्य।  
 न राजिता माननयासमेत्य॥ 3-  
 विनाशिता वैभवतापनेन॥ 3-55॥  
 कलापिनां चारुतयोपयन्ति।  
 वृन्दानि लापोढघनागमानाम्॥ 3-  
 वृन्दनिलापोढघनागमानां।  
 कलापिनां चारुतयोऽपयन्ति॥ 3-56॥  
 न मन्दयावर्जितमानसामत्या  
 नमन्दयावर्जितमानसात्मया।  
 उरस्युपास्तीर्णपयोधरद्वयं  
 मया समालिङ्ग्यत जीवितेश्वरः॥ 3-57॥  
 सभासुराणामबला विभूषिता  
 गुणैस्तवारोहि मृणालनिर्मलैः।  
 स भासुराणामबला विभूषिता  
 विहारयन्निर्विश सम्पदः पुराम्॥ 3-58॥  
 कलं कमुक्तं तनुमध्यनामिका  
 स्तनद्वयो च त्वदृते न हन्त्यतः।  
 न याति भूतं गणेन भवन्मुखे  
 कलङ्कमुक्तं तनुमद्ध्यनामिका॥ 3-59॥  
 यशश्च ते दिक्षु रजश्च सैनिका  
 वितन्वतेऽजोपम!दंशिता युधा।  
 वितन्वतेजोऽपमदं शितायुधा  
 द्विषा च कुर्वंन्ति कुलं तरस्विनः॥ 3-60॥  
 बिभर्ति भूमेर्वलयं भुजेन ते  
 भुजह्गमोऽमा स्मरतो मदञ्चितम्।  
 श्रृणूक्तमेकं स्वमवेत्य भूधरं  
 भुजङ्गमो मा स्म रतो मदं चितम्॥ 3-61॥  
 स्मरानलो मानविवर्धितो यः  
 स निर्वृतिं ते किमपाकरोति।  
 समन्ततस्तामरसेक्षणो न  
 समं ततस्तामरसे क्षणेन॥ 3-62॥  
 प्रभावतो नामन वासवस्य  
 प्रभावतोऽनाम नवासवस्य।  
 प्रभावतो नाम न वा सवस्य  
 विच्छित्तिरासीत् त्वयि पिष्टपस्य॥ 3-63॥  
 परं पराया बलवा रणानां  
 धूलीः स्थलीर्व्योम विधाय रुन्धन्।  
 परंपराया बलवारणानाम्  
 परं पराया बलवारणानाम्॥ 3-64॥  
 न श्रद्धधे वाचमज्ज!मिथ्या-  
 भवद्धिधानामसमाहितानाम्।  
 भवद्धिधानामसमाहितानां  
 भवद्धिधानामसमाहितानाम्॥ 3-65॥  
 सन्नाहितोमानमराजसेन  
 सन्नाहितोमानमराजसेन।  
 सन्ना हितोमानमराजसेन  
 सन्नाहितो मानम रोजसे न॥ 3-66॥  
 सकृद् द्विस्त्रिश्च योऽभ्यासः पादस्यैवं प्रदर्सितः।  
 श्लोकद्वयं तु युक्तार्थं श्लोकाभ्यासः स्मृतो यथा॥ 3-67॥  
 विनायकेन भवता वृत्तोपचितबाहुना।  
 स्वमित्रोद्धारिणाभीता पृथ्वीयमतुलाश्रिता॥ 3-68॥  
 विनायकेम भवता वृत्तोपचितबाहुना।  
 स्वमित्रोद्धारिणाभीता पृथ्वी यमतुलाश्रिता॥ 3-69॥  
 एकाकारं चतुष्पादं तन्महायमकाह्वयम्।  
 तत्रापि दृश्यतेऽभ्यासः सा परा यमकक्रिया॥ 3-70॥  
 समानयासमानया समानया स मानया।  
 समानयासमान या समानयासमानया॥ 3-71॥  
 धराधराकारधरा धराभुजां  
 भुजामहीं पातुमहीनविक्रमाः।  
 क्रमात् सहन्ते सहसा हतारयो  
 रस्योद्ध्‌रा मानधुरावलम्बिनः॥ 3-72॥  
 आवृत्तिः प्रातिलोम्येन पादार्धश्लोकगोचरा।  
 यमकं प्रतिलोमत्वात् प्रतिलोममिति स्मृतम्॥ 3-73॥  
 यामताश कृतायासा सा यता कृशता मया।  
 रमणारकतात तेस्तु स्तुतेताकरणामर॥ 3-74॥  
 नादिनोऽमदनाधीः स्वा नमे काचन कामिता।  
 तामिका न च कामने स्वाधीना दमनोदिना॥ 3-75॥  
 यानमानयमाराविकशोनानजनासना।  
 यामुदारशताधीनामायामायमनादि सा॥ 3-76॥  
 सा दिनामयमायामा नाधीता शरदामिया।  
 नासनाजनना सोकविरामाय न मानया॥ 3-77॥  
 वर्णानामेकरूपत्वं यद्येकान्तरमर्धयोः।  
 गोमूबिकेति तत् प्राहुर्दुष्करं तद्विदो यथा॥ 3-78॥  
 मदनो मदिराक्षीणामपाङ्गास्त्रो जयेदयम्।  
 मदेनो यदि तत् क्षीणमनङ्गायाञ्जलिं ददे॥ 3-79॥  
 आहुरर्धभ्रमं नाम श्लोकार्धभ्रमणं यदि।  
 तदिष्टं सर्वतोभद्रं भ्रमणं यदि सर्वतः॥ 3-80॥  
 मनोभव तवानीकं नोदयाय न मानिनी।  
 भयादमेयामा मा वा वयमेनोमया नत॥ 3-81॥  
 सामायामा माया मासा  
 मारानायायाना रामा।  
 यानावारारावानाया  
 मायारामा मारायामा॥ 3-82॥  
 यः स्वरस्थानवर्णानां नियमो दुष्करोष्वसौ।  
 इष्टश्चतुः प्रभृत्येषु दर्श्यते सुकरः परः॥ 3-83॥  
 आम्नायानामाहान्त्या वाग्  
 गीतीरीरीः प्रीतार्भीतीः।  
 भोगो रोगो मोदो मोहो  
 धे ये चेच्छे देशे क्षेमे॥ 3-84॥  
 क्षितिविजितिस्थितिविहिति-  
 वर्तरतयः परगतयः।  
 उरु रुरुधुर्गुरु दुधुवु-  
 र्युधि कुरवः स्वमरिकुलम्॥ 3-85॥  
 श्रीदीप्ती ह्रीकीर्ती गीःप्रीती।  
 एधेते द्वे द्वे ते ये नेमे देवेशे॥ 3-86॥  
 सामायामा माया मासा  
 मारानायायाना रामा।  
 यानावारारावानाया  
 मायारामामारायामा॥ 3-87॥  
 नयनानन्दजनने नक्षत्रगणशालिनि।  
 अघने गगने दृष्टिरङ्गने!दीयतां सकृत्॥ 3-88॥  
 अलिनीलालकलतं कं न हन्ति घनस्तनि।  
 आननं नलिलच्छायनयनं शशिकान्ति ते॥ 3-89॥  
 अनङ्गलङ्घनालग्ननानातङ्का सदङ्गना।  
 सदानघ सदानन्द नताङ्गासङ्गसङ्गत॥ 3-90॥  
 अगागाङ्गाङ्गकाकाकगाहकाघककाकहा।  
 अहाहाङ्गखगाङ्कागखगकाककः॥ 3-91॥  
 रे रे रोरुरुरोरुगागोगोऽगाङ्गगोऽगगुः।  
 किं केकाकाकुकः काको मामा गामा ममामम॥ 3-92॥  
 देवानां नन्दनो देवो नोदनो वेदनिन्दिनः।  
 दिवं दुदाव नादेन दाने दानवनन्दिनः॥ 3-93॥  
 सुरिः सुरासुरासारिसारः सारसिसारसाः।  
 ससार सरसीः सीरी ससूरूः स सुरारसी॥ 3-94॥  
 नूनं नुन्ननि नानेन नाननेनाननानि नः।  
 नानेना ननु नानूनेनैनेनानानिनो निनीः॥ 3-95॥  
 प्रहेलिकीप्रकाराणां पुनरुद्दिश्यते गतिः॥ 3-96॥  
 क्रीडागोष्ठीविनोदेषु तज्ज्ञैराकीर्णमन्त्रणे।  
 परव्यामोहने चापि सोपयोगाः प्रहेलिकाः॥ 3-97॥  
 आहुः समागतां नाम गूढार्थां पदसन्धिना।  
 वञ्चितान्यत्र रूढेन यत्र शब्देन वञ्चना॥ 3-98॥  
 व्युत्क्रान्तातिव्यवहितप्रयोगान्मोहकारिणी।  
 सा स्यात् प्रमुषिता यस्यां दुर्बोधर्था पदावली॥ 3-99॥  
 समानरूप गौणर्थारोपितैर्ग्रथिता पदैः।  
 परुषा लक्षणास्तित्वमात्रव्युत्पादितश्रुतिः॥ 3-100॥  
 संख्याता नाम संख्यानं यत्र व्यामोहकारणम्।  
 अन्यथा भसते यत्र वाक्यार्थः सा प्रकल्पिता॥ 3-101॥  
 सा नामान्तरिता यस्या नाम्नि नानार्थकल्पना।  
 निभृता निभृतान्यार्था तुल्यधर्मस्पृशा गिरा॥ 3-102॥  
 समानशब्देपन्यस्तसब्दपर्यायसाधिता।  
 संमूढां नाम या साक्षान्निर्दिष्टार्थपि मूढये॥ 3-103॥  
 योगमालात्मकं नाम यस्याः सा पारिहारिकी।  
 एकच्छन्नाश्रितं व्यज्य यस्यामाश्रयगोपनम्॥ 3-104॥  
 सा भवेदुभयच्छन्ना यस्यामुभयगोपनम्।  
 संकीर्णा नाम सा यस्यां नानालक्षणसंकरः॥ 3-105॥  
 एताः षोडश निर्दिष्टाः पूर्वाचार्यैः प्रहेलिकाः।  
 दुष्टप्रहेलिकाश्चान्यास्तैरधीताश्चतुर्दश॥ 3-106॥  
 दोषानपरिसंख्येयान् मन्यमाना वयं पुनः।  
 साध्वीरेवाभिधास्यामस्ता दुष्टा यास्त्वलक्षणाः॥ 3-107॥  
 न मयागोरसाभिज्ञं चेतः कस्मात् प्रकुप्यसि।  
 अस्थानरुदितैरेतैरलमालोहितेक्षणे॥ 3-108॥  
 कुब्जामासेवमानस्य यथा ते वर्धते रतिः।  
 नैवं निर्विशतो नारीरमरस्त्रीविडम्बिनीः॥ 3-109॥  
 दण्डे चुम्बति पद्मिन्या हंसः कर्कशकण्टके।  
 मुखं वल्गुरवं कुर्वंस्तुण्डेनाङ्गानि घदृयन्॥ 3-110॥  
 खातयः कनि काले ते स्फातयः स्फीतवल्गवः।  
 चन्द्रे साक्षाद्‌भवन्त्यत्र वायवो मम चारिणः॥ 3-111॥  
 अत्रोद्याने मया दृष्टा वल्लरी पञ्चपल्लवा।  
 पल्लवे पल्लवे चार्द्रा यस्याः कुसुममञ्जरी॥ 3-112॥  
 सुराः सुरालये स्वैरं भ्रमन्ति दशनार्चिषा।  
 मज्जन्त इव मत्तास्ते सौर सरसि संप्रति॥ 3-113॥  
 नासिक्यमध्या परितश्चातुर्वण्यविभूषिता।  
 अस्ति काचित् पुरी यस्यामष्टवर्माह्वया नृपाः॥ 3-114॥  
 गिरा स्खलन्त्य नम्रेण शिरसा दीनया दृशा।  
 तिष्ठन्तमपि सोत्कम्पं वृद्धे!मां नानुकम्पसे॥ 3-115॥  
 आदौ राजेत्यधीराक्षि! पार्थिवः कोऽपि गीयते।  
 सनातनस्च नैवासौ राजा नैव सनातनः॥ 3-116॥  
 हृतद्रव्यं जनं त्यक्त्वा धनवन्तं व्रजन्ति काः।  
 नानाभङ्गिशताकृष्टलोका वेश्या न दुर्धराः॥ 3-117॥  
 जितप्रकृष्टकेसाख्यो यस्तवाभूमिसाह्वयः।  
 असौ मामुत्कमधिकं करोति कलभाषिणि॥ 3-118॥  
 शयनीये परावृत्य शयितौ कामिनौ रुषा।  
 तथैव शयितौ रागात् स्वैरं मुखमचुम्बताम्॥ 3-119॥  
 विजितान्नभवद्वेषिगुरुपादहतो जन-।  
 हिमापहामित्रधरैर्व्याप्तं व्योमाभिनन्दति॥ 3-120॥  
 न स्पृशत्यायुधं जातु न स्त्रीणां स्तनमण्डलम्।  
 अमनुष्यस्य कस्यापि हस्तोऽयं न किलाफलः॥ 3-121॥  
 केन कः सह सम्भूय सर्वकार्येषु सन्निधिम्।  
 लब्ध्वा भोजनकाले तु यदि दृष्टे निरस्यते॥ 3-122॥  
 सया सगजा सेना सभटेयं न चेज्जिता।  
 अमातृकोऽयं मूढः स्यादक्षरज्ञस्तु नः सुतः॥ 3-123॥  
 सा नामान्तरितामिश्रवञ्चितारूपयोगिनी।  
 एवमेवेतरासामप्युन्नेयः संकरक्रमः॥ 3-124॥  
 अपार्थ व्यर्थंमेकार्थं ससंशयमपक्रमम्।  
 शब्दहीनं यतिभ्रष्टं भिन्नवृत्तं विसन्धिकम्॥ 3-125॥  
 देशकालकलालोकन्यायागमविरोधि च।  
 इति दोषा दशैवैते वर्ज्याः काव्येषु सूरिभिः॥ 3-126॥  
 प्रतिज्ञाहेतुदृष्टान्तहानिर्दोषो न वेत्यसौ।  
 विचारः कर्कशप्रायस्तेनालीढने किं फलम्॥ 3-127॥  
 समुदायार्थशून्यं यत् तदपार्थमितीष्यते।  
 तन्मत्तोन्मत्तबालानामुक्तेरन्यत्र दष्यति॥ 3-128॥  
 समुद्रः पीयते देवैरहमस्मि जरातुरः।  
 अमी गर्जन्ति जीमूता हरेरैरावणः प्रियः॥ 3-129॥  
 इदमस्वस्थचित्तानामाबिधानमनिन्दितम्।  
 इतरत्र कविः को वा प्रयुञ्जीतैवमादिकम्॥ 3-130॥  
 एकवाक्ये प्रबन्धे वा पूर्वापरपराहतम्।  
 विरुद्धार्थतया व्यर्थमिति दोषेषु पठ्यते॥ 3-131॥  
 जहि शत्रुकुलं कृस्त्नं जय विश्वम्भरामिमाम्।  
 न हि ते कोऽपि विद्वेष्टा सर्वभूतानुकम्पिनः॥ 3-132॥  
 अस्ति काचिदवस्था सा साभिषङ्गस्य चेतसः।  
 यस्यां भवेदभिमता विरुद्धार्थपि भारती॥ 3-133॥  
 परदाराभिलाषो मे कथमार्यंस्य युज्यते।  
 पिबामि तरलं कदा नु दशनच्छदम्॥ 3-134॥  
 अविशेषेँण पूर्वोक्तं यदि भूयोऽपि कीर्त्ये।  
 अर्थतऋः शब्दतो वापि तदेकार्थं मतं यथा॥ 3-135॥  
 उत्कामुन्मनयन्त्यते बालां तदलकत्विषः।  
 अम्भोधरास्तडित्वन्तो गम्भीराः स्तनयित्नवः॥ 3-136॥  
 अनुकम्पाद्यत्शयो यदि कश्चिद् विवक्ष्यते।  
 न दोषः पुनरुक्तोऽपि प्रत्युतेयमलंकृतिः॥ 3-137॥  
 हन्यते सा वरारोहा स्मरेणाकाण्डवैरिणा।  
 हन्यते चारुसर्वाङ्गी हन्यते मञ्जुभाषिणी॥ 3-138॥  
 निर्णयार्थं प्रयुक्तानि संसयं जनयन्ति चेत्।  
 वचांसि दोष एवासौ ससंशय इति स्मृतः॥ 3-139॥  
 मनोरथप्रियालोकरसलोलेक्षणे सखि।  
 आराद्वृत्तिरसौ माता न क्षमा द्रष्टुमीदृशम्॥ 3-140॥  
 ईदृशं संशयायैव यदि जातु प्रयज्यते।  
 स्यादलङ्कार एवासौ न दोषस्तत्र तद्यथा॥ 3-141॥  
 पश्याम्यनह्गजातङ्कलङ्घितां तामनिन्दिताम्।  
 कालेनैव कठोरेण ग्रस्तां किं नस्त्वदाशया॥ 3-142॥  
 कामार्ता घर्मतप्ता वेत्यनिश्चयकरं वचः।  
 युवानमाकुलीकर्तुमिति दूत्याह नर्मणा॥ 3-143॥  
 उद्देशानुगुणोऽर्थानामनुदेशो न चेत् कृतः।  
 अपक्रमाभिधानं तं दोषमाचक्षते बुधाः॥ 3-144॥  
 स्थितिनिर्माणसंहारहेतवो जगतामजाः।  
 शम्भुनारायणाम्भोजयोनयः पालयन्तु वः॥ 3-145॥  
 यत्नः सम्बन्धविज्ञानहेतुः कोऽपि कृतो यदि।  
 क्रमलङ्घनमप्याहुर्न दोषं सूरयो यथा॥ 3-146॥  
 बन्धुत्यागस्तनुत्यागो देशत्याग इति त्रिषु।  
 आद्यन्तावायतक्लेशौ मध्यमः क्षणिकज्वरः॥ 3-147॥  
 शब्दहीनमनालक्ष्यलक्ष्यलक्षणपद्धति।  
 पदप्रयोगोऽशिष्टेष्टः शष्टेष्टस्तु न दुष्यति॥ 3-1148॥  
 अवते भवते बाहुर्महीमर्णवशक्वरीम्।  
 महाराजन्नजिज्ञासौ नास्तीत्यासां गिरां रसः॥ 3-149॥  
 दक्षिणाद्रेरुपसरन् मारुतश्चूतपादपान्।  
 कुरुते ललिताधूतप्रवालाङ्कुरसोभिनः॥ 3-150॥  
 इत्यादिशास्त्रमाहात्म्यद्रसनालसचेतसाम्।  
 अपभाषणवद् भाति न च सौभाग्यमुज्झति॥ 3-151॥  
 श्लोकेषु नियतस्थानं पदच्छेदं यतिं विदुः।  
 तदपेतं यतिभ्रष्टं श्रवणोद्वेजनं यता॥ 3-152॥  
 स्त्रीणां सङ्गी\*तविधिमयमा\*दित्यवंशयो नरेन्द्रः  
 पस्यत्यक्लि\*ष्टरसमिह शि\*ष्टैरमेत्यादि दुष्टम्।  
 कार्याकार्या\*ण्ययमविकला\*न्यागमेनैव पश्यन्।  
 वश्यामुर्वी\*वहति नृप इ\*त्यस्ति चैवं प्रयोगः॥ 3-153॥  
 लुप्ते पदान्ते शिष्टस्य पदत्वं निश्चितं यता।  
 तता सन्धिविकारान्तं पदमेवेति वर्ण्यते॥ 3-154॥  
 तथापि कटु कर्णानां कवयो न प्रयुज्यते।  
 ध्वजिनी तस्य राज्ञः के तूदस्तजलदेत्यदः॥ 3-155॥  
 वर्णानां न्यूनताधिक्ये गुरुलघ्वयथास्थितिः।  
 यत्र तङ्क्तिन्नवृत्तं स्यादेष दोषः सुनिन्दितः॥ 3-156॥  
 इन्दुपादाः\*शिशिरा स्पृशन्तीत्यूनवर्णता।  
 सहकारस्य किस\*ल\*यान्यार्द्राणीत्यधिकाक्षरम्॥ 3-157॥  
 \*का\*मेन बाणा निशिता विमुक्ता  
 मृगेक्षणाष्वित्ययथागुरुत्वम्।  
 म\*द\*नबाणा निशिताः पततन्ति  
 वामेक्षणास्वित्ययथालघुत्वमे॥ 3-158॥  
 न संहितां विवक्षामीत्यसन्धानं पदेषु यत्।  
 तद्विसन्धीति निर्दिष्टं न प्रगृह्यादिहेतुकम्॥ 3-159॥  
 मन्दान्लेन चरता\*अङ्गनागण्डमण्डले।  
 लुप्तमुद्‌भेदि घर्माम्बो नभस्यस्मन्मनस्यपि॥ 3-160॥   
 आसु रात्रिष्विति प्राज्ञैरज्ञातन्यङ्गमीदृशम्॥ 3-161॥  
 देशोऽद्रिवनराष्ट्रादिः कालो रात्रिंदिवर्तवः।  
 नृत्यगीतप्रभृतयः कलाः कामार्थसंश्रयाः॥ 3-162॥  
 चराचराणां भूतानां प्रवृत्तिर्लोकसंज्ञिता।  
 हेतुविद्यात्मको न्यायः सस्मृतिः श्रुतिरागमः॥ 3-163॥  
 तेषु तेष्वयथारूढं यदि किञ्चित् प्रवर्तते।  
 कवेः प्रमादाद् देशादिविरोधोत्येतदुच्यते॥ 3-164॥  
 कर्पूरपादपामर्शसुरभिर्मलयानिलः।  
 कलिङ्गवनसम्भूता मृगप्राया मतङ्गजाः॥ 3-165॥  
 चोलाः कालागरुश्यामाः कावेरीतीरभूमयः।  
 इति देशविरोधिन्या वाचः प्रस्थानमीदृशम्॥ 3-166॥  
 मधुरत्फुल्लनिचुलो निदाघो मेघदुर्दिनः॥ 3-167॥  
 श्रव्यहंसगिरो वर्षाः शरदामत्तबर्हिणी।  
 हेमन्तो निर्मलादित्यः शिशिरः श्लाघ्यचन्दनः॥ 3-168॥  
 इति कालविरोधस्य दर्शिता गतिरीदृशी।  
 मार्गः कलाविरोधस्य मनागुद्दिश्यते यता॥ 3-169॥  
 वीरश्रृङ्गारयोर्भावौ स्थायिनौ क्रोधविस्मयौ।  
 पूर्णसप्तस्वरः सोऽयं भिन्नमार्गः प्रवर्तते॥ 3-170॥  
 इत्थं कलाचतुःषष्टौ विरोधः साधु नीयताम्।  
 तस्याः कलापरिच्छेदे रूपसाविर्भविष्यति॥ 3-171॥  
 आधूतकेशरो हस्ती तीक्ष्णश्रृङ्गस्तुरङ्गमः।  
 गुरुसारोऽयमेरण्डो निःसारः खदिरद्रुमः॥ 3-172॥  
 विरोधो हेतुविद्यासु न्यायाख्यासु निदर्श्यते॥ 3-173॥  
 सत्यमेवाह सुगतः संस्कारानविनश्वरान्।  
 तथा हि सा चकोराक्षी स्थितैवाद्यापि मे हृदि॥ 3-174॥  
 कापिलैरदुद्‌भूतिः स्थान एवोपवर्ण्यते।  
 असतामेव दृश्यन्ते यस्मादस्माभिरुद्‌भावः॥ 3-175॥  
 गतिर्न्यायविरोधस्य सैषा सर्वत्र दृश्यताम्।  
 अथागमविरोधस्य प्रस्थानं दर्शयिष्यते॥ 3-176॥  
 अनाहिताग्नयोऽप्येते जातपुत्रा वितन्वते।  
 विप्रा वैश्वानरीमिष्टिमक्लिष्टाचारभूषणाः॥ 3-177॥  
 असावनुपनीतोऽपि वेदानधिजगे गुरोः।  
 सेवभावशुद्धः स्फटिको न संस्कारमपेक्षते॥ 3-178॥  
 विरोधः सकलोऽप्येष कदाचित् कविकौशलात्।  
 उत्क्रम्य दोषगणनां गुणवीथीं विगाहते॥ 3-179॥  
 तस्य राज्ञः प्रभावेण तदुद्यानानि जज्ञिरे।  
 आर्द्रांशुकप्रवालानामास्पदं सुरशाखिनाम्॥ 3-180॥  
 राज्ञां विनाशपिशुनश्चचार खरमारुतः।  
 धुन्वन् कदम्बरजसा सह सप्तच्छदोद्‌गमान्॥ 3-181॥  
 दोलातिप्रेरणत्रस्तवधूजनमुखोद्‌गतम्।  
 कामिनां लयवैषम्याद् गेयं रागमवर्धयत्॥ 3-182॥  
 ऐन्दवादर्चिषः कामी शिशिरं हव्यवाहनम्।  
 अबलाविरहक्लेसविक्लवो गणयत्ययम्॥ 3-183॥  
 प्रेमेयोऽप्यप्रमेयोऽसि सकलोऽप्यसि निष्कलः।  
 एकस्त्वमप्यनेकोऽसि नमस्ते विश्वमूर्तये॥ 3-184॥   
 पञ्चानां पाण्डुपुत्राणां पत्नी पञ्चालकन्यका।  
 सतीनामग्रणीश्चासीद् दैवो हि विधिरीदृशः॥ 3-185॥  
 शब्दार्तालंक्रियाश्चित्रमार्गाः सुकरदुष्कराः।  
 गुणा दोषाश्च काव्यानामिति संक्षिप्य दर्शिताः॥ 3-186॥  
 व्युत्पन्नबुद्धिरमुना विधिदर्शितेन  
 मार्गेँण दोषगुणयोर्वशवर्तिनीभिः।  
 वाग्भिः कृताभिसरणो मदिरेक्षणाभि-  
 र्धन्या युवेव रमते लभते च कीर्तिम्॥ 3-187॥

  



\*\*\*\*\*\*







\]
