+++
title = "स्वरमेलकलानिधिः (मराठी भाषान्तरम्)"
author = "राममात्या"
"publish year" = "1910"
domain = "कला"
sub-domain = "सङ्गीतम्"
pages = "48"
language = "संस्कृतम् मराठी"
printer = "श्रीगणेश-मुद्रणालयः"
"serial no." = "Ebharati-4701"
source_url = "https://www.ebharatisampat.in/readbook3.php?bookid=MjI4NTI2NTMzODcyMTU0&pageno=MjI0MjQyNjk5NTk="

+++
[[स्वरमेलकलानिधिः (मराठी भाषान्तरम्)	Source: [EB](https://www.ebharatisampat.in/readbook3.php?bookid=MjI4NTI2NTMzODcyMTU0&pageno=MjI0MjQyNjk5NTk=)]]

\[

[TABLE]

**ॐ**

**॥श्रीगणेशायनमः॥**

**स्वरमेलकलानिधि र्विलिख्यते.**

**\_\_\_\_\_\_\_\_\_\_\_\_\_\_\_\_\_\_\_**

**रामामात्यप्रणीतेऽस्मिन् स्वरमेलकलानिधौ।  
उपोद्घातप्रकरणं स्वरप्रकरणं ततः॥  
वीणाप्रकरणं चातो मेलप्रकzरणं परम्।  
रागप्रकरणं चेति पंच प्रकरणानि हि॥  
उपोद्घातप्रकरणानंतरं राममंत्रिणा।  
तत्र स्वरप्रकरणे द्वितीये प्रतिपाद्यंते॥  
गीतप्रशंसा गंधर्वगानभेदा स्ततःपरम्।  
स्थानानि श्रुतयः शुद्धाः स्वराश्चविकृता अपि॥**

**  भावार्थः—**या रामामात्यपंडितानें लिहिलेल्या स्वरमेलकलानिधींत पांच प्रकरणें आहेत. १ लें उपोद्घात प्रकरण २ रें स्वर प्रकरण ३ रें वीणाप्रकरण ४ थें मेलप्रकरण ५ वें रागप्रकरण. उपोद्घात प्रकरणानंतर येणाऱ्या स्वरप्रकरणांत रामामात्यानें गीतप्रशंसा, गंधर्व व गान भेद, स्थानें, श्रुति, शुद्ध व विकृत स्वर, या विषयांचें निरूपण केलें आहे.

  \[या ग्रंथाची जी नकल मिलाली, तींत अशुद्ध स्थलें बरींच दिसली. कित्येक ठिकाणीं-पण थोड्या ठिकाणीं-कांहीं श्लोक त्रुटितही दिसले. कोठें संदर्भाच्या धोरणानें कांहीं शब्दही घालावे लागले आहेत.\]

**अथ वीणाप्रकरणे तृतीये प्रतिपाद्यंते।  
वीणाप्रशंसा वीणाया मेलनप्रक्रिया ततः॥  
प्रमाणकरणं शुद्धविकृतस्वरसंहतेः॥**

  **भावार्थः**—तिसऱ्यावीणाप्रकरणांत वीणाप्रशंसा, वीणामेलनप्रक्रिया-ह्मणजे वीणेवरील स्वर मिलविण्याची रीति वगैरे, –शुद्ध व विकृत स्वरांचें प्रमाणकरण (सिद्ध करणें) यांविषयीं सांगितले आहे.

**शुद्धमेलाख्यवीणादौ मध्यमेलाव्हया ततः।  
तृतीयाच्युतराजेंद्रमेलवीणेति लक्षिता॥**

**  भावार्थः**—प्रथमतः शुद्धमेलवीणा सांगितली आहे, तदनंतर मध्यमेलवीणेचें वर्णन केलें आहे. पुढें मग अच्युतराजेंद्रमेलवीणेविषयीं सांगितलें आहे.

  \[टीप.या ग्रंथांत आम्हीवीणाप्रकरण सांगितलें नाहीं. त्याचे उत्तम वर्णनें रागविबोधाच्या दुसऱ्या विवेकांत सांपडण्याजोगे आहे. तो ग्रंथ आतां छापलेला आहे.\]

**अथमेलप्रकरणे तुरीये प्रतिपाद्यते।  
मेलानां विंशति र्भेदा रागास्तन्मेलसंभवाः॥**

**  भावार्थः**—चवथ्या मेलप्रकरणांत मेलांचे वीस भेद व त्यांतून उत्पन्न होणारे राग, यांचें वर्णन केले आहे.

**उत्तरेतु प्रकरणे पंचमे प्रतिपाद्यंते।  
रागाणांच त्रयो भेदा उत्तमाधममध्यमाः॥**

**  भावार्थः**—शेवटच्या पांचव्या प्रकरणांत रागांचे उत्तम मध्यम व अधम असे तीन भेद सांगितले आहेत.

**उत्तमानां मध्यमानां रागाणां लक्षणं ततः।  
अधमानां तु केषांचिदेतावान् वस्तुसंग्रहः॥**

**  भावार्थः**—त्यानंतर उत्तम व मध्यम रागांचींलक्षणें दिलीं आहेत. त्याचप्रमाणें कांहीं अधम रागांचींही लक्षणें सांगितलीं आहेत. असा या ग्रंथाचा वस्तुसंग्रह आहे.

इतिश्रीमदभिनवभरताचार्यवाग्गेयकारतोडरमल्लतिम्मामात्यनंदनरामामात्यनिर्मिते  
स्वरमेलकलानिधौ उपोद्घातप्रकरणं संपूर्णम्

\_\_\_\_\_\_\_\_\_\_

**स्वरप्रकरणम्**  
**\_\_\_\_\_**

**सामवेदादिदं गीतं सञ्जग्राह पितामहः।  
गीतेन प्रीयते देवः सर्वज्ञः पार्वतीपतिः ॥**

  **भावार्थः**—ब्रह्मदेवानें सामवेदांतून संगीत उत्पन्न केले. पार्वतीपति महादेव गीतानें नेहमीं संतुष्ट होत असतो.

**गोपीपतिरनंतोऽपि गीतध्वनिवशंगतः।  
सामगीतरतो ब्रह्मा वीणासक्ता सरस्वती॥**

  **भावार्थः**—गोपीपति जो अनंत तोही गीतध्वनिवश आहे. ब्रह्मदेव सामगीतरत आहे, ह्मणजे त्याला सामगान फारच प्रिय आहे. सरस्वती वीणेवर आसक्त आहे.

**किमन्ये यक्षगंधर्वदेवदानवमानवाः।**

  **भावार्थः**—मग इतर जे यक्ष, गंधर्व, देव, दानव, मानव यांची काय कथा ?

**अज्ञातविषयास्वादो बालः पर्यंकिकातले।  
रुदन्गीतामृतं पीत्वा हर्षोत्कर्षंप्रपद्यते॥**

  **भावार्थः**—ज्याला अझून कोणत्याही प्रकारचा विषयास्वाद घडलेला नाहीं, असा लहान बाल जर बिछान्यांत रडत असला, तर त्याच्या कानीं गीतामृत पडल्याबरोबर तो हर्ष पावतो.

**वनेचरस्तृणाहार श्चित्रमृगशिशुः पशुः।  
लुब्धो लुब्धकसंगीते गीते यच्छति जीवितम्॥**

  **भावार्थः**—चित्रमृगाचें लहान पोर, हें तर एक जंगलांत फिरणारा व गवत खाणारा पशु आहे, परंतु तेंही पारध्याच्या संगीतावर लुब्ध होऊन आपला प्राण अर्पण करितें.

**कृष्णसर्पोऽपि तद्गीतं श्रुत्वा हर्षं प्रपद्यते ।  
तस्य गीतस्य माहात्म्यं के प्रशंसितु मीशते॥**

**  भाषार्थः**—कृष्णसर्प देखील गीत ऐकून हर्ष पावतो. तेव्हां अशा त्या गीताचें माहात्म्य यथायोग्य कोण वर्णूं शकतील ?

**गांधर्वस्वरसंदर्भो गीतमित्यभिधीयते।  
गांधर्वंगानमित्यस्य भेदद्वयमुदीरितम्॥**

**  भावार्थः**—गांधर्व स्वरसमुदायाला गीत ह्मणतात. गीताचे दोन भेद आहेत. १ ला गांधर्व, २ रा गान.

  \[टीप. हा श्लोक रत्नाकरांतून घेतला असावा. तेथें "रंजकःस्वरसंदर्भः" असें ह्मटलें आहे.\]

**अनादिसंप्रदायं यद्गंधर्वैः संप्रयुज्यते।  
नियतं श्रेयसो हेतु स्तद्गांधर्वे प्रचक्षते॥**

**  भावार्थः**—जें अनादिसंप्रदाय (अपौरुषेय) असून ज्याचा प्रयोग गंधर्व करितात, तें सतत मोक्षहेतुभूत गीत "गांधर्व" होय.

**यत्तु वाग्गेयकारेण रचितं लक्षणान्वितम्।  
देशीरागादिभिः प्रोक्तं तद्गानं जनरंजनम्॥**

**  भावार्थः**—जे वाग्गेयकारांनीं (पंडितांनी) निरनिराल्या लक्षणांनी रचून तयार केलेलें, ज्यांत देशीरागादिकांचा समावेश होतो, व जें जनरंजक असतें, त्याला गान ह्मणतात.

**तत्र लक्ष्मानुरोधेन गांधर्वंसंप्रयुज्यते॥**

**  भावार्थः**—गांधर्व गीत सदा लक्षणाला अनुसरूनच असलें पाहिजे, असा नियम आहे.

**यत्र लक्ष्मपरित्यागे प्रत्यवायो न विद्यते।  
तस्माल्लक्ष्यप्रधानं तन्नतु लक्ष्मप्रधानकम्॥  
परित्यागेऽन्नलक्ष्यस्य रंजनं नैव जायते।  
तस्माल्लक्ष्यानुरोधेनगानं लोके प्रवर्तते॥**

**  भावार्थः**—ज्या गीतांत अंमल लक्षणाचा त्याग घडला तरी फारसा दोष नसतो, तें लोकांत "गान" मानिलेंआहे. गान हें लक्ष्यप्रधान आहे, लक्ष्मप्रधान नाहीं. त्यांत लक्ष्याकडे दुर्लक्ष्य झालें, की त्यांतला रक्तिगुण कमी होतो. म्हणूनच “गान" हें सदा लक्ष्याच्या अनुरोधानें असावें, असें मानितात.

**सर्वसंगीतशास्त्रार्थवेदिना शार्ङ्गसूरिणा।  
गीते लक्ष्यप्रधानत्वं वाद्याध्याये निरूपितम्॥**

**  भावार्थः**—सर्व संगीतशास्त्रपारंगत शार्ङ्गदेव पंडितानें आपल्या (रत्नाकराच्या) वाद्याध्यायांत गीत नेहमी लक्ष्यप्रधान आहे, असेंच प्रतिपादन केले आहे. (तो असें ह्मणतो).

**यद्वा लक्ष्यप्रधानानि शास्त्राण्येतानि मन्वते।  
तस्माल्लक्ष्यविरुद्धं यत्तच्छास्त्रं नेयमन्यथा॥**

**  भावार्थः**—हीं (देशी संगीत विषयक) शास्त्रेंलक्ष्यप्रधानच मानिलीं आहेत. म्हणून जेथे जेथेशास्त्रवाक्य लक्ष्यविरुद्ध होत असेल, तेथें तेथें तें लक्ष्याला बाधक न होईल असे करावें.(त्याचा अर्थ लक्ष्यसाधक करावा.)

**आत्मा विवक्षमाणोऽयं मनः प्रेरयते मनः।  
देहस्थं वन्हिमाहन्ति सप्रेरयति मारुतम्॥  
ब्रह्मग्रंथिस्थितः सोऽथ क्रमादूर्ध्वपथे चरन्।  
नाभिहृत्कंठमूर्धास्येष्वाविर्भावयते ध्वनिम्॥**

**  भावार्थः**—आत्म्याला भाषण करण्याची इच्छा होऊन तो मनाला प्रेरित करितो. तें मन देहांतील अग्नीला चलन देतें. अग्नि वायूचें चलन करितो. ब्रह्मग्रंथींत वास करणारा वायु क्रमानें मग वर चढत जाऊन नाभि, हृदय, कंठ, मूर्धा, मुख इतक्या स्थानांतून नादाचा आविर्भाव करितो.

**नादोऽतिसूक्ष्मः सूक्ष्मश्च पुष्टोऽपुष्टश्च कृत्रिमः।  
इति पंचाभिधां धत्ते पंचस्थानस्थितः क्रमात्॥**

**  भावार्थः**—नाद हा पांच स्थानांच्या ठिकाणी पांच नांवें पावतो. तीं क्रमानें अशीं आहेत. १ अतिसूक्ष्म २ सूक्ष्म ३ पुष्ट ४ अपुष्ट ५ कृत्रिम.

**व्यवहारे त्वसौ त्रेधा हृदि मंद्रोऽभिधीयते।  
कंठे मध्यो मूर्ध्नितारो द्विगुणश्चोत्तरोत्तरः॥**

**  भावार्थः**—व्यवहारांत नाद तीनच प्रकारचा मानिला आहे. हृदयांतला नाद तो “मंद्र," कंठांतला तो "मध्य" व मस्तकांतला तो ''तार'' जाणावा. हे नाद, एकाहून दुसरा दुप्पट (उंच) अशा रीतीनें समजावे.

**तस्य द्वाविंशतिर्भेदाः श्रवणात् श्रुतयो मताः।  
हृदभ्यंतरसंलग्नानाड्यो द्वाविंशतिर्मताः॥  
तिरश्चस्तासु तावत्यःश्रुतयो मारुताहताः।  
उच्चोच्चतरतायुक्ताः प्रभवंत्युत्तरोतरम्॥**

**  भावार्थः**—नादाचे बावीस भेद मानिले आहेत. ते सारे नाद स्पष्ट श्रवण करितां येतात, म्हणून त्यांना "श्रुति" म्हणतात. हृदयस्थानांत एकंदर बावीस नाडी लागलेल्या आहेत. त्या आडव्या आहेत. त्यांतूनच मारुत ह्मणजे वायु याच्या आघातानें बावीस श्रुति, एकीहून दुसरी उंच, अशा तऱ्हेनें उत्पन्न होतात.

**एवं कंठे तथा शीर्षे हृदि द्वाविंशतिर्मताः।**

**  भावार्थः**—हृदय, कंठ, व शीर्ष अशी जी तीन स्थानें मानिलीं आहेत, त्या प्रत्येक स्थानीं बावीस श्रुति आहेत.

**श्रुतिभ्यः स्युः स्वराः षड्जर्षभगांधार मध्यमाः।  
पंचमो धैवतश्चाथ निषाद इति सप्त ते॥  
तेषां संज्ञाः स रि ग म प ध नीत्यपरा मताः॥**

**  भावार्थः**—त्या बावीस श्रुतींतून षड्ज, ऋषभ, गांध, मध्यम, पंचम, धैवत व निषाद, असे सप्त स्वर उत्पन्न होतात. त्यांची स, रि, ग, म, प, ध, नी, अशीं दुसरी (संक्षिप्त) नामें आहेत.

**श्रुत्यनंतरभावी यः स्निग्धोऽनुरणनात्मकः।  
स्वतो रंजयति श्रोतृचित्तं स स्वर उच्यते॥**

**  भावार्थः**—श्रुतीच्या मागून लागलाच उत्पन्न होणारा, अनुरणन ज्याला आहे असा, व ऐकणारांच्या चित्ताचें स्वतः रंजन करूं शकेल असा स्निग्ध जो (नाद), तोच ''स्वर." (कोणी "श्रुत्यभ्यंतर" सुचवितात.)

  \[टीप - हा श्लोक रत्नाकरांतला आहे. कल्लिनाथ पंडितानें वरील श्लोकांतलीं विशेषणें अशीं समजाविलीं आहेत. "श्रुत्यनंतरभावी=श्रुतेश्चतुर्थ्यादेर्मारुताद्याहत्युत्पन्नप्रथमध्वनेरनन्तरं भावी; स्निग्धः=सन्दूरश्राव्यः; अनुरणनात्मकः=अनुस्वाररूपः; स्वतः=सहकारिकारणनिरपेक्षम्; "

  संगीत दर्पणांत या श्लोकावर अशी टीका आहे. “ श्रुतेरनंतरं भवतीति श्रुत्यनन्तरभावी; अनुरणनात्मकः=प्रथमतंत्र्यामाहतायां तद्देशावच्छेदेन यः प्रथमो ध्वनिरुत्पद्यते सा श्रुतिः, यत्तु प्रथमध्वनिव्यापको ध्वनिप्रवाहस्तदनंतरं श्रूयते तदनुरणनं, तदेव आत्मा स्वरूपं यस्य सः; स्निग्धः = श्रोत्राभिरामः; स्वतः स्वयं, अन्यानपेक्षया;

     श्रुतीविषयीं Capt. Day साहेब म्हणतात. “The exact definition of what constituted a''Shruti" is difficult to determine, but it is thus vaguely given by the Sangeet Ratnavali :- ''A Shruti is formedby the smallest intervals of sound, and is perceivable by the ear;it is of twenty-two kinds; every listinet audible sound is a Shruti; it is a Shruti because it is tobe heard by the ear."

  "The scales are formed from the Shrutis, four Shrutis being allotted to a major tone, three to a minor (which would appear to have been of a pitch somewhat flatter than the tone and sharper than the semitone; doubts however, exist as to whether the intervals of the Shrutis were equal or not), and two to a semitone (p. 15).

  The peculiar division of the octave into twenty-two parts or Shrutis exists no longer in practice and the employment of Shrutis or intervals less than semitones is *limited tcgrace.*

  The ragas in present use in most respects differ from those previously mentioned, and, in fact, the whole system has undergone complete change and gradual refinement, until between the ancient and modern music there exists a difference as clearly marked and perceivable to even the most casual observer, as between the modern Anglican chant and the ancient Gregorian tones.''

  श्रुतींच्या विषयावर वाचकांनी राजा सुरेंद्रमोहन टागोर यांचें एक लहानसेंपुस्तक "The twenty-two Musical Shrutis of the Hindus." आहे, तें वाचावें. त्या पुस्तकांत संस्कृत ग्रंथांचा शुद्धस्वरमेल "शंकराभरण" (European c Scale) ठरविण्याचा प्रयत्न केलेला आहे, तो मात्र प्राचीन ग्रंथसंमत नाहीं, हे ध्यानात ठेवावे.\]

**सुव्यक्तमेव वीणायामस्यार्थस्य निदर्शनम्॥**

**  भावार्थः**—या अर्थाचें स्पष्टीकरण वीणेवर उत्तम होत असतें.

**तत्र तुर्यश्रुतौ षड्जः सतम्यामृषभो मतः।  
ततो नवम्यां गांधार स्त्रयोदश्यां तु मध्यमः॥  
पंचमः सप्तदश्यां तु धैवतो विंशतिश्रुतौ।  
द्वाविंश्यां तु निषादः स्यात् श्रुतिष्वित्थं स्वरोद्भवः॥**

**  भावार्थः**—(रत्नाकरांत सांगितल्याप्रमाणेंबावीस श्रुतियुक्त वीणेवर) चवथ्या श्रुतीवर षड्जस्वर उत्पन्न होतो. सातवीवर ऋषभ, नववीवर गांधार, तेरावीवर मध्यम, सतरावीवर पंचम, विसावीवर धैवत, व बाविसावीवर निषाद, या प्रमाणें स्वरांची उत्पत्ति समजून घ्यावी.

**ननु श्रुतिश्चतुर्थ्यादिरस्त्वेवं स्वरकारणम्।  
त्र्यादीनां तत्र पूर्वासां श्रुतीनां हेतुता कथम्॥**

**  भावार्थः**—(कोणी शंकाकार विचारतो) अहो, चवथी, सातवी, नववी इत्यादि प्रत्यक्ष स्वरोत्पादक श्रुतींना स्वरकारण मानितां येईल, परंतु तिसरी, दुसरी वगैरे ज्या पूर्वश्रुति आहेत, त्यांना स्वरांचें कारण कसे मानितां येईल, बरें ?

**ब्रूम स्तुर्यातृतीयादिः श्रुतिः पूर्वाभिकांक्षया।  
निर्वार्यतेऽतः श्रुतयः पूर्वा अप्यत्रहेतवः॥**

**  भावार्थः**—सांगतों. स्वर उत्पन्न करणाऱ्या श्रुति, चवथी, तिसरी वगैरे ज्या आहेत, त्या तरी मागल्या श्रुतींच्या अभिकांक्षेनेंच आहेत. (जर पहिली, दुसरी या नसल्या तर चवथी वगैरे कोठून होतील ?). यास्तव त्या पूर्वश्रुतींनाही स्वरकारण मानणें योग्य आहे.

**एते षड्जादयः सप्त स्वराः शुद्धाः प्रकीर्तिताः।**  
**विकृताश्चैव सप्तैवेत्येवं सर्वे चतुर्दश॥**

**  भावार्थः**—या प्रमाणें हे षड्जादिक सात स्वर सांगितले, ते शुद्ध स्वर झाले. विकृत स्वर देखील सातच आहेत; असे एकंदर (गीतोपयोगी स्वर) चवदा झाले.

  \[टीप. स्वरमेलकलानिधींतल्या सर्व स्वरांचा नकाशा लक्ष्यसंगीतांत स्पष्ट दिलेला आहे. त्या ग्रंथांत स्वरमेलांतल्या स्वरांची हिंदुस्थानी संगीतांतल्या स्वराशीं स्पष्ट तुलनाही केलेली आहे.\]

**ननु रत्नाकरे शार्ङ्गदेवेन विकृताः स्वराः।  
द्वादशोक्ताः कथं तेतु सप्तैव कथितास्त्वया॥**

**  भावार्थः**—(शंकाकार विचारतो) अहो, शार्ङ्गदेव पंडितानें (रत्नाकरांत) विकृत स्वर बारा मानिले आहेत, आणि तुह्मींते सातच म्हणतां, हें कसें ?

  \[टीप. ही शंका बरी आहे. रत्नाकरांत शुद्धस्वर सात व विकृत स्वर बारा मानिले आहेत, ही गोष्ट खरी आहे. वाचकांस प्रथमदर्शनीं असें वाटण्याचा संभव असतो कीं, एका सप्तकांत बावीस नाद अथवा श्रुति मानून, त्यांपैकीं शार्ङ्गदेवाने एकोणीस श्रुतींना स्वर मानिले असावे. परंतु वस्तुतः शार्ङ्गदेवाचे स्वर तसे नव्हते. त्याच्या कांहीं विकृत स्वरांच्या जागा शुद्धस्वरांच्या जागांहून निराल्या मुलींच नव्हत्या. तर मग तर त्यांना विकृत कां ह्मटले ? या प्रश्नाचें उत्तर आतां रामामात्य देत आहे.\]

**सत्यं लक्षणतो भेदो द्वादशानामपीष्यते।  
शुद्धेभ्यस्तत्र भेदस्तु सप्तानामेव लक्षितः॥**

**  भावार्थः**—(तुमची शंका) यथार्थ आहे. केवल लक्षणाच्या दृष्टीनें विचार केला, तर विकृत स्वर बारा बरोबर होतील. परंतु ज्यांच्या जागा (ध्वनीनें) शुद्धस्वरांच्या जागांहून भिन्न होतील तेच खरे विकृत, अशा दृष्टीनें पाहिले, तर विकृत, स्वर सातच ठरतील.

  \[टीप लक्ष्यसंगीतांत पृ. १० व १७ वर दिलेले नकाशे पहा. सतरावे पानावर रत्नाकरांतल्या शुद्ध व विकृत स्वरांचा खुलासा केलेला आहे. तेथें अच्युतषड्ज, विकृत रिषभ, अच्युत मध्यम, विकृतपंचम, व विकृत धैवत या विकृत स्वरांची स्थानें तपासून पाहावी ह्मणजे रामामात्याचे बोलण्याचा भाव स्पष्ट समजेल.\]

**आधारश्रुतिसंत्यागात् ध्वनिभेदः प्रकीर्तितः।  
पंचानां परिशिष्टानां स्वराणां विकृतात्मनाम्॥  
पूर्वस्वरश्रुतिग्राहात्वा पूर्वश्रुतिवर्जनात्।  
अपिलक्षणतो भेदे पूर्वोक्तस्वरसंहृतेः।  
आधारश्रुतिनिष्ठित्वा ल्लक्ष्यभेदो न विद्यते॥**

  **भावार्थः**—आधारश्रुति (जीवर प्रत्येक शुद्धस्वर प्रथम काईम केलेला असतो ती) स्वरानें सोडली की खरा ध्वनिभेद (विकृत स्वर) उत्पन्न होतो. (रत्नाकराचे बारा विकृतांत मी सातच स्वीकारितों कारण) बाकीच्या पांच विकृत नांवांच्या स्वरांना, मागल्या स्वराचीएखादी श्रुति मिलाल्याने अथवा स्वतःची पूर्वश्रुति सुटल्यानें, लक्षण दृष्टीनें विकृत म्हणतायेईल, परंतु जेथपर्यंत त्यांच्या आधार श्रुति सुटणार नाहींत, तेथपर्यंत खरें विकृतत्व (ध्वनिभेद) मानितां येणार नाहीं.

**कथं न भेद इति चेत् सलक्ष्यं तमरूपते॥**

**  भावार्थः**—कां मानितां येणार नाहीं ? असे म्हणाल, तर प्रत्यक्ष उदाहरणानेंच तें समजावितों. (नकाशा पहा).

**शुद्ध षड्जादच्युतस्तु स षड्जोनैव भिद्यते।  
अच्युतो मध्यमः शुद्धान्मध्यमान्न भिदांभजेत्॥  
शुद्धर्षभाच्चविकृतो रिषभो न पृथग्भवेत्।  
विकृतो धैवतः शुद्धाद्धैवतान्नातिरिच्यते॥  
मध्यमश्रुत्युपादाने विकृतः पंचमस्तु यः।  
विकृताच्चैवपंचमान्नभेदं चाश्नुते ध्रुवम्॥  
तस्माच्चतुर्दशस्वेवं पूर्वोक्तेष्वेव पंचकः।  
अंतर्भूतो यतस्तस्मान्न पृथक् कथितो मया॥**

**  भावार्थः**—(लक्ष्यसंगीत पृ. १७ वरील नकाशावर तुम्हीनीट पाहिलेतर असे दिसेल की)''अच्युत षड्ज" हा विकृत मानिलेलास्वर शुद्धषड्जाहून मुलीच निराला नाहीं. (दोहोंचा ध्वनि एकच आहे.) तसेंच, अच्युत मध्यम व शुद्धमध्यम यांतही ध्वनिभेद नाहीं.

  विकृत रिषभ स्वर शुद्धाहून निराला नाहीं, व विकृत धैवतस्वर शुद्ध धैवताहून पृथक् नाहीं. (संगीत दर्पणाचें भाषांतर पहा.)

  मध्यमाची (रिकामी पडलेली) एक श्रुति घेऊन जो विकृत पंचम (चतुःश्रुतिक) होतो, तो विकृतपंचमाहून (मध्यम ग्रामांत तीन श्रुतींचा पंचम असतो) भिन्न नाहीं.

  या प्रमाणें मीं सांगितलेल्या चौदा स्वरांत (रत्नाकरांतल्या त्या) पांच स्वरांचा अंतर्भाव होतो, ह्मणून ते मी निराले मानीत नाहीं.

**सप्तानां विकृतानां तु सोद्देशं लक्ष्म चक्ष्महे।  
च्युतः षड्जश्च्युतोमश्चच्युतः स्यात् पंचमस्तथा॥  
स्यात् साधारणगांधारोंऽतरगांधार एवच।  
स्यात् कैशिकनिषादोऽथान्यः काकलीनिषादकः॥**

  **भावार्थः**—आतां त्या सात विकृत स्वरांची नांवें व लक्षणे सांगत. १ च्युतषड्ज २ च्युतमध्यम ३ च्युतपंचम ४ साधारणगांधार ५ अंतरगांधार ६ कैशिकनिषाद ७ काकली निषाद.

  \[टीप. या रामामात्याच्या विकृत स्वरांची वाचकांस उत्तम कल्पना व्हावी म्हणून ते स्वर आपल्या प्रचलित हिंदुस्थानी पद्धतींतल्या कोणत्या स्वरांशीं समान होतील, तें सांगतों. साधारण गांधार व कैशिकनिषाद, हे क्रमाने हिंदुस्थानी कोमलगांधार व कोमल निषाद, समजावे. अंतरगांधार व काकली निषाद, हे हिंदुस्थानी तीव्रग व तीव्रनी होतील. च्युत पंचम हा हिंदुस्थानी तीव्र मध्यम जाणावा. च्युत मध्यम स्वराची जागा अंतरगच्या वर व शुद्धमध्यमाच्या खाली आहे, म्हणून त्याला हिंदुस्थानी गायक अतितीव्र ग ह्मणतील. त्याच प्रमाणे च्युतषड्ज स्वराला अतितीव्र निषाद मानितां येईल या ''च्युत" स्वरांविषयीं-मुख्यत्वें करून च्युतसा व च्युतमं या स्वराविषयीं-दोन पक्ष अथवा मतें आहेत. रामामात्यानें त्यांचा उल्लेख पुढें केला आहे. कोणी ह्मणतात कीं च्युतम व अंतरग हे स्वर अगदी जवलजवलचे-एक श्रुतीच्या अंतरावरचे असल्यामुलें, ते निराले मानूं नये; च्युतम हा स्वर अंतर गचा प्रतिनिधि मानून घ्यावा. हें मत रामामात्यालाही पसंत आहे. दुसरे म्हणतात की, हे दोन स्वर निराले मानूं नये, हें खरें आहे, परंतु अंतरगांधाराला च्युतमचा प्रतिनिधि मानावा. हे पक्षकार असें ही विधान पुढें आणितात कीं, वीणेवर अंतर ग व च्युतम या स्वरांना निरनिराले पडदे बांधलेले नसतात. या बोलण्यांत मर्म नाहीं, असें नाहीं. आपण हिंदुस्थानी पद्धतींत देखील अतितीव्र ग अथवा अतितीव्र नी असे स्वर वीणेवर बांधीत नाहीं. काकली नी व च्युतसा यां विषयीं निरालें सांगण्याची जरूर नाही.\]

**हित्वा चतुर्थीं स्वाधारश्रुतिं षड्जो यदा श्रुतिम्।  
तृतीयामाश्रयेदेष च्युतषड्जोऽभिधीयते॥  
एवं लक्षणसाम्येन च्युतमध्यमपंचमौ।  
शुद्धस्य मध्यमस्याथ गांधारः श्रुतिमाश्रितः॥  
स साधारणगांधारोंऽतरगांधार उच्यते।  
यो मध्यमस्य शुद्धस्य श्रुतिद्वयसमाश्रितः॥**

  **भावार्थः**—षड्जस्वर जेव्हां आपली चौथी म्हणजे आधारश्रुति सोडून तिसऱ्या श्रुतीवर येतो, तेव्हां त्याला च्युतषड्ज संज्ञा येते. हेंच लक्षण लावून च्युतमध्यम व च्युतपंचमया स्वरांच्या जागा समजून घ्याव्या. गांधार जेव्हां मध्यमाची पहिली श्रुति घेतो, तेव्हां त्याला साधारण गांधार ह्मणतात. तसेंच, जेव्हां तो शुद्ध म च्या दोन श्रुति घेतो, तेव्हां अंतर गांधार होतो.

  \[टीप. इतिहास दृष्टीनें रामामात्याचा ग्रंथ रत्नाकराच्या पुष्कल पुढें आपणांस आणून सोडतो. रत्नाकराच्या मूर्छना, ग्राम, जाति या विषयींरामामात्यानेंकाहींच सांगितलें नाहीं. नवेंसंगीत व जुनें संगीत यांत कोठें तरी व कसा तरी संबंध जोडून देण्याचा प्रयत्न त्याने केलेला एक दोन ठिकाणीं दिसतो, परंतु आपल्या विद्वानांना तो अगदींअसंतोषकारक वाटेल. रामामात्याला रत्नाकर चांगला समजला नाही, असेंही जरी कोणी ह्मटलें, तरी तें वेडगल होणार नाहीं. षड्ज आपल्या चवथ्या श्रुतीवरून तिसरीवर उतरणारच कां ? या प्रश्नाविषयी रामामात्य काय म्हणतो ? एक अक्षरही नाही. रत्नाकरांतून त्यानें ही व्याख्या घेतली आहे. षड्जसाधारण प्रसंगीं असा प्रकार घडतो, असे तेथे म्हटले आहे, पण तसें कां व कोणत्या रागांत घडतें, हेरामामात्याला समजलेंच नसले, तर तो तरी त्या विषयीं काय लिहिणार ? असें आहे तरी रत्नाकर समजल्याचा आव कोठें कोठें त्याने घातला आहे, तो पाहून कर्मणूक वाटते. रामामात्याचे राग व त्यांचे स्वरमेल समजणें कठीणनाहीं, परंतु रत्नाकराचे रागांशीं त्याच्या रागांचा मेल बरोबर बसेल की नाहीं, हा प्रश्न वादग्रस्तच राहील.\]

**प्रथमां शुद्धषड्जस्य निषादश्चेत् श्रुतिं श्रितः।  
स कैशिकनिषादाख्यः कथितो गीतवेदिभिः॥  
निषादःशुद्धषड्जस्याश्रयते चेच्छ्रुतिद्वयम्।  
स काकलीनिषादः स्यादेवं सप्तापि लक्षिताः॥**

  **भावार्थः**—निषादस्वर जेव्हां षड्जाची पहिली श्रुति घेतो तेव्हां तो कैशिक संज्ञा पावतो. तोच निषाद जेव्हां षड्जाच्या पहिल्या दोन श्रुति घेतो, तेव्हाकाकली होतो. या प्रमाणें सातही विकृत स्वरांचीं लक्षणें झालीं.

**चतुर्दशस्वरेष्वेषु वक्ष्ये लक्ष्यानुसारतः।  
नामांतराणि केषांचिद् व्यवहारप्रसिद्धये॥**

  **भावार्थः**—आतां, व्यवहार प्रसिद्धीसाठीं, याचवदा स्वरांची काहींना दुसरीं जीं प्रचारांत नांवें आढलतात, तीं सांगतों.

  \[टीप. हीनावेंमहत्वाचीं आहेत. पुढें मेल प्रकरणांत यांचा उपयोग रामामात्यानें केलेला आहे. त्यानें या ग्रंथात एकंदर वीस मेल (दक्षिणेकडे मेल म्हणतात.) सांगितले आहेत. पहिले पंधरा मेल सांगतांना त्यानें च्युतसंज्ञक स्वरांचा उपयोग केला आहे. शेवटल्या पांचांत काकली व अंतर हीनावें वापरलीं आहेत. ध्यानांत ठेवण्याची मुख्य गोष्ट ही आहे कीं, या ग्रंथकाराने सांगितलेल्या संगीतांत प्रत्यक्ष उपयोगी स्वर आपलेच (हिंदुस्थानी पद्धतींतले) बारा होते. त्यांचीं नावेत्या वेलची होतीं, हे उघडच आहे. तीं नावें अझूनही दक्षिण पद्धतींत आपल्या दृष्टीस पडतात.\]

**च्युतषड्जस्वरो लक्ष्ये निषादत्वेन कीर्तितः।  
च्युतषड्जनिषादाभिधानं तस्य विधीयते॥  
च्युतस्य मध्यमस्यापि गांधारव्यवहारतः।  
च्युतमध्यमगांधारसंज्ञाऽस्य क्रियते मया।  
च्युतपंचममाचष्टे लोका मध्यमसंज्ञया।  
अस्माभिः कथ्यते सोऽतश्च्युपंचममध्यमः॥**

  **भावार्थः**—च्युतषड्जस्वराला एक प्रकारचा निषाद मानितात, ह्मणून त्याचें नाव येथें "च्युतषड्जनिषाद" ठेविलें आहे. च्युतमध्यम स्वराला प्रचारांत गांधार मानितात, म्हणून आह्मींत्याचें नाव "च्युत मध्यमगांधार" ठेविलेंआहे. "च्युतपंचमाला" लोक मध्यम समजतात, म्हणून त्याला आह्मीं"च्युतपंचममध्यम" ह्मणतों.

**लक्ष्येऽत्र कुत्रचिच्छुद्धगांधारस्थानमाश्रयन्।  
ऋषभः कीर्त्यतेऽस्माभिः पंचश्रुत्यृषमाव्हयः॥  
स साधारणगांधारस्थानस्थो रिषभो यदि।  
लक्ष्यानुसारतः प्रोक्तस्ततष्षट्श्रुतिरेव सः॥**

**  भावार्थः**—प्रचारांत शुद्धगांधाराला ऋषभाचेंनांव देण्यांत येतें, ह्मणून आह्मींशुद्धगांधाराला “पंचश्रुति ऋषभ" म्हणतो. साधारणगांधारालाही कधीं ऋषभ मानण्याची वहिवाट आहे, म्हणून लक्ष्यानुरोधाने आह्मींत्याला "षट्श्रुति रिषभ" म्हणतों.

  \[टीप. या स्वरांची आठवण उत्तम राहावी म्हणून हिंदुस्थानी पद्धतींतलीं त्यांचीं नांवें पुनः सांगूं. “च्युतषड्जनिषाद"=तीव्र नी; "च्युतमध्यमगांधार"=तीव्र ग; "च्युतपंचममध्यम"=तीव्र म; शुद्धगांधार=पंचश्रुति री=तीव्र री; साधारण ग=षट्श्रुति रि=कोमल ग; कैशिक नी=षट्श्रुति ध=कोमल नी; शुद्ध नी=पंचश्रुति ध=तीव्र ध. रामामात्याचे शुद्ध रि, शुद्ध ध, हे हिंदुस्थानी पद्धतीचे कोमल रि व कोमल ध आहेत.\]

**अथानुवादः क्रियते क्रमादुक्तस्वरावलेः।  
वक्ष्यमाणेऽग्रतो राममेलने सुखबुद्धये॥**

**  भावार्थः**—आतां आपण जे सारे स्वर मागें पाहून गेलों, त्यांचीं नावें क्रमानें पुनः सांगूं. त्याच्या योगानें पुढें येणारें रागमेलन प्रकरण सुबोध होईल.

**शुद्धाः सप्तस्वराः शुद्धपूर्वया तत्तदाख्यया।  
विज्ञेयाः क्रमशः शुद्धषड्जःशुद्धर्षभस्ततः॥  
शुद्धगांधार इत्युक्तः शुद्धमध्यम इत्यपि।  
शुद्धपंचम इत्येवं शुद्धधैवत इत्यपि॥  
ततः शुद्धनिषादश्चेत्येवं सप्तस्वराभिधाः।  
विकृताः सप्त कथ्यन्ते च्युतषड्जनिषादकः॥  
च्युतमध्यमगांधार श्च्युतपंचममध्यमः।  
स साधारणगांधारः स्यात्कैशिकनिषादकः॥  
स्यात् कांकलीनिषाद श्चांतरगांधार इत्यपि।  
शुद्धगांधारके तत्र पंचश्रुत्यृषभोऽभिधा॥**  
**साधारणेऽपि गांधारे षट्श्रुत्यृषभनामच।  
अस्ति क्वचित् क्वचिद्रागमेलनेगानसंततम्॥  
शुद्धनिषादनामान्यत् स्यात् पंचश्रुतिधैवतः।  
स्यात् कैशिकनिषादेऽन्यन्नाम षट्श्रुतिधैवतः॥  
चतुर्दशस्वराह्येते रागे रागे भवंत्यमी।  
पर्यायेण स्वराःसप्त त्रिस्थानेनाधिकाः क्वचित्॥**

**  भावार्थः**—शुद्धस्वर वर सातच आहेत. त्यांच्या नांवांच्या मागेंशुद्ध असें उपपद लावण्यांत येतें, जसें शुद्धषड्ज, , शुद्धऋषभ, शुद्धगांधार, शुद्धमध्यम, शुद्धपंचम, शुद्धधैवत, शुद्धनिषाद. आतां विकृत सात स्वर सांगतो. १ च्युतषड्जनिषाद २ च्युतमध्यमगांधार ३ च्युतपंचममध्यम ४ साधारणगांधार ५ कैशिकनिषाद ६ काकलीनिषाद ७ अंतरगांधार. शुद्धगांधारालाच पंचश्रुति ऋषभ हेंही नांव आहे. साधारणगांधाराचें दुसरें नांव षट्श्रुति ऋषभ आहे. हीं नावेकाहींं काहीं मेलांत वापरलीं जातात. शुद्धनिषादाला पंचश्रुति धैवत असेंही ह्मणतात, व कैशिक निषादाला षट्श्रुतिधैवत असेंही म्हणतात. हे असे चवदा स्वर पर्यायानें निरनिराल्या रागांत तीन्ही स्थानांत येत असतात. प्रत्येक मेलांत सातांहून अधिक स्वर येत नसतात.

इतिश्रीमदभिनवभरताचार्यवाग्गेयकारतोडरमल्लतिम्मामात्यनंदनरामामात्यनिर्मिते  
स्वरमेलकलानिधौ स्वरप्रकरणं द्वितीयम्  
\_\_\_\_\_\_\_

**मेलप्रकरणम्**  
**\_\_\_\_\_\_\_**

**एवं प्रपंचितं लक्ष्म वीणानां तिसृणामपि।  
अनंतरं प्रवक्ष्यामो रागमेलान् यथाक्रमम्॥**

**  भावार्थः**—या प्रमाणें(शुद्धमेला, मध्यमेला, व अच्युतराजेंद्रमेला अशा) तीन्ही वीणांची लक्षणे सांगून आतां आम्हीक्रमानेरागमेलसांगतो.

**देशभाषाप्रसिद्धेन रागनाम्ना विशेषितान्।  
तत्तद्रागप्रधानत्वान्मेलान् वक्ष्ये क्रमादिमान्॥**

**  भावार्थः**—देशभाषाप्रसिद्ध जीं रागनामें आहेत, तीच त्या मेलांना देण्यांत आलीं आहेत, कारण त्या त्या मेलांतल्या जन्यरागांत ते प्रधान राग आहेत. ते मेल क्रमानें असे आहेत.

**लक्षणं लक्ष्यते पश्चादुद्देशः क्रियतेऽधुना।  
सर्वेषु रागमेलेषु मुखारिर्मेल आदिमः॥**

**  भावार्थः**—सध्यामेलांचीनांवें सांगूं. लक्षणें पुढें सांगूं. सर्व रागमेलांत "मुखारी" मेल पहिला मानिला आहे.

**ततो मालवगौलस्य मेलः श्रीरागमेलकः।  
सारंगनाटमेलश्च मेलो हिंदोलकस्यच॥  
शुद्धरामक्रियामेलो देशाक्षीमेलकोऽपरः।  
मेलःकन्नडगौलस्य शुद्धनाट्याश्च मेलकः॥  
आहरीमेलकश्चैव नादरामक्रियापरः।  
मेलःशुद्धवराल्याश्च रीतिगौलस्प मेलकः॥  
वसंतभैरवीसंज्ञो मेलकस्तु प्रकीर्तितः।  
केदारगौलमेलश्च हेजुज्जीमेलकस्ततः॥**  
**मेलःसामवराल्याश्च रेवगुप्तेश्च मेलकः।  
सामंतनाममेलश्च कांभोजीमेलकस्ततः॥**

**  भावार्थः**—२ मालवगौलमेल ३ श्रीरागमेल ४ सारंगनाट ५ हिंदोलमेल ६ शुद्धरामक्रियामेल ७ देशाक्षीमेल ८ कंनडगौलमेल ९ शुद्धनाटीमेल १० आहरीमेल ११ नादरामक्रियामेल १२ शुद्धवरालीमेल १३ रीतिगौल १४ वसंतभैरवी १५ केदारगौल १६ हेजुज्जीमेल १७सामवरालीमेल १८ रेवगुप्ति १९ सामंतमेल २० कांभोजीमेल.

  \[टीप. हे रामामात्याचे मुख्य जनक थाट झाले. दक्षिण पद्धतींत "ड" अक्षराबद्दल''ल'' पुष्कल ठिकाणीं दिसेल.\]

**मेला विंशतिरेवैते तेषां लक्षणमुच्यते।**

**  भावार्थः**—हे वीस मेल झाले. त्यांचीं लक्षणें सांगतों.

**शुद्धसप्तस्वरैर्युक्तो मुखारीमेलको भवेत्।  
अस्मिन् मेले मुखारी च ग्रामरागाश्च केचन।  
संमतः शुद्ध इत्येष शार्ङ्गदेवविपश्चितः॥**

**  भावार्थः**—मुखारीमेलांत सातही स्वर शुद्ध लागतात. यांतून मुखारी राग व कांहीं कांहीं ग्रामराग निघतात. शार्ङ्गदेव पंडिताचा शुद्धस्वरांचा मेल, तो हाच जाणावा.

  \[टीप. हा श्लोक महत्वाचा आहे. हा ग्रंथ दक्षिणेकडचा आहे, व तो सुमारे चारशे वर्षावरचा आहे, म्हणून रत्नाकराच्या शुद्धथाटाचा यांतला उल्लेख विचार करण्याजोगा आहे.\]

**शुद्धाःसरिमपाः शुद्धधैवतश्च ततःपरम्।  
च्युतमध्यमगांधार श्च्युतषड्जनिषादकः॥  
एतैः सप्तस्वरैर्युक्तः संमतो रागवेदिनाम्।  
मेलो मालवगौडस्य रामामात्येन लक्षितः॥**

**  भावार्थः**—ज्या मेलांत स रि म प ध, हे स्वर शुद्ध आहेत, च्युतमध्यमगांधार व च्युतषड्जनिषाद हेही स्वर आहेत, तो पंडितसंगत मेल, रामामात्यानें "मालवगौड" ह्मटला आहे.

  \[टीप. हिंदुस्थानी पद्धतींत हा भैरव थाट होईल. रत्नाकराच्या वाद्याध्यायांत याला "तुरुष्कगौड" म्हटलें आहे. पृ. ५६१ पहा.\]

**अस्मिन्मेले संभंवति ये रागास्तानथब्रुवे।  
रागो मालवगौलाख्यो ललिता बौलिका तथा॥  
सौराष्ट्रो गुर्जरी मेचबौली च फलमंजरी।  
गुंडक्रीसिंधुरामक्रीछायागौलःकुरंज्यपि॥  
रागः कंनडबंगाल स्तथा मंगलकौशिकः।  
मलहरीत्यादिकास्ते रागाः केचिद्भवंत्यतः॥**

**  भावार्थः**—या मेलांतून निघणाऱ्या रागांचीं नांवें सांगतों. १ मालवगौड २ ललिता ३ बहुली ४ सौराष्ट्र ५ गुर्जरी ६ मेचबौली ७ फलमंजरी ८ गुंडक्री९ सिंधुरामक्री१० छायागौल ११ कुरंजी १२ कंनडबंगाल १५ मंगलकौशिक १४ मलहरी इ.

**शुद्धषड्जःपंचश्रुतीरिषभश्च तथापरः।  
स्यात्साधारणगांधारः शुद्धौ पंचममध्यमौ॥  
पंचश्रुति र्धैवतश्च कैशिक्याख्यनिषादकः।  
एतैः सप्तस्वरैर्युक्तः श्रीरागस्यचमेलकः॥  
अस्मिन्मेले संभवन्ति ये रागास्तानथब्रुवे।  
श्रीरागोभैरवी गौली धन्यासी शुद्धभैरवी॥  
वेलावली मालवश्रीःशंकराभरणोऽपिवा।  
आंदोली देवगांधारी मध्यमादि स्तथापरा॥  
एवमाद्याश्च कतिचिद्रागा मेलोद्भवा स्ततः॥**

**  भावार्थः**—श्रीरागमेलाचे स्वर असे आहेत. १. शुद्धषड्ज २ पंचश्रुतिक ऋषभ ३ साधारणगांधार ४ शुद्धमध्यम ५ शुद्धपंचम ६ पंचश्रुतिक धैवत ७ कैशिक निषाद.श्रीरागमेलांतून जे राग निघतात त्यांचीं नांवें अशीं आहेत.

  १ श्रीराग २ भैरवी ३ गौली ४ धन्यासी ५ शुद्धभैरवी ६ वेलावली ७ मालवश्री ८ शंकराभरण ९ आंदोली (आंधाली) १० देवगांधारी ११ मध्यमादि इ.

  \[टीप. हा हिंदुस्थानी संगीतपद्धतींतला काफीथाट होईल. त्या पद्धतीत आताश्रीराग "पूर्वी" मेलांत गातात. दक्षिणेकडे असून तो काफी थाटांतच गातात, हें ध्यानांत ठेवावें. साधारण ग व कैशिक नी हे स्वर हिंदुस्थानी कोमल ग व कोमल नी आहेत, हे सांगितलेंच आहे. वेलावली, भैरवी, शंकराभरण, हे रागही रामामात्यानें या थाटांत घातले आहेत, तें ध्यानांत असूं द्यावें.\]

**पंचश्रुत्यृषभः शुद्धषड्जमध्यमपंचमाः।  
पंचश्रुतिर्धैवतश्च च्युतषड्जनिषादकः॥  
च्युतमध्यमगांधार एतैः सप्तस्वरैर्युतः।  
सारंगनाटमेलोऽयं रामामात्येन लक्षितः॥  
तन्मेलकसमुद्भूतान् रागान् वक्ष्यामि कांश्चन।  
सारंगनाटः सावेरी तथा सारंगभैरवी॥  
नटनारायणी शुद्धवसंतः पूर्वगौलकः।  
स्यात्कुंतलवराली सा भिन्नषड्जस्तथैवच॥  
नारायणीत्येवमाद्याः केचिद्रागा भवंत्यतः॥**

  **भावार्थः**—रामामात्यानेसांगितलेल्या "सारंगनाट''(कांहीं सालंकनाट म्हटले आहे) मेलांत शुद्धषड्ज, पंचश्रुतिऋषभ,च्युतमध्यमगांधार, शुद्धमध्यम, शुद्धपंचम, पंचश्रुतिधैवत, च्युतषड्जनिषाद असे स्वर लागतात. या मेलांतून जे जन्यराग निघतात ते सांगतो. १ सारंगनाट २ सावेरी ३ सारंगभैरवी ४ नटनारायणी ५ शुद्धवसंत ६ पूर्वगौल ७ कुंतलवराली ८ भिन्नषड्ज, ९ नारायणी इ. हे राग या मेलांतले आहेत.

  \[टीप. हा थाट आपल्या हिंदुस्थानी पद्धतींतला ''बिलावल'' थाट होईल. रागविबोधांत "सालंकनाट" असे नांव आहे. तेथे सालंकनाट मल्लारीमेलांत आहे. मल्लारी मेलाचे स्वर वर सांगितल्या प्रमाणेंच आहेत. रागविबोधकार सोमनाथ च्युतमध्यमगांधार व च्युतषड्जनिषाद या स्वरांना "मृदुम'' व ''मृदुस " ह्मणतो, व त्याचप्रमाणें पंचश्रुति रि, ध यांना तीव्रतर रि, ध ह्मणतो, हेलक्ष्यांत असूं द्यावे. रामामात्याचा च्युतपंचममध्यम तो सोमनाथाचा मृदुप होईल.\]

**श्रीरागमेले यल्लक्ष्म तत्स्याद्धिंदोलमेलके।  
धैवतः शुद्ध एवात्र विशेषोऽयं प्रदर्शितः॥  
कांश्चित्तत्रोद्भवान् रागान् वक्ष्ये लक्षणसंगतान्।  
हिंदोलो मार्गहिंदोलो भूपालादिभिरित्यमी॥  
अन्येच कतिचिद्रागाः संभवंत्यत्रमेलके॥**

  **भावार्थः**—जें लक्षण वर श्रीरागमेलाचें सांगितलें आहे, तेंच बहुतेक हिंदोल मेलाचें ह्मणतायेईल, परंतु हिंदोल मेलांतला धैवत शुद्ध आहे. या मेलांतून जे राग निघतात त्यांच्या लक्षणासुद्धाते सांगेन. ते राग असे आहेत. १ हिंदोल, २ मार्गहिंदोल ३ भूपाल व दुसरे कांहीं.

  \[टीप काफीथाटांत धैवत तीव्र आहे, हें आपण जाणतों. या हिंदोल थाटांत तो शुद्ध ठेवावयाचा आहे, म्हणजे तो हिंदुस्थानी पद्धतींतला कोमल होणार आहे. तसें केल्यानें रामामात्याचा हिंदोलपाट तो हिंदुस्थानी "आसावरी" थाट होणार आहे.\]

**शुद्धाःसरिपधाश्चैव च्युतपंचममध्यमः।  
च्युतमध्यमगांधार श्च्युतषड्जनिषादकः॥  
शुद्धरामक्रियामेलः स्यादेभिस्सप्तभिःस्वरैः।  
अत्रमेले संभवंति ये रागास्तानथ ब्रुवे॥  
शुद्धरामक्रिया बौली ह्यार्द्रदेशीच दीपकः।  
इत्याद्याः सं भवंत्यत्र मेले रागाश्चकेचन॥**

  **भावार्थः**—ज्यांत स रि प धहे स्वर शुद्ध असतात, च्युतपंचममध्यम, च्युतमध्यमगांधार, व च्युतषड्जनिषाद हेही स्वर असतात, तो "शुद्धरामक्रिया" मेल जाणावा. या मेलांतले राग सांगतों. १ शुद्धरामक्री २ बौली, ३ आर्द्रदेशी, ४ दीपक इत्यादिक राग या मेलांतून उत्पन्न होतात.

  \[टीप. हा मेल आपला हिंदुस्थानी पद्धतींतला "पूर्वी" मेल होईल. दीपक या थाटांतला राग आहे, हें ध्यानांत असू द्यावें. \]

**षटश्रुत्यृषभकः शुद्धषड्जमध्यमपंचमाः।  
पंचश्रुतिर्धैवतश्च च्युतषड्जनिषादकः॥  
च्युतमध्यमगांधार श्चेत्येतत्स्वरसंयुतः।  
देशाक्षीमेलकः प्रोक्तो रामामात्येन धीमता॥  
देशाक्षीप्रमुखा रागा भवंत्यत्र क्वचित् क्वचित्॥**

**  भावार्थः**—ज्या मेलांत षट्श्रुतिक ऋषभ, षड्जशुद्ध, मध्यम व पंचम शुद्ध, पंचश्रुति धैवत, च्युतषड्जनिषाद, च्युतमध्यमगांधार, असे स्वर लागतात, त्याला रामामात्य पंडित “देशाक्षी" मेलम्हणतो. या मेलांतून देशाक्षी प्रभृति राग निघतात.

**देशाक्षी रागमेलस्य लक्षणं यदुदाहृतम्।  
मेलः कंनडगौलस्य तस्माद्भेदोऽस्ति कश्चन॥**  
**कैशिक्याख्यनिषादोऽत्र प्रयोज्यो लक्ष्यवेदिभिः।  
अस्मिंस्तु मेले संजातान् रागांल्लक्षणतो ब्रुवे॥  
एकःकंनडगौलाख्य स्तथा घण्टारवोऽपि च।  
शुद्धबंगालनामाच छायानादस्ततः परः॥  
तथा तुरुष्कतोडीच नागध्वनिरतः परम्।  
देवक्रिया ह्येवमाद्या रागाः केचिद्भवंत्यतः॥**

**  भावार्थः**—देशाक्षी मेलाचें जेंलक्षण सांगितलें, तेंच बहुतेक कंनडगौलाचें समजावयाचें आहे, परंतु कंनडगौलांत पंडित कैशिक निषाद वापरतात. या मेलांतून निघणाऱ्यारागांचीं नांवें व लक्षणें सांगेन. १ कंनडगौल २ घंटारव ३ शुद्धबंगाल ४ छायानट ५ तुरुष्कतोडी ६ नागध्वनि ७ देवक्रिया वगैरे कांहीं राग या मेलांतले आहेत.

**शुद्धस्वरास्तु समपाः षट्श्रुत्यृषभधैवतौ।  
च्युतमध्यमगांधार श्च्युतषड्जनिषादकः॥  
स्वरैरमीभिः संयुक्तः शुद्धनाट्याश्चमेलकः।  
शुद्धनादप्रभृतयो रागा अतो भवंतिच॥**

**  भावार्थः**—ज्या मेलांत स, म, प, शुद्ध आहेत, षट्श्रुतिऋषभ आहे, षट्श्रुतिधैवत आहे, तसेच च्युतमध्यमगांधार व च्युतषड्जनिषाद हेही स्वर आहेत, तो "शुद्धनाट" मेल मानिला आहे. त्या मेलांतून शुद्धनाट वगैरे राग निघतात.

**शुद्धाः समपधाश्चैव पंचश्रुत्यृषभस्तथा।  
साधारणोऽपि गांधार श्च्युतषड्जनिषादकः॥  
स्वरैरमीभिः संयुक्त आहरीमेलको भवेत्।  
आहरीप्रमुखारागा भवेयुरिहमेलके॥**

**  भावार्थः**—ज्या मेलांत स, म, प, ध हे स्वर शुद्ध असतात, पंचश्रुतिऋषभ, साधारणगांधार, च्युतषड्जनिषाद हेही स्वर असतात, त्याला"आहरी" मेल ह्मणतात. त्यांतून आहरी वगैरे राग निघतात.

**शुद्धाःसमपधा रिश्च च्युतषड्जनिषादकः।  
साधारणोऽथ गांधारः स्वरैरेभिः समन्वितः॥  
नादरामक्रियामेल स्तस्मिन् रागाश्चकेचन।  
नादरामक्रियामुख्याः संभवंति क्वचित् क्वचित्॥**

  **भावार्थः**—ज्या मेलांत स म प ध रि, हे सारे स्वर शुद्ध असतात, साधारणगांधार व च्युतषड्जनिषाद हेही स्वर लागतात, त्याला नादरामक्री मेल म्हणतात. त्यांतून नादरामक्रिया वगैरे राग उत्पन्न होतात.

**शुद्धाःसरिपधा यत्र शुद्धगांधारसंज्ञितः।  
च्युतषड्जनिषादोऽपि च्युतपंचममध्यमः॥  
मेलःशुद्धवराल्याश्चतत्र शुद्धवरालिका।  
अन्येच संभविष्यन्ति रागा देशविभेदतः॥**

  **भावार्थः**—ज्या मेलांत स, रि, प, ध ग हे स्वर शुद्ध असतात, च्युतषड्जनिषाद व च्युतपंचममध्यम हेही स्वर असतात, त्याला "शुद्धवराली" मेल म्हणतात. या मेलांतून शुद्धवराली व कांहीं देशीरागांची उत्पत्ति सांगितली आहे.

**शुद्धाः सरिगमाः पथ पंचश्रुतिकधैवतः।  
कैशिक्याख्यनिषादश्चेत्येतै र्युक्तः स्वरैस्तु यः॥  
स रीतिगौलमेलः स्याद्रीतिगौलादयोऽत्र च।  
रागाः केचिद्भवंतीति संमतं गानवेदिनाम्॥**

  **भावार्थः**—ज्यांत स रि ग म प हे स्वर शुद्ध असतात, पंचश्रुतिक धैवत व कैशिक निषाद हेही स्वर असतात, त्याला "रीतिगौल" मेल हेंनांव दिले आहे. या मेलांतून रीतिगौल वगैरे राग निघतात, असेपंडितांचेंमत आहे.

**च्युतमध्यमगांधारः कैशिक्याख्यनिषादकः।  
शुद्धाःसरिमपा धश्चस्वरैरेभिः समन्वितः॥**  
**वसंतभैरवीमेल स्तस्मिन् रागाश्चकेचन।  
वसंतभैरवीसोमरागप्रभृतयो मताः॥**

  **भावार्थः**—ज्यांत स रि म प ध, हे स्वर शुद्ध असतात, च्युतमध्यमगांधार व कैशिक निषाद हेही स्वर येतात, तो वसंतभैरवी मेल जाणावा. त्या मेलांतून वसंतभैरवी, सोम, वगैरे राग उत्पन्न होतात.

**शुद्धाश्चसमपाःपंचश्रुती चर्षभधैवतौ।  
च्युतमध्यमगांधारश्च्युषड्जनिषादकः॥  
केदारगौलमेलःस्यात् स्वरैरेभिः समन्वितः।  
तस्मिन् केदारगौलश्चस्यान्नारायणगौलकः॥  
एवमाद्याः संभवंति मेले रागाः क्वचित् क्वचित्॥**

  **भावार्थः**—ज्यांत स म प शुद्ध आहेत, पंचश्रुतिक रि धआहेत, च्युतमध्ममगांधार व च्युतषड्जनिषाद हेही स्वर आहेत, तो केदारगौल मेल जाणावा. त्यांतून केदारगौल, नारायणगौल वगैरे कांहीं कांहीं राग उत्पन्न होतात.

**मेलाःपंचदश प्रोक्ताः काकल्यंतरवर्जिताः।  
काकल्यंतरसंयुक्तान् पंचमेलान् प्रचक्ष्महे॥**

**  भावार्थः**—असे हे पंधरा मेल आह्मींसांगितले. त्यांत काकली व अंतर स्वर नव्हते. आतां ते दोन स्वर ज्यांत आहेत, असे मेल सांगतो.

**शुद्धौ च षड्जरिषभौ शुद्धाश्रमपधास्तथा।  
गांधारोंऽतरसंज्ञश्चकाकल्याख्यनिषादकः॥  
एतावत्स्वरसंयुक्तो हिजूजीमेलको भवेत्।  
हिजूज्याद्या भवंत्यत्र ग्रामरागाश्चकेचन॥  
इत्येव शार्ङ्गदेवस्य संमतो मार्गवेदिनः॥**

**  भावार्थः**—ज्यांत स रि म प ध, हे स्वर शुद्ध असतात, अंत++गांधार व काकलीनिषाद हेही ज्यांत असतात, तो हिजूजी मेल ह्मटला आहे.या मेलांतून हिजूजी, व कांहीं ग्रामराग उत्पन्न होतात. मार्गसंगीतनिष्णात शार्ङ्गदेवाचा हेजूजी मेल हाच समजावा.

  \[टीप. हा श्लोक महत्वाचा मानतात. त्यांत रत्नाकरांतील हेजूजी रागाच्या स्वरूपाचा उल्लेख रामामात्यानें केला आहे. त्यानेंआपल्या विधानाला आधार अथवा पुरावा काहींच दिलेला नाहीं, ही दिलगिरीची गोष्ट आहे, परंतु तेथें आतां कोणाचा इलाज आहे ? या उल्लेखावरून त्या ग्रंथकाराच्या वेली रत्नाकरांच्या हेजूजीचे स्वरूपाविषयीं काय प्रचारांत समजूत होती, इतकेंच समजेल. रामामात्यानंतर थोडेच वर्षांनी व्यंकटमखी पंडित झाला. त्याने रामामात्याच्या मेलांवर फार कडक टीका केली आहे.\]

**शुद्धाः सरिगमाश्चाथ शुद्धौ पंचमधैवतौ।  
निषादः काकलीसंज्ञो ह्येतैः सप्तस्वरैर्युतः॥  
मेलः सामवराल्याख्य स्तस्मिन् सामवरालिका।  
अन्येच संभविष्यंति रागा इति विदां मतम्॥**

  **भावार्थः**—ज्यांत स रि ग म प ध, हे स्वर शुद्ध आहेत, व ज्यांत निषाद काकली आहे, तो “सामवराली" मेल म्हटला आहे. त्यांतून सामवराली वगैरे राग निघतात, असे पंडित ह्मणतात.

**शुद्धा सरिमपाःशुद्धधनी गांधारकोंऽतरः।  
एतैः सप्तस्वरै रेवगुप्तिमेल उदाहृतः॥  
तस्मिन् रागो रेवगुप्तिः शुद्धरागाश्च केचन।  
रत्नाकरीयमेलोत्थाः शार्ङ्गदेवेन लक्षिताः॥**

  **भावार्थः**—ज्यांत स रि म प ध नि, हे स्वर शुद्ध असतात, व त्यांतगांधार अंतर नांवाचा आहे, तो “रेवगुप्ति" मेल मानावा. यांतून गुप्ति राग व शार्ङ्गदेवाच्या रत्नाकरांतले कांहीं कांहीं राग निघतात.

**रिधौ षट्श्रुतिकौचैव काकल्यंतरनामकौ।  
शुद्धाः षड्जमपा एतैः स्वरैर्युक्तोभवेद्यदा॥  
तदा सामंतमेलः स्यात् तत्र रागास्तदायः॥**

**  भावार्थः**—ज्यांत स म प, हे शुद्ध आहेत, रि, ध षट्श्रुतिक आहेत, काकली व अंतर स्वरही आहेत, तो “सामंत" मेल झटला आहे. त्यांतून सामंतादिक राग उत्पन्न होतात.

**गनीचांतरकाकल्यौ रिधौ पंचश्रुती तथा।  
शुद्धास्तुसमपाश्चैवह्येतैः कांभोजिमेलकः॥  
कांभोजीप्रमुखा रागा मेलेऽस्मिन् संभवंतिहि॥**

  **भावार्थः**—कांभोजी मेलांत स म प, शुद्ध आहेत, गांधार व निषाद अंतर व काकली आहेत, रिषभ व धैवत पंचश्रुतिक आहेत; या मेलांतून कांभोजी वगैरे राग निघतात.

**लक्षिता विंशतिर्मेला गात्रे स्युर्नियता अमी।  
पक्षद्वयं तु वीणायां वक्ष्यते लक्ष्यसंमतम्॥**

**  भावार्थः**—असे हे गल्यानें गातां येणारे वीस मेल सांगितले. प्रचारांत वैणिकांत दोन पक्ष आहेत, तेही सांगतों.

**ग्राहादंतरकाकल्योः स्वररूपे पृथक् पृथक्।  
पक्षोऽयं प्रथमस्तत्र मेलाः स्युर्विंशति र्ध्रुवम्॥**

**  भावार्थः**—अंतर व काकली हे दोन स्वर (च्युत ग व च्युत नी या स्वरांहून) निराले प्रत्यक्ष संगीतांत मानल्यानें, एकंदर मेल वीस होतात. हा पहिला पक्ष आहे.

**अंतरस्य च काकल्याः स्थाने प्रतिनिधिः क्रमात्।  
च्युतमध्यमगांधार श्च्युतषड्जनिषादकः॥  
अयंद्वितीयः पक्षोऽत्रमेलाःपंचदश स्मृताः॥**

**  भावार्थः**—दुसरा पक्ष असें म्हणतो कीं, अंतर व काकली हे स्वर निराले न मानितां, च्युतमध्यमगांधार व च्युतषड्जनिषाद या स्वरांतच त्यांचा अंतर्भाव समजून घ्यावा. अशा दृष्टीनें पाहिलें म्हणजे, (रामामात्याचे शेवटचे पांच मेल निराले मानण्याची जरूर न पडून) मेल १५ च होतील.

  \[टीप. रामामात्यालाही हेअंतर्भाव-तत्व पसंत होतें. त्यानें आपल्या मताला दृढ करण्याकरिताशार्ङ्गदेवाच्या ''साधारण प्रकरणांतल्या एक दोन श्लोकांचा आधार घेतला आहे. तो म्हणतो.

**''एतदेवाभिसंधाय कथितं शार्ङ्गसूरिणा।  
अल्पप्रयोगः सर्वत्र काकली चांतरस्वरः॥"**

शार्ङ्गदेवानेंअंतर व काकली या स्वरांचा उपयोंग स्वतः रागाध्यायांत ठिकठिकाणीं केलेला आहे, हें मात्र येथें सांगितलें पाहिजे. रामामात्यानें रत्नाकरांतील श्लोकांचा अर्थ बरोबर केला आहे की काय, हा प्रश्न निरालाच आहे. सध्याआपण "स्वरमेलकलानिधीचा" खुलासा करीत आहों. प्रत्येक संस्कृतभाषा पंडिताला प्राचीन संस्कृत ग्रंथांतला संगीत विषय देखील उत्तम समजलाच पाहिजे असा नियम आपण कोठेमानण्यास तयार असतो ? असो.\]

**अन्न प्रतिनिधेः पक्षे मुखारीमेलपूर्वकाः।  
केदारगौलमेलान्ता मेलाःपंचदश स्मृताः॥**

**  भावार्थः**—(ह्मणून) येथें प्रतिनिधि पक्षाप्रमाणें "मुखारी'' पासून "केदारगौल" पर्यंत पंधराच मेल सांगितले आहेत.

इतिश्रीमदभिनवभरताचार्यवाग्गेयकारतोडरमल्लतिम्मामात्यनंदनरामामात्यनिर्मितस्वरमेलकलानिधौ  
मेलप्रकरणं चतुर्थम्  
\_\_\_\_\_\_

**रागप्रकरणम्**  
**\_\_\_\_\_\_\_\_**

**एतेषु वा मता रागा उत्तमा मध्यमा अपि।  
अधमाश्चापि सकलाः कथ्यंते ते विवेकतः॥**

  **भावार्थः**—त्या मी सांगितलेल्या मेलांतून जे जन्य राग निघतात, त्यांचे उत्तम, मध्यम, व अधम, असे तीन वर्ग मानिले आहेत. ते राग आतासविस्तर सांगितले जातील.

**मुखारी शुद्धनाटीच तथा मालवरागकः।  
ततः शुद्धवरालीच गुर्जरी ललितस्तथा॥  
शुद्धरागक्रियाशुद्धवसंतौभैरवी तथा।  
हिंदोलरागश्रीरागौरागः कन्नडगौलकः॥  
सामंतरागो देशाक्षी धन्यासी बौलिकेतिच।  
आहरीचापि मल्लारी मालवश्री स्ततःपरम्॥  
सारंगनाटीतिरागाः कथिताश्चोत्तमोत्तमाः।  
असंकीर्णतया लोके रागा विंशतिरेवच॥  
गीतप्रबंधकालापयोग्या एते भवंति हि॥**

**  भावार्थः**—मुखारी २ शुद्धनाटी ३ मालव ४ शुद्धवराली ५ गुर्जरी ६ ललित ७ शुद्धरामक्रिया ८ शुद्धवसंत ९ भैरवी १० हिंदोल ११ श्रीराग १२ कंनडगौल १३ सामंत १४ देशाक्षी १५ धन्यासी१६ बौली १७ आहरी १८ मल्लारी १९ मालवश्री २० सारंगनाटी.

  हे वीस राग “उत्तम” या वर्गात घातले आहेत. हे सारे संकीर्णनसून गीत, प्रबंध, आलाप वगैरे गाण्यास योग्य मानिले आहेत.

  \[टीप. "रागविबोध" या नावाचा सोमनाथ पंडिताचा ग्रंथ आता छापून प्रसिद्ध झाला आहे. त्या ग्रंथाच्या चवथ्या विवेकांत पृ. ५ वर जी टीका आहे, तींत रामामात्याचेंहें वर्गीकरण दिलेलें आहे. तेथें दिलेले उत्तम, मध्यम, अधम राग हुबेहूब रामामात्याचेच क्रमानें सांगितले आहेत.\]

**केदारगौलः कांभोजी बंगालःकन्नडाव्हयः।  
वेलाख्या मध्यमादि र्नारायणी रीतिगौलकः॥  
नादरामक्रिया पाडि र्भूपाली रेवगुप्तिकः।  
गुंडक्रिया हिजूजीच वसंतादिश्चभैरवी॥  
रागः सामवरालिश्चेत्येते पंचदशैव च।  
लोकेऽबहुव्यवहाराः कीर्तिता मध्यमा बुधैः॥**

  **भावार्थः**—केदारगौल, कांभोजी, बंगाल (कंनडबंगाल) वेलावली, मध्यमादि, नारायणी, रीतिगौड, नादरामक्रिया, पाडी, भूपाली, रेवगुप्ति, गुंडक्रिया, हिजूजी, वसंतभैरवी, सामवराली, असे हे पंधरा राग, पंडितांनीं "मध्यम" या वर्गांत मानिले आहेत. (हे राग आलापादिकांना योग्य असूनही) ते, लोकांत फारसे प्रचलित नसल्यामुलें त्या वर्गांत घातले गेले आहेत.

**सौराष्ट्रो मेचबौलीच छायागौलः कुरंजिका।  
सिंधुरामक्रिया गौडी देशी मंगलकौशिकः॥  
पूर्वगौल स्सोमराग आंधाली फलमंजरी।  
शंकराभरणो देवगांधारी दीपकस्तथा॥  
नटनारायणी शुद्धभैरवी भिन्नषड्जकः।  
स्यात् कुंतलवरालीच रागः सारंगभैरवी॥  
शुद्धबंगालको नागध्वनि र्धंटारवस्तथा।  
मार्गहिंदोलक श्च्छायानाटी देवक्रियापिच॥**  
**नारायणी गौलराग स्ततस्तोडी वरालिका।  
तुरुष्कतोडीरागश्च रागः सावेरिका तथा॥  
आर्द्रदेशीत्यादयश्च रागः स्युरधमाः क्रमात्॥  
सर्वेष्वेतत्पुरोक्तेषु मध्यमेषूतमेषुच।  
अंतर्भूताश्चसंकीर्णाः पामरभ्रामकाश्चते॥  
रागास्तावत् प्रबंधानामयोग्या बहुलाश्चते॥  
तस्मान्नते परिग्राह्यारागाः संगीतकोविदैः॥**

  **भावार्थः**—पुढील राग “अधम" मानिले आहेत. १ सौराष्ट्र २ मेचबौली ३ छायागौल ४ कुरंजी ५ सिंधुरामक्रिया ६ गौडी ७ देशी ८ मंगलकौशिक ९ पूर्वगौड १० सोमराग ११ आंधाली १२ फलमंजरी १३ शंकराभरण १४ देवगांधारी १५ दीपक १६ नटनारायणी १७ शुद्धभैरवी १८ भिन्नषड्ज १९ कुंतलवराली २० सारंगभैरवी २१ शुद्धबंगाल २२ नागध्वनि २३ घंटारव २४ मार्गहिंदोल २५ छायानाटी २६ देवक्रिया २७ नारायणी २८ गौलराग २९ तोडी ३० वराली ३१ तुरुष्कतोडी ३२ सावेरी ३३ आर्द्रदेशी ३४ इ. हे सारे राग ''अधम" मानिले आहेत. वर जे " उत्तम, मध्यम, व अधम'' सांगितले, त्यांतच पामरांना (साधारण लोकांना) भ्रमांत पाडणारे असे जे संकीर्णराग, त्यांचाही समावेश होतो. प्रबंधादिकांना अयोग्य असे राग तर असंख्यच आहेत, ह्मणून त्यांचा विचार संगीत पंडित बहुधा करीत नाहींत. त्यांचे सविस्तर निरूपण दुःसाध्यही आहे.

**देशीरागाश्चसकलाःषड्जग्रामसमुद्भवाः।  
ग्रहांशन्यासमंद्रादिषाडवौडवपूर्णताः॥  
देशीत्वात्सर्वरागेषु भवंति न भवंति वा।  
तथापि लक्ष्यमाश्रित्य लक्ष्यज्ञाननुसृत्यच॥**  
**विंशत्युत्तमरागाणा मसंकीर्णस्वरूपिणाम्।  
मध्यमानां तथा पंचदशानां च ततः परम्॥  
अधमानां च केषांचिल्लक्षणं लक्ष्यतेऽधुना॥**

  **भावार्थः**—सर्व देशीराग षड्जग्रामांतूनच उत्पन्न होत असतात, यास्तव त्यांत ग्रह, अंश, न्यास, मंद्र, षाडवत्व, ओडवत्व, संपूर्णत्व वगैरे प्राचीन ग्रंथोक्त रागलक्षणें यथाशास्त्र दृष्टीस पडतीलच असा नियम नाही. तथापि लक्ष्य व लक्ष्यज्ञ यांना अनुसरून, उत्तम मानिलेले असंकीर्ण वीस राग, ''मध्यम" वर्गांतले पंधरा राग, व ''अधम'' या वर्गांतले कांहीं राग, इतक्यांची लक्षणें आह्मींआतां सांगणार आहों.

**संपूर्णस्वरसंयुक्तः षड्जन्यासग्रहांशकः।  
यो गेयःपश्चिमे यामे नाटीरागः स उच्यते॥**

**  भावार्थः**—नाट रागांत ग्रह, अंश, न्यास षड्ज आहे, तो राग संपूर्ण असून शेवटल्या प्रहरीं गावयाचा आहे.

**षड्जांशा सग्रहा षड्जन्यासा संपूर्णतांगता।  
सर्वयामेषु या गेया सा वरालीतिकीर्तिता॥**

**  भावार्थः**—वरालींत षड्जग्रह, अंश, न्यास आहे, व ती संपूर्ण आहे. ती हव्या त्या प्रहरीगातायेते.

**सारंगनाटी संपूर्णा सन्यासा सग्रहोपिच।  
षड्जांशा पश्चिमे यामे गातव्या कथिता बुधैः॥**

**  भावार्थः**—सारंगनाट संपूर्ण आहे, व त्यांत षड्ज ग्रह, अंश, न्यास आहे. तो शेवटल्या प्रहरीं गावा असे पंडित ह्मणतात.

**शुद्धरामक्रियारागः संपूर्णः सग्रहोऽपिच।  
षड्जांशन्याससंयुक्तो गेयो मध्यंदिनात्परम्॥**

**  भावार्थः**—शुद्धरामक्रियाराग संपूर्ण आहे. त्यांत षड्ज ग्रह अंश, ++ आहे. तो दोन प्रहरांनंतर गावा.

**सग्रहा सांशिका षड्जन्यासा संपूर्णतां गता।  
मुखारी सर्वकालेषु गानयोग्या प्रकीर्तिता॥**

  **भावार्थः**—मुखारींत षड्जग्रह, अंश, न्यास आहे. तो राग संपूर्ण असून हवा तेव्हां गातां येतो.

**संपूर्णोभैरवीरागः सन्यासः सांशको मतः।  
षड्जग्रहस्तथा गेयो यामे यः पश्चिमे च सः॥**

**  भावार्थः**—भैरवीराग संपूर्ण आहे. त्यांत ग्रह, अंश, न्यास षड्ज आहे. तो शेवटल्या प्रहरीं गातात.

**सन्यास आहरीरागः सांशःषड्जग्रहोऽपिच।  
संपूर्ण श्चरमे यामे गातव्योऽसौ विचक्षणैः॥**

**  भावार्थः**—आहरी राग संपूर्ण आहे. त्यांत षड्ज ग्रह अंश, न्यास आहे. तो शेवटल्या प्रहरीपंडित गातात.

**सामंतरागः षड्जांशः षड्जन्यासश्च सग्रहः।  
दिनस्य चरमे यामे गेयः संपूर्णतायुतः॥**

**  भावार्थः**—सामंत राग संपूर्ण आहे, व त्यांत षड्ज ग्रह, अंश, न्यास आहे. तो संध्याकाली गावा.

**निधांशकग्रहोपेतो रागः कन्नडगौलकः।  
संपूर्णोऽपिकदाचित् स्यादारोहे त्यक्तमध्यमः॥  
गेयोः पश्चिमे यामे उत्कलानामतिप्रियः॥**

**  भावार्थः**—कन्नडगौल रागांत निषाद व धैवत अंश व ग्रह आहेत; तो संपूर्ण आहे. कोणी आरोहांत मध्यम वर्ज करितात. तो शेवटल्या प्रहरीं गावा. हा राग उत्कलांना (ओरिसा प्रांतांतील लोकांना) प्रिय आहे.

**सन्यासः सग्रहः पूर्णो देशाक्षीराग उच्यते।  
आरोहे मनिवर्जोऽसौ पूर्वयामे च गीयते॥**

**  भावार्थः**—देशाक्षीराग संपूर्ण आहे व त्यांत षड्ज ग्रह व न्यास आहे. आरोहांत म, नि वर्जित करण्यांत येतात. तो पहिल्या प्रहरी गातात.

**मध्यमांशग्रहन्यासा पंचमेन विवार्जिता।  
बौलिका स्यात् षाडवा सा गातव्या पूर्वयामके॥**

**  भावार्थः**—बौलिका राग षाडव आहे. त्यांत पंचम वर्जित आहे व तो पहिल्या प्रहरीं गावा.

  \[टीप. इतर ग्रंथांत या रागांत ''मध्यम'' वर्ज करण्याचा स्वर ह्मटला आहे.\]

**रागः शुद्धबसंताख्यः सन्यासः सग्रहोऽपिच।  
गीयते सर्वयामेषु सर्वदा मंगलप्रदः॥**

**  भावार्थः**—शुद्धवसंत हा राग हवा तेव्हागातात, तो नेहमीशुभप्रद असतो. त्यांत षड्ज स्वर ग्रह, न्यास आहे.

**पवर्जिता रिग्रहांशन्यासा षाडविका स्मृता।  
कदाचिदवरोहे सा पयुता गुर्जरी भवेत्॥  
दिनस्य प्रथमे यामे गेया सा गानकोविदैः॥**

**  भावार्थः**—गुर्जरी षाडव आहे. तींत ऋषभस्वर ग्रह, अंश न्यास आहे, व पंचम वर्जित आहे. कोणी कोणी अवरोहांत पंचमाचा प्रयोग करितात. हा राग दिवसाचे पहिल्या प्रहरीपंडितांनी गावा.

**सग्रहसन्यासयुक्ता ललिता पंचमोज्झिता।  
षाडवा प्रथमे यामे गेया सा शोभनप्रदा ॥**

**  भावार्थः**—ललिता राग षाडव आहे. त्यांत पंचम वर्जित आहे. षड्ज ग्रह व न्यास आहे. तो पहिले प्रहरीगाइल्यानेशोभतो. हा राग शुभप्रद मानितात.

**हिंदोलको रिधत्यक्त औडवः सग्रहांशकः।  
सन्यासः शुभयोगेऽपि सरागः सार्वकालिकः॥**

**  भावार्थः**—हिंदोल राग ओडव आहे व त्यांत रि, ध हे स्वर वर्जित आहेत. षड्ज ग्रह, अंश, न्यास, आहे. हा सदाशुभप्रसंगीं गावा.

**धैवतांशग्रहन्यासो रागो मलारिसंज्ञकः।  
औडवो गनिवर्जोऽसौ प्रभाते गीयते बुधैः॥**

**  भावार्थः**—मल्लारि राग ओडव आहे. त्यांत ग, नि स्वर वर्जित आहेत. तो सकालीं पंडित गातात.

**रागो धन्यासिसंज्ञोऽसौ बहुशो रिधवर्जितः।  
गेयः प्रातरसौ तज्ज्ञैः सन्यासांशग्रहौडवः॥**

**  भावार्थः**—धन्यासी नांवाच्या रागांत बहुधा रि, ध वर्जित असतात. त्यांत षड्ज ग्रह, अंश, न्यास आहे. व तो पंडितांनी सकाली गावा.

**रागो मालवगौलश्चनिन्यासांशग्रहो मतः।  
औडवो रिपवर्जश्चकदाचिद्रिपसंयुतः॥**

**  भावार्थः**—मालवगौड राग ओडव असून त्यांत रि, प वर्जित असतात. त्यांत निषाद स्वर ग्रह, अंश, न्यास, मानिला आहे. कधीं कधीं रि, प हे स्वर घेऊनहीं कोणी गातात.

**गेयः सायाह्नसमये रागाणामुत्तमोत्तमः॥**

**  भावार्थः**—हा मालवगौड राग सर्व रागांत अति उत्तम आहे. याचा वेल संध्याकालचा मानिला आहे.

**श्रीरागः सग्रहः सांशः सन्यासो गधवर्जितः।  
औडवोऽपि भवेद्रागः कदाचित् गधसंयुतः।  
सायान्हे गीयतामेष सर्वसंपत्प्रदायकः॥**

**  भावार्थः**—श्रीराग ओडव आहे. त्यांत षड्ज ग्रह, अंश, न्यास आहे, व ग, धहे स्वर वर्जित आहेत. कोणी कोणी ग, धघेऊन ही हा राग गातात. याचा वेल संध्याकालचा असून तो शुभदायक मानिला आहे.

  \[टीप. येथपर्यंत ग्रंथकारानें “उत्तम" राग सांगितले. उत्तम राग एकंदर वीस सांगावयाचे होते, परंतु येथें"मालवश्री" राग सांगावयाचा राहिला आहे, असे दिसते.\]

**मध्यमरागाः १५**  
\_\_\_\_\_\_\_\_

**केदारगौलःसंपूर्णो निन्यासो निग्रहोऽपिच।  
निषादांशश्चतुर्थेऽह्निगीयते बुधैः॥**

**  भावार्थः**—केदारगौल राग संपूर्ण असून त्यांत निषाद हा स्वर ग्रह, अंश, न्यास आहे. तो दिवसाचे चौथे प्रहरीपंडित गातात.

**नादरामक्रियारागः षड्जन्यासस्तु संग्रहः।  
षड्जांशकस्तु संपूर्णो गेयो यामे तुरीयके॥**

**  भावार्थः**—नादरामक्रिया रागसंपूर्ण आहे. त्यांतं षड्ज ग्रह, अंश, न्यास आहे व तो दिवसाचे चौथे प्रहरीं गावा.

**सन्यासा संग्रहा सांशा संपूर्णाऽपि क्वचित् क्वचित्।  
आरोहे मनिवर्जाऽसौ कांभोजी सायमीरिता॥**

**  भावार्थः**—कांभोजींत षड्ज ग्रह, अंश, न्यास आहे. आरोहांत नि वर्जित आहेत. कोणी कोणी हा राग संपूर्ण मानितात. या रागाचा संध्याकाल आहे.

**षड्जाशा सग्रहा षड्जन्यासा सामवरालिका।  
संपूर्णा सर्वदा गेया सामवेदसमुद्भवा॥**

  **भावार्थः**—सामवराली रागांत षड्ज अंश, ग्रह, न्यास, आहे. तो संपूर्ण असून हवा तेव्हां गातात. या रागाची उत्पत्ति सामवेदापासून आहे.

**रीतिगौलो निषादांशो निन्यासग्रह एवच।  
संपूर्णोगीयते सायं मुखारीमेलमाश्रितः॥**

**  भावार्थः**—रीतिगौल रागांत निषाद अंश, ग्रह, न्यास आहे. तो राग संपूर्ण आहे व मुखारी मेलांतून निघाला आहे. त्याचा वेल सायंकाल आहे.

**हिजूजीरागः संपूर्णो मन्यासो सग्रहांशकः।  
गेयोऽह्नःपश्चिमे यामे काकल्यंतरभूषितः॥**

**  भावार्थः**—हिजूजी राग संपूर्ण असून त्यांत मध्यम ग्रह, अंश, न्यास आहे. या रागांत काकली व अंतर स्वर फार सुंदर दिसतात. तो दिवसाचे शेवटल्या प्रहरीं गातात.

**गांशो नारायणीरागो गांधारन्यासकग्रहः।  
संपूर्णः प्रातरुद्गेयोऽवरोहे रिच्युतः क्वचित्॥**

**  भावार्थः**—नारायणी राग संपूर्ण आहे व त्यांत गांधार ग्रह, अंश, न्यास, आहे. कोणी अवरोहांत ऋषभ वर्जित करितात. हा रागसकालीं गावा.

**पूर्णो वेलावलीरागो धन्यासस्तुचधग्रहः।  
क्वचिद्रिपाभ्यां न्यूनः स्यादवरोहे प्रभातजः॥**

**  भावार्थः**—वेलावली राग संपूर्ण आहे व त्यांत धैवत न्यास व ग्रह आहे. याचा वेल सकालचा आहे. कोणी कोणी अवरोहांत रि, प हे स्वर घेत नाहींत.

(हे आठ संपूर्ण राग "मध्यम" वर्गातले झाले.)

**रागः कन्नडबंगालो गांधारग्रहकांशकः।  
गन्यासरिषभन्यूनः प्रातर्गेयः स षाडवः॥**

**  भावार्थः**—कंनडबंगाल राग षाडव आहे व त्यांत रिषभ वर्जित आहे. गांधार अंश, ग्रह, न्यास आहे. तो सकालींगावयाचा आहे.

**पाडीरागस्तु सन्यासः सांशः षड्जग्रहः स्मृतः।  
तुरीययामे गेयोऽसौ निहीनः षाडवो मतः॥**

**  भावार्थः**—पाडी राग षाडव आहे व त्यांत निषाद वर्जित आहे. (इतर ग्रंथांत ग वर्जित म्हटला आहे.) षड्जस्वर अंश, ग्रह, न्यास आहे. दिवसाचे चवथे प्रहरीं तो गावा.

**वसंतभैरवीरागः सन्यासः पंचमोज्झितः।  
सग्रहः षड्जकन्यासः प्रातर्गेयः स षाडवः॥**

**  भावार्थः**—वसंतभैरवी रागांत षड्जग्रह, अंश, न्यास आहे. पंचम वर्जित आहे. तो सकालीं गातात.

**सांशो गुंडक्रियारागः सग्रहन्यासषाडवः।  
धवर्जितः पूर्वयामे गेयो धैवतयुक् क्वचित्॥**

**  भावार्थः**—गुंडक्रिया रागांत षड्ज ग्रह, न्यास आहे. धैवत वर्जित आहे. तो पहिल्या प्रहरीं गावा. कोणी धैवत वर्ज करींत नाहींत.

(हे मध्यम रागांपैकी चार "षाडव" झाले.)

**मध्यमादि र्मग्रहांशो मन्यासो रिधवर्जितः।  
औडवः पश्चिमे यामे दिनस्य परिगीयते॥**

**भावार्थः**—मध्यमादि रागांत मध्यम ग्रह, अंश, न्यास, आहे. त्यांत रि, धवर्ज असून तो ओडव आहे. दिवसाच्या शेवटल्या प्रहरीं गातात,

**भूपालीरागः सन्यासः सांशः सग्रहएवच।  
मनिलोपादौडवः स्यात् प्रातः कालेच गीयते॥**

**  भावार्थः**—भूपालीत षड्ज ग्रह, अंश, न्यास आहे. म नि वर्जित आहेत. या रागाचा वेल प्रातःकाल आहे.

**रिग्रहो रेवगुप्तिः स्याद्रिन्यासो मनिवर्जितः।  
औडवश्चरमे यामे दिवसस्य च गीयते॥**

**  भावार्थः**—रेवगुप्तींत री स्वर ग्रह, न्यास आहे. म, नि वर्जित आहेत. हा राग दिवसाचे शेवटच्या प्रहरीं गातात. तो ओडव आहे.

(हे "मध्यम" रागांपैकींतीन ओडव प्रकार सांगितले.)

**अथाधमानां रागाणां केपांचिल्लक्ष्म कथ्यते।  
सावेरीरागो धन्यासो धांशो धग्रह एवच॥  
औडवो गनिलोपेन प्रगे गेयो विचक्षणैः॥**

**  भावार्थः**—आतां काहीं अधम रागांचींलक्षणेंसांगतों. “सावेरी" राग ओडव आहे. त्यांत ग, नी वर्ज करितात. धैवत अंश. ग्रह, न्यास आहे. तो पंडित सकालींगातात.

**घंटारवो धैवतांशो धग्रहन्यास एवच।  
गलोपात् षाडवः प्रोक्तः सर्वकाले प्रगीयते॥**

**  भावार्थः**—घंटारव रागांत धैवत अंश, ग्रह, न्यास, आहे, गांधार वर्जित असल्यामुलें तो राग षाडव आहे. तो सदां गावा.

**रागो नागध्वनिः पूर्णः षड्जांशः सग्रहोऽपिच।  
षड्जन्यासो गीयतेऽसौ सर्वदा गीतकोविदैः॥**

**  भावार्थः**—नागध्वनि राग संपूर्ण आहे. त्यांत षड्ज अंश, ग्रह, न्यास, आहे. तो गायक लोक हवा तेव्हां गातात.

**सन्यासः सग्रहश्चैव सांशःसंपूर्ण एवच।  
सोमरागः सदा गेयो मंद्रमध्यमभूषितः॥**

**  भावार्थः**—मंद्रमध्यमभूषित "सोमराग" संपूर्ण आहे, व त्यांत षड्ज ग्रह, अंश, न्यास, आहे. तो सदांगावा.

**पंचमांशग्रहन्यास आंदोलीराग ईरितः।  
निगलोपादौडवोऽयं सर्वकाले प्रगीयते॥**

**  भावार्थः**—आंदोली (आंधाली) रागांत ग, नि हे स्वर वर्ज आहेत व तो ओडव आहे. त्यांत पंचम ग्रह, अंश, न्यास, आहे. तो सदां गावा.

**शंकराभरणो रागः संपूर्णःसांशकः स्मृतः।  
षड्जन्यासग्रहः सोऽयं सामंतच्छायमाश्रितः॥**

**  भावार्थः**—शंकराभरण राग संपूर्ण आहे. त्यांत षड्ज ग्रह अंश न्यास आहे, व त्यांत सामंताची छाया दिसते.

**भिन्नषड्जाख्यरागोऽयं सग्रहः परिकीर्तितः।  
षड्जन्यासः षाडवोऽयं मलोपाद्गीयते सदा॥  
एवंप्रकारेणोन्नेया रागाः शेषा विचक्षणैः।  
अतिसंकीर्णभावेन नास्माभिर्लक्षिताः क्वचित्॥**

**  भावार्थः**—भिन्नषड्जरागांत षड्ज स्वर ग्रह, न्यास आहे. या रागांत मध्यम वर्ज करून तो गातात. तो हवा तेव्हागावा. या प्रमाणें बाकीचे राग समजून घ्यावे. ते फार संकीर्ण असल्यामुलें आह्मींयेथें सांगितले नाहींत. असे हे अधम राग झाले.

**गानोपयोगिनां त्वेतत्प्रबंधानां तु लक्षणम्।  
रत्नाकरे शार्ङ्गदेवसूरिणा कथितं स्फुटम्॥  
गांधर्वमखिलंचापि तत्रैव स्पष्टमीरितम्।  
तत एवावगंतव्यं तस्मान्नकथितं मया॥**

  **भावार्थः**—गानोपयोगी प्रबंधांचेंलक्षण रत्नाकरांत शार्ङ्गदेव पंडितानें स्पष्ट दिलें आहे. गांधर्व गीतप्रपंचही त्यानें सविस्तर सांगितला आहे. हे विषय तेथून वाचकांस घेतां येतील, ह्मणून मीदिले नाहींत.

**शाकेनेत्रधराधराब्धिधरणीगण्येथसाधारणे।  
वर्षे श्रावणमासि निर्मलतरे पक्षे दशम्यां तिथौ॥  
रामाभात्यविनिर्मिते स्वरतते संगीतरत्नाकरात्।  
सोऽयं मेलकलानिधिर्मतिमतामाकल्पमा कल्पताम्॥**

  \[टीप. या ग्रंथाची तारीख "श्रावण शुद्ध दशमी, शके १४७२ साधारण संवत्सर," वरील लोकावरून ठरेल.\]

इतिश्रीमदभिनवभारताचार्यवाग्गेयकारतोडरमल्लतिम्मामात्यनंदनरामामात्यनिर्मिते  
स्वरमेलकलानिधौ रागप्रकरणं पंचमम् श्रीरस्तु  
\_\_\_\_\_\_

**रामामात्य पंडिताचे वीस मेल व त्यांचे स्वर.**

|                      |                                                                                                  |
|:--------------------:|:------------------------------------------------------------------------------------------------:|
|     **मेलनांव**      |                                            **स्वर.**                                             |
|     **१ मुखारी**     |                  यांत सर्व स्वर शुद्ध (दक्षिणेकडे या मेलाला कनकांगी ह्मणतात.)                 |
|    **२ मालवगौड**     |           सा रि म प ध शुद्ध, च्युतमध्यमगांधार, च्युतषड्जनिषाद. (हिंदुस्थानी भैरव थाट)         |
|    **३ श्रीराग**     |           सा, पंचश्रुति रि ध, म प शुद्ध, साधारण ग, कैशिक नि. (हिंदुस्थानी काफी थाट )          |
|    **४ सारंगनाट**    |     सा म प शुद्ध, रिध पंचश्रुतिक, च्युतमध्यमगांधार च्युतषड्जनिषाद. (हिंदुस्थानी बिलावल थाट)   |
|     **५ हिंदोल**     |        सर्व स्वर श्री मेलाचे, परंतु धैवत शुद्ध, ( ह्मणजे हिंदुस्थानी कोमलध) (आसावरी थाट)      |
| **६ शुद्धरामक्रिया** |   स रि प ध शुद्ध, च्युतमध्यमगांधार, च्युतपंचममध्यम, च्युतषड्जनिषाद ( हिंदुस्थानी पूर्वी थाट ) |
|    **७ देशाक्षी**    |            स म प शुद्ध, षट्श्रुति रि, पंचश्रुति ध, च्युतमध्यमगांधार, च्युतषड्जनिषाद.          |
|    **८ कंनडगौल**     |                           देशाक्षीचेच बहुतेक स्वर, फक्त कैशिक निषाद.                          |
|    **९ शुद्धनाढ**    |                 स म प शुद्ध, षट्श्रुति रि ध, च्युतमध्यमगांधार, च्युतषड्जनिषाद.                |
|     **१० आहरी**      |                     स म प ध शुद्ध, पंचश्रुति रि, साधारण ग, च्युतषड्जनिषाद.                    |
|  **११ नादरामक्री**   |                         स रि म प ध शुद्ध, साधारणगांधार, च्युतषड्जनिषाद.                       |
|  **१२ शुद्धवराली**   |                        स रि ग प ध शुद्ध, च्युतषड्जनिषाद, च्युतपंचममध्यम.                      |

|                  |                                                                                         |
|:----------------:|:---------------------------------------------------------------------------------------:|
|   **मेलनांव**    |                                        **स्वर.**                                        |
|  **१३ रीतिगौल**  |                      स रि ग म प शुद्ध, पंचश्रुति ध, कैशिक निषाद.                     |
| **१४ वसंतभैरवी** |                    स रि म प ध शुद्ध, च्युतमध्यमगांधार कैशिक निषाद.                   |
| **१५ केदारगौल**  |   स म प शुद्ध, पंचश्रुति रि ध, च्युतमध्यमगांधार, च्युतषड्जनिषाद  (कैशिक नी असावा) |
|  **१६ हिजूजी**   |                       स रि म प ध शुद्ध, अंतरगांधार, काकली निषाद.                     |
| **१७ सामवराली**  |                            स रि ग म प ध शुद्ध, काकली निषाद.                          |
| **१८ रेवगुप्ति** |                            स रि म प ध नि शुद्ध, अंतरगांधार.                          |
|   **१९ सामंत**   |                 स म प शुद्ध, रि ध षट्श्रुतिक, अंतरगांधार, काकली निषाद.               |
|  **२० कांभोजी**  |                 स म प शुद्ध, अंतरगांधार, काकली निषाद रि ध पंचश्रुतिक.                |

**कलानिधींतले मेल व त्यांचे जन्यराग (लक्ष्यसंगीतांतून).**

|                      |                                                                                                                                                           |
|----------------------|-----------------------------------------------------------------------------------------------------------------------------------------------------------|
| **१ मुखारी**         |   १ मुखारी                                                                                                                                             |
| **२ मालवगौड**        |   १ मालवगौड २ ललिता ३ बौली ४ सौराष्ट्र ५ गुर्जरी ६ मेचबौली ७ फलमंजरी ८ गुंडक्री ९ सिंधुरामक्री १० छायागौल ११ कुरंजी १२ कंनडबंगाल १३ मंगलकैशिक १४ मलहरी |
| **३ श्रीराग**        |   १ श्रीराग २ भैरवी ३ गौली ४ धन्यासी ५ शुद्धभैरवी ६ वेलावली ७ मालवश्री ८ शंकराभरण ९ आंधाली १० देवगांधार ११ मध्यमादि                                    |
| **४ सारंगनाट**       |   १ सारंगनाट २ सावेरी ३ सालगभैरवी ४ नटनारायणी ५१ शुद्धवसंत ६ पूर्वगौड ७ कुंतलवराली ८ भिन्नषड्ज ९ नारायणी                                               |
| **५ हिंदोल**         |   १ हिंदोल २ मार्गहिंदोल, ३ भूपाल                                                                                                                      |
| **६ शुद्धरामक्रिया** |   १ शुद्धरामक्रिया, २ बौली, ३ आर्द्रदेशी ४ दीपक                                                                                                        |
| **७ देशाक्षी**       |   १ देशाक्षी                                                                                                                                           |
| **८ कंनडगौल**        |   १ कंनडगौल, २ घंटारव, ३ शुद्धबंगाल, 8 छायानाट, ५ तुरुष्क तोडी, ६ नागध्वनि, ७ देवक्रिया                                                                |
| **९ शुद्धनाट**       |   १ शुद्धनाट                                                                                                                                           |
| **१० अहीरी**         |   १ आहीरी                                                                                                                                              |
| **११ नादरामक्रिया** |   १ नादरामक्रिया                                                                                                                                       |
| **१२ शुद्धवराली**    |   १ शुद्धवराली                                                                                                                                         |
| **१३ गौल**           |   १ रीतिगौल                                                                                                                                            |
| **१४ वसंतभैरवी**     |   १ वसंतभैरवी, २ सोम                                                                                                                                   |
| **१५ केदारगौल**      |   १ केदारगौड २ नारायणगौड                                                                                                                               |

|                  |                  |
|------------------|------------------|
| **१६ हेजूजी**    |   १ हेजूजी    |
| **१७ सामवराली**  |   १ सामवराली  |
| **१८ रेवगुप्ति** |   १ रेवगुप्ति |
| **१९ सामंत**     |   १ सामंत     |
| **२० कांभोजी**   |   १ कांभोजी   |

# समाप्तम् **<MISSING_FIG href="../books_images/U-IMG-1694242573Chitram.jpg"/>**

\]